content,title,url
":Ki parabangeit jong ka Balang Katholik ki la ïa leit sha ïingmane jong ka Don Bosco Technical School, Shillong ban pynlong jingduwai hadien ba la wan rah ïa ka snap jong u Don Bosco Bakhuid na Sohra sha Shillong ha kane ka sngi saitjaiñ ba la dep.Kane ka jingwanrah ïa ka snap jong u Don Bosco Bakhuid sha Don Bosco Technical School, ka long kum shi bynta na ka jingrakhe ïa ka jingdap shispah snem jong ka jingwan ïuh kjat jong ka kynhun riewniam ‘Salesians of Don Bosco’, jong ka Balang Katholik ha ka thaiñ shatei lammihngi. Ka snap u Don Bosco ka kynthup ïa ka kti jong u. Yn buh ïa kane ka snap u Don Bosco hangne ha Shillong mynta baroh shi bnai ban ailad ïa ki parabangeit ban kin ïawan ban pynlong jingduwai.U Provincial jong ka SDB Shillong Province, u Fr. Paul O. Lyngkot u la ïathuh ba u Apostolic Nuncio bad u Archbishop Leopoldo Girelli kin wan ban ïashim bynta lang ha ka jinglehniam, ka ban long ha ka 29 haduh 30 tarik mynta u bnai.U Fr. Lyngkot u la ïathuh shuh shuh ba u Rector Major jong ka seng riewniam ‘Salesian of Don Bosco’, u Fr. Angel Fernandez Artime, un wan sha Shillong ban ïaphylliew jingmut bad ki samla naduh ka 27 haduh 30 tarik mynta u bnai.U Fr. Lyngkot u la kyntu ïa ki parabangeit ban kin ïaleit sha ïingmane jong ka Don Bosco Technical School, Shillong ban ïashim bynta ha ki jingduwai bad ki jinglehniam.",Poi ka snap u Don Bosco na Sohra sha Shillong Don Bosco Technical School,https://kynjatshai.com/khubor-kyllum/poi-ka-snap-u-don-bosco-na-sohra-sha-shillong-don-bosco-technical-school/
"Shi bynta ban ai mynsiem bad ban kyntiew ia ka kam ialehkai ha ka jylla, ka tnat Sports and Youth Affairs ka la jingpynkup burom ia ki nongialehkai bad ki coach jong ka jylla kiba la khur takma ha ka lympung ialehkai 2nd North East Olympic Games kaba dang shu dep long ha une u bnai Naiwieng, bad ha ryngkat ka jingpyllait paidbah ia ka baibam na ka bynta ki nongialehkai kaba la tip kum ka Sports Scholarship Scheme.Ha kane ka sngi la wan ban iadon lang u Conrad K. Sangma Myntri rangbah jong ka jylla kum u kongsan, Bah Banteidor Lyngdoh Myntri ka tnat Sports and Youth Affairs kum u Symbud kongsan, Bah John F Kharshïing President Meghalaya State Olympic Association, Shivansh Awasthi, IAS, Director Sports and Youth Affairs, Paia War Nongbri Assistant Director Sports and youth affairs, Bah Finely Pariat General Secretary Meghalaya State Olympics Association.Ka sorkar jylla mynta ka sngi ka 2 tarik nohprah ka la pynkup burom ia ki khynnah ialehkai jong ka jylla bad ki coach kiba la lah ban ialehkai bha bad ban khur takma ha ka lympung ialehkai kaba dang shu kut dang shen ka 2nd North East Olympics Games 2022.Ha kane ka sngi U Myntri Rangbah jong ka jylla u Conrad Sangma u la sam ia ki song pisa sha ki nongialehkai kiba la jop jong ki discipline bapher bapher ha kaba u la pyllait paidbah ruh ia ka baibam kaba la tip kum ka Sports Scholarship Scheme. Ha kane ka jingpynkup burom ba mynta ka sngi ruh, kumba T. 36 lak tam ka sorkar ka la ai sha ki 149 ngut ki nongialehkai.U Myntri Rangbah ka jylla ha ka jingkren pynkup burom mynta ka sngi ia ki nongialehkai jong ka jylla, kiba kynthup ruh ia ki coach bad ki jait jingialehkai bapher bapher bapher, u la ong ba ki nongialehkai baroh ki la pynsngew sarong iangi baroh ia ka jingjop takma ka jong ki, u la ong ruh ba dei lyngba ka jingtreishitom jong ki baroh ba ki sa lah ban poi haduh hangne namar ka jinglah jong ka jylla ban kiew na ka kyrdan ba 8 haduh ka kyrdan kaba 4 ha kane ka lympung North East Olympics, u la ai khublei ruh ia ki khynnah ialehkai baroh bad da kane ka jingpynlong ia kane ka lympung ialehkai kaba dang shu dep ka la long ka jingkyrkhu ia ki nongialehkai ban kyntiew lem ia ki ban pyni ba ka Meghalaya ruh ka la ban leh kumba kiwei ki lah bad ngi kham lah kham bha.U la ai khublei ruh ia ka tnat sports bad youth affairs bad ia ka Meghalaya State Olympics Association kaba la treishitom met bad mynsiem bha ban pynlong ia kane ka lympung ialehkai kaba seisoh bad kaba jop.U Conrad u la pynpaw ruh ba u ju iai ban barabor haman la ki jingialang ki skul ba u ju leit ban ai jingkren sha ki khynnah ba ki long ka bor, bad lada ym lah ban btin lynti ban kyntiew ia ki ha kaba ki don ka sap ka lah ban wallam ia ka jingjot, bad kum ka sorkar ka dei ka jingkitkhlieh ka jong ki ban iarap ia ki khynnah ban kyntiew ia ki ha ka sap kaba ki don. U la ong ruh ba ka jingpynlong ia kane ka lympung ialehkai ka don ka jingmut kaba shongkhia na ka bynta ka longdien,12 lak ki khynnah kiba ha ka rta kaba 12-30 snem, bad kine ki long ki khynnah ki ban ialm ia ka jylla ka jong ngi sha ka lashai la shisngi, kata hadien 10-15 snem nangne shakhmat.U la ong ruh ba kaei kaba ngi leh mynta kan pynwandur iangi ba ngin long kumno hadien 10-15 hadien, bad lada ma u kum u briew uba don ha ka sorkar bad ka imlang sahlang um lah ban ai ia kane ban plielad ia ki khynnah te ngi lah ban khmih lynti kaba kham sniew hadien habud. Ba kaei kaba ngi leh mynta ngin nym lah ban iohi mynta hynrei lada ngi peit kham hadien habud 10-15 snem nangne shakhmat ngin sa iohi ia kaei kaba ngi leh mynta. Kane ka long kaei kaei kaba shimpor tangba ngi dei ban iai treishitom.Ha kane ka jingsam ia ki khusnam song pisa la phiah ha ki lai bynta, kata ha ka Junior, Senior bad bad kiba dei ha ki kynhun (team). Ki nong jop ia ka takma ksiar ki long 36 ngut, kiba ioh ia ka takma rupa ki long 35 ngut bad ia ka takma rnong ki long 78 ngut bad baroh ki long 149 ngut baroh. Bad ka song pisa kaba la sam sha kine ki nongialehkai baroh ka long 36,15,625 tyngka. U myntri rangbah u la kren ruh shaphang ka Meghalaya grass root prokram ba kumba 500 ngut ki nongtem, nongrwai nongsiaw, ka sorkar ka siew ia ki ban tem ban rwai ban pynbyrngia ia u paidbah da ka sap kaba ki don.U la ong ruh ba ka Aspire Meghalaya kaba pynlong iangi ban long kiba sngew skhem bad lyngba kane ka Aspire Meghalaya kan iarap ia kiba bun ban long kiba skhem khlem jingartien. Katkum ka jingiathuh jong u myntri rangbah ka jylla, u Conrad K Sangma, kine ki kam ba bha ki lah ban long la ha ka kam ialehkai, ka put ka tem, ki kam ha ka imlang sahlang, ka jingpynkhuid ia ki sawdong sawkun, kiba pynkiew ia ka kolshor bad kiwei kiwei.",Pynkup burom ka Sports and Youth Affairs ïa ki nongialehkai ka 2nd NEOG,https://kynjatshai.com/khubor-ialehkai/pynkup-burom-ka-tnat-sports-and-youth-affairs-ia-ki-nongialehkai-ka-2nd-neog/
"Wanrah burom ki nongïalehkai Muay Thai jong ka Jylla ha kaba ki la khur artylli ki takma ksiar, kawei ka takma rupa bad kawei ka takma rnong ha ka lympung ïalehkai jong ka Manipur Sangai Festival 3rd Amateur Muay Thai Championship 2022 kaba la long hapoh State Boxing Arena, Khuman Lampak Sports Complex, Imphal, kaba dei ka kynhun jong ka All Meghalaya Muay Thai Association hapoh ka jingïalam jong u President jong kane ka synjuk ïalehkai u Bah Samuel Hahshah.Kane ka kynhun ïalehkai kaba don 5 ngut, ryngkat u coach ki lah mih napoh ka jylla ban leit ïalehkai shapoh ka Manipur.Ïa kane ka lympung la pynlong hapoh State Boxing Arena, Khuman Lampak Sports Complex, Imphal.Kane ka lympung ïalehkai kaba lah neh arsngi ka la long ha ka 28 bad 29 tarik jong u bnai Naiwieng kaba la long ha ka kyrdan jong ki senior, Junior bad Sub-Junior na bynta ki shynrang bad ki kynthei.Ha ka jingïakren bad ki nongthoh khubor u President jong kane ka synjuk ïalehkai, u Bah Samuel Hahshah u la pyntip ba 4 tylli ki takma ki la jop kynthup ïa u Shanbor Kurbah u la jop ïa ka takma ksiar ha ka 45-50kg, u Kordor Rynjah uba la jop ïa ka takma ksiar ha ka 45-48kg, u Royalson Lapang u la jop ïa ka takma rupa ha ka 48-51kg bad u Labiang Thawbri u la jop ïa ka takma rnong ha ka (68-71kg).",Khur takma ksiar ka khynhun AMMTA ha Manipur,https://kynjatshai.com/khubor-ialehkai/khur-takma-ksiar-ka-khynhun-ammta-ha-manipur/
"Ha ka 1 tarik Nohprah, la shalan ïa u sohñiamtra (Khasi Mandarin) sha Dubai, u jait soh ba la bna nam bha ha ki thaiñ Ri-lum Khasi Jaiñtia bad u ba la ithuh da ka Geographical Indications (GI), da ka Agricultural and Processed Food Products Export Development Authority (APEDA) ha ryngkat ka jingïatrei lang bad ka Ministry of Agriculture & Farmers Welfare, jong ka sorkar Meghalaya.Ha ka jingsdang, la shalan kumba shi ton ki soh ba la pynmih da ka FPC (farmer producer company) na Jirang ha Ri Bhoi district.La pynheh ïa kine ki sohñiamtra hapoh ka Mission Organic Value Chain Development for North Eastern Region (MOVCDNER), kaba long ka tnad mission hapoh ka National Mission for Sustainable Agriculture (NMSA).Ïa kane ka jingsdang shalan la lamkhmat da u S Sadhu, Agriculture Secretary, ha kaba u chairman ka APEDA, u M Angamuthu, u la ai jingkren.Haba kren ha katei ka sngi, u Angamuthu u la ban jur ba la dei ban pynlong ïa ka thaiñ shatei lam mihngi jong ka Ri India kum ka phang pdeng ha ka jingshalan ïa ki mar rep namar ki soh na kane ka thaiñ ki seisoh da ka sboh mariang bad ym da ka dawai.“Ka long ka jingshisha ba ki thaiñ shatei lam mihngi ki long kiba wan hakhmat ha ka jingpynmih ïa ki mar rep ba seisoh da ka sboh mariang. Ka por ka la dei ban kyntiew ïa ki mar rep ba seisoh da ka sboh mariang jong ka Meghalaya ha kylleng ka ri bad ka pyrthei bad to ngin ïa trei lang ban kyntiew ïa ka hortikolshor bad ïa ki mar rep ba seisoh da ka sboh mariang bad kiwei de ki mar na Meghalaya,” u la bynrap.Kane ka jingshalan ka long kawei na ki jingpyrshang ban kyntiew ïa ki mar rep kiba mih na kane ka thaiñ kiba la ithuh da ka GI, kiba long ki mar hapoh ka Ministry of Commerce bad Industry lyngba ka tnad ba pynkyntiew ïa ka jingshalan mar rep, kata ka APED.",Shaduh Dubai poi shalan ka APEDA ïa u sohñiamtra (Khasi Mandarin),https://kynjatshai.com/khubor-kyllum/shaduh-dubai-poi-shalan-ka-apeda-ia-u-sohniamtra-khasi-mandarin/
":Ka seng Bhartiya Janata Party (BJP) ka la pynkhreh ïalade ban ïakhun dohïap dohim na ka bynta kane ka MLA elekshon ka ban long ha u snem 2023. Ka BJP ka la pynskhem ïa ki lad jingpyntip jong ka lyngba ki rynsan ‘Social Media’, ban ïaleh pyrshah ïa ki jingkynnoh kiba har rukom kiba mih pyrshah ïa ka party.Kita ki ‘Social Media Campaign Team’, ki don 12 ngut ki dkhot bad ki don 12 ngut ki nongpynïaid kiba pynïaid ha baroh ki district jong ka jylla. Kine ki nongpynïaid ïa ka ‘Social Media Team’, ki khmih lang ïa ki 55 tylli ki konstitwensi ha kaba ïadei bad ka jingpynleit pynwan ïa ki jingtip kiba ïadei bad ka jingtreikam bad ki jingthmu jong ka seng BJP.U State President ka BJP, u Bah Ernest Mawrie u la ïathuh ba la don ki briew kiba thmu ban pynthohbria ïa ka party, ba ki la pynsaphriang ïa ki dur ki bym ïahap, kiba kynnoh ba ka BJP ka isih ïa ki rit paid. U bah Mawrie u la ong ba kine ki dur ki dei jong u snem 2018. U la ong ba na kane ka daw, ka party ka la thaw ïa kine ki rynsan jong ka ‘Social Media’ ba kin pynbeit ïa kine bad ba kin pynsaphriang ïa ka jingshisha.U la ong ba ka BJP kan ïaleh ïa kane ka elekshon da ka jingthmu ban pynleit jingmut ha ka roi ka par bad khamtam ha ki mat kiba ktah ïa ki samla jong ka jylla bad ki mat kiba ktah ïa ka imlang sahlang.“Ka jingïaleh politik da kaba wanrah ïa ka niam, ka dei kaba leh da kiwei ki party, ym da ka BJP. Kaba pynlong ïa ngi ba ngin sngewsarong ka long ba ki dkhot ka BJP ki la trei ei na ka bynta ban pynïaid ïa kine ki rynsan ‘Social Media’; ym kumba long kiwei ki party, kiba ïa ki ‘Social Media’, jong ki la pynïaid da ki kompeni shimet,” la ong u Bah Mawrie.“Ka BJP ruh ka ai jingmaham ïa baroh kito ki briew kiba thmu ban wanrah ïa ka jingsngewthuh bakla sha u paidbah lyngba ka jingpynsaphriang jong ki ïa ki dur kiba bakla; bad nangne shakhmat ka party kan pynngat ïa ki ha ka aiñ; lada ki mlien ban pynjah burom biang ïa ka party,” la ong u Bah Mawrie.“Kine ki dkhot jong ka BJP Social Media kin ïarap ban pynbeit ïa ki khubor bym dei kiba pynthohbria ïa ka party. Ka kam jong kine kan dei ba kin pynsaphriang ïa ki jingtip kiba ïadei bad ki skhim jong ka sorkar pdeng bad kin wanrah ïa ka jingsngewthuh ha ki paidbah ba ka BJP kam dei ka party kaba isih ïa ki Khristan,” la bynrap shuh shuh u Bah Mawrie.“Ka long kaei kaei ka bymsngew ïahap ba don ki seng saiñ pyrthei kiba ong ba ka BJP ka dei ban ïarap ïa ka sorkar jylla watla kam don lang bad kane ka sorkar synrop. Kane ka pyni ba ki nongïalam jong kine kiwei ki seng saiñ hima ki kwah beit tang ban ïohnong ïalade na kitei ki skhim jong ka sorkar pdeng. Kim patiaw satia ïa ka roi ka par jong ka jylla hynrei ki shu kwah beit ba kita ki skhim jong ka sorkar pdeng kin wan lut ha ka pla jong ki. Ka sorkar pdeng ka lah theh bun bah ki skhim ha kane ka jylla, hynrei ka jingpyntreikam pat kam shym la paw katkum ba ka dei ban paw,” la ong u Bah Mawrie.",Pynkhlaiñ ka BJP Meghalaya ban ïakhun ïa ka MLA elekshon,https://kynjatshai.com/sain-pyrthei/pynkhlain-ka-bjp-ban-ia-aireng-ha-ka-mla-elekshon-kaban-long-ha-u-snem-2023/
"Ki Mat:1.Haba shu kawut lynti2.Balei mih ka kyntien kur jan kur jngai3.Haba ïa jan ki kur neh skhem ka jaidbynriew: Kano kano ka Jaitbynriew kaba im ha Meiramew, kaba burom ïa la ka jait ka kynja bad kaba pynneh pynsah ïa ka riti ba la pynkup bor bad buh da ki longshuwa ka dei ka Jaidbynriew kaba skhem.Ka “Hok Ka Sot” ka dei ka rukom im ki Khasi kaba naduh ka por hyndai hynthai, kaba ngi kum ki long mynta ngi dei ban buh bha. Ka bat kular, ka tien hok ‘tien blei, ha ki kam ki jam baroh.Kumjuh ruh haba ïa kynduh harum haneng ki ju da ïa kylli, juh da ïa pyrthew.Kumta haba sngewthuh ba dei na ka juh ka jaid ka kynja, ka don ka jingsngewshngaiñ bad ka jingsngew ïa jan.Namar ngi long thik kum u jingthung uba mih na u juh u thning ne na u juh u jyntang uba pynmih shibun ki symbai kiba long ka juh.Hynrei katba nangmih ki sngi kane ka jingsngew ia jan wat hapdeng shi kur shi jait ruh ka la nang pynsngew ïa jngai noh, wat la ngi tip tynrai ba ngi mih na ka juh ka meirad tymmen. Ka daw ba la pynlong kumne dei namar ba la nang ïa kharoi hapdeng ka juh ka jait. Kumta haba la mih ka jingsngew ïa jngai hapdeng kajuh ka kur, ka mih ruh sa ka jingsngew ïa jngai hapdeng kawei ka kur bad kawei pat. Kam don shuh kata ka jingsngewïajan na kino kino ki thana parad ne ka thana paieid, pamen ne na ka thma u kpa, u kñi ne u pasan u pakhynnah bad kumta ter ter.Kumta haba la don kata ka jingsngew ïa jngai kawei ka kur bad kawei ka kur, la mih ruh ka jingsngew ïa jngai wat hapdeng ka juh ka kynja. Haba ka long kumne ka jingma kaba khraw ka ap ïa ka Jaidbynriew la ngi dang lah ne em ban pynsah pynneh ïa kata ka jingsngew para jait para kynja ? Ka daw kaba nang phiah pharia shuh shuh ïa kane ka jingsngew ïa jngai hapdeng ka juh ka kynja ne para Khasi, dei namar ba la wan ïa khleh ne ‘ milai’ bad kiwei ki Jaidbynriew kiba nabar. Bad kaba kham pynsngew ïa jngai shuh shuh hapdeng ka juh ka kynja dei ka jingïashong kha khleh, khamtam ki kynthei kiba shong kha ïa u bar jylla ne u Jaidbynriew u bym dei na ka jait Khasi ne ka kynja la jong. Khamtam kito ki Khasi jongngi kiba ïa shongkha bad ki bar jylla jait teng teng la lap la shem ba kim kren shuh wat ïa ka ktien Khasi ruh ha ïing ha sem, namar ki sngewpoh ki sngewrem. Nangta don ruh kiba la pyrshang ban bud ïa ka rukom im rukom man ( culture) jong kiwei. Kane ruh ka long kawei ka daw kaba ap jingma na bynta ka jingpynneh pynsah ïa la ka Jaitbynriew.2.Kumba la kdew shakhmat ngi dei ban sngewthuh ïa ki daw (Courses). Shwa ban poi sha ka phang teng teng sngew kumba kren thamula ne kren phulia, lada ngi ong ba ngi don kiba haïing kiba sah sha ri America ne Bilat. “ Kiba ngi ïa jan” katba kiba haïing kiba ïa soh marphyllaw man kyrpong ne kiba sah ha ka juh ka dong ne ka Shnong pat ki dei kiba ha ïing,” Kiba ngi ïa jngai.” Hato lada jia syndet ha ka pang ka shitom ne ha ka iap ka im mano ki ban ïarap kham kloi ? Kito kiba haïing kiba sah ha jan ne sha jngai ? Haba kumta ïano ngi kham don kam ïa ki kur jngai ne ïa ki kur jan ? Ngi ïa kubur bad ngi ïa tip shai baroh ba ki kur jngai ki dei kiba mih kham bun pateng bad kita ki kur jan pat ki dei kiba ïa mih kham khyndiat pateng.Hynrei ban pynlyngkot ïa ka jingsngewthuh la sngewdei nangne sha khmat ka bha ba ngin ïa pynjah noh ïa ka kyntien khot kur ‘ Jngai” ba lada ngi ïai ong shi ïai ong, ‘ Kur Jngai,’ kin jngai khlem pep suki suki kito ki kur kin jah noh ka jingsngew jan kur pynpan, namar ki sngewlehraiñ ne sngewrem ban ïa jan ne ïa kam kur namar ba la ïa jngai. Hangne ruh ka don ka daw ka jingma ïa ka jingsngew ïa jan para Jaitbynriew ne para Khasi. Kumta naduh mynta hi ngi dei ban sngewthuh shai kdar ba shisien ba la dei ban sngewthuh shai kdar ba shisien ba la dei ka kur ne ka juh ka jait ngi dei kiba la kha na ka juh ka meirad kaba nyngkong duh bad kata ka meirad ruh, ka lah ban don ne ym don hynmen ne para. Shuh shuh, ka tynrai ba kongsan jong ka meirad lada ka don ne ym don para ruh ka dei na ka juh ka shnong. Kum ban ai nuksa ïa kata ka meitymmen ne kata ka meirad jong ka jaid mawri ne (mawrie) ka dei na ka shnong laitkon Ka shnong ba rim bad ba nyngkong duh jong ka jait Mawri.Hynrei ha dien ka shongkha shongman bad na kiwei kiwei ki daw kum ha kaba leit rep leit riang, ki la ïa pra kylleng sawdong ka Hima Khyrim Bad don ruh hadien bna ki la kham ïa kha roi parum pareh da ka kyrteng ka briew la sin noh ne pynkylla jait noh pynban. Kumba don kaei ka meirad tymmen kaba kyrteng ne khot ka Ngum, ïa ki khun ki ksiew kiba mih pateng na kata ka meirad “ Ngum’ la khot noh pynban da ka Jaid ‘ Khongdngum.’ Sa kawei pat ka meirad ba la khot ka Iong, namar ka long ka briew kaba iong sniehdoh, hadien ïa ki khun ki ksiew kiba hiar pateng na kane ruh, ki kot noh pynban da ka Jait ‘ Mawiong’. Hynrei khnang ban ïa lait na ka shong sang shongma, ka jingshisha ka la tbeh suki suki, katba nang shai ka pyrthei, kata ka mut ba kata ka jait “ khongdngum ka la duh noh. Baroh ki la ai beit da kata ka juh ka jait Mawri(Mawrie). Bad kata ka jait “ Mawiong” ruh ka la kylla jait “ Mawri’ ne (Mawrie). Ki don sa tang katto katne ha ki thaiñ riwar mihngi kiba dang pynneh pynsah ïa kata ka jait ‘ Mawiong.’Nalor kita ki meirad tymmen jong kata ka Jait Mawri ki don kiba poi sha ka Hima Khyrim thaiñ riwar mihngi, don ruh kiba poi sha Sohra, shabar ri kum sha Bilat bad ri America. Nalor kiba shong ha sor bad khapsor.Sa kawei ka nuksa, ka dei ka jait ‘ Marbañiang.’ La ong ha ka khana ba kata ka meirad tymmen kaba nyngkong duh ka dei na ka Shnong Sadew ( Mylliem). Dei hadien suki suki ha ka rep ka riang ki don kiba poi man ban bad buhai shnong ha ka Hima Khyrim don ruh kiba poi sha Mairang bad ki shnong ba ïajan bad don ruh kiba hiar kham jngai ki poi sha duh Mawsynram, don ruh kiba buhai shnong ha sor Shillong bad sha kiwei kiwei ki jaka. Hynrei ha kaba nyngkong hi ki dei na ka juh ka kpoh na ka juh ka shnong.Kine ki ar tylli ki jait ki dei tang ki nuksa kiba rit eh, haba ïa kren ïa ka jait ka kynja jong ka Jaitbynriew u paid Khasi ba iar.Hynrei kaba kongsan tam ngi dei ban sngewthuh ba kano kano ka jait u Khasi ka mih na ka juh ka doh na ka juh ka snam.Kumta kano kano ka kur kaba dei hi na ka juh ka jait ngi dei ban kheiñ kum ka KUR LA JONG la jan ne jngai kam pher namar ka doh la jong te dei hi ka doh la jong ka snam la jong te dei hi ka snam la jong.: Kumba la kdew bad ong ha kane ka phang pdeng jong ka jingthoh bad ka jingkyrsiew “ Ba ka jait ka kynja ka tynrai ba teh pynkhlaiñ bad pynskhem ïa ka Jaidbynriew u 7 trep u 7 skum.Ka long kaei kaei kaba dei hok bad shong hok, ba hateng hateng ngi juh iohi bad iohsngew ba ki don kita ki jingïalang kur ne ki jingiakynduh lang shi kur shi jait, kum ha kita ki ‘ general meeting’ jong kano kano ka kur. Dei kum ha kine ki jing- ïalang kur ba ym shem la khot tang ïa ki kur jan ne ym shym la khot tang ia ki kur jngai.Ha kum kane ka jingïalang kur ym juh don kur jan ne kur jngai.Hynrei la khot khnang kum ïa kine ki jingialang kur khnang ban ia tip bad ithuh ïa la ki kur la kiba ïa sah hajan ne sha jngai.Kumta kane ka long kaei kaei ka bynta kaba kongsan ban pynkhlaiñ bad ai bor ïa ka Jaidbynriew ka long ruh ka daw bah, daw san, ban teh pynskhem bad teh song ia ka Jaidbynriew (Khynriam, u Pnar, U Bhoi, u War).Namar haba man la ka kur ka ïa tylli shi kur shi kur ki don ruh sa ki jingïadei thana sa ki kha ki man, ki pasan, ki pakhynnah, ki khunruit ki khun jiang, ki hep kynsi ki kong kynsi ki Bakha ki ñiakha ba kumta ter ter.Nalor kane ka don ruh sa ka jingïateh kur na ka daw bad ki nongrim bapher bapher jong ki kur bad ki jait ba pher bapher. Kane ruh ka long ka tynrai bah ban nang pynkhlaiñ bad pynskhem ïa la ka Jaidbynriew.Dei hangne ba lyngba “ Ka Jait ka Kynja” ba ka Jaidbynriew ka ieng rasong ka jing-ïatiplem bad la synshar khadar ïa ka bri u Hynñiew Trep u Hynñiew Skum da ka hok ka sot ryngkat ryngkat ka jingtieng burom ïa u Blei bad ka jingtip ïa la u para briew.Ka Jaitbynriew Khasi, ka dei ka jait bad kaba burom ïa la u para briew, wat lada dei u soh shnong ne u Nongwei nongar ( foreigners) ne u Mynder.Ka dei ruh ka Jaitbynriew ba long shisur shi dur. ( teng teng ka don ka jingshim kabu).Ka dei ka Jaitbynriew ki riewkhraw pyrkhat ba kynja Blei. ( Simple living High thinking).Dei na kane ka daw ba sa mih ka kyntien ïa u bapli ne isynei para briew” Hynrei ka por ka la poi imat kane ka juk mynta kum ka Jaidbynriew ngi dei ban long kiba ‘ sian kum u bseiñ bad kiba jemnud kum ka paro.” Lada ka Jaidbynriew ka shida eh, khlem pep suki suki ka Jaidbynriew kan sah sahteng ha ka khana pateng ( History). Lane ka Jaidbynriew u Khasi baiar kan long kum kata ka “ Indus Valley Civilization” kaba sah tang ha ka History.Haba ngi peit ha ka map India, wat ia ka Jylla Meghalaya ruh ym pat iohi bha, khamtam katno lei lei ka Jaidbynriew rit paid jongngi, lada ym lah ban teh lakam kan long kum i lieng kynda ban ngam jyllop noh ha ka Duriaw bah.Kumba ka ïai long bad long mynta ki don ki buit sianti miaw iong na kyndong, kiba ap thap kriaw kumno ban pynjot bad ban pynduh pyndam noh suki pa suki ïa ka Jaitbynriew da ki buit ban pynduh bor bad nang pyntlot. Halor kane ka bynta peit ïa ka nuksa, balei la mut ban pynduh noh ia ka subjek kong ka ktien ka thylliej la jong (Mother tongue) ha ka pule puthi, kaba long ka tynrai wad jingnang jingstad.Kumta ngi dei ban sngewthuh shai kdar ba kane ka MIL ne ngi dei ban ñiew ïa ka kum kawei ka ‘ Mother Indian Languages’ kaba ym dei ban duh, hynrei dei ban nang pynjanai shuh shuh katkum ka eight Schedule jong ka riti synshar ri.Kumta haba ngi kheiñ kor ïa la ka jait ka kynja, ngi dei ruh ban kheiñ kor ïa la ka ktien ba la hikai da kane kaba kha ba pun ba la ai buiñ ai thiang ïa ngi kum kawei ka Jaitbynriew tip Blei Tip Briew.Namar kata haba burom ïa ka ktien ka thoh ka pule kum ka subjek kongsan (Compulsory) ym kum ka subjek pynkop lang (elective course) ngi burom ïa lade, haba burom ïa lade ngi burom ïa ka kum u kpa, haba ngi burom ïa la ki kmie ki kpa ngi burom ïa ka Jait ka kynja, haba ngi burom ïa la ka Jait ka kynja ngi burom bad ngi pynneh pynsah ïa ka Jaidbynriew Khasi.Kumta la sngewdei ban buh kum ka jingkyrpad ïa ki Nongsynshar kiba dei ki jong ngi bad ki Babu Sorkar ( Govt Authority) kiba dei ki jongngi ba ki dei ban burom ïa lade bad ïa la ka Jaidbynriew khnang ba kan long ka jingkyrkhu, ym ka jingtim ha ki pateng la pateng jong ka Jaidbynriew u khun Khasi baiar, u Hynñiew trep u Hynñiew Wasa.Kyntang ïawai, ka jingthmu jong kane ka jingthoh, ka long ba ngi dei ban pynkhlaiñ ïa la ki kur ki kur bad ngi dei ban ïa tylli shi kur shi jait, namar haba ka kur ka ïatylli ka don ruh ka jingïajan, jingïatylli bad kiwei kiwei ki jait bad haba ki jait ki ïatylli, ka kynja ka neh ka sah bad haba ka kynja ka neh ka sah ieng skhem ka Jaitbynriew ha khmat ka pyrthei baiar.Ka Sangot ! IARAP IA KI BADUK KYNTIEW IA LA KA JAIDBYNRIEW BAN IA BIT IA BIANG LANG BA KA RI KAN KIEW lane Help the poor Uplift the community We progress all Will shine the country.",Ka Jait Ka Kynja Ka Thymmei Ba Pynskhem Ïa Ka Jaitbynriew,https://kynjatshai.com/sur-u-paidbah/ka-jait-ka-kynja-ka-thymmei-ba-pynskhem-ia-ka-jaitbynriew/
":Ha jingrakhe ïa ka sngikha kaba 55 snem, uwei u rangbah uba la tip kum u Jamberson Marak na ka shnong 15 mer Byrnihat, u la ïoh ban pyllait paidbah ïa 3 tylli ki Music Video kiba u la ak da lade hi.Ïa kitei ki Music Video jong utei u rangbah, la ïoh ban pyllait paidbah mynta ka sngi ha Nongpoh, ha kaba u Bah Cornelius Laloo, uwei na ki nongthohkhubor, u la shim ïa ka bynta ban pyllait paidbah, ha ryngkat ka jingdon u Bah Lansius Syiemlieh, President ka Ri Bhoi Artist, ka Kong Lakidora Kharsati, General Secretary jong ka Meghalaya Filmmaker Association, u Bah Larry Suchiang u wei na ki Actor khasi lem bad kiwei.Kitei ki Music Video, ki kynthup ïa kawei kaba la ai kyrteng ” kynsan Kynsan” kawei pat kaba la ak ha ka ktien Hindi bad kaba la tip kum ka ” Rehjaare Rehjaare” bad kawei pat ka dei ha ka ktien Assamese bad kaba la tip kum ka “Ronge Ronge”.","Ha ka sngikha ba 55, pyllait u Jamberson da ki music video",https://kynjatshai.com/ki-sap-ki-phong/ha-ka-sngikha-ba-55-pyllait-u-jamberson-da-ki-music-video/
"Ka jylla Meghalaya ka la duh ïa uwei na ki khlur ïalehkai phutbol ba paw ka jylla, u Ajay Thapa uba la dei ruh uba la leit pyntbit ïalade kum u coach. U Ajay u dei u rangïalehkai phutbol ha ki bynta ba hapdeng, uba la paw bha ha ki snem 1978 haduh u snem 1992. U la  khlad noh ha ka  29 tarik u Naiwieng 2022 bad la thang don burom ha ka 30 tarik.U Ajay u la don 62 snem ka rta bad uba shong ba sah ha Mawbah, Shillong bad uba ju ïalehkai kum u midfield ryngkat bad ki khlur ïalehkaiba ba paw bad ba tyngshaiñ kum ki jong Bah Fullmoon Pyrtuh, Augustine Kharkongor, Tenzing Khyriem, L. Darlong, Michael Wahlang, Atom Dey bad kiwei pat.Khyndiat ban shu phai shaphang une u rangïalehkai; u Ajay u la sdang ban ïalehkai phutbol mynba u dang rit ka rta ha Manipur, hynrei ha u snem 1978, na ka jingtbit bad ka sap ïalehkai kaba u don, u Ajay u la shah jied ban long syndon kum u kapten ka kynhun ïalehkai Subroto Cup jong ka skul St Anthony’s kaba la ïoh ban rah ïa ka nam kum ka lahduh kane ka lympung bah ïalehkai phutbol ki skul ha ka ri ha une u snem.Hadien kane, u Ajay ha kaba nyngkong u la pynïasnoh shwa ïalade bad ka kynhun ïalehkai ka Gorkha Association bad ka samoi ïalehkai ka jong u bad kane ka kynhun ka long naduh u snem 1979-80, ha ka samoi ïalehkai u snem 1981 ki bor ba dei khmih ka Blue Max ki la ibit ban pynrung noh ïa u sha la ka jong ka kynhun bad ban ïalehkai haduh ka samoi jong u snem 1985.Hadien kane, u Ajay u la ïoh ruh ban mihkhmat ïa ka Meghalaya ha ka lympung ïalehkai ka Santosh Trophy ha u snem 1982 kaba la long ha Rourkela, Odisha bad ruh ban mihkhmat ïa ka kynhun ïalehkai ka Shillong XI ka Shillong Sports Association ha ka lympung ïalehkai jong ka Bordoloi Trophy.Ha u snem 1989 haduh 1990 u Ajay u la leit ban pule bad pyntbit ïalade kum u coach ha NIS Kolkata ryngkat bad uwei na ki paralok ba u la ïalehkai lang ha ka Blue Max u L. Darlong.Hadien kane, u Ajay u la bteng ban ïalehkai biang ha kaba u la leit phai sha ka kynhun ka Gorkha Association ha u snem 1986 bad ïai neh haduh u snem 1988 bad haba u la mih noh u la leit ban ïalehkai pat  shipor na ka Nongthymmai Sports Club bad kumjuh na ka kynhun ïalehkai jong ka Sawmer Sports Club  ha kaba u la shim artad ïa ka bynta kum u coach bad hadien kane u la shongthait noh shi na ka jingim ïalehkai ha u snem 1992, ïa kaba u la ïai bteng ban shimti ne ban long kum u coach.Haba ïadei bad kane ka jingkhlad noh u Ajay, la ïoh ïa ka lad ban ïakren bad uwei na ki paralok ba la ïalehkai lang katta u Bah Agustine Kharkongor, uba la pynpaw ïa ka jingsngewlem halor ka jingkhlad noh u Ajay, uba dei u player uba la kham heh ne senior ïa u Bah August hynrei kiba la don bynta lang pat ha ka Blue Max.U Bah August u ïathuh ba u Ajay, Bah Fullmoon bad u Atom Dey kidei ki snar ïalehkai ba hapdeng ne ki main midfielder ha kato ka por ïa ka Blue Max, kampher wat lada u Ajay u kham suki bha katta ka rukom ïalehkai ka jong u, hynrei ka rukom shut bo pat ka long kaba jam bad kaba khlaiñ bha.","Duh ka jylla ïa u rangïalehkai ba paw, u Ajay Thapa",https://kynjatshai.com/khubor-ialehkai/duh-ka-jylla-ia-u-rangialehkai-ba-paw-u-ajay-thapa/
"Ka jingkhapngiah bad ka jingïakynduh jingeh jong ki paidbah nong-leit nongwan ha ka nongbah Shillong namar ka jingsahkut kali, ka la jubor katba nang mih ki sngi. Tang ha ka shi snem ka jingbun ki kali kila nang bun ar shah lai shah katba ka surok ka neh kumjuh bad kila kham khim kham khapngiah namar ba la ïatur ban ïadie jingdie, ban shong madan bad ka jingkyntur bad ka jingmih jong ki jingtei bapher bapher hakhmat surok. Ban ïakren ïa ka kam pynheh surok ha Shillong ka la kut, lait noh sa tang sha khapsor ne da ka surok suiñ ban kham pyn-duna ïa ka jingsahkut kali.Bunsien ki MLA, ki myntri sorkar, ki ophisar kim da sngew-thuh ïa ka jingeh jong ki riew madan namar ba ïalade ki shong ha kali ba shu siaw beit wiaw wiaw da ki ding saw, ding blu bad lada kham suki kiwei ki kali ban ai jaka, lah ban mih ka jingjia bym sngew tynnad.Ha kiwei ki jaka, ki myntri sorkar, ki ïaid da ka kjat, ki shong kali paidbah khnang ban sngewthuh ïa ka jingeh jong ki paidbah bad kumno ban pynbeit ïa ka jingeh jong ki hynrei ha kane ka jylla, ki myntri sorkar, ki nongmihkhmat haba ki ïaid na jaka paidbah leit, ki pynpah ïa kali, bad kin khang lut ïa ki ïing kali sbak, namar ba hapoh ki pynmeh da ka AC. Lait noh tang lada ki shah rem bad long riew paidbah biang, kin sa sngew-thuh. Lada u myntri ka tnad pyn-roi sor, u myntri ka tnad pynïaid kali un shong kali paidbah teng, un sa sngewthuh haduh katno ki paidbah kila ïakynduh jingeh ym tang namar ka jingsahkut kali hynrei ka jingshim kabu ki kali kamai, ki bos saw ruh.Ki don kiba thnum ba ka sor ka la khapngiah namar ba la bun kali hynrei kane kam dei ban long ka daw namar ba katba nang kiew ka ïoh ka kot, ki briew ki nang riew spah bad haba ki briew ki riew spah, ka kam ka jam, bad ka ïoh ka kot jong ka jylla ruh ka nangkiew bad ka jingmyntoi ka dei hi ïa ka sorkar. Hynrei hangne ha nongbah Shillong bad ha kiwei ki jaka, ka sorkar kam da shim khia kumno ban weng shisha ïa ka jingeh jong ki paidbah bad ki pynlut por bun ha kaba ïakren haba ïathnum ïa ka jingkhim ka surok hynrei kim don lad imat ba ka jinghapngiah kali ka dei namar ba la rit ka surok kiba neh sah wat haduh 30-40 snem mynta. Ïa ka sor Shillong la pynlong naduh ka sorkar Assam bad ïa ki surok kiba don mynta ruh kiba dang neh ha ka jingheh naduh ba la shna ka sorkar phareng myn hyndai bad katno tam kan long kaba eh than ban mutdur haduh mynta.Ka la donkam palat ïa ka sor-kar ban wad lad halor kumno ban pynsakar ïa ka sor Shillong bad ka jingthmu ban rah ia ki ophis sorkar sha Sor Shillong Thymmai, kan dei kawei kaban pynduna ia ka jingkhapngiah ka sor bad ka surok suiñ ruh kan dei kawei kaban pynkham than-da ïa ka jingktha khlieh jong ki paidbah na kaba sahkut kali haduh ba la pynpulom lut khait ïa ki kam ki jam.","Dei ban shong kali paidbah teng ki MLA, myntri sorkar",https://kynjatshai.com/editorial/dei-ban-shong-kali-paidbah-teng-ki-mla-myntri-sorkar%ef%bf%bc/
"U Samla Anver Medon Pariat u wei na kiba samla uba don ka jingthmu ban ïakhun ïa ka ilekshon ka ban wan  na East Shillong constituency u la ong ki paidbah ki dei  ban tip naei ki seng saiñpyrthei ki ïoh pisa ban ïakhun ïa ka elekshon.“Ngi kum ki paidbah ngi dei ban tip ba ki don ki bor kiba nadien kiba teh lakam ïa ka lyngba ka jingnoh synñiang kaba ki ai,” ong u samla Pariat.Dang shen une u samla u ba don jingthmu ban ïakhun ïa ka elekshon na East Shillong u la pyllait paidbah ïa ka jingthoh kaba ïadei bad ka pisa kaba ki ïoh jingïarap bad ka jingpynlut ïa ka pisa.“Ngi shna bad ai jingkheiñ haba ïadei bad ka jingïoh ïa ka pisa bad ka jinglut sha ki paidbah namar ngi kwah ban pynpaw ïa ka jingkhuid bad ban pyntip sha ki paidbah ba ïa ngi ym don da ki wei pat ki ban teh lakam bad shah khanglad,” u la ong.Haba ïadei bad ka jingdon ki nongkhaïi ban ïakhun ilekshon, u la ong ha ki por ba mynshuwa ki don bynta ha ki seng saiñpyrthei hynrei mynta ïa ki la kheiñ kor haduh ba ka jingïakren ka dei beit ha ka bor jong ka pisa.“Bun ki mat kiba sah teng da ki bun bun snem, namar ka pisa ka dei ka pdeng duh ha ki mat politik jong ka jingsniew ki surok, ka jingpait jong ki pipe um,  ka jingbymtreikam jong ki light ha surok, ïa kine la shuh ieh hadien. Ngi shim tang ka pisa,” u la ong.U la ong ba kane ka long ka jingma ha kane ka juk ba mynta bad ki paidbah nongshong shnong kim dei ban sngap jar halor kane.U la bynrap ruh da kaba ong, ba ïa ka bor jong ka pisa la dei ban ïakhun pyrshah,  u la ai jingmut ban don da ka ‘constituency clinics’.Hangne u Pariat u la ong ba hadien kato katne por ki paidbah kin ïoh ka lad ban buh jingkylli ïa ki nongmihkhmat bad ki dei ban ai ka jubab.Haba kylli la ki paidbah jong ka jylla ki sngewthuh haba ïadei bad ka politik, ula ong  ka don ka jingïadei hapdeng ka jingnang jingstad bad ki nongthep vote bad kumno la pyrshang ban teh lakam.U la bynrap da kaba ong, ki nongïalam seng saiñpyrthei  ha ka por ilekshon ki sam ei sha kum kine ki briew bad  ki shah ïalam bakla ngat ha ka jingeh.Na ka liang u  samla Pariat u don ka jingngeit kaba skhem ba ki samla, kiba mynta ki la don ka jingsngewthuh haba ïadei bad ka Politik bad u don ka jingkyrmen ba kan don ka jingkylla.Haba ïadei bad ka jingïoh kam ïohjam, u la ong ka don ka jingdonkam ban thaw lad ban ai kam shabar na ki kam sorkar.U samla Pariat u la ong ka ‘cooperative sector’ ka dei ka wei ka lad ban ai kam ai jam, u thrang ba pynkylla ruh haba ïadei bad ka rep ka riang bad ka ri jingri.Haba ïadei bad ka jingmih jong u ban ïakhun ïa kane ka ilekshon pyrshah ïa ka Kong Amapreen Lyngdoh, u la ong ka don ka jingbym sngewtynnad na ki paidbah haba ïadei bad kane ka MLA ba mynta.  U la ong ba ha ka jingleit ïalap ilekshon jong u da kaba rung na ka wei ka ïing ha ka wei pat, u lap na ki nongthep vote ba ki don bun ki mat kiba dang shahteng haduh mynta.Ha kaba nyngkong u  samla Pariat u thmu ban ïakhun na ka New Dawn Meghalaya hynrei katkum ki tyllong khubor kiba u nongthoh u ïoh, la ïoh jingtip ba u lah ban ïakhun ïa kane ka elekshon ka ban wan na ka ‘the Voice of the People Party’.",Ki paidbah ki dei ban tip naei ki seng saiñ pyrthei ki ïoh pisa: A M Pariat,https://kynjatshai.com/sain-pyrthei/ki-paidbah-ki-dei-ban-tip-naei-ki-seng-sain-pyrthei-ki-ioh-pisa-ong-u-kyrtong-na-east-shillong/
"U myntri rangbah ka sorkar jylla u Conrad K Sangma, ha ka 1 tarik Nohprah, u la plie ïa ka ophis jong ka Prime Hub jong ka All Garo Hills Multipurpose Cooperative Society (AGHMCS) Limited, ha ka shnong Babadam kaba hap hapoh ka Rongram Community bad Rural Development Block ha ryngkat ka jingïadonlang u nongai jingmut ïa u myntri rangbah, u Thomas A Sangma, u Secretary jong ka AGHMCS bad u Director jong ka Bakdil NGO, u Father Sunny Mavellil, Rongram BDO, MR Marak, Parish Priests, ki nongïalam shnong bad kiwei kiwei.Ha ka jingkren u myntri rangbah u la pynkynmaw ïa ka jingtrei shitom jong u Father Sunny Mavellil, uba la sdang ïa ka AGHMCS, da ka jingthmu ban kyntiew ïa ka jinglong jingim jong ki nongrep ha rilum Garo bad u la ïaroh ïa u Mavellil ba u la lah ban pyndep ban shna ïa kane ka ophis hapoh ka shisnem.U Conrad u la ong ba ki don ki lad bad ki kabu ba khraw tam ha rilum Garo ban wanrah ïa ka roi ka par, ha ka rep ka riang. U la ong ba donkam shibun kiba kum kine ki ‘cooperative society’, khnang ba kin ïarap ban kyntiew ïa ka ïoh ka kot jong ki nongrep bad ïa ka thaiñ baroh kawei.U Conrad u la ong ba ka sorkar jylla kaba mynta ka long kaba la kloi ban ïarap bad ban noh synñiang da kaba ka thaw ïa ka skhim FOCUS bad FOCUS Plus, ha kaba na kine ki prokram bad ki mat treikam, yn sam ïa ki jingïarap sha ki nongrep kiba don ha ka jylla.Ha ka jingai jingkren, u Thomas A Sangma, u la ong ba kane ka ophis jong ka AGHMCS ka long kum ka dak ka jingjop jong kine ki ‘cooperative societies’, ha rilum Garo. U la ong ba lyngba kine, yn ïohi ïa ka jingkylla kaba bha ha ka ïoh ka kot jong kane ka thaiñ. U la pynpaw ruh ïa ka jingsngewnguh ïa u myntri rangbah bad ïa u secretary jong ka AGHMCS ba ki la lah ban shna ïa kane ka ophis treikam da ka jingthmu ban wanrah ïa ka jingkylla ha kane ka thaiñ.Ha ka jingai jingkren, u Father Sunny Mavellil, u la ïathuh ba ka sorkar ka la ai kumba T. 3.30 klur ban shna ïa kane ka ophis bad T.3.65 klur ban thied ïa ki tiar, ki tar na ka bynta ban pynmih ïa ki mar rep khambun shah. U la ïathuh ruh ba mynta lah don kumba 30 tylli ki ‘cooperative societies’, ha rilum Garo.Ha kane ka sngi u myntri rangbah u la ïoh ban sam ïa ki cheques pisa sha ki nongpynmih ïa ki mar rep, kiba lah rung hapoh jong ka skhim FOCUS.",Plie u Conrad ïa ka ophis jong ka Prime Hub ha shnong Babadam,https://kynjatshai.com/khubor-kyllum/plie-u-conrad-ia-ka-ophis-jong-ka-prime-hub-ha-shnong-babadam/
"U Myntri Rangbah ka jylla u Conrad K Sangma u la ong ba ka jingpynslem ban ai District ïa ka Sohra Sub Division ka long namar ka don ka jingbym ïahun lang jong ki katto katne tylli ki shnong ki ban sa shah kynthup lang ha kane ka District.Lah ban kdew ba ki shnong ne ka Pynursla Civil Sub-Division kam treh ban leit sha Sohra District bad kane ka dei ka daw kaba buh jingeh ïa ka sorkar ba kan thaw ïa ka Sohra kum ka District. Ka la don ka jingïakren ba lada ka headquarter ka district kan don ha thaiñ Laitlyngkot ne Mawjrong, ki paidbah ka Pynursla ki lah ban pdiang.Haba kren bad ki lad pathai khubor u Myntri Rangbah ka jylla u la ong ba kane ka jingdawa ka sorkar kan dang donkam ban pynbeit bha shwa namar ba hap ban pynthikna ba lada ka sorkar ka kyntiew District ïa ka Sohra-Sub division kan ym dei ban mih jingeh hadien ha bud kumta ka sorkar ka donkam ïa ka jingbishar bniah halor kane.“Ngi hap ban bishar bha ïa ki jingdawa ban kyntiew District ïa kano kano ki thaiñ, ki block, ki sub-division namar katkum ka kyndon ka long ban don ka jingïateh ban ym mih kano kano ka jingeh hadien habud, kum ka  Mairang ka la don ka jingïasngewthuh jingmut kaba shai ïa ki laiñ (line) la dro ha ka rukom ba suk bad ba ïamynjur lang kumta ka suk ban ïoh District”, u la ong.“Hynrei kiwei ki thaiñ ngi lap, ba  ki jingdawa la ka dei halor ka sub-division lane ki district ngim lah ban ai namar ba ka don ka jingbym sngewthuh jingmut hapdeng ki shnong hangto, kaba wanrah ïa ka jingeh hadien habud, ha ka jingpyrshang ban wanrah ïa ka shynshar khadar kham jan sha ki paidbah ngin ym lah pat ban wanrah ïa ka jingbym ïahun hapdeng ki nongshong shnong ka juh ka thain, kumta, ka jingkwah jong ngi ka long ban bishar bad pynbeit ïa kine ki jingeh hadien ha bud kumta ngin dang bishar bad ngin ïasyllok bad ngin sa shim rai”, u la bynrap.","Bym don ka jingïa sngewthuh jingmut, slem ban ïoh district ka Sohra: Conrad Sangma",https://kynjatshai.com/khubor-kyllum/bym-don-ka-jingia-sngewthuh-jingmut-slem-ban-ioh-district-ka-sohra-conrad-sangma/
"U MLA ka Gambegre Constituency u Saleng Sangma  u la ong ba ka jingthombor jong ka jylla Assam kam dei shuh tang ïa ka jylla Meghalaya hynrei ka dei ïa baroh hi ki jylla ki ba don ha ki thain lammihngi jong ka Ri.“Ka jingjia ha Mukroh ka dei ka jingjia ka bym lah ban pdiang hynrei lada peit ïa ki jingjia kiba la dep, ka Assam ka ju thombor ym tang ïa ka jylla Meghalaya hynrei wat ïa ka Arunachal Pradesh, Manipur, Mizoram, Nagaland”, u la ong.“Ka ju don jingshah thombor na ka Assam bad haba peit ïa ki jinglong jingman kaei kaba ngi la ïohi kam dei ka sien kaba nyngkong kum kane ka jingjia ka la dep ban jia ha Langpih bad mynta ha Mukroh bad ha kiwei kiwei ki jaka kiba jan u pud u sam bad ka Assam”, u la bynrap.U la ong ruh kaba lyngngoh ka long ba ka jylla Meghalaya kam ju mad jingeh kum kine ha kaba ïa dei bad ka Ri Burma, ka Ri Myanmar lane ka Ri Bangladesh kaba ïapher ki Ri hynrei hapoh Ri  la lap ïa kum kine ki jingjia.“Ka jaka kam dei jong ka sorkar Assam ne jong ka sorkar Meghalaya hynrei ka dei jong ki paidbah ki nongshong shnong ha kato ka jaka, kim dei ban tieng ïa kum kine ki jingjia”, u la bynrap.“Halor ka jingjia ha Mukroh ki bor ba dei peit jong ka jylla ki dei ban shim bad pyntreikam ïa ka bor pyrshah ïa ki pulit Assam ha kato ka sngi hi namar ba ka khlem jia ha ki jaka ba don ka jingïakajia “la ong u Saleng.",Ki nongshong shnong ha khappud kim dei ban tieng ïa kum kine ki jingjia: Saleng,https://kynjatshai.com/khubor-kyllum/ki-nongshong-shnong-ha-khappud-kim-dei-ban-tieng-ia-kum-kine-ki-jingjia-saleng/
"Ki san tylli ki kynhun Sengbhalang ba kynthup ïa ka Seng HYC, HANM, CoRP, ENJC bad ka JSM kiba hap hapoh ka shatri jong ka Save Hynniewtrep Mission, mynta ka sngi ka 2 tarik u Nohprah kila pynlong da ka jingïaïaid paidbah ha Riangdo WKHD ban dawa na ka sorkar ba kan pyntreikam noh ïa ki 9 tylli ki mat jingdawa ba ka kynhun kala ïai dawa.Ïa katei ka jingïaïaid paidbah la sdang na Zero Point ter ter haduh ban da poi ha ïew Riangdo ha kaba la wan ban ïashim bynta lang ruh da ki heh nongïalam ka HYC Sengkmie bad kiwei kiwei de ki nongïalam jong kitei ki kynhun kiba la ïa pyrta jam ban pyntreikam noh ïa kitei ki mat khamtam ïa ka ILP.Hadien katei ka jingïaid paidbah la bteng pat sa ka jingïalang hapoh ïew Riangdo ha kaba ki nongkren na ki kynhun jong kitei ki san Seng kila pynshai halor kitei ki 9 tylli ki mat jingdawa.U General Secretary ka Seng HYC haba ai jingkren ha katei kajingïalang u la ong ba ngi dawa ILP namar ngim kwah ban long mynder hala ka jong ka Ri hynrei kaba sngewsih ka long wat hadien ba ka ïing bishar kala dep ban pass ïa ka resolution mynta la 3 snem khlem pat lah ban pyntreikam ïa ka ILP ha ka Jylla.Shuh shuh u la ong ruh ba ka sorkar kala pynbna ban buh noh ïa ki Border Out Post ha manla ki jaka khappud ba don ki jingïakajia hynrei katei ka jingthmu buh BOP ka sorkar Jylla kam don jingmut namar kam nud ban leit buh ha ki jaka ba ïa kajia pud hynrei ka thmu pynban ban buh ha pdeng shnong ban pyntieng pynsmiej ïa ki paidbah nongshong shnong.“Haba phi buh ïa ka Outpost dei ruh ban ai ïa ki pulit kiba biang bad ai ruh ïa ki suloi ha ryngkat u kuli bad ka bor ban siat lada donkam ban ïada ïa u paradoh parasnam bad ka jingjia kaba la jia ha Mukroh kamdei shuh ban dang jia ha kaba ki pulit Meghalaya ki khlem nud ban pynphai ban siat ïa ki pulit Assam namar khlem ïoh hukum” ong u bah Synrem.Katba na ka liang jong u Samla Lumang Kharsyiemlieh President ka HYC, WKHD haba ai jingkren ha katei ka jingïalang u la ong ba ha kiwei ki Jylla ban ïoh ïa ki Police Outpost ka shong ha ka jingstad jong ki nongïalam katba ha ka Jylla ka jong ngi hap ban duh shwa ïa ki mynsiem briew ba kordor ngin sa ïoh ïa ki BOP.Na ka liang jong u nongïalam ka HANM na WKHD u samla Wilstone Sohshang u la ong ngi sngewsih ba ngi ïoh ïa u DGP u bym dei u nong Meghalaya bad jin lada u dei u nong Meghalaya u la dei ban leit ïaid kjat sha Mukroh bad sha baroh ki jaka khappud ba don ki jingïakajia.U bah Sambormi Lyngdoh president ka EJNC ka wei na ki kynhun kaba hap hapoh ka lama jong ka Save Hynñiewtrep Mission u la ong ba balei ka jaitbynriew ka tlot haduh katta katta kadaw ka dei namar hapoh secretariat la dap sa tang kita ki nongkhaïi bad ki heh Saipan.U la ong ruh ba kam myntoi lada ngi ïoh ïa ka roi ka par lada ngi duh noh ïa ka khynndew ka shyiap. Shuh shuh u la kyntu ruh ïa ki paidbah da kaba ong ba “Kum ki paidbah haba ngi jied ïa ki nongmih khmat jied ïa ki nongmihkhmat kiba don shisha ka khmat ki ban ïohi jngai na kabynta ka ri bad ka jaitbynriew”.",Da ka rally pynlong ka SHM ha Riangdo ban dawa pyntreikam noh ïa ki 9 tylli ki mat,https://kynjatshai.com/khubor-kyllum/da-ka-rally-pynlong-ka-shm-ha-riangdo-ban-dawa-pyntreikam-noh-ia-ki-9-tylli-ki-mat/
"U Nongïalam ka liangpyrshah u Dr Mukul Sangma, u la ong ba ka jingmih jong ki MLA jong ka All India Trinamool Congress (AITC) na ka party kam dei ka mat kaba pynlyngngoh ïa ka party namar ba ki la tip lupa, kumta ka party ka la dep ruh ban pynkhreh ïa ki kyrtong kiba thikna ban jop ha ki jaka jong ki MLA kiba thmu ban mih.Haba kren bad ki lad pathai khubor ha ka 1 tarik Nohprah, u Dr Mukul u la ong ba ka jingshim bynta jong ki paidbah ha ka jingïalang jong ka All India Trinamool Congress (AITC) ha kine ki sngi ba la dep ka paw shai ba ki nongshong shnong ki la thrang ïa ka jingkylla ha ka jylla.“Ka jinglong jingman ka saiñ pyrthei ha ka jylla ka long kumba ju long hi, nga ïohi ïa ka jingthrang jong u paidbah ban don ka jingkylla, kumta kane ka jingthrang jong u paidbah kan dang khlaiñ kat dang wan mih ka por bad ka ban wanrah ïa ka jingkylla ha ka saiñ pyrthei ha ka jylla”, u la ong.U Dr Mukul u la ong ruh ka jingmih bad jingrung jong ki nongïalam ha ki party bapher ha ka jylla ki ju khot ka jingkylla ha ka saiñ pyrthei kaba bha, kaba wanrah ïa ka jingkylla ha ka saiñ pyrthei bad kane ka long ba ka jingkhih win kaba la khih la bun bun bnai mynta.Halor ki MLA kiba mih na ka AITC u la ong, “ngi tip ba kino ki ban sa mih noh na ka party wat la ngim ju shim kyrteng jong ki hynrei ngi la tip lupa ïa ka sienjam kaba kin sa shim, kumta ngi la pynkhreh lupa da kiwei ki kyrtong ha ka jaka ki MLA ki ba don jingthmu ban kynriah seng ,bad kine ki kyrtong ki ba ngi son ki dei ki ba thikna ban ïoh jingjop”.U la bynrap ruh, “katno ngut eh ki MLA mynta kin sa shah jied biang ha u snem 2023 bad dei na kane ka jingkylla ha ka saiñ pyrthei, na ka liang ka party ka la shim rai ban thung da kiwei ki kyrtong ki ba thikna ba kin jop ha ka elekshon 2023”.Ha ki katto katne tylli ki Constituency,  ki don ki MLA ka TMC ki ban ym shah jied shuh kumta, ka party ka la jied da kiwei ki kyrtong ki ba la thikna ban sa ïoh jingjop bad haei ba ka TMC ka buh ïa ki kyrtong jong ka, ka mut ki dei ki ban ïoh jingjop”, u la bynrap.",Ka AITC kan sei ki kyrtong ba thikna ban jop ha ka jaka ki MLA kiba mih: Dr Mukul,https://kynjatshai.com/sain-pyrthei/ka-aitc-kan-sei-ki-kyrtong-ba-thikna-ban-jop-ha-ka-jaka-ki-mla-kiba-mih-dr-mukul/
"Ka kynhun ïalehkai jong ka ri Portugal kaba don ha ka kyrdan ba nyngkong jong ka Group H da ka jingïoh 7 poiñ ka la rung sha ka thup jong ki 16, ha baroh 3 tylli ki jingïakhun ka Portugal ka khlem mad shisien ruh ïa ka jingshah rem noh ha kane ka lympung World Cup ha Qatar mynta u snem.Ha kane ka jingïakhun ka Portugal pyrshah ïa ka South Korea, ka Portugal ka khlem lah ban leh bha bad ka jingïakhun ka la kut noh da 2-1, ïa ka kol na ka bynta ka Portugal la ïoh ban thep lyngba u Ricardo Horta mar syndang ka jingïakhun, kata ha ka minit ba 5 jong ka kylla step.Ka jingïakhun jong kine ki ar kynhun ka long kaba itynnad ha kaba naduh ba sdang ka jing-ïakhun watla ka Portugal ka la ïoh ïa ka kabu ban thep ïa ka kol kaba nyngkong hynrei ki kynhun jong ka Korea ki  la ïakhun tyngeh ban khur ïa ka jingjop da ka jingthmu ban ïoh rung sha ka thup jong ki 16 namar ka Uraguay bad ka Ghana ruh kiba don ha kane kajuh ka Group ki dang ïaknieh ïa kane ka kabu.Haba phai pat ha ka jingïakhun hapdeng ka Uraguay pyrshah ïa ka Ghana ka la kut noh ha kaba ka Uraguay ka la ïoh ban thep 2 kol lyngba ka jingtbit jong Giorgian de Arrascaeta ha ka minit ba 26 bad 32.Ha ka jingshisha ka Ghana kadei ka khynhun kaba khlaiñ ha kane ka snem, bad ha ka jingïakhun pyrshah ïa ka Korea ha ka 28 Naiweing ka la ïoh ban thep haduh 3 kol hynrei ha kane ka sngi ka khlem ïoh ban thep 1kol ruh pyrshah ïa ka Uraguay.",Rung ka Portugal bad ka Uraguay sha ka Pre Quarter,https://kynjatshai.com/khubor-ialehkai/rung-ka-portugal-bad-uraguay-sha-ka-pre-quarter/
"U working President ka United Democratic Party (UDP) u Bah Titos W Chyne u la ong ba ka rai ban pynshong shuki lane ban pynhiar shuki ïa u Myntri ka tnad kam pohïing, u Bah Lahkmen Rymbui, kan shong ha ka rai jong u nongïalam ka party u Bah Metbah Lyngdoh lane u nongïalam ka jylla u Conrad K Sangma.Haba kren bad u kynjatshai, u Bah Titos W Chyne u la ong, “ha man ki jingjia kum kine ka ju don ka jingpeit khmat ïa u myntri ba dei peit ïa ka tnad kampohïing ha ka sorkar jylla namar ka dei ka kamram jong u ban tehlakam”.U Bah Chyne u la ong ruh ba ka party ka don ka jingsngewkhia halor kane ka jingjia ha Mukroh hynrei na ka liang ka party ka la aiti ha u nongïalam ka party bad kumjuh ha u nongïalam ka sorkar kaei ka ba bha tam ba ki dei ban leh.“Lehse na ka liang u Myntri rangbah, u ba dei u khliehduh jong ka sorkar lada u i donkam  ban pynhiar shuki ne ban pynneh kan shong ha ka rai jong u”, u la ong.U la bynrap “ngan ym lah ban ong la u dei ne em ban hiar shuki bad kan shong ha u la u sngewthuh ba ka tnad kaba u bat bad lada dei ba u sngewthuh ba ka dei ka jingbakla jong u, te un ai yn hiar shuki hynrei lada u sngewthuh ba kam dei ka jingbakla jong u te ym dei ban hiar shuki”.",Ngi ieh ha ka rai jong u nongïalam ka party halor u Bah Lahkmen: Titos,https://kynjatshai.com/sain-pyrthei/ngi-ieh-ha-ka-rai-jong-u-nongialam-ka-party-halor-u-bah-lahkmen-titos/
"Wat la u Myntri Rangbah u Conrad Sangma u dang bunkam ban leit plie ïa ki Community and Rural Development (C&RD) ha kylleng sawdong ka jylla hynrei ki don ruh ki block ki bym don ïa ki Block Development Officer (BDO) ne  ki don kiwei pat kiba hap ban peit ïa artylli ki block.Bun na ki Block kiba don ha East Khasi Hills district ki ïakynduh jingeh. Ka Mawryngkneng  kam don BDO, katba ka Mylliem bad ka Mawlai C &RD Block la hap ban peit tang da uwei u ophisar.Kawei pat, ki block kum ka Mawpat, Mawkynrew, Mawryngkneng, Mylliem, Khatarshnong-Laitkroh bad Pynursla C&RD Blocks kim ïoh ïa ka mang pisa ban thied tiar ban ai sha ki Village Employment Councils (VEC) ban pyntrei sha khmat ïa ka kam na ka bynta ki projek  hapoh ka Meghalaya Gandhi National Rural Employment Guarantee Act (MGNREGA).Na ka liang u nongïalam ka liang pyrshah, uba dei ruh u nongïalam ka Trinamool Congress (TMC) u Dr  Mukul Sangma , ula ong , kawei hap ban peit ïa ka jingthmu jong ka sorkar kaba pyrshang ban wanrah sha jan  ïa ki ophis sorkar ban pynsuk ïa u paidbah. U la ïathuh  ïa kawei ka jingjia kaba la jia ha kawei ka jaka ha rilum Garo ha kaba ki bor sorkar ki thmu ban thaw ïa ka Civil Sub Division khlem da ïoh ka jaka ban buh ïa kane ka ophis.“Phi dei ban don ka plan kaba biang. Kaei kaba ki leh mynta ka paw ba ki leh khlem da pynbit pynbiang bha. Kyndit kyndit mynta ki sngewthuh ba ki la hiar, dei da ka jingtieng ki la leh ïa kine baroh,” ong u Sangma.U la ong ruh ba ka sorkar ka la rai ban buh ïa ki Border Police Outpost, hynrei u la buh jingkylli hato ki biang ki briew ban buh ha kito ki jaka. U la bynrap ruh da kaba ong ki kam ba lait la shu ieh kumto khlem thep shuh bad bun na ki police station ha ka jylla ki duna briew. Kane baroh ka jia namar ka sorkar kam shym la wat ki lad ki lynti ban pyndap ïa ki kam ki ba thylli ha ka tnat pulit kaba dang pynbun shuh shuh ka jingduna briew ha ka tnad.U Dr Mukul Sangma u la ong ba ïa ki kam kiba lait ha ki District Executive Force la pyndap da kaba pynkynriah da ki pulit jong ka SF-10. Ki SF-10 battalion la thaw khnang ban ïakhun pyrshah ïa ki seng lehnoh bad na ka bynta kiwei pat ki bynta.Ka sorkar mynta ka la plie ïa ki block thymmai ha bun ki jaka kum ka Siju C&RD block ha South Garo Hills, ka Rambrai C&RD block ha West Khasi Hills, ka Adokgre C&RD block ha North Garo Hills, ka Namdong C&RD block ha West Jaiñtia Hills District, ka Ri-Muliang C&RD Block ha West Khasi Hills District.Ha ka 1 tarik Nohprah, u Myntri Rangbah, u Conrad Sangma, u la plie ïa ka Purakhasia C&RD block ha Chongnapara South West Garo Hills district.  Lait na kine ka sorkar ka la thaw ruh ïa ka Rongjeng Civil Sub Division ha East Garo Hills district bad ka Dalu Civil Sub – Division ha West Garo Hills district.",Plie Block u Conrad shait shait hynrei bun kiba la don lypa khlem BDO,https://kynjatshai.com/khubor-kyllum/plie-block-u-conrad-shait-shait-hynrei-bun-kiba-la-don-lypa-khlem-bdo/
"U Nongïalam ka liangpyrshah hapoh ka ïingdorbar  u Dr Mukul Sangma, u la ther tyngeh ïa u Tuliram Ranghang, u Chief Executive Member (CEM) ka Karbi Anglong Autonomous Council (KAAC) halor ka kyrwoh kaba u la thoh halor ki nongshong shnong ha ka shnong Mukroh.Haba kren bad ki lad pathai khubor, u Dr Mukul Sangma u la kyntu ïa ka Sorkar jylla ba ka dei ban pynngat ha ka kyndon aiñ ïa u CEM ka KAAC u Tuliram Ranghang, u ba don jingthmu ban pynmih ïa ka jingkulmar lyngba ka jingpynmih kyrwoh jong u.“Kane ka jingleh jong u, ka long kumba nang ai ding shuh shuh, na ka jingshah pynïap ki nongshong shnong ka Mukroh, bad ki nongshong shnong na ki ar jylla ki dei ban sngewthuh ba kane ka jingjia ka la mih na ka jingbymler kam ki ar sorkar ban pynbeit ïa ka jingeh jong ki paidbah kiba ïa dei bad ki ba la shah thombor,”u la ong.U la bynrap, “Wat la ka la don ka jingpyrshang ban pyntem ïa kane ka jingjia, hynrei shu kynsan kynsan la wan u briew, u ba donbor na ka thaiñ Assam bad kynnoh nongsah beaiñ ïa ki nongshong shnong, ka sorkar jylla Meghalaya ka dei ban pynngat ha ka aiñ ïa une u briew namar ba u pynshit ïa ki paidbah”.",Pynngat aiñ ïa u CEM u ba thmu ban nang ai ding ïa ka jingjia ha Mukroh: Mukul,https://kynjatshai.com/khubor-kyllum/pynngat-ain-ia-u-cem-u-ba-thmu-ban-nang-ai-ding-ia-ka-jingjia-ha-mukroh-mukul/
"Kum ka dak jong ka jingkynmaw burom ïa ka sngi ba kyrpang jong ki briew kiba don ka jingduna ha ki dkhot met ne ki ‘Persons with Disabilities’ (PwDs); na ka liang ka Tehsonglang Multipurpose Co-operative Society Limited, Jakrem ka la ïoh ban rakhe ïa kane ka sngi ha CLF, Laitlawsang ha kaba u Bah Renikton Lyngdoh Tongkhar, u nongmihkhmat ka Mawkyrwat konstitwensi bad uba long u myntri ba dei khmih ïa ka tnad umbam umdih, u la long kum u kongsan.Ïa kane ka prokram la rakhe ha ryngkat ka jingïatreilang ka ophis jong u District Social Welfare Officer, South West Khasi Hills District, ka District Legal Services Authority (DLSA), South West Khasi Hills District bad ka NPRPD Scheme, South West Khasi Hills District bad ka phang pdeng ka long, “Transformative solutions for inclusive development: the role of innovation in fuelling an accessible and equitable world”.Ka jingthmu jong kane ka prokram ka long ban tehsonglang ïa ki briew kiba don ka jinglah ba kyrpang da kaba pynlong ka jingïalang ban ai mynsiem ïa ki ba wat hapdeng ki jingduna ha ka met hynrei kim dei ban duh jingkyrmen namar ha ki, ki don pat ïa ka jinglah ban leh shibun kiei kiei ki kam kiba khraw, kum ha ka rwai ka siaw, ka put ka tem bad kiwei de ki kam kumba long lem kiwei pat kiba biang ha ka met ka phad.La khmih lynti ruh ba lyngba kane kane ka prokram, ka NRLM ruh ka la khmih lynti ba ki dkhot jong ki SHGs kin nang lah ban kyntiew ïa ka ïoh ka kot lyngba ki sap kaba ki don bad ban pynmih ruh de ïa ki mar rep kiba bun jait. Shuh shuh ha kane ka sngi la ïoh ym tang ban rakhe ïa kane ka sngi jong ki briew kiba don ka jinglah ba kyrpang (PwDs) hynrei la ïoh ruh ban plie ïa ka ïew ïa die ïa thied na ki mar kiba la pynmih da ki Self Help Groups (SHGs).U bah Renikton Lyngdoh Tongkhar, haba kren ha ka jingïalang u la pynpaw ka jingkhublei kaba kyrpang eh na ka bynta ki kmie ki kpa kiba long ka jingkyrmen na ka bynta ki khun ha kaba ki la wan lang ha kane ka sngi ryngkat bad ki khun kiba don ka jinglah ba kyrpang (PwDs). U la ai mynsiem ïa ki, ‘ba watla ki don ïa ki khun kiba don ka jingduna hynrei ki tip ba U Blei U buh ha kane ka pyrthei ryngkat ki jingthmu namar ‘wat la ki don ha kata ka bynta ruh ki don napdeng jong ki kiba ki lah ban pyntbit ïalade ha ka rwai ka siaw, ka put ka tem bad kiwei de katkum ka jinglah lyngba ka sap kyrpang kaba U Blei U la ai.U la ong ruh ba kane ka jingrakhe ïa ka sngi ba kyrpang, kan da long shisha kaba pynkynmaw ba kim dei ban shah peit beiñ hynrei ban ñiew ïa ki kumba long ki para briew bad u la ong ba ka kmie kaba kha, ba pun kam lah ban ieh ïa la ki jong ki khun hynrei ka kdup ieit ïa ki man la ka sngi.“Watla ka pyrthei ka ïohi ba ki don ka jingduna ha ki dkhot met, hynrei ka kmie hi kam don jingsngewpher namar ka don la ka jong ka jingieit kaba kyrpang,” la ong u bah Renik. U la ai mynsiem ïa ki khun kiba don ka jingduna ha ki dkhot met ba kim dei ban duh jingkyrmen ne ban rit mynsiem hynrei ki dei ban long kiba shlur bad kiba pynkmen ïa la ka mynsiem khnang ba ka lawei jong ki ruh kan long kaba phyrnai kumba long kiwei de ki para briew.Shuh shuh u Bah Renik u la kyntu ïa ki paidbah ba haba ki rakhe ïa kane ka sngi ba kyrpang, ki dei ban shim ba kin da don ka jingkut jingmut ban peit ba kum ïa kine ki briew kiba don ka jingduna, kumba peit ka kmie kaba pun ba kha bad ba kin ïohi ïa kata ka jinglong kyrpang ha ki khun bad kin ieit ïa ki, kin burom ïa ki bad dei tang hangta ba kin ïohi ba ka pyrthei baroh kan don ïa kata ka jingburom kyrpang iwei ïa iwei pat.“Ai ba lyngba kane ka jingrakhe kan long ka sngi ba don jingmut ha ki khun jong ngi kiba la kha kyrpang ha kane ka pyrthei namar baroh ki long kiba kordor ha khmat u briew bad ha khmat U Blei bad Un da kyrkhu ruh ïa ki ha ki bynta baroh,” la bynrap u Bah Renikton.Kiwei de kiba la ai jingkren ki long ka kong J.U. Kharpuri, MCS, Additional Deputy Commissioner, South West Khasi Hills District kum ka symbud kongsan, u bah I. Lawrynñiang, MCS, Block Development Officer (BDO) ka Mawkyrwat C&RD Block, ka kong D. Sohtun, Chief Judicial Magistrate-cum-Secretary jong ka District Legal Services Authority (DLSA), South West Khasi Hills District bad kiwei de.Ha kane ka sngi la ïoh ruh ban sam ïa ki jingai sngewbha sha ki katto katne ngut ki briew kiba don ka jingduna ha ki dkhot met. La pynshit pynshngaiñ ïa kane ka prokram da ka jingrwai na ka Chilajong Village Organisation, Mawkyrwat bad ka jingshad na ki hep kiba rit jong ka kynhun Children Group na Domjyrti.",La rakhe ïa ka sngi kyrpang jong kiba duna dkhot met ha Mawkyrwat,https://kynjatshai.com/khubor-kyllum/la-rakhe-ia-ka-sngi-kyrpang-jong-kiba-duna-dkhot-met-ha-mawkyrwat/
"Ka National Council jong ka Young Men Christian Association (YMCA) lyngba ka tnad Youth Empowerment ka la pynlong ïa ka National Leadership bad Training Camp, ha ka ophis treikam jong ka YMCA, ha nongbah Shillong. Kumba 80 ngut ki samla, kynthei bad shynrang bad 32 ngut ki dkhot YMCA na kylleng ki jylla jong ka ri, ki la ïawan ban ïashim bynta ha kane ka NLTC. Kane ka prokram ka la neh haduh lai sngi lynter.U President jong kane ka National Council, u J. B. Kosh, uba dei u Chief Justice jong ka Bihar, ba la shongthait, u la long kum u kongsan ha kane ka prokram. La wan synranlang ïa u da u Youth Vice President, Gaurav Kalyan, u National General Secretary u Bertram Devadas, u Secretary Youth Empowerment u Koshy Alexander Vaidyan bad u Secretary jong ka YMCA Northern Region u Bhen Samson.U Vice Chairman jong ka YMCA North East Region, u Dr. Andrew Ahoto, u Regional Secretary jong ka YMCA North East Region u Shamir Thabah bad u Director jong ka National Council na North East u Joe Rz Thanga ki la long ki dkhot ba pawkhmat ha kine ki lai sngi.U President jong ka YMCA Shillong, u Reverend Dr. P. Lyngdoh, u la ïoh ban pdiang sngewbha ïa kine ki nongwan ïashimbynta bad u la khot ba dei ban don ka jingsngew kawei hapdeng ki jaitbynriew bapher bapher jong ka ri India. U la kyntu ruh ïa kine ki dkhot kiba wan na ki jaka ri thor, ba kin sngewthuh ïa ka jinglong jingman jong ka thaiñ shatei lammihngi, ïa ki briew bad ïa ka kolshor jong ki jylla kane ka thaiñ.U President ka NCYI, u Justice J.B.Koshy, u la ïoh ban ai ïa ka jingkren lamkhmat bad u la pynkynmaw ïa kine ki samla ba kin kitkhia ïa la ki jong ki jingkitkhlieh ha la ki jong ki jong ki jaka. Ki nongai jingkren ha kine ki lai sngi, ki kynthup ïa u Dr.Andrew Ahoto, u J.R.Myrboh, Secretary Shillong YMCA bad u Koshy Alexander.Kine ki dkhot ki la ïoh ban leit jngoh kai ïa ka Sohra, ïa ki krem bad ki la ïohi ïa ki khappud jong ka ri India bad ka ri Bangladesh. Ki la sngewkmen ba ki lah ïoh ban mad ïa ki jingbam Khasi. La ïoh ban sam ïa ki Certificates bad ki mementos da ki dkhot jong ka YMCA Board sha baroh ki nongïashim bynta.",Pynlong ka YMCA ïa ka National Leadership bad Training Camp,https://kynjatshai.com/khubor-kyllum/pynlong-ka-ymca-ia-ka-national-leadership-bad-training-camp/
"U myntri rangbah ka jylla u Conrad Kongkal Sangma, ha ka 1 tarik u Nohprah, u la plie sa ïa ka Purakhasia Community & Rural Development (C&RD) Block ha Chongnapara, South West Garo Hills District.Mynshuwa bym pat ïoh ban plie ïa kane ka block ba thymmai, ki nongshong shnong ka thaiñ Purakhasia, kiba hap hapoh ka Dalu C&RD Block ha West Garo Hills ki la shem shitom ban leit sha nongbah, khamtam ka bam por haduh shi kynta tang na ka bynta ki kam ba rit.Haba kren ha kane ka jingplie u Conrad u la ong ba watla ka jylla Meghalaya ka dei kaba rit hynrei ki don kumba 6000 tylli ki shnong bad ka pynshem jingeh ïa ka sorkar shikatdei eh ban pynpoi ïa ki kam pynroi sha baroh ki shnong. Kumta la donkam bha ïa kum kine ki C&RD, ki Sub-Divisions bad ki Administrative Units khnang ba lada donkam ki paidbah kin ïoh kloi ïa ka jingïarap.Kumta na ka liang ka sorkar ka trei shitom ban thaw lane pynkha ïa ki block ba thymmai ha baroh ki bynta jong ka jylla katkum ka jingdonkam. U la kular ba da ka jingdon kine ki block ba thymmai shibun ki kam pynroi lane ki project bapher bapher ki paidbah kin ïoh ka jingmyntoi.Ha kane ka sngi u Conrad u la sam ïa ki card jong ka FOCUS, kumjuh u la sam ïa ki khun sniang bad ki khun syiar hapoh ka skhim PROGRESS sha ki Self Help Goup (SHG). U la ïoh ban sam ruh ïa ki symbai sha ki nongrep lyngba ka MeghaLAMP project ba la mang da ka IFAD.Ka FOCUS ka dei kawei ka lad ka lynti ban ai jingiarap bad kumba 4 lak tam ki longïing ki la ïoh jingmyntoi na kane. U la kyntu ïa ki nongrep kumjuh ki SHG ban pynrung kyrteng ha ka FOCUS+ bad u la pynthikna ba ka pisa yn sa ai sha baroh kiba dei ban ïoh ha ka 5 tarik mynta u bnai bad ha ka 12 tarik mynta u bnai.Ha kane ka sngi la don lang u MLA u Winnerson D Sangma, u Co-Chairman ka State Planning Board u Ian Botham K.Sangma bad kiwei.",Ïoh CRD Block ka Purakhasia ban pynsuk ïa ki paidbah ka thaiñ,https://kynjatshai.com/khubor-kyllum/ioh-crd-block-ka-purakhasia-ban-pynsuk-ia-ki-paidbah-ka-thain/
"Ka ophis ka District Legal Service Authority (DLSA) jong ka South West Khasi Hills District ryngkat ka ophis jong u District Medical & Health Officer (DM&HO) South West Khasi Hills District ha ka 1 tarik Nohprah ka la rakhe ia ka ‘World Aids Day’, ha Sngap Syiem College, Mawkyrwat. Ha kane ka sngi la wan ban ïashim bynta ki samla pule, ki nonghikai ka Sngap Syiem College, Mawkyrwat.U Senior Medical & Health Officer, Mawkyrwat CHC Dr. Archeloster Lyngdoh u la kren shaphang ka jingpang ‘ñiangkulia ne HIV/AIDS bad kumno ban ïada, ban leh ïa ki test bad kumjuh ruh kumno ban sumar ïa ki briew kiba ioh ia une u jingpang.Ka Chief Judicial Magistrate-cum-Secretary jong ka District Legal Services Authority (DLSA), kong D. Sohtun, ka la kren halor ki lad jingïada bad kumno ban tehlakam ïa kiba ïoh ïa une u khñiang jingpang hapoh ka kyndon aiñ ne ka Human Immunodeficiency Virus (HIV) and Acquired Immune Deficiency Syndrome (AIDS) Prevention and Control Act, 2017 ba ki briew kiba don ïa une u khñiang jingpang kim dei ban shah i-beiñ ne shah ñiew beiñ ha ka imlang ka sahlang ne wat ha kiba ha ïing ha sem.Ka la ïathuh ruh ba lada don kiba ñiew shiliang khmat ïa kum kine, kita ki briew kin shah pynshitom da kaba shah set patok bad shah daiñ kuna. Ha kajuh ka por ka la iathuh ïa ki katto katne ki kyndon aiñ ba ki samla pule kin tip kumno ba leh lada don kiba pang ‘ñiangkulia ne HIV/AIDs bad kiei ki lad ba kin leh haba ki lap bad shem ïa kum kine ki briew. Namarkata, ka la kyntu ïa ki samla pule ba ha kum kine ki sngi ki dei ban long kiba phikir ïa la ka jong ka jingim da kaba ki long adkar ha kiei kiei khnang ba kin lait na kine.Ban pynsngewthuh shuh shuh ïa ki samla pule la ïoh ruh ban ïa phylliew jingmut bad kumjuh ruh ha kaba la pyni ïa kawei ka phlim kaba kyrteng ka “Nangno ka jingïarap kan wan”.U Principal jong ka Sngap Syiem College, Mawkyrwat, Dr. K.K. Nongsiej u la ai ka jingkren pdiang sngewbha katba ka Ms. Darisha Lyngdoh kawei na ki nonghikai hapoh ka Sngap Syiem College.",La rakhe ïa ka ‘World Aids Day’ ha Mawkyrwat,https://kynjatshai.com/khubor-kyllum/la-rakhe-ia-ka-world-aids-day-ha-mawkyrwat/
"Uno uno ne kano kano ka ne u briew kiba shong kulai  da u Khla, ki kwah ban pyni katno ki long kiba shlur bad ban pyntieng ïa kiwei ba kin dem ha khmat jong ki, hynrei ka long pat kaba eh ban teh lakam ïa u Khla bad ban pynphai kat shaba mon.U Tuliram Ronghang, Chief Executive Member ka Karbi-Anglong Autonomous Council (KAAC) bad ki nongbud jong u ha ka jingwan jong ki sha Mukroh ki la wan da kaba shong kulai ha u Khla bad ban pyntieng ïa ki Khasi-Pnar bad ïa ki nong shong shnong jong ka Mukroh ba katno ki long kiba shlur bad ban pyntieng ïa ki nong shong shnong jong ka Mukroh ba kin dem ha khmat jong ki, hynrei kim pyrkhat ba une u Khla uba ki shong kim lah ban teh lakam bad pynphai ïa u kat shaba ki mon.Shuh shuh u Luliram Ronghang (CEM -KAAC) u ong ba ki Pnar kiba shong basah ha Block I bad kum juh ïa ki nong shong shnong jong ka Mukroh ba ki dei ki poi wir kiba shu wan shong ha kane ka thaiñ, hynrei u Luliram Ronghang um tip pat ba ki Nong Jaiñtia (Khasi-Pnar) kiba shong basah ha Elaka Labang-Nongphyllut,Nongphyllut Dolloiship, Pangam Raliang, Elaka Dolloi Raliang bad ki Nongshong shnong jong ka Mukroh, Elaka Shilliangmyntang, ki tip ïa ki Mikir kiba shu khot mynta kum ki Karbi, nangno ki wan shong, naduh mynno ki wan shong hapoh ki pud ki sam jong kine ki Elaka bad naduh mynno ki ïoh ïa ka District Mikir (Karbi-Anglong ba mynta). U Tuliram Ronghang u la dei ban kylli shwa halade ba ha shwa ba ki Mikir (Karbi) kin wan shong ha kane ka thaiñ ïa kaba ki briew ki kham ïatip kum ka Block I, kane ka thaiñ (Block I) ka dei ka jongno?Ïa ka thaiñ kaba ki briew ki kham ïatip kum ka “BLOCK I” la pynlong da shi bynta u Dolloi Nongjngi, Dolloi Shiliang Myntang, Dolloi Raliang bad u Dolloi Labang-Nongphyllut bad kiba dei ki bynta jong ka Rilum Jaiñtia naduh hyndai hynthai.U Tuliram Ronghang bad ki lok Karbi kiba shong basah ha BLOCK I, ha shwa ba yn kynthoh ba ki Khasi-ki Pnar bad ki nongshong shnong jong ka Mukroh ki dei ki briew kiba shu wan poiwir bad shong ha kane ka thaiñ, ko Tuliram Ronghang bad phi ki lok Karbi kiba shong basah ha Block I, kylli shwa ïalade nangno phi wan bad wan shong ha kine ki Elaka Dolloi jong ka Rilum Jaiñtia.U Tuliram Ronghang bad ka kynhun jong u, ki la wan jngoh ïa ka shnong Mukroh da kaba shong kulai ha u Khla ban pyni katno ki long kiba shlur bad ban pyntieng ïa ki Khasi- ki Pnar kiba don ha kane ka thaiñ ba kin dem hapoh jong ki. Ki Khasi- ki Pnar (Jaiñtia) naduh hyndai hynthai ki long ki briew kiba “KOMTI-NEI” ki don ki Nongsiat Khla, kiba la nud wat ban ïaleh pyrshah ïa ki bor jong ka Great Britain (England) ïa kaba la tip kum ka Jaiñtia-Anglo War.U Tuliram Ronghang, Chief Executive Member jong ka Karbi Anglong Autonomous Council, u la ai ding ha u ‘langïap bad kane ka ding ym lah tip shano kan pur? Lada kane ka ding kan pur u Tuliram Ronghang CEM, ka KAAC u hap ban kitkhlieh ba pynsniewdur ïa ka jingïadei paralok hapdeng ki Karbi- bad ki Khasi-ki Pnar (Jaiñtia). U Tuliram Ronghang u la dei ban pan map shisyndon ïa kane ka jingkynthoh jong u ba ki Pnar ki dei ki poiwir kiba shu wan shong ha Mukroh bad ha ka thaiñ Block I.",U Tuliram Ronghang CEM-KAAC u la Shong Kulai Khla,https://kynjatshai.com/sur-u-paidbah/u-tuliram-ronghang-cem-kaac-u-la-shong-kulai-khla/
"Ha ki 3 tylli ki jaka ba u Conrad K. Sangma, Myntri Rangbah ka sorkar jylla, u la leit ban iuhkjat ha Ri Bhoi, ki la don 2 tylli ki jaka ba ki dkhot ka Hynniewtrep Youth Council (HYC), ki la ap bad rah Plakad ha ryngkat ki jingpyrta No ILP No Rest.Nyngkong ka jingrah Plakad bad ka jingpyrta dawa ILP da ki dkhot ka HYC, la ïohi ha ka por ba u Myntri Rangbah, u la leit ban plie paidbah ïa ka Patharkhmah Civil Sub-Division, hadien kata pat ha ka por ba u leit plie ïa ka GNM Nursing School ha Pahamsyiem, hynrei kaba lait shah rah Plakad ka dei tang ha ka por ba u leit ban plie ïa ka Marmaiñ PHC.Na kaei kaba la ïohi, ka long ba ha ka por ba u Conrad K. Sangma, u poi ha kitei ki jaka, la ïohi ba ki dkhot ka HYC ki la pyrta ïa ki kyntien No ILP No Rest.",Rah plakad ka seng HYC ban pyrshah ïa ka jingwan u myntri rangbah,https://kynjatshai.com/khubor-kyllum/na-ki-3-tylli-ki-jaka-ba-wan-plie-kam-pynroi-u-mr-ha-ri-bhoi-2-jaka-rah-plakad-ki-hyc/
"U myntri rangbah ka sorkar jylla, u Conrad Sangma mynta ka sngi u la ïoh ban plie ïa u mawnongrim na ka bynta ban shna ïa kata ka, ‘Integrated Development Complex’ lane kata ka ‘District Secretariat’, ha Jowai, ha ryngkat ka jingïadonlang u Bah Sñiawbhalang Dhar uba dei u myntri ka sorkar jylla ba dei khmih ïa ka tnad Urban Affairs, Tourism bad u MLA ka Jowai konstitwensi, u ma Wailadmiki Shylla.Haba kren ha kane ka sngi, u Conrad Sangma u la ong ba ka jingthmu ba kongsan ha kaba ïadei bad ka jingshna ïa kane ka District Secretariat, ka long ban lum lang ïa ki ophis sorkar kiba la saphriang ha kylleng ka nongbah Jowai bad ban pynrung lang ïa kito ki ophis sorkar kiba dang treikam hapoh ki ïing ba shu wai.“Da ka jingdon kane ka District Secretariat, baroh ki kam jong ki tnad bapher bapher kin dep kham kloi bad kan ïarap ïa ki paidbah ha kiba bun ki bynta,” la bynrap u Conrad Sangma.Ka sorkar ka lah mang kumba T.20 klur ban shna ïa kane District Secretariat. Ka jaka ban shna ïa kane ka ïing treikam ba heh ka dei ha Ladthadlaboh, PWD Compound, Jowai West Jaiñtia Hills District.Ki ophis jong ki tnad sorkar ki ban rung lang ha kane ka District Secretariat ki long kum ka ophis u Deputy Commissioner (DC) ryngkat bad ki tnad treikam kum ka tnad Election, Supply, Revenue, Planning, Basin Development bad ka tnad Social Welfare, District Child Protection, Sport, Treasury Officer, Excise, I.P.R., Tourism, Border Area, Mining bad kiwei kiwei ki ophis sorkar kiba dang treikam mynta na ki ïing wai.",Plie u Myntri Rangbah ka jylla ïa u maw nongrim ka District Secretariat ha Jowai,https://kynjatshai.com/khubor-kyllum/plie-u-myntri-rangbah-ka-jylla-ia-u-maw-nongrim-ka-district-secretariat-ha-jowai/
: Ka kam ri jingri kadei kawei na ki lad kamai kajih kaba la iarap ia shibun ki samla khlem kam khlem jam jong ka thaiñ Nongstoiñ ban ieng hala ki jong ki kjat khamtam ha kane ka juk kyrduh kam namar lyngba katei ka kam kaba ki trei kila lah ban im ja kpoh bad kila lah ruh ban pyndap ia ki jingdonkam kiba bun ha iing ha sem bad ioh ruh ban ai kam pat ia kiwei de ki para samla.Kawei na kitei ki kam ri jingri kaba la khring bha ia kiba bun ki samla jong ka thaiñ Nongstoiñ kadei ka kam ri syiar ia kaba ki nongri syiar jong ka thaiñ kila ioh lad ruh ban pynïaid iew ia ki jingri ki jong ki hapoh ka Iew Nongstoiñ bad kila lah ruh ban pyndap doh syiar ia ka sor Nongstoiñ.Hynrei kumba ka long mynta kiba bun ki nongri syiar kila pynpaw ia ka jingsngewdiaw ban iohi ba ka kamai kajih ka jong ki kala nang hiar noh na ki kawei ka sngi sha kawei pat namar ka jingjur palat ka jingwan rung ki syiar kiba na shabar kaba buh jingeh pat ia ki nongri syiar trai shnong.Kumta ha kaba iadei bad kane ka jingjyllei jong ka jingwan tuid ki syiar na shabar shapoh ka sor Nongstoiñ na ka liang jong ka Synjuk ki nongri bad nongdie doh syiar ka Nongstoiñ Town Area kila iamih sha surok ban pynlong ka jingap ktem ia ki kali kiba thmu ban wan pynpoi ia ki syiar ba nabar shapoh ka sor Nongstoiñ.U Samla Chesterwell Kharbani Secretary ka Synjuk haba iakren sha ki lad pathai khubor u la ong ba ka jingwan tuid ki syiar na shabar mynta kala long kumba khaïi martuh bad kiwan die ruh ha kador kaba jem kata ha kador 120 shi kilo katba kiba na Nongstoin kidei 180 shi kilo bad watla ka kham rem khyndiat kador hynrei la dep ban iakhein ia diah ba ka dang long pat kaba biang ban die ha iew ha hat.U la ong ruh ba ki nong supply na shabar kila pynkhuid lypa ruh ia ki syiar sha kiwei ki jaka bad ki sat hep lang ha ki synduk dohkha bad kane ka ktam ym tang ia ki nongri bad nongdie syiar hynrei ka lah ruh ban wanrah jingma ia ka koit ka khiah jong ki nongbam namar ym tip kaba kum kano ka jaka ki pyndonkam ban pynkhuid ia ki syiar.Shuh shuh u la ong ba na ka liang jong ka Synjuk ka kyntu ia ki nongsupply siar ba kimdei ban wanrah ia ki syiar na shabar bad kidei ban atreilang bad ka Synjuk khnang bad kumjuh ia ki nongshim lang bad die lang ba kin sngewthuh bad iatreilang khnang ba kan long ka jingmyntoi ha baroh ki liang.,Mih ki nongdie syiar ka thaiñ Nongstoiñ ban khanglad ïa ka jingwantuid ki syiar na shabar,https://kynjatshai.com/khubor-kyllum/mih-ki-nongdie-syiar-ka-thain-nongstoin-ban-khanglad-ia-ka-jingwantuid-ki-syiar-na-shabar/
"Ka Patharkhmah Civil Sub-Division, kaba la ap khmih lynti bad angnud la slem bah da ki paidbah ka Ri Bhoi Sepngi, ka la urlong noh mynta ka sngi, kata ka dei hadien ba u Conrad K. Sangma, Myntri Rangbah, u la hiar ban leit plie paidbah noh ïa katei ka Patharkhmah Civil Sub-Division.Ïa katei ka jingïalang ban plie ïa katei ka Patharkhmah Civil Sub-Division, la sakhi da ka jingdon u Bah Sosthenes Sohtun, MLA Jirang, nangta u Bah Macmillan Byrsat, MLA Nongstoiñ, u Bah Victor Rani, MDC Jirang lem bad shibun ngut ki heh ophisar sorkar na Ri Bhoi.Ha katei ka sngi, la ïohi ba ka thaiñ Ri Bhoi Sepngi hi baroh kawei, ka la kham kynjah, namar ba bun na ki paidbah jong katei ka thaiñ, ki la leit ban sakhi ïa katei ka sngi jong ka jingkmen bad ka jingsah jingkynmaw ïa katei ka thaiñ hi baroh kawei.Ha katei ka sngi, u Conrad K. Sangma, hadien ba u la dep ban plie ïa ka Patharkhmah Civil Sub-Division, u leit sa sha Marmaiñ ban leit plie paidbah ia ka Marmaiñ PHC bad hadien kata pat u leit sa sha Pahamsyiem ban plie ïa ka GNM Nursing School kaba don ha shnong Pahamsyiem, Nongpoh.",Plie u Conrad Sangma ïa ka PHC ha Marmain bad ka GNM Nursing School ha Pahamsyiem,https://kynjatshai.com/khubor-kyllum/plie-u-conrad-sangma-ia-ka-phc-ha-marmain-bad-ka-gnm-nursing-school-ha-pahamsyiem/
"U myntri rangbah ka sorkar jylla, u Conrad Sangma ha ka 3 tarik u Nohprah, u la plie ïa ka hospital kaba 100 jingthiah ha Jowai. Kane ka hospital kaba lah mang ban don 100 jingthiah, ka don ha Panaliar, Jowai ha West Jaiñtia Hills District bad la dep tei ïa ka ha u snem 2017. Ha kane ka jingïalang plie la ïadonryngkat ruh u myntri ka sorkar jylla ba dei khmih ïa ka tnad Urban Affairs Department, Tourism, u Bah Sñiawbhalang Dhar, nangta u MLA ka Jowai konstitwensi u ma Wailadmiki Shylla, u Deputy Commisioner West Jaiñtia HIlls, ki ophisar jong ka tnad ka koit ka khiah bad ki ophisar jong ki tnad bapher bapher jong ka District.Lah ban kdew hangne ba ïa u mawnongrim jong kane ka hospital la plie da u myntri barim jong ka tnad ka koit ka khiah u Bah A L Hek ha u bnai Lber 2014.Haba kren ha kane ka sngi, u myntri rangbah u la ïathuh ba la shna ïa kane ka hospital khnang ba kan lah ban ai jingshakri ïa ki paidbah khamtam na ka bynta ki longkmie ba armet, ki khynnah, khyllung kiba don ha ka East bad West Jaiñtia Hills District.Ka rilum Jaiñtia ka lah jan kot sha ka 4 lak ngut ka jingdon ki briew. Ka jingdon ki longkmie ba armet bad ki khynnah ha rilum Jaiñtia kam duna shuh ïa ka 9299 bad 8932 ngut.“Ki longïing kiba duna ka ïoh ka kot, kin ïoh jingmyntoi bha na kane ka hospital. Ka sorkar kan sa thung noh shen ïa ki doktor, ki nurse kiba tbit kiba lah ban wan ai ka jingshakri ha kane ka hospital. Watla ki la don ki doktor kiba peit ïa ki khyllung bad kiwei de ki nongtrei kum ki nurse, hynrei ka dang donkam shuh shuh ban thung ïa ki doktor bad ki nurse khnang ba kane ka hospital kan treikam bha. Ngi kyrmen ba kane ka hospital kan treikam shaid shaid bad ki longkmie, ki khynnah kiba sah ha kine ki thaiñ kin myntoi da ka jingdon kane ka hospital,” la bynrap u myntri rangbah.",Plie u Myntri Rangbah ïa ka hospital ba 100 jingthiah ha Jowai,https://kynjatshai.com/khubor-kyllum/plie-u-myntri-rangbah-ia-ka-hospital-ba-100-jingthiah-ha-jowai/
"Hadien ka jingmih jingeh jong ki paidbah kiba ïadei kam bad ka Meghalaya Rural Bank (MRB) ha Mawkyrwat Branch, u MLA jong ka Mawkyrwat konstitwensi, u Bah Renikton L. Thongkhar uba dei u myntri ka sorkar jylla ba khmih ïa ka tnad PHE, u la pynpaw ka jingsngewkhia ha kaba ïadei bad kane ka mat. U la khot la wer ïa ki paidbah ba kin long kiba ïatreilang khnang ban lah ban weng noh ïa kane ka jingeh kaba ki ïakynduh.Na ka liang jong u MLA haba ïakren sha ki lad pathai khubor ha ka janmiet 3 tarik Nohprah, u la kular ruh ba un sa ai da ka jingthoh sha ki bor ba halor jong kane ka Bank khnang ba kin lah ban pynbiang ïa ka jingdonkam jong u paidbah bad ha kajuh ka por ba kin pynkha biang ïa ki tnad treikam hangne ha Mawkyrwat khnang ba kan kham pynsuk ïa ki paidbah kiba ïadei kam bad kane ka bank.Shuh shuh u la ong ruh ba kumba ki paidbah ki la ai ka jingshakri bad ka jingshaniah ïa kane ka MRB, kumta kum ki nongtrei jong kane ka Bank ki dei ban ai ruh ka jingshakri kaba biang khnang ba ki paidbah kin ym duh ïa ki sngi bad ki por jong ki khamtam hangne hapoh jong kane ka South West Khasi Hills District; ha kaba ki ju wan donkam, ha kane ka MRB. U la ong ba ki briew kiba wan na ki shnong kiba na jngai, ki la shah ktah shibun ha ka leit ka wan, ha ka jinglut jingsep jong ki bad ka la wanrah ïa ka jingduhnong kaba khraw.Ha kajuh ka por u la kyntu ruh khamtam ïa ki nongkhaïi (business) bad ki Contractor ba kin pyrshang ban plie account sha kiwei de ki bank khnang ban lait ban ïaknieh bad ki paidbah namar ‘kumba long mynta kiba bun ki account hapoh bank nongkyndong ki dei ki ‘Job Card Holder’ kiba trei ïa ka kam 100 sngi.",Sngewkhia u MLA ïa ka jingeh ki paidbah ha Mawkyrwat,https://kynjatshai.com/khubor-kyllum/sngewkhia-u-mla-ia-ka-jingeh-ki-paidbah-ha-mawkyrwat/
"Na la ka “Shlem Saiñdur” hapoh i iingwai barit ryngkat ki jingmut jingpyrkhat ba kynrum kynram nga mutdur aiu kan jia ïa ka lawei ka jongngi ki longdien hapoh ka dara jong ka ri Khasi?Ngam dei u kynja seng bhalang ne u Kynja seng sniew lang ne u riew shah parti (politics) hynrei nga kwah ba ka ri Khasi jongngi kan urlong ne kan wandur ryngkat kata ka kyrteng kumba ki longshuwa manshuwa ki khot “Ka ri tipbriew tipblei” ne ka ri ki Blei. Kaei ka jingmut kaba nga mut ban ïa tei ne pyni lyngba kane ka paper hangne, ba ïa ka ri jongngi la wan buhai shnong da ki bun paid ki khyllah jait kaba la pynsniew dur ïa ka long rynieng jongngi ki Khasi (Tribals) rit paid khatduh mynta ki kyrteng jong ki jaka puta ba bun da ka kyrteng khyllah kiba ngim tip wat ïa ka jingmut jong kata ka ktien hynrei ngi khot bad bud beit namar ngim lah shuh ban pynkylla khasi paka ïa kita.Nuksa hangne ha ri Khasi jongngi la buhai thma pyrshah ïa ki ka thma beh dkhar/khynra mynder da ki seng bhalang shane kan poi ki jop ne ki rem? Ngam tharai shuh ban dang lah ban beh ka daw ka long namar la trai khlieh ïa ngi da ki khyllah jait. Ka kam khaïi pateng (business) hangne ka ri jongngi ka long ba la khlieh da ki khyllah jait ngi ki Khasi pat ngi dei tang ki daju bad ki shakri bapoh tam ha khmat jong ki la katta nga la lap bad iohi da la ki jong ki khmat bad hangne la kyndit bynriew bad peiphang ïa kawei ka ktien kaba u myllung Soso Tham u ong Ha kawei ka sngi sa kylla long ki nong tong um jongno re jongno.Kine ki dak ba kongsan ba ka ri jongngi kan sa duh sa dam bad sa jah noh na la ka pyrthei haba ïa ka ri jongngi la bat da u khyllah jait ïa “U Thiedsnam” Ngim tip un khet pyndkut ne un leh kumno ngi ap sa tang ïa ka por. Ka ri Khasi ka dei ka ri kaba u Blei u kyrkhu kyrpang hapoh kane ka ri ngi im laitluid ngim don jingkhuslai la ha ka liang ka ioh ka kot (economy) ka mariang ba phylla, ka dustur ba nylla (Culture) ka ri u soh u pai mynta lei sha u Uranium kaba ka sorkar India (India Govt) ka phai ki khmat tang sha ka ri Khasi jongngi ban thaw lad kumno kan ioh lad ba thikna ban khlong mardor ïa utei u marpoh khyndew, ki par ba laiphew jait (natural source) ki don lut ha ka. Kumta ki dohlieh mynshuwa (British Government) ki wan knieh tang namar ka dei ka ri bap da ka spah ka ri ba la kyrkhu kyrpang da u Blei khamtam ïa ka ri Khasi baieid jongngi kaba ha ka juk shai jongngi ki khot ieid da ka ktien phira ne ktien sarong, “The Scotland of the East”.Kum ka jaidbynriew lada ngi dang don kata ka mynsiem pyrkhat pyrdaiñ ïa ka pateng pakit ba sdang sah ba dang wan ngim lah klet shuh ia ki matta ki longshuwa kum u Tirot Sing Syiem u Kiang Nangbah Babu J.J.M.Nichols Roy kiba la buh ïa ki dak jingkynmaw ha ka pateng bynriew jongngi kaei ba ngin leh khnang ba ngin ym jah rngai noh ne hiar ka jingheh kum ki kynja that ba shit kyrang ka sngi ka dei ïa ngi ruh ba ngin ieng ïaleh ym da ka stieh ka wait ne ka thma hynrei kum kiba lashai ba la ioh ka jingnang ka jingstad ka dei ïa ngi ba ngin long kum kiba stad.Ban lait na ki kti ka jinglong mraw ha la ka jong ka ri ka kamram ka dei shuwa na la rympei la jong khnang ba ki khyllah jait ne ki bun paid kin ym tyllep ïa ngi ki Khasi rit paid ki durbar shnong kin sdang ka jingstad ban ym ailad ïa ki khyllah jait ba kin ioh bynta ha ki durbar khasi, nga pynpaw ïa ka jingsngew sarong ïa ka durbar shnong Sarin kaba la pynbna ïa ka riti synshar shnong kaba u khyllah jait um ioh bynta ha ki kam shnong kam permit baroh ki kam ‘Durbar Khasi’ ne ka (Khasi National Durbar) ba kum kane ka rukom leh ka ïada ruh ïa ki kynthei ban ïa shongkha khyllah jait (non-tribal married).Kyntang ïa wai ban lait na tyrsim ka jingjot bad ka khlam ba shyrkhei ngi dei ban husiar ha ka rukom ban jied ïa ki nongmihkhmat ki MLA, MDC, MP bad kiwei kiwei ha ka synshar paidbah ngim dei ban pyrkhat tang ïa kawei ka sien ai ne ioh pisa hynrei kumba ki nongmihkhmat mynta lada ngi bishar bha jan man la ki Constituency ngi iohsngew kim ju leh eiei nga tharai ba lehse ki shim ram shuwa ka election bad ynda ki la jop ki sa pyllait noh ïa ka ram namar kim ju leh eiei.Haei pat kata ka kam pynroi haba ïa ka khyndew ka shyiap la shah knieh lut. Mynta ngin kyndit bynriew noh kum ki paradoh parasnam ka bri u Hynñiewtrep pyrkhat thymmai wat pyrkhat tang ïalade shimet pyrkhat shuwa ïa ka jaka ka puta sa pyrkhat hangno yn leh ïa kita ki kam pynroi. Lada khlem ki jaka ki puta yn ym ioh lad ban pynroi ne leh ïa kita ki Development ha ka roi ka par.Tienphira: “Sa shisien kin khih ki khlaw sa shisien kin win ki maw” Soso Tham.)",Shuwa Ba Ka Ri Khasi Kan Jah Noh Na Sla Pyrthei Aiu Ngi Dei Ban Leh?,https://kynjatshai.com/sur-u-paidbah/shuwa-ba-ka-ri-khasi-kan-jah-noh-na-sla-pyrthei-aiu-ngi-dei-ban-leh/
"U President jong ka United Democratic Party (UDP) Youth Wing, u bah Kyrmen Shylla u la ïada ïa u myntri ka tnad kam pohïing jong ka sorkar jylla, u bah Lahkmen Rymbui, da kaba ong ba ka jingshah siat ki san ngut ki rangbah Khasi ha ka shnong Mukroh kam dei ka jingbakla jong u Bah Rymbui.Haba jubab ïa ka jingkylli halor ka jingdawa jong u Working President ka UDP u bah Paul Lyngdoh ba u Bah Lahkmen Rymbui u dei ban hiar shuki noh kum u myntri kam pohïing; u Bah Kyrmen Shylla u la ong, “nga sngew ba ka jingjia ha Mukroh kam dei ka jingbakla jong u Bah Rymbui; hynrei kane ka jingjia ka la pynkyndit ïa baroh bad ka dei ka jingjia kaba khlem poi pyrkhat bad ka sorkar jylla kam shym poi pyrkhat ba kan ïakynduh kum kine ki jingjia.”Haba kylli la ka jingdawa jong u bah Paul ka dei ba ka don ka jingbym ïasngewthuh jingmut hapoh ka party UDP; na ka liang u Bah Shylla u la kyntait ban kubur ïa kane, hynrei u la ong ba ka seng UDP ka long kaba ïatylli mlon.“U Bah Paul u don la ka jong ka jingpyrkhat, hynrei ka seng ka ïatylli kawei bad ngi don ka jingkyrmen ba ha kane ka elekshon 2023, ngin jop bun ngut ki MLA bad kan pynthikna ba ka UDP kan ïalam ïa ka sorkar,” u la bynrap.Shuh shuh u bah Kyrmen u la ong ba ka UDP ka don ïa ka jingkyrmen ban lam khmat ïa ka sorkar ha u snem 2023 wat la ki seng riewlum ki hiar bha ha kine ki elekhson ba la dep. U Bah Shylla u la ïathuh ba ka seng kan ïakhun na ki 30 tylli tam ki konstitwensi. U la kyntu ruh ïa ki nongthep vote ban ailad ïa ki seng riewlum ha kane ka kynti ba mynta.“Lada ki paidbah kim shaniah ïa ki seng riewlum, ngin ym lah ban leh ei ei, ka jingjop ka seng bad ki kyrtong ka shong ha ki nongthep,” u la bynrap shuh shuh.",Ka jingjia ha Mukroh kam dei ka jingbakla jong ka sorkar: Kyrmen Shylla,https://kynjatshai.com/khubor-kyllum/ka-jingjia-ha-mukroh-kam-dei-ka-jingbakla-jong-ka-sorkar-kyrmen-shylla/
"U President jong ka United Democratic Party (UDP) Youth Wing, u bah Kyrmen Shylla u la ïada ïa u myntri kam pohïing jong ka sorkar jylla, u bah Lahkmen Rymbui, da kaba ong ba ka jingshah siat ki san ngut ki rangbah Khasi ha ka shnong Mukroh kam dei ka jingbakla jong u Bah Rymbui.Haba jubab ïa ka jingkylli halor ka jingdawa jong u Working President ka UDP u bah Paul Lyngdoh ba u Bah Lahkmen Rymbui u dei ban hiar shuki noh kum u myntri kam pohïing; u Bah Kyrmen Shylla u la ong, “nga sngew ba ka jingjia ha Mukroh kam dei ka jingbakla jong u Bah Rymbui; hynrei kane ka jingjia ka la pynkyndit ïa baroh bad ka dei ka jingjia kaba khlem poi pyrkhat bad ka sorkar jylla kam shym poi pyrkhat ba kan ïakynduh kum kine ki jingjia.”Haba kylli la ka jingdawa jong u bah Paul ka dei ba ka don ka jingbym ïasngew thuh jingmut hapoh ka party UDP; na ka liang u Bah Shylla u la kyntait ban kubur ïa kane, hynrei u la ong ba ka seng UDP ka long kaba ïatylli mlon.“U Bah Paul u don la ka jong ka jingpyrkhat, hynrei ka seng ka ïatylli kawei bad ngi don ka jingkyrmen ba ha kane ka elekshon 2023, ngin jop bun ngut ki MLA bad kan pynthikna ba ka UDP kan ïalam ïa ka sorkar,” u la bynrap.Shuh shuh u bah Kyrmen u la ong ba ka UDP ka don ïa ka jingkyrmen ban lam khmat ïa ka sorkar ha u snem 2023 wat la ki seng riewlum ki hiar bha ha kine ki elekhson ba la dep. U Bah Shylla u la ïathuh ba ka seng kan ïakhun na ki 30 tylli tam ki konstitwensi. U la kyntu ruh ïa ki nongthep vote ban ailad ïa ki seng riewlum ha kane ka kynti ba mynta.“Lada ki paidbah kim shaniah ïa ki seng riewlum, ngin ym lah ban leh ei ei, ka jingjop ka seng bad ki kyrtong ka shong ha ki nongthep,” u la bynrap shuh shuh.",Ka jingjia ha Mukroh kam dei ka jingbakla jong ka sorkar: Kyrmen Shylla,https://kynjatshai.com/sain-pyrthei/ka-jingjia-ha-mukroh-kam-dei-ka-jingbakla-jong-ka-sorkar-kyrmen-shylla-2/
"Ka Meghalaya Sport Climbing and Moun-taineering Association (MeSCMA) mynta ka sngi ka la pynbna ïa arngut ki kyrteng jong ka kynhun kiba la leit ban shah hikai pyntbit ha ka jingkiewlum.Ka Kong Valarie Suchiang kaba dei na ka shnong Shangpung jong ka West Jaintia Hills District bad u Bah Rilang Dkhar uba na ka shnong Umshaken kaba don hapoh Ri-Bhoi District ki long ki arngut ki nongkiew lum na ka jylla kiba la pyndep ha ka jingshah hikai kiew lum ha ka Advance Moun-taineering Course kaba long ka jinghikai ïa ki nongkiew lum ban kiew ïa kino kino ki lum bah ba sop thah kiba jop ïa ka 18,000ft napoh sla duriaw.Kine ki arngut kin leit shah hikai pyntbit ha ka Advance Mountaineering Course hapoh ka shlem ai jinghikai jong ka Himalayan Mountaineering Institute (HMI) kaba don hapoh Darjeeling jong ka jylla West Bengal bad ki la pass ha ka Grade “A”Ka shlem ai jinghikai kiew lum ka Himalayan Mountaineering Institute (HMI), Darjeeling, kaba long kawei na ki shlem ai jinghikai kaba tbit bha na bynta ki nongkiew lum kaba don ha Darjeeling, ha kaba u Bah Rilang Dkhar u la khur ïa ka takma rnong ha ka Rock climbing competition.Kane ka jingai jinghikai ïa ki nongkiew lum kaba la neh 28 sngi kynthih ha kaba ka la sdang naduh ka 19 tarik Risaw haduh ka 15 tarik Naiwieng mynta u bnai.Kane ka jingleit shah hikai pyntbit jong kine ki arngut ki nongkiew lum ka long kaba lah ïoh ka jingbei tyngka na ka tnat Directorate of Sports and Youth Affairs jong ka sorkar jylla Meghalaya.Kum ban shu pynkynmaw, kine ki nongkiewlum ki la dep ban shah hikai pyntbit ruh ïa ka Basic Mountaineering Course na ka shlem ai jinghikai jong ka National Institute of Mountaineering and Allied Sports (NIMAS) ha u bnai Lber 2022 bad ki la ïoh ïa ka Grade “A” kaba ruh kaba heh eh ha ka jingshah ai jinghikai ban kiew lum.Kine ki arngut ki nongkiew lum hadien ba ki lah shah hikai pyntbit ha ka basic mountaineering course ki lah ban pyndep sa kane ka Advance training kaba long ruh kaba donkam bha ïa ka met bad ka rukom pyrkhat kaba khlaiñ bha ban buh beit ïa ka kthong ban long ki nongkiew lum kiba tbit.Ki la ïoh jinghikai ruh kumno ban ïaid ban jam hapor ba kiew ïa u lum, ïa u thah ha ki lum bah kiba jrong, kumno ban pyndonkam ïa ki tyllai, bad kumno ban lam khmat ïa ka kynhun hapor ba kiew ïa ki lum, kumno ban prat lynti ban ïaid ha ki kum thah kiba jrong.",Phah ka MeSCMA 2 ngut ki nongkiewlum ban leit pyntbit sha Darjeeling,https://kynjatshai.com/khubor-ialehkai/phah-ka-mescma-2-ngut-ki-nongkiewlum-ban-leit-pyntbit-sha-darjeeling/
"U Jaskirat Singh Sachdeva u la lah ban kamai haduh 86 run khlem da out na ki 89 bol na bynta ka Meghalaya hynrei ka kynhun ïalehkai ka shah liem noh pat ha ka jingïalehkai phainal ha ka lympung ïalehkai kriket jong ki khynnah ïalehkai kiba hapoh 25 snem jong ki shynrang kaba la tip kum ka Men State A Trophy da 41 run ha ka Kerala kaba la long hapoh Mohali.Kane shisha ka la long ka jingïalehkai kaba ka Meghalaya ka la ïalehkai bha hapoh kane ka tournament ha kaba ki la ïakhun pyrshah ïa ki kynhun ïalehkai jong ki jylla kiba khlaiñ bha hapoh ka ri. Ka Kerela ka la wan ha ka kyrdan kaba saw ha ka Group-D, kaba ka jingïalehkai kaba long mynta ka sngi ka long kaba itynnad bha.Hadien ba ka Meghalaya ka la jop ha ka jingkawang toss, ka la jied shuwa ban bol nyngkong, ha kaba ka Meghalaya ka la pynhap lut ïa ki nongtied jong ka kerela da 270 ha ki 48.3 overs, ha kaba u PM Santhosh (3/41) bad Lokesh Turaha (3/45) ki la long shisha ki nongkawang bol kiba tbit bha. U Manish Sharma ruh u la ïoh 2/38, Agreas Chamcham Sangma 1/52 bad u Jaskirat 1/68.Ki saw tylli ki wiket kiba khatduh jong ka Kerala wickets ki la hap lut tang hapoh 7 sien bol ha kaba ka Meghalaya ka la ïalehkai bha ban nym ailad ïa ka Kerela ban kan poi sha ka 300 run.Baroh ki nongtied bol jong ka Meghalaya ki la lah ban kamai run ha ka por ba ki beh kthong ïa ka Kerela ban ïoh pynliem ïa ka tangba ki la kham long kham shadien pat da ïa nujor bad ka jingkamai run ki nongtied bol jong ka kerela.Ki nongtied bol jong ka Meghalaya ki la lah ban kamai 150 run ha ka ober kaba 40 ha kaba u Jaskirat bad u Md Asif Khan, kiba la lah ban kamai  24, ki lah ïaleh kban kamai run bun hynrei ki khlem shym la lah. U Jaskirat u la lah ban kamai 86 run khlem hap (out) kaba u la ïoh haduh phra tylli ki 4 bad artylli ki six.U Josiah Momin (28) bad i Kevin Christopher (20) ki la long kiwei na ki nongtied bol kiba la ïarap bha ïa ka kynhun ban kamai bun run ha kane ka jingïakhun pyrshah ia ka Kerela.",Liem ka Meghalaya ha ka Kerala wat la lehkai bha u Jaskirat,https://kynjatshai.com/khubor-ialehkai/liem-ka-meghalaya-ha-ka-kerala-wat-la-lehkai-bha-u-jaskirat/
"Ka Jarain Sports Club ka la rah syndon ïa ka nam lahduh lyngba ka jingpynliem ïa ka PHE ha ka jingïakhun jong ka lympung Open to all Knockout Football Tournaments 2022 kaba la pynlong bad pynïaid da ka West Jaintia Hills District Sports Association ha ka jingïalehkai hapoh Kiang Nangbah Stadium.Ha kane ka jingïalehkai ka Jarain Sports Club ka la pynliem noh ïa ka P.H.E da 4-3 lyngba ka jingïashut. Namar ka jingïakhun jong kine ki 2 kynhun la kut noh ha ka jingïakhait la hap ban pynïakhun lyngba ka penalti ban rai ïa ka nam lahuh, kumta lyngba ka jingtbit jong ki rangïalehkai ka Jarain khamtam u kol ki la khur ïa ka nam lahduh jong kane ka lympung mynta u snem.Ïa ka nam Man of the Match la ïoh ban rah da u rangïalehkai jong ka Jarain C u Sewi Rymbai.Ka Jarain Sports Club kaba la rah ïa ka nam lahduh ha kane ka lympung ïalehkai ka la ïoh ban rah ïa ka song pisa kaba long 2 lak tyngka.Katba ka P.H.E kaba long ka runners up ha kane ka lympung ïalehkai ka la ïoh ban rah ïa ka song pisa kaba long 1 lak tyngka.Ïa kane ka lympung ïalehkai la pynlong ruh shi bynta ban rakhe ïa ka jingdap 50 snem (Golden Jubilee Celebration -1972-2022)  jong kane ka seng.U Bah John F. Kharshiing Working President jong ka Meghalaya State Olym-pics Association ula wan ban don ryngkat kum u kongsan ban pynshngaiñ bad aimynsiem lem ha kane ka sngi.",Rah ka Jarain SC ïa ka nam lahduh jong ka WJHDS,https://kynjatshai.com/khubor-ialehkai/rah-ka-jarain-sc-ia-ka-nam-lahduh-jong-ka-wjhds/
"Ha ka 2 tarik u Nohprah, ka ophis jong ka District Social Welfare Officer, West Khasi Hills District, ka la pyndonburom ïa ka sngi kyrpang na ka bynta kito ki briew kiba don jingduna ha ki dkhot met kaba la tip ruh kum ka ‘International Day for Persons With Disability (PWDs)’. Ïa kane ka sngi la rakhe kyrpang na ka bynta kito ki nongshong shnong jong ka Eastern West Khasi Hills District lyngba ka prokram kaba la pynlong hapoh u Tirot Sing Memorial Hall, Pyndengumïong, Mairang.U Deputy Commissioner (DC) jong ka Eastern West Khasi Hills District, u Bah Wilfred Nongsiej u la long kum u kongsan ha ryngkat ka jingdonlang jong ka District Social Welfare Officer West Khasi Hills District, ka Kong V.C War nangta ka Principal jong ka Mairang Vidya Jyoti Inclusive School, Mairang, ka Kong B. L. Mawnai, u Director ka Makarious Medical Centre, Mairang, u Dr. M. Syiem lem bad kiwei kiwei.Haba ai jingkren, u Bah Wilfred Nongsiej u la ai khublei kyrpang ïa ka ophis jong ka DSWO West Khasi Hills District ba ka la lah ban pynlong ïa ka jingrakhe na ka bynta kito kiba duna ha ki dkhot met ha kane ka sngi kaba kyrpang bad u la kyntu ïa baroh kiba la sakhi lang ha kane ka prokram ba kin peit bad ithuh ïa ki nongshong shnong kiba don jingduna ha ki dkhot met lyngba ki sap kiba kyrpang jong ki ym lyngba ki jingduna kiba ki don.Katba na ka liang u Director ka Makarious Medical Centre, Mairang, u Dr. M. Syiem ha ka jingkren ka jong u, u la khot la wer ïa baroh ki paidbah ba kin don ïa ka mynsiem jong ka jingsngewlem na ka bynta kito kiba don jingduna ha ki dkhot met bad u la kyntu ruh ïa baroh ba kin wanrah ïa ka jingkylla ha ka saiñ pyrkhat da kaba phaikhmat sha ka jinglah jong kito kiba don jingduna ha ki dkhot met lyngba ki sap ki talent kiba u Blei u la ai ha ki.Shuh shuh ha kane ka sngi, la ïoh ruh ban pynlong da ka ‘medical check-up’, ka jingpynrung kyrteng Aadhar bad la ïoh ruh ban pynlong ïa ki jingïalehkai bapher bapher na ka bynta kito kiba don jingduna ha ki dkhot met. Ha kane ka jingrakhe la ïoh ruh ban sam ïa ki tiar bad ki kor ïarap sha kiba don jingduna ha ki dkhot met kiba la wan ïashimbynta ha kane ka prokram.",Rakhe ka DSWO WKHD ïa ka sngi kyrpang jong kiba duna dkhot met ha Mairang,https://kynjatshai.com/khubor-kyllum/rakhe-ka-dswo-wkhd-ia-ka-sngi-kyrpang-jong-kiba-duna-dkhot-met-ha-mairang/
"Ngam lah khlem da pashat lang katto katne ki jingmut jingpyrkhat jong nga haba nga ïohsngew ïa ki khubor kiba la pynkyndit shisha ïa ki jingmut jingpyrkhat jong kiba bun balang ha kine ki sngi. Nga sngew kumba katba dang mih ki sngi ki por, ka i kumba ngi la nang duh khyndiat pa khyndait kata la jinglaitluid kaba ju ai ïa ngi. Nga don ki paralok kiba wan na ka ri Communist bad na ka por sha ka por nga ju pyllut por ban shongkai bad sngap ïa ki khana kaba ki shem ha ka jingim jong ki.Hadien ba nga iohsngew ïa ki khana jong ki, nga sdang ban pyrkhat halade bad nga lah ruh ban ong ba ngi long da shisha ki briew kiba donbok ban im ha ka ri kaba synshar laitluid. Haba nga ïathuh ïa ki shapang ka jinglong jong ka ri kaba nga don bad ka jinglaitliud kaba ai ïa ngi, ki shu ang lyngngoh bad ong lano kan long kumta ha kane ka ri jong ngi. Ka ri kaba kine ki paralok jong nga ki wan ka long ka ri kaba riewspah haduh katta katta bad ha kaba ïa dei bad ka ioh ka kot ka wan baar ha ka pyrthei baroh kawei. Haba peit ïa ka jinglah jong kane ka ri la i kumba kam don shuh kano kano ka jingduna, hynrei hapdeng kine kiei kiei baroh ka jingkwah bad ka jingthrang jong ki ka long ka jinglaitluid ha kaba iadei bad ka jingim kaba man la ka sngi.Hooid, ka long kaba shisha ba ka jingsynshar jong ka ri Bilat ha ka ri jong ngi kam long da shisha ka nuksa kaba bha kaba ngi iohi haba ngi peit ïa ka histori, hynrei wat hapdeng ki jingduna kiba bun ngim dei ruh ban klet pat ïa ka jingiohi jngai ka jong ki ïa ka lawei jong kane ka ri ka jong ngi. La don shibun ki briew kiba ïa khun na ka bynta ka jinglaitluid jong ka ri bad ngi tip bha ïa ka kyrteng jong ki kiba dei na kane ka ri India jong ngi hi. Tangba, ngim dei pat ban klet ïa kito ki briew kiba ïa khun ha ka ïing dorbar thawaiñ kaba don ha Bilat na ka bynta ka jinglaitluid jong ka ri India.Ka jingkwah jong ki ka long ba, ka ri India ka dei ban synshar hi dalade ïalade bad kadei ruh ban don ka jingsynshar laitluid kumba long ha ka ri jong ki. Lada ki briew kiba kum kine kim don ban ïa khun na ka bynta ka jingsynshar paidbah, nga lah ban ong ba hadien ba ngi la ioh ïa ka jinglaitluid ngi lah ban don ha ka jingsynshar Hindu ne Islam bad ngim lah ban lait kawei na kine. Namarkata, ngin ym sngewlyngoh haba don ki briew kiba mih bad pyrshang ban pynlong ïa kane ka ri India kum ka ri Hindu hi baroh kawei.Kaba kham sngewtynnad ban pyrkhat ka long, nangno ka ri Bilat ka ioh ïa kane ka jingmut synshar laitluid?Ngi ong ba ngi im ha ka ri kaba synshar paidbah bad kata ka long kaba shisha, hynrei haba ngi jied ia ki nongïalam jong ngi ki kylla long pynban kumba ki synshar marwei. Katba leh ma ki ym don ba nud ban saham, hynrei lada khei leh bakla u rit u ria u shah nion beiñ haduh bym lah ban khyllieh khlieh shuh. Ki kwah ïa ngi ki paidbah ban bud ïa ka aiñ ba ki la buh, hynrei dei ma ki hi kiba pynkheiñ ïa kaei kaba ki buh. Lada lap ïa u rit u ria ba bamsap u shah tohkit bad poi shaduh patok, hynrei lada ma ki pat ki tuh da ki phew lak ne crore ym don mano mano ba lah ban saham. Haba kumta, uba don u lah ban leh katba mon bad u bym don u hap ban sngap jar bad khlem pyrkhat ngi ong ba ngi don ha ka ri ba synshar paidbah ne synshar laitluid. Ka jingsynshar paidbah ne synshar laitluid ka mut ba baroh ngi hap hapoh ka ain bad kam don kano kano ka jingleh shilliang naduh uba rit haduh uba khraw, naduh uba duk haduh uba riewspah. Hynrei lada kam long kumta ka mut ba ngi don tang ha ka rukom, ym ha kaba pyntreikam ïa ka aiñ ba la buh.Ka jingsynshar laitluid ka mut ba ngi don ruh ka hok ban pdiang bad kaba pyrshah katba kum ka Constitution jong ka ri. Ha kine ki sngi ki khubor kiba mih halor ka jingkhang bam doh masi ka la long da shisha ka khubor kaba pynkhihwin ïa ka ri baroh kawei bad khamtam ïa ki jylla kiba don ha North East. Kane ka long da shisha kaba sngewsih bad ka dei ruh ia ngi ban ieng pyrshah ïa kane, khamtam haba ki la sdang ban pynlong aiñ shisyndon. Kane ka long tang ka jingsdang, lada ngi sngap kin nang pyniar shuh shuh ïa ka jingshim kabu jong ki nangne shakhmat katba ki sngewdei.Lada ka masi ka kham khraw ban ïa u briew, ka dei ïa ngi ban ieng pyrshah bad ïa khun tyngeh halor kane. Ngi iohi ha ki kot khubor na ka por sha ka por ba, tang na ka daw jong kane ka jingkhang bam doh masi bun ki mynsiem briew ki la duh ei ïa la ka jong ka jingim bad kane ka long kaba sngewsih. Ngin shem ba tang katto katne ki jylla kiba don ha North East bad nga tharai tang kawei ka jylla kaba don ha South India kiba dang ioh ïa ka jinglaitluid halor ka jingbam doh masi bad lajan baroh ki jylla ki hap ban khang kyrdep lut ïa ki jaka shohdoh bad bam doh masi. Kane ka pyni shibun ka jingïapher ha kaba ïa dei bad kiwei pat ki jylla halor ka jinglaitluid ba ngi ioh ha kane ka jylla jong ngi.Ki lah ban ong, tang na ka bynta ban jop ha ki jylla North East ba ngin nym khang ban bam doh masi, kumba ngi la leh la jan baroh ki jylla jong ka ri. Ka jingkylli ka long ba, ki dei kiei kine kiba wan ban tuklar ïa ngi kaei ba ngi dei ban bam bad kaei kaba ngim dei ban bam? Kam dei mo ka mon bad ka hok jong ngi ban jied katba ngi kwah ban bam? Haba kumta ngi im ha ka ri kaba synshar laitluid ne synshar donbor? Kine ki lah ban ong ba, ngin ym khang ban bam doh masi ha ki jylla North East, hynrei ngi tip bha ïa ka kam buit poh jong ki. Ki tip ba kiba bun ki masi kiba poi sha ki jylla North East ki wan na kiwei pat ki jylla kiba na ri thor bad haba kumta ki don pat da kiwei ki lad ki lynti kumno ban pynduh jait ïa ka jingbam doh masi ha ki jylla North East. Ka long kaei kaei ia ngi ban pyrkhat bad sdang ban leh eiei ha shuwa ki por kiba kum kine kin wan ban jia.Baroh ngi kwah ban iohi ïa ka roi ka par ha la ka jong ka ri bad ka jaitbynriew jong ngi, tangba ngim dei pat ban shu kner ïa ki kti katba sha ba lap bashem khlem da pyrkhat ïa ka lawei jong ka ri. Kumno ngi lah ban ong ba ka seng saiñ pyrthei na ri thor kaba ka jingthmu jong ka, ka long ban pynlong ïa ka ri baroh kawei kum ka ri Hindu. Hooid, ka lah ban long ba lada kane ka seng saiñ pyrthei na ri thor ka wan ban synshar ha ka jylla jong ngi, ngi lah ban ioh ïa kata ka ioh ka kot bad ha kiwei kiwei de ki liang ha ka imlang sahlang. Hynrei, ka jingkylli pat kaba bud ka long, la ngin dang ioh ne em ïa ka lad ban im bad iaid laitluid kaba ngi ju ioh bad im haduh kine ki por kiba mynta.Kane ka poi biang sha ka jingkylli kaba ki paralok jong nga ki kylli ha kaba ïa dei bad ka jinglaitluid kaba ai ha ngi kiba nga la kdew ha neng.Man la ki seng sain pyrthei ki don la ka jong ka jingthmu bad ngi donkam ban husiar bad twad jingmut ïa ka rukom treikam jong ki shuwa ban shim kano kano ka rai. Ka jaitbynriew jong ngi ka long kaba rit na kiba rit tam ban ïa nujor bad kiwei pat ki jaitbynriew ha kane ka ri India jong ngi. Nga ngeit bun napdeng jong ngi, ngi la iohsngew ïa ka jingkren jong uwei u nongialam jong ka ri uba kren la kham bun snem mynshuwa shaphang ka jylla Nagaland, ha ka jingkren jong u, u ong ba “ Nga kwah ïa ka jaka, ym ïa ki briew jong ka Nagaland.”Namarkata, ngi dei ban sngewthuh ba bun kin wan ha ka dur jong ka ioh ka kot, hynrei mano pat ban tip ïa ka kam buitpoh jong ki. Nga lah ban ong ba, ka jingpyrshang ban wan rah ïa ka lynti rel sha kane ka jylla ha ka kyrteng jong ka ioh ka kot ka long tang ka dak kaba paw shabar, hynrei ka jingthmu ka long kumno ban ioh klun ïa ka jylla hi baroh kawei. Ki tip ba ka lynti rel ka long kawei ka lad ka lynti ïa ki kumno ban ioh jaka, da kaba pynrung ïa ki briew kiba nabar ne ki nongwei bad hadien ba ki la ïa ioh jaka bad bun paid kan ym slem shuh ïa ki ban synshar bad leh donbor ïa ka jylla hi baroh kawei, kumba long ha Tripura bad ha kiwei kiwei de ki jylla.Ka don kawei ka jaitbynriew hapoh China bad kine ki jaitbynriew ki long kiba ïa pher nadong shadong ha kaba ïanujor bad ki nong China. Nga lah ban ong ba, ka jingïapher jong ki ka long thik kum ma ngi ki Khasi bad ki ba na ri thor bad ka jingdon paid jong ki ka kot sha ka 13 million tam eiei. Kine ki jaitbynriew ki don la ka jong ka jylla bad ki don ruh la ka jong ka District Autonomous Region, tangba kine baroh ki don tang ha ka rukom ban pynpaw sha ka pyrthei ba ki don ïa ka jinglaitluid ha ka jylla jong ki. Ka sorkar China ka don la ka jong ka jingthmu bad kata ka long ban klun ïa ka jylla baroh kawei, imat wat haduh ban da pynduh jait ïa kine ki jaitbynriew shisyndon. Kawei pat ka daw ba ka sorkar China ka kwah ban ioh jaka ha kane jylla, namar ka long ka jylla kaba riewspah ha ka jingdon ka spah mariang, ka long ka thymmei ha ka jingpynmih petrol, gas, maw kordor bad kiwei kiwei de.Te ban pynurlong ïa kane ka sorkar China ka don ïa la ki jong ki buit ki sap ban pynurlong ïa ka jingthmu jong ki. Lada phi tip eiei shaphang ki nong China ki long ki bynriew kiba shalak bha, shalak ban ïa ki briew kiba na ri thor jong ka ri jong ngi. Ki leh kumno haba ïa dei ban ioh klun ïa kane ka jylla, kim shim la pyndonkam da ka bor halor kine ki jaitbynriew, hynrei ki sdang da kaba shna ki lynti rel nangta ki sdang ban tei ïa ki ïing mala kiba jrong bad ka sorkar China ka bei tyngka ïa ki briew la jong na kiwei pat ki jylla ban leit sha kane ka jylla ban buhai shnong. Mynta kane ka jylla ka la kylla long ka jylla jong ki nong China bad kine ki trai muluk ki la kylla long nongwei, lada kine ki trai muluk ki sdang ban ïakhih ne leh pyrshah na ka bynta ka hok jong ki, ki kut ha patok ne jingiap. Kaba kham sngewsih ka long ba, ka spah mariang kaba don ha kane ka jaka kum ka petrol, gas, maw kordor bad kiwei kiwei de, ki poi lut sha ki jylla jong ki nong China bad la ioh pyndonkam ei da ki briew kiba na bar, ym da ki trai muluk. Haba peit ïa ka jinglong jong kitei ki jaitbynriew, ka i kumba ka la jan long thik kum ka jylla jong ngi ha kaba ïadei bad ka jingdon jong ka spah mariang khamtam u Uranium bad kiwei kiwei de.Lyngba ki histori ngi iohi ba na ka por sha ka por ki jaitbynriew kiba rit paid hi bunsien ki don ha ka jingma jong ka jingduh jait bad mano hi ban kheiñ bad ïada ïa ka jaitbynriew jong ngi lada ma ngi hi ngim shim ïa ka jingkitkhlieh ïa la ki jong ki paradoh parasnam. Bunsien wat hapdeng jong ngi ruh ngim lah ban wan sha kawei ka jingsngewthuh, kawei ka jingmut bad kawei ka jingieit, kumno keiñ ngin tharai ba kiwei pat ki briew ne ki briew kiba na bar kin kham sngewthuh bad ieit ïa ka jaitbynriew jong ngi ban ïa la u jong u doh u snam?Haba ngi peit ïa ka ri bad ka jaitbynriew jong ngi, ngi iohsngew ki khana kumno ki kpa tymmen jong ngi ki ïakhun ban ioh ïa ka jinglaitluid na ki dohlieh. Ka jingshisha kaba ngi iohsngew ka long ba hadien bun bun snem ki jingïaleh ngi ioh ia ka jinglaitluid na ka jingsynshar jong ki dohlieh ne ki briew kiba na bar. Haba ngi phai pat mynta hadien ka jinglaitluid bad haba ngi la ioh ïa ka lad ban synshar hi da ki briew lajong, la ka long da u dohiong ne dohstem ne dohsaw bad kumta ter ter bad ka jingkylli kaba mih ka long, ka jingïapher aiu kaba ngi iohi naduh ka por kaba ngi la ioh ïa ka jinglaitluid?.Ka jinglaitluid kaba ngi la ioh, haba ngi peit ïa ka jingbam pisa ne ka jingbamsap ka long kaba jur haduh katta katta, ba kam pat long eiei haba ianujor bad ka spah kaba ki dohlieh ki rah na kane ka ri jong ngi sha ka ri jong ki. Kaba khatduh ngin shem ba kam don satia kano kano ka jingïapher ha kane ka liang, hynrei ka jingïapher ka long tang ha ka jingkylla rong ha ki sniehdoh jong ki nongsynshar. Lada ngi peit ïa ka jingbamsap, ka jingshah khñiot beiñ, ka jinglehdonbor jong kiba donbor kam don satia kano kano ka jingïapher.Namarkata, ka dei ïa ngi ban ieng pyrshah ïa kano kano ka bor kaba pyrshang ban leh donbor halor jong u paidlang bad khamtam ka bor kaba pyrshang ban ïalam ïa ka jaitbynriew hi baroh kawei sha ka jingjot kaba ngin nym lah ban khie shuh lano lano ruh.",Hato Ngi Im Ha Ka Ri Kaba Synshar Laitluid Ne Kaba Synshar Donbor?,https://kynjatshai.com/sur-u-paidbah/hato-ngi-im-ha-ka-ri-kaba-synshar-laitluid-ne-kaba-synshar-donbor/
"Ha kane ka sngi palei ba la dep la plie ïa artylli ki ophis treikam thymmai jong ka Executive Engineer PWD (Roads),Resubelpara Division ha Kharkutta kum ka ophis treikam bathymmai ka Division PWD (R) bad kawei pat ha Resubelpara kum ka ophis thymmai jong ka Sub Divisional office ha Resubelpara.Ïa kitei ki artylli ki ophis treikam la plied a u symbud lamphang ka ïingdorbar thaw aiñ ka jylla uba long ruh u MLA ka Resubelpara u Timothy D Shira ha ka jingdonlang ki MLA ba kynthup u Rupert Momin jong ka Kharkutta konstituensi bad u Pongseng Marak na Bajengdoba konstituensi bad kumjuh ruh ha ka jingdonlang ki khlieh jong ki bor distrik, North Garo Hills.Halor ka jingdonkam ban kyntiew ïa ka ïoh ka kot bad ka long ka man ha ka imlang ka sahlang jong ki riewpaidbah ka long kaba donkam halor kine ki artylli ki ophis treikam kiba thymmai. Ka jingdonkam ban buh ïa ka Kharkutta division bad ka Resubelpara sub division ha ka distrik ka shong katkum ka jingdon jong ki surok, ka jingdawa ha ka kam bad ka jingdonkam ban pynstet ka jingshakri na ka bynta ki paidbah.Hapdeng ka jinglah ban buh kine ki ophis kan pynduna ruh ka jingbankhia ïa ka Resubelapra Division.Ha ka jingplie ïa kine ki ophis treikam ka la don ruh ka jingthmu ban thung shuh ki nongtrei khnang ban pyndap ka jingdawa halor ka jingdonkam ïa ki briew ban trei ïa ka kam.Ïa kine ki ophis baroh ar la pyntrei katkum ka hukum jong ka sorkar kaba la paw naduh ka 29 tarik u Naiwieng 2022.Ha ka jingai jingkren kum u kongsan u symbud lamphang uba long ruh u MLA ka Resubelpara u Timothy D Shira u la pynpaw ka jingsngew-nguh ïa u Myntri Rangbah ka jylla u Conrad Sangma bad ki heh ophisar ka tnad PWD halor ka jingshimkhia jong ki ban buh ïa kitei ki ophis. Kine ki thaiñ ki dei kiba la sakhi kiba bun ki kam pynroi hapoh ka jingdon ki surok bad ka jingsuk ka leit ka wan ba la pyntreikam lyngba kiba bun ki skim jong ka sorpdeng pdeng bad sorkar jylla, la ong u Shira hapdeng ba u la kdew ki kam ba la leh da ka tnad PWD.Shuh shuh na ka liang u Shira u la pynpaw ruh ba jan baroh ki kam pynroi ba ki paidbah bad ka jylla ki lah ban kynjoh ka dei lyngba ka jingdon ki surok kiba thikna kiba pynïasoh na kawei ka jaka sha kawei pat hapdeng ba ki surok ka long u budlum jong baroh ka ïoh ka kot ne ka jingkyntiew ha ka imlang ka sahlang.Lyngba ka jingdon ki surok kiba thikna, ka thaiñ baroh kawei ka kiew, ka jinglah ban pynïasoh ki jaka kiba kham jngai ka dei kaba lah ruh ban wanrah ka jingïajan hapdeng ki paidbah bad ki bor sorkar na ka bynta ka jingleh kiba bun ki kam pynroi ha ki dong ki thaiñ.La khmih lynti ba kine ki ophis treikam kiba thymmai kin lah ban shimkhia na ka bynta ka jingdonkam jong ki paidbah bad kumjuh ruh jong ka jylla baroh kawei, la bteng u Shira.Ha katei ka sngi ka la don ruh ka jingïathuh lyngkot ha kaba ïadei ka ophis treikam jong ka PWD (R) ha Resubelpara.Kiwei de kiba la ai jingkren ha katei ka sngi ki kynthup u Rupert Momin, Kharkutta MLA, Pongseng Marak, Bajengdoba MLA, Ripamchi Sangma, Additional Deputy Commissioner, NGH, Er. CN Sangma, Addl. Chief Engineer, PWD (R) Western Zone, Tura, Er. B Thongni, Superintending Engineer, PWD (R) Williamnagar Circle bad Er. S Massar, EE/PWD (R) Resubelpara Division.",Ha ki ar jaka la plie ïa ka ophis treikam bathymmai ka PWD (R) ha NGH,https://kynjatshai.com/khubor-kyllum/ha-ki-ar-jaka-la-plie-ia-ka-ophis-treikam-bathymmai-ka-pwd-r-ha-ngh/
"U myntri rangbah jong ka sorkar jylla, u Conrad K. Sangma, ha ka 1 tarik u Nohprah, u la plie ïa ka Dalu Civil Sub – Division ryngkat ka jingïadonlang u MLA Brening A Sangma.“Kane ka sngi mynta ka long ka sngi kaba kongsam tam na ka bynta ki nongshong shnong jong ka shnong Dalu. Ïa kane ka sngi, ngin sa kynmaw ha ki kot thoh ki ban sah haduh ki pateng ki ban wan. Ka long ka jingsdang ïa ki kam kiba bun kiba la urlong, kiba ki briew jong ka Dalu ki la angnud lah slem,” la ong u myntri rangbah. U la pynkynmaw ïa ki paidbah jong kane ka shnong ba u kpa jong u, u Purno Agitok Sangma, u la sdang ïa ka pule puthi na kane ka jaka.U la ïathuh ba u kpa jong u, u don ka jingïadei kaba jan bad ki briew jong ka thaiñ Dulu bad u ju pynsngew ba kine ki briew ki donkam ïa ka roi ka par.“I pa jong nga, i don ïa ka jingthrang ban sdang ïa ka roi ka par ha kane ka thaiñ. Hynrei na ki daw kiba bun kiba ym lah ban kiar, kine ki kam pynroi ki la sah teng. Kawei na kine ki jingthrang jong i pa ka long ban wanrah ïa ka Civil Sub Division hangne. Nga lah sngewkmen shikatdei eh ba ngi la lah ban plie ïa kane mynta ka sngi,” la bynrap u Conrad.U myntri rangbah u la ïathuh ba ka sorkar jylla ka la ïakynduh shibun ki jingeh ha kine ki san snem ba la leit noh; hynrei u la ong ba ki nongïalam ki la trei shitom ban wanrah ïa ka roi ka par sha ki jaka baroh khamtam eh sha ki jaka kyndong jong ka jylla. U la ong ba kane ka sorkar mynta ka ïaleh katba lah ban wanrah ïa ka jingshakri kaba pynjan bad ki nongshong shnong. Na kata ka daw, u la ong ba la ïoh ban plie ïa kiba bun ki Block ophis ba thymmai, ki civil sub-division kiba thymmai ha man ki jaka khnang ba ki briew ki lah ban ïoh ïa ki jingmyntoi kham kloi bad khambha.",Ïoh ka Dalu ïa ka Civil Sub – Division,https://kynjatshai.com/khubor-kyllum/ioh-ka-dalu-ia-ka-civil-sub-division/
"U Rangbah Shnong jong ka Nongrah, u Bah Ban Pyngrope u la pynpaw ia ka jingsngewkhia kaba khraw jong u halor ka jingïoh rung jong u drok ym tang ha Meghalaya, hynrei ha Dong Shatei Lam Mihngi baroh kawi.Haba kren ha ka Awareness cum Health Camp ba la pyllong da ka Seng Samla Lum Marbah, Nongrah ryngkat bad ka jingïatrei lang bad ka Rynjah State Health Dispensary, hynnin ka sngi, u Ban Pyngrope u la ong ba ka long kaei kaei kaba isangsot ban ïoh ha kito ki por ia ka jylla Mizoram kaba la shah ktah ha u drok bad ka Meghalaya ka mat ïa kane ka jingeh mynta. Une u Rangbah Shnong u la ïaroh ïa ki samla jong ka Dong Lum Marboh kiba kloi ban wan shakhmat ban kyntiew ia ka bha ka miat jong ka shnong bad ban iada ia ka jingiohrung jong kiwei ki jingsniew ha Nongrah.U Ban Pyngrope u la pynsngew ia ki samla ba kin long kiba kham peitngor ha katei ka dong namarba ka Dong Lum Marboh ka dei ka jingkhangbah ia ka Nongrah bad ki kam kiba ym sngewtynnad ki lah sdang na katei ka dong shuwa ba kin ioh ban rung sha kiwei pat ki dong jong ka Nongrah. Une u rangbah ula pynsngew ruh ba ka jingkoit jingkhiah ka long kaba kongsang na ka bynta ban trei ban ktah, ka bormet borphad bad ia ka bor pyrkhat.Haba kren ha katei ka sngi, u Senior District and Health Medical Officer, u Dr. H. Synmon, uba peit ia ka Rynjah State Health Dispensary, East Khasi Hills u la pynsngew ia ka jingma halor ka jingrung u drok ha Meghalaya. Kawei na ki longkmie jong ka Dong Lum Marboh, Ka Kong Martina Pyngrope ba ha kata ka jingpyrshang jong ki long kmie ban ratdyngkhong ia ka kiad bad ia kynduh mawsiang namarba don ki longkmie kiba die kiad kiba pyrshah ia kata. Ka Kong Martina Pyngrope ka la ong ba ka long kaba eh ia ki longkmie ba sneng bad ban kdew ia ki jingsniew kiba don ha ka imlang sahlang. Hynrei, ka la ong pat, ba ki samla kiba bha ki lah ban khring ia kiwei ki samla ba kin lait na kiba bun ki jingsniew.U Nongaibuit jong ka Seng Samla Lum Marboh, u Bah S. Jungai ula ai ia ki kyntien pynshlur ia ki dkhot jong ka Seng Samla Lum Marboh kiba la kloi ban shim ia ka jingkitkhlieh ban iapeit lem ia ka bha ka miat bad ban iatynrong lem ia ki jingeh jong ka dong bad ka shnong hi baroh kawei. Ha kane ka sngi, la don bun ki longkmie ki longkpa, ki khynnah bad rangbah kiba la wan ban shah sumar bad ioh ruh ia ki dawai.Kane ka sngi, ka la long kaba jop da jingiatrei lang jong ki samla ka dong, ki nongtrei jong ka Dispensary kynthup ia ki Asha. U President jong kane ka seng, u Samla Davis Marboh ula ai ia ki kyntien pdiang sngewbha bad u Nongaibuit jong ka seng, u Bah Felix Kharshiing u la pyniaid ia kateika programme.",Pynshai paidbah ka Seng Samla Lum Marboh ba ïoh rung u drok sha shnong,https://kynjatshai.com/khubor-kyllum/pynshai-paidbah-ka-seng-samla-lum-marboh-ba-ioh-rung-u-drok-sha-shnong/
"Uwei u jait jingthung uba ju ïoh tang ha ka Bri u Hynñiewtrep, u dei uba ki khot soh, bad ym dei u soh hapoh u dieng hynrei u soh hapoh ka khyndew. Uta u dei u soh uba shngiam bha haba bam lang bad u nei. Hangne ngi kren halor u “Sohphlang”.Ka kynhun jong u Kynjatshai, mynta ka kynti, ka la hiar sha kawei ka dong Laitkroh jong ka shnong Umtyngngar East Khasi Hills District, ban sakhi bad wad bniah halor ka rep Sohphlang ha kaba ka la ïashem ïa ka Kong Diamon Khriam, kaba rep bad die sohphlang.Ka  Kong Diamon Khriam ka dei ka longkmie kaba rep hi ïa u sohphlang ha Laitkroh Umtyngngar, bad ka ju pynïaid ïew ruh ïa u sohphlang ha dukan ba ka shong harud ka surok; arlad ban leit sha Laitlyngkot bad Sohra. Ha ka jingïakren bad u Kynjatshai, ka Kong Diamon ka la ïathuh halor ka rep Sohphlang.U Sohphlang u dei u jait jingthung uba man bha ha ki thaiñ Nongthliew, Smit, Umtyngngar bad ha kiwei kiwei ki jaka. Ki ju thung ïa u Sohphlang ha u bnai Lber bad kan shim por haduh 7 bnai ei ei ba u sohphlang un met bha kata haduh u bnai Risaw.La jied ïa u sohphlang ban long symbai da ki sohphlang kiba rit, namar u sohphlang uba heh ym lah ban seisoh bad ym lah ban pynmih bun. Ki nongrep ki ju buh hi ïa u symbai lane ki thied ïa u symbai ha ka dor T.100-T.120 tyngka shi kilo.Haba peit ïa ka rukom rep ïa u Sohphlang, ka ïasyrïem bad ka rep phan namar ba la tep ïa une u jait jingthung hapoh ka khyndew, kumba rep phan. Ïa u sohphlang ruh ki ju tih ïa ka thliew bad tep ïa u sohphlang hapoh ka kyndew ha ryngkat ka sboh eit masi ne eit sniang bad ka sboh ba thang ïa ki ñuit, ki ñier na ki lyngkha. Une u jait jingthung u dei uba donkam tang ïa u slap uba hap katkum ka aïom.U sla jong u sohphlang u long rong jyrngam bad rit kum u sla jatira bad ki nongrep ki ju ap haduh ba une u sla un kylla rong bthuh; kin sa sdang ban tih bad sei noh ïa u na ka khyndew. Ka rukom tih bad sei ïa u sohphlang na ka khyndew ka long kumba khlong phan na lum bad u snoh ha u thied kumba snoh u phan bad haba la sei shabar ka khyndew, u long rong stem u snep jong u.Lah ban kdew hangne ba u snep sohphlang u long satbyrsia, haba bam bad don ba ong ba u long kum u dawai wieh. Haba poi sha ka bynta ban pynibang bad pynitynnad ïa u sohphlang kum ha ïew ha hat, ba un long ha ka ronglieh, ka long shisha ka bynta kaba kham jynjar, namar ka donkam ka por bad ka bor shibun.Na ka rong stem sha ka ronglieh, ka long lyngba ka jingsait ïa u ha ka wah kaba rit bad ban sait ïa u sohphlang donkam da ka bormet ki rangbah briew. Ki sait ïa u sohphlang da kaba buh ïa u phlang ha madan, bad tynrong ïa ka shang ba don u sohphlang, nangta sa theh da u shyiap lieh bad ïuh shilliang ka kjat ba yn ym pra bad sa kynruh ïa ka shang  suki suki haduh ba u sohphlang, na ka rong stem un kylla sha ka ronglieh bad kane ka dei ka bynta kaba donkam bun tam ka por bad ka bor.Hadien kane yn bud sa ban sait sa ha ka um bad sa phriang ïa u sohphlang ha ka sla ban ot ïa ki snep kiba khlem khuid. Ha ka por ba la sait ïa u da u shyiap, bud sa ka sait sa arsien bad sa pdem ïa une u Sohphlang haduh ban da dei ka por ban rah noh ïa u sha ïew sha hat.Ka jingrep ïa u sohphlang ka dei kaba suk hynrei ka jingshimpor ba un heh ka long kaba shimpor palat bad ki nongrep ki ïoh ban rep tang shisien ha ka shisnem. U bam por bad bor bha haba sait ïa u bad don ki snem ruh ba u ju ïap tram lane u shah pynduh noh na ka daw ka jingshah bam ha ki khnai lum lane ki risang.Haba kylli na ka Kong Diamon halor kano kano ka jingïarap na ka liang sorkar ha kaba ïadei bad ka rep Sohphlang, ka la ong, “Haduh mynta ka jingrep Sohphlang ka dang long tang ka kam shimet jong ki nongrep bad na ka liang ka sorkar kam pat phai khmat sha kane ka liang.” Ki nongrep ki sngewtynnad ban rep ïa une u jait jingthung wat la u dei uba jynjar tam. Ha ki bynta shuwa ba un poi sha ïew, sha hat, une u jait jingthung u dei uba lah ban pynïoh kamai bha ïa ki nongrep bad ki ju sngewtynnad ruh ban rep bad die hi ïa u Sohphlang namar u kham lahdor.",Halor ka Rep bad ka jingdie ïa u Sohphlang,https://kynjatshai.com/lariti/halor-ka-rep-bad-ka-jingdie-ia-u-sohphlang/
"Katba ki sngi ki dang jan sha u snem 2023, katta ki paidbah ruh ki dang sngewtynnad ban ïakren ïasyllok halor kawei ka mat kaba ki ap khmih lynti ban urlong noh, kata ka mat ka long halor ban jied ïa ki nongmihkhmat sha ka ïingdorbar thawaiñ ka jylla.Man ka san snem ki nongshong shnong ha ka jylla ki ju ap khmih lynti ïa ka sngi ban ïoh thep vote, namar ka dei ka sngi ba u paidbah u longtrai ha la ka mon bad u ïohlad ruh ban pyndonkam pura ïa la ka jong ka hok ban jied ïa ki nongmihkhmat kiba u imon.Haba kdew ïa ka election 2023, ka dei kawei ka mat kaba kham shongshit bha, lada ïa nujor bad kiwei pat ki election kiba lah dep ha kiwei ki snem. Ka daw ka long namar ka jingkhih phaloh ha ka jinglong jingman jong ka saiñ pyrthei ha kine ki saw snem shiteng ba la dep.Shuwa ban pynkynmaw biang ïa kine ki jingjia ha ka saiñ pyrthei jong ka jylla, lah ban kdew shuwa halor ki seng saiñ pyrthei kiba la ïoh jingjop ha u snem 2018, kata ka kynthup ïa ka National People Party (NPP), ka United Democratic Party (UDP), Congress, Bharatiya Janata party (BJP), Hills State People Democratic Party (HSPDP), People Democratic Front (PDF), National Congress Party (NCP) bad ka Khun Hynñiewtrep National Awakening Movement (KHNAM).Lada kdew ïa ka jinglong jingman ha kine ki seng saiñ pyrthei tang hapoh ka san snem, ka la don ka jingkylla bak-ly-bak; don na ki seng saiñ pyrthei kiba la kiew bad paw ba ki dang khlaiñ na kawei ka snem sha kawei pat, hynrei don ruh ki seng saiñ pyrthei kiba la pait la pra haduh la i artatien ba kin dang lah ban khylli khlieh biang ha kane ka election ka ban wan bad don pat kiwei ki seng saiñ pyrthei kiba mih thymmai ban aireng ha kane ka election 2023.Lada ngi kdew ïa ki seng saiñ pyrthei kiba kat dang mih ka snem, ki dang khlaiñ; ym lah khlem da kdew ïa ka National People Party (NPP) kaba la ïalam da u Conrad K Sangma, bad ka dei ka seng kaba ïoh ban ïalam ïa ka sorkar jylla bad kaba la lah ruh ban jop 19 tylli ki constituency ha u snem 2018.Ïa ka National People Party (NPP), la peit bad la ñiew kum kawei na ki seng ba khlaiñ bha ha kane ka election; kane ka long namar ba kane ka seng ka la lah ban khring bun tam ki nongmihkhmat ha ka jylla hapoh kine ki san snem bad ha u snem 2023 kan long kaba itynnad ban peit la kane ka seng kan lah ne em ban khring ïa ki paidbah kumba ka la lah ban khring ïa ki nongmihkhmat na kiwei ki seng saiñ pyrthei. Hato ki paidbah kin treh ban pule ïa ka kot jong u Conrad K Sangma?Kawei pat ka seng saiñ pyrthei ka ban wanrah ïa ka jingïakhun kaba tyngeh ha ka election 2023, kan long ka United Democratic Party (UDP), kaba la ïalam da u bah Metbah Lyngdoh kumba ki ju khot ba ka dei ka seng saiñ pyrthei kaba lah ban pynkylla dur ïa ka saiñ pyrthei ha ka jylla, namar shaei ba kane ka party kan snoh, kata kan ïoh ban bat ïa u lakam synshar.Ha u snem 2018 ka UDP ka la ïoh jingjop ha ki 6 tylli ki Constituency bad lada phai sha kane ka seng saiñ pyrthei kaba wan ba lai ha ka jingïoh bun ki nongmihkhmat ha u snem 2018 bad lyngba ka jingai jingkyrshan pura ki paidbah ïa ka UDP ha ki election shiteng samoi, ka la nang pynkhlaiñ shuh shuh ïa kane ka seng ha kine ki san snem.Ka UDP ka dei ka seng saiñ pyrthei kaba la kiew irat bha, kum kawei na ki seng riewlum kiba khlaiñ tam ha kine ki san snem bad kane ka pynlong ïa kiwei ki nongmihkhmat ba kin jied ban pynïasoh sha kane ka seng riewlum bad kumba u paidbah u la mon bad jied ban pynkiew ïa kane ka seng ha kine ki san snem, kan itynnad ban peit pat ïa ka rai u paidbah ha u 2023.Hato ki paidbah kin ailad ban sawa ka bom ha ka jylla?Ka Congress kaba la ïalam mynta da u bah Vincent H Pala, ka long kawei na ki seng saiñ pyrthei kaba kham sngewtynnad bha ban ïakren ha kane ka kynti, namar dei tang kane ka seng saiñ pyrthei kaba la mad ïa ka jingjop bad kiew irat shajrong bad ruh ban noh arsut shapoh kyndew ha kine ki san snem. Ha u snem 2018 ka Congress ka la jop haduh 21 tylli ki constituency.Ka Congress ha ka jylla Meghalaya ka dei ka seng saiñ pyrthei kaba la mad lut ïa ka jingkiew bad jinghiar arsut ha kine ki san snem (naduh ka jingshit ka sngi, ka dum ka bneng, ka ther u slap bad ka jingshah khyrwit ha ka erlangthari).Ka Congress ka la sdang ïa u snem 2018 da ka jingïoh 21 ngut ki nongmihkhmat bad kut ka samoi treikam jong ka ha kaba kam don shuh tang uwei ruh u nongmihkhmat na kane ka seng. Don na ki nongmihkhmat na kane ka seng kiba la khlad noh, hynrei kiba sah 12 ngut ki la iehnoh ïa kane ka seng bad san ngut ki la shah weng shipor na ka daw ba ki la ïaid lait na ki kyndon ka seng.Ka snem 2023, kan long ka jingïakhun ka ban pynitynnad bha ban peit ïa kane ka seng saiñ pyrthei kaba la phuh la phieng bha ha u snem 2018 bad ïap stai noh kat ban kut ka samoi treikam. Kumba ki nongmihkhmat ki la ieh ïa kane ka seng, hato ki paidbah ruh kin ieh ne kin dang ïaineh bad ka Congress. Hato ki paidbah ha ka snem 2023 kin btin ïa ka kti u bah V H Pala?Ha kaba ïadei bad kiwei ki seng saiñ pyrthei kiba la ïoh jingjop ha u snem 2018, kynthup ïa ka Bharatiya Janata party (BJP) ba la lamkhmat da u bah Ernest Mawrie, kaba la ïoh jingjop ha ki 2 tylli ki constituency.Kawei ka seng saiñ pyrthei kaba lah ban ong kaba khlaiñ wat la ka duna ki nongmihkhmat ka dei ka Bharatiya Janata Party (BJP), kawei ka long namar ba ka dei ka seng saiñ pyrthei kaba synshar ïa ka Ri India, bad kawei ka long ba ïa ki 2 ngut ki MLA jong ka, ym ju lah ban pynrem.Ha u snem 2023 kan long kaba itynnad ban peit ïa ka jingïakhun election jong kane ka seng saiñ pyrthei kaba dei ka seng jong ka sorkar pdeng, bad ka jingkhlaiñ jong ka BJP ha ka sorkar pdeng kan lah ban khring ïa u paidbah ha ka jylla? Hato u paidbah un pdiang ïa u tiew lotus ba un phuh ha Rilum?Ka Hills State People Democratic Party (HSPDP) ba la ïalam da u bah K P Pangniang kaba la ïoh jingjop ha 2 tylli ki constituency ha u snem 2018, kan dei kawei na ki seng saiñ pyrthei kiba la rim tam ha ka jylla. Ha u snem 2018 ka ïoh ban sei nongmihkhmat 2 ngut, hynrei kat ban da kut ka samoi treikam, kane ka seng ruh ka la shah iehnoh marwei bad na ka bynta ka election 2023, kane ka seng riewlum kan ïaksaid ban ïakhun ha ki nongrim kiba ka ju ïai pynneh naduh ki por mynshuwa. Hato ki paidbah kin ïarap ban sei biang ïa ki nongmihkhmat na kane ka seng riewlum lane kan kut noh ha u snem 2023? Ha u 2023 hato u sing un ïoh ban kyrkhuh biang ha ka jylla?Ka People Democratic Front (PDF) kaba long kawei na ki seng saiñ pyrthei riewlum, kaba khlem poi pyrkhat bad khlem ki nongïalam kiba paw ka la lah ban sei 4 ngut ki nongmihkhmat ha u snem 2018. Ïa kane ka party la ïalam mynta da u Gavin M Mylliem; hynrei mynta ka kynti kane ka seng ka kham long jar jar, lait noh tang ha ki ar tylli ki constituency kiba don ki nongmihkhmat jong ka.Ka jingkdew hangne ba na ki 4 tylli ki constituency sah sa tang ar tylli ki constituency, ka long namar ba ka don ka dak ka shin ba ki ar ngut ki nongmihkhmat na kane ka seng, shen kin sa leit pynïasoh noh sha kiwei ki seng saiñ pyrthei. Hato u paidbah ruh un ai ka jingkyrshan ïa kane ka seng riewlum?Ka National Congress Party (NCP) ba la ïalam da u Saleng Sangma, ka dei ka seng saiñ pyrthei kaba la rim ha ka jylla. Ha u snem 2018 ka la ïoh tang uwei u nongmihkhmat bad na ka bynta ka election 2023 kane ka seng kam thikna ba kan buh bun kyrtong ban ïakhun ïa ka election, hynrei ka dei ka seng kaba la slem bad kan ïakhun ban pynneh pynsah ïa ki dak ki shin ha ka jylla bad ka jingkylli ka mih ba hato ki paidbah kin kyrshan ïa ka?Ka Khun Hynñiewtrep National Awakening Movement (KHNAM), kaba ha ki por mynshuwa la ïalam da u bah Adelbert Nongrum. Ha u snem 2018, kane ka seng saiñ pyrthei ka la ïoh ban sei ïa uwei u nongmihkhmat ban leit sha ïingdorbar thawaiñ, hynrei hapdeng ka jingïashrut ïakajia hapdeng ki nongïalam kane ka seng saiñ pyrthei, kam don nongmihkhmat shuh mynta bad ha u snem 2023 la kan dang buh kyrtong ne kan duh kan dam noh; tang ka por kan sa ïathuh namar kane ka seng saiñ pyrthei haduh mynta ka sngap jar jar. Hato u paidbah un dang kwah ban don ka KHNAM ha ka jylla?Kine haneng ki dei ki kyrteng jong ki seng saiñ pyrthei kiba la shna ïa ka lynti ha u snem 2018 bad kiba don ka jingkhmih lynti ban dang leh bha ha u snem 2023, hynrei lait na kine ruh don pat kiwei ki seng saiñ pyrthei kiba thymmai bad kiba mih ban aireng ha ka election 2023.Haba kren ïa ka election 2023, ban ym mih ka kyrteng jong ka ‘All India Trinamool Congress (AITC)’ kan ym lah long namar ba ïa kane ka seng saiñ pyrthei thymmai ha ka jylla la ïalam da u Dr. Mukul Sangma uba long ruh u myntri rangbah barim jong ka jylla. Ki 12 ngut ki nongmihkhmat kiba la ieh ïa ka Congress ki dei ki nongmihkhmat kane ka seng saiñ pyrthei thymmai ha ka jylla bad ka jingpynkhreh jong ka ban aireng ïa ka election 2023 ka la long kaba shongshit tam haba nujor bad kiwei pat ki seng saiñ pyrthei ha ka jylla.Kane ka dei ka seng saiñ pyrthei kaba thymmai, hynrei ym lah ban shim sting ïa kane ka seng namar ki nongmihkhmat jong ka, ki dei ki briew kiba la ih bha ha ka kam saiñ pyrthei ha ka jylla. Lada shim tang ka kyrteng u nongïalam kane ka seng ruh ka la biang eh ban pynkhynñiuh ïa ki nongaireng bad kumjuh ban ïoh jingkyrshan na u paidbah ha u snem 2023. Hato ki paidbah kin ailad pat sa ïa u phlang ba un jyrngam ha ka jylla?Ngin ïakren mynta sa ïa ka Voice of People Party (VPP). Kum ka kyrteng, kumta ka nongrim jong kane ka seng saiñ pyrthei thymmai kaba la wanrah da u bah Ardent Miller Basaiawmoit uba long uwei na ki nongïalam u ba la ih bha ha ka kam saiñ pyrthei.Kane ka seng saiñ pyrthei kan dei kawei na ki seng ki ban aireng ha ka election 2023, wat la kan dei ka sien ba nyngkong na ka bynta kiba bun ki kyrtong ha kane ka seng, hynrei kane ka seng kan ïeng skhem ha ki nongrim jong ka bad kan long kaba itynnad ban peit ba kane ka seng saiñ pyrthei thymmai kan lah ne em ban khring ïa ki paidbah halor ka nongrim kaba ki ïeng. Hato u paidbah ha ka jylla un ïohsngew ïa ka sur jong ka VPP?Ngin ym lah ban klet hangne ïa kawei pat ka seng saiñ pyrthei kaba thymmai ka ban hiar ban aireng lang ha ka election 2023, kane ka seng ka dei ka “KAM” kaba la wanrah da ka kong Angela Rngad bad ka dei ka seng kaba ïeng na ka bynta u duk u suk bad ka jingpeit la ki paidbah kin jied ne em ïa kane ka seng kan long kaba itynnad bha. Hato ki paidbah ruh kin pdiang ïa ki kam jong ka KAM?La ka election 2023 kan dang don ka por sa kumba lai bnai shiteng ei ei hynrei ka jingwanrah ïa kane ka kyrwoh ka long ban kham pynïajan ïa ki seng saiñ pyrthei ki ban lah ban bat ïa u lakam ha u 2023, bad kan shong ha ki paidbah ka jylla, ïano kin kyrshan, ïano kin kyntait. Ka election 2023 kan itynnad na ka daw ka jingkhih phaloh ki saiñ pyrthei ha kine ki san snem mynta.","Ka elekshon bad ka jingkha, jingpra ki seng saiñ pyrthei",https://kynjatshai.com/sur-u-paidbah/ka-elekshon-bad-ka-jingkha-jingpra-ki-seng-sain-pyrthei/
"Ka Mairang Vidyajyoti Inclusive Secondary School Sangshong ha ka 3 Tarik u bnai Nohprah 2022 ka la rakhe ïa  ka sngi kyrpang na ka bynta  kito kiba don ïa ka jingduna ha ki dkhot met ïa  kaba la tip ruh kum ka  ‘International Day for Person with Disability’ ha ka Prokram kaba la pynlong hapoh ka phyllaw jong ka ïingskul ha Sangshong.Ha kane ka jingrakhe jong ka skul la wan ban  sakhi lang da u joint Director ka MBOSE Shillong u bah M.Marbaniang kum u kongsan ryngkat ka jingïasynran jong u ADC ka Eastern West khasi Hills District u bah A.Nongbri kum u symbud kongsan, u bah K.Wahlang BMC,SSA Mairang, ka principal jong ka skul ki nonghikai  lem bad ki khynnah pule.Haba kren kum u kongsan ha kane ka Prokram u bah M.Marbaniang ula ong ba kane ka sngi ka dei ka sngi kaba baroh ki kynmaw bad ki rakhe burom ïa ki khynnah bad kiba la heh la san ruh kiba don pat hapdeng ki jingduna bad lyngba ka jingbuh ïa kane ka sngi ka 3 tarik u bnai Nohprah man ka snem ban rakhe ïa kane  ka  pynlong ruh ïa ka tnad pule puthi ban pyrkhat bha bad ban leh kyrpang na ka bynta  kito kiba don jingduna ha ki dkhot met ki ban ïaleh ruh ïa ki eksamin bapher bapher bad lyngba kane ka jinglehbha ba kan long ka jingpynshlur bad ka ban sa ai ka jingiarap ïa kine ki khynnah.U bah Marbaniang ula ai khublei ruh ïa ka Synod kaba dei ka nongkyrshan kaba la ïohi jngai ban ai mynsiem bad ïarap ïa ka skul watla ka dang dei tang ka skul kaba dang shu ïoh ïa ka jingithuh ha ka jylla hynrei ka thong ka jong ka KJP Synod Sepngi ka long ban ïarap ïa kine ki khynnah kiba don hapdeng ka jingduna ba kin nang iai kiew ha ki jingpule ki jong ki .Katba  u bah A . Nongbri ula kyntu ïa ki khynnah pule jong kane ka skul kiba bit ba biang ba kin ïarap lem ban kyrshan lang ïa kine kiba don jingduna khnang ba ka jaidbynriew kan roi kan kiew bad ula ong ruh ba lyngba  ka jingiarap ïa kiwei ka kyntiew  ïalade ruh ha ka jingim ba man ka sngi.Shuh shuh ha kane ka sngi na ka liang ki nongpynïaid jong ka skul ki la ioh ruh ban pynkup burom  ïa kito ki khynnah pule jong ka skul kiba la pass bha ha ka eksamin SSLC jong u snem 2021-2022 .",Ka sngi kyrpang kiba duna dkhot met ka Mairang Vidyajyoti Inclusive Sec School,https://kynjatshai.com/khubor-kyllum/ka-sngi-kyrpang-kiba-duna-dkhot-met-ka-mairang-vidyajyoti-inclusive-sec-school/
"Ka sienjam ban pynthikna ba ki nongshong shnong ha thaiñ Ribhoi District, kin ïoh ïa ka lad ban pule puthi ,ka ïeng sakhi lyngba ka skul “Nehru Memorial Higher Secondary School”, kaba don ha shnong Umsning Ribhoi District .Lada kdew, halor ka jingïoh ïa ka ne ka shnong ïa kane ka skul  ka don ka khana ka ba sngewthynnad halor ka jingshim khia ki katto katne ki riewrangbah kane ka shnong,hapoh ka jingïalam u bah Sodren Lyngwa u Rangbah ka Shnong ka shnong Umsning da kaba ki  khang surok ia u Myntri rangbahduh ka Ri India u Jawaharlal Nehru ha ka por ba u wan sha ka jylla ,ban kyrpad na u ban ai kawei ka skul ha kane ka thain.Kum shibynta ban sakhi halor kane ka khana na ka liang u Kynjatshai u la hiar sha ka shnong Umsning ,Ri Bhoi District ban ia kynduh ia u Pricipal kane ka skul u bah L. Lapang bad kumjuh ia u bah G.S Warjri u wei na u riewrangbah u ba don bynta lang ban seng ia kane ka skul ha kane ka thain.Ha ba iakren halor ka Nehru Memorial Higher Secondary School , kane ka skul ka dei ka skul ka ba nyngkong tam ha ka shnong Umsning ,ka ba la sdang ia  kane ka skul da ka ing phlang ka ba don tang ka Lower Primary bad tang uwei u nonghikai haduh mynta ka ba la kiew irat bad shna ia ka  ingskul da ka  building ka bah eh bad don haduh ka kyrdan klass XII (art stream) bad kane ka skul ka ba 30 snem mynshwa ka don tang 200 ngut ki khynnah pule bad mynta ka la poi sha ka 1,500 ngut ki khynnah pule ha ryngkat ki 60 ngut ki nonghikai bad ki nongiarap (teacher –non-teaching staff).Ha ba kren ia u Pricipal kane ka skul u bah L Lapang u la iathuh ba ka skul haduh mynta kam ju klet ban ai man bad ban pynneh ia ka nam jong u ma Sodren  Lyngwa , u ba dei u nongilam ban seng ia kane ka skul ha kane ka thain.“Ka long ka jingsdang  ka barit, ka ba la iaid la 60 snem tam, ki ba la sdang ia kane ka skul da ka jingiatrei bad kiwei ki rangbah na ka ne ka shnong ban buh ia kawei ka  skul ban iarap ia ki briew kane ka thain kiba  dang sahdum”u la ong.“Ka skul ha ka por ba sdang  ka dang dei tang ka Lower Primary school , ka ba kat dang iaid ki snem la ioh ban kyntiew sha ka Proceding High school bad Defecit School bad mynta la kyntiew ia ka sha ka Nehru Memorial Higher Secondary School”u la bynrap .U bah Lapang u la iathuh ba kane ka skul kadei  ka ba nyngkong eh ka ba la ioh ia ka jingithuh na ka sorkar ban long kum ka wei na ki skul ban ioh Center ban leh examin  Metrik  na baroh ka wei ka Ri Bhoi bad hadien kane ka la pynkha ruh sa kiwei pat ki Center. Hadien ba ki la iaid ki snem la ioh ruh ban kyntiew noh sha ka Higher Secondary, (Art Stream) bad la pynkha ruh ia ka ne ka skul sha ka shnong Rtiang ka ba la tip kyrteng ka Nehru Memorial Secondary School Rtiang.U bah Lapang u la ong “da ka jingioh jngai jong u Rangbah shnong ka Umsning ha kito ki por , u la prat lynti ban pynioh ia ka wei ka skul ha kane ka jaka bad na kane ka skul mynta sa mih sa kiwei pat ki skula ha ka shnong Umsning ka ba la pynroi pynpar ia ka pule puthi ha kane ka thain”.Ha ba phai ban pynshisha halor ka khana ba la khang surok ia u Myntri rangbah duh ka Ri u Jawaharlal Nehru ha Umsning da ki nongilam shnong ban dawa skul na u , u kynjatshai u la leit ban kynduh ia u bah G S Warjri u ba la don 90 snem ka rta , u wei u riewrangbah u ba donbynta ban seng ia kane ka skul.U bah GS Warjri, u la iathuh ba u bah Sodren Lyngwa u dei na ka shnong Pynursla bad u la wan poikha sha Umsning bad u sa shim ia ka kam kum u rangbah shnong ka shnong Umsning.“Ha u snem 1957 u  Myntri Rangbah duh ba  nyngkong jong ka Ri , u la wan shane sha ka jylla Meghalaya, mar sien ioh jingtip ia ka jingwan u Nehru sha ka jylla, ngi la ialum jingialang ban thawlad ban ioh ia ka skul ,kumta ha ka sngi ba uwan poi ha Umsning ngi la iaap lang khrui ha surok,.U Jawaharlal Nehru bad ki nongap jong u ki la kyndit ban iohi ia ki riew rangbah na kane ka thain hapoh ka jingialam u Sodren Lyngwa ki la khang surok ia u”u la ong u bah Warjri.“U Nehru da ka jinglyngngoh u la hiar na ka kali bad  kylli , kumta kine ki riew rangbah ki la ong ia u ,ba ngim kwah eiei na phi hynrei ngi kwah ban don ka wei ka skul hangne bad u Nehru da ka jingkmen u la ong ha ki ba  kata ka jingdawa jong phi ka dei ka ba bha eh bad ka ba donkam bad kumta hi u la ai ia ka pisa ka ba long T.1000 tyngka ban tei ia kawei ka ingskul ha kane ka thaiñ”.",Ha u snem 1957 hap ban khroh da ki jingtem ban lum ïa ki khynnah ban pynlong skul : G S Warjri,https://kynjatshai.com/sur-u-paidbah/ha-u-snem-1957-hap-ban-khroh-da-ki-jingtem-ban-lum-ia-ki-khynnah-ban-pynlong-skul-g-s-warjri/
"Ka elekshon sha ka ïing dorbar thawaiñ ka jylla jong ka sien kaba khadwei kan sa wan ha u snem 2023, sa tang shi bnai tam ba ki paidbah ka jylla kin sa ïoh ban jied, ban pyndonkam ïa ka bor, ka iktiar. Ka elekshon kam dei ka kamkai ha kaba u briew u pyrkhat tang ïa ka malade hynrei ka dei ka kam bah, ka kam kyntang, ka kam shakri ïa ki briew, kaba dei ka pyntha kaba ïar bha, ha kaba u luk u lak um lah ban peiphang eh ban pyrkhat, hynrei ki dei tang ki riew shemphang, ki riew kynsai kiba don ka jingsngewthuh, ka bor jabieng, kaba nep.Ka kam elekshon kam dei kaba hap ban ïadie ïathied kum ka mar khaïi, kam dei ka kam ban pan, ban dawa pisa na ki kyrtong, hynrei ka dei ka kam kaba u paidbah u dei ban pyn-donkam ïa ka jabieng. Kam dei ban ïashah liang, ban iashah niam, ban ïashah kynhun, ban ïashah kur hynrei ka dei ban wan ha kawei ka rynsan jong ka jingshakri ïa ka jaitbynriew bad ban klet ïa kiei kiei kiba long sbai rupa. Haba u briew u la shah jied um dei ban pyrkhat tang ïa ka konstitwensi lajong, tang ia ka shnong lajong,tang ïa ka niam lajong, bad kumta ter ter. Hynrei ha kine ki sngi, la ïohi ba ki don ki kynhun, ki shnong kiba rai ban kyrshan ïa uta ne ïa kata ka kyrtong namar ba ki dei na shnong jongki, ne ba ki para niam, ne para seng. Ka jingrai ka shnong ne ka kynhun ban kyrshan ïa uta u kyrtong, kam dei kaba bha, ka dei ka nuksa kaba sniew bha namar ba ka kam elekshon ka dei ka kam shakri ïa ki paidbah khlem da niew ia kano kano ka shnong ne ka niam. Hangne ha Meghalaya ka la jur bha ruh ka jingtreikam ka bor jong ka niam hapoh hapoh ha kaba ki nongïalam kynhun niam, ki pyndonkam ban long ki nongïalap elekshon ïa u kyrtong para niam jongki, ban pynngeit ïa kito kiba don ha niam ban kyrshan ïa uta ne kata. Kane ka dei ka lynti kaba sniew bha namar ba ka jaitbynriew Khasi, kaba rit, ka la nang rit shuh ha ka kyrteng jong ka jingïapait jingïapra para ma ngi. Ha ka jingshisha, ka elekshon ka dei ka rynran ban peit ban wanrah ïa ka synshar khadar kaba bha, ka roi ka par ha ka ri ha ka jaitbynriew hynrei kumba ka paw ha kine ki sngi, ka jingsahdien ka jylla, ka dei ruh na ki daw jong ki paidbah hi ki bym nang ban jied ïa ki nong-thawaiñ, kiba shu ïashad khlieh-biej haba ïoh pisa ban pynkmen ïa uta ne kata, khlem tip ka dei pynban ka pisa shohtyndep.Ka jingïapait ïapra jong ka jaitbynriew ha ka kyrteng jong ka jingsngew, ka jingsngew niam, ka jingsngew kur, ka jing-sngew paralok, ka jingsngew riew spah, ka jingsngew khlaiñ, ka jingsngew kham halor, ka jingsngew sarong, ka jingsngew shi ïing, ka jingsngew ieid, ka jingsngew dom, ka jingsngew ba bun jait, kam dei ban pynklet ïa ka dawbah kata, ka jaitbyn-riew. Ki paidbah ki dei ban buh ïa ka jaitbynriew hakhmah duh, bad ïa ki jingsngew hadien. Ki paidbah ki la dei ka por ban kyndit bynriew ban pyrkhat bunsien shwa ban jied ïa u MLA ne ngop syndon plak.",Ko paidbah to kyndit briew ban jied nongsharai ri,https://kynjatshai.com/editorial/ko-paidbah-to-kyndit-briew-ban-jied-nongsharai-ri%ef%bf%bc/
"Ha ka 3 tarik u Nohprah, u Bah Wankitkupar Kharumniud, u ba dei u nongbylla sngi, u la wan ban pynbna ba un ïakhun ïa ka election 2023, kum u kyrtong shimet na Nongthymmai Constituency.U Bah Wankitkupar u dei u ba  shong basah ha ka shnong Nongthymmai, bad ha u snem 2019 u dei u ba la ïakhun teng ïa ka election MDC na kane ka constituency.Ha ba ïakren bad ki ladpathai khubor u Bah Wankitkupar u la ong ba ka jingthmu ba un  ïakhun ïa kane ka election 2023 ka long hadien ba u la ïohi ïa ka jingbymbat jong ki MLA kane ka thaiñ ïa la ka kular ban wanrah ka roi ka par ïa ka jylla.“Lada ki paidbah ki ai ka jingkyrshan ba pura ïa nga, na ka liang jong nga, nga don ka jingthmu ban wanrah ka jingpynbha ïa ka tnad ka koit ka khiah ha ka jylla ka ba dei ka tnad ka ba donkam tam”, u la ong.“Nga dei tang u nongbylla sngi, hynrei ka don ka jingjia ba uwei u paralok jong nga  u la kem pang noh bad ha ka por ba ki leit ban shim dawai ïa u bad na ka jingbym don ka pisa bad bym biang  ki rukom ban sumar ha ki hospital Sorkar u paralok jong nga  u la khlad noh. Kane ka la ktik ïa nga bad nga thrang ba ngan  mih khmat na kane ka constituency bad ban ïakhun kum u kyrtong shimet ban lah ban pynbha ïa ka tnad koit ka khiah ha ka jylla”, u la bynrap.“Ka jingpynbiej pisa ka la ju ïaid naduh ki por i pa-ieid i mei-ieid jong ngi, kane kam pher hynrei mynta ki paidbah ki dei ban sngewthuh ïa ka jingdonkam ki kam pynroi kan wanrah ka jingkylla”, la ong shuh shuh u Bah Wankitkupar.U la ong ruh  ba kane ka pateng mynta ka dei kaba la thikna ban long nongkhrong bad dei na kata ka daw ba donkam ban wanrah noh ïa ka jingkylla ha ka jylla da ka ba jied ïa ki nongmihkhmat ki ba kwah ban shakri ïa ka jylla.","Watla dei tang u nongbylla sngi, yn ïakhun u Bah Wankit na Nongthymmai",https://kynjatshai.com/sain-pyrthei/watla-dei-tang-u-nongbylla-sngi-yn-iakhun-u-bah-wankit-na-nongthymmai/
"U President rangbah ka NPP u Conrad K Sangma u la ong ba ka long kaba shai ba un ïakhun beit na South Tura, kaba dei ka konstitwensi jong u bad kam don kano kano ban kylla hynrei lada don eiei kan shong ha ka party.Haba kren sha ki lad pathai khubor, u Conrad Sangma u la ong, “Ka long kaba shai ba ngan ïakhun beit na South Tura haduh mynta ka khyllip mat, bad kam don eiei ka jingkylla na ka konstitwensi jong nga. Hynrei lada don eiei ka jingkylla, kan shong ha ka Party, bad lada ki nongïalam ka party ki ong ba hap ban leh ïa kano kano, kata ngin hap ban pyrkhat”.Kane ka jingong u President ka NPP uba dei ruh u Myntri Rangbah ka jylla ka long hadien ba ka la mih ka jingsawa shane shatai ba u lah ban  ïakhun na ki ar tylli ki konstitwensi, kynthup na South Tura bad na Selsella.Na South Tura un hap ban iakhun ia u kyrtong ka BJP uba dei ruh u MDC u Bernard Marak katba na Selsella, ka MLA ka NPP ka Ferlin CA Sangma ka la phet noh na NPP bad rung sha ka BJP. Ka jingphet ka Ferlin na ka NPP, ka la pynartatien ba ka lah ban ym ïoh tiket shuh hadien ba u Conrad u lah ban ïakhun hi na katei ka konstitwensi kaba u la jop teng ha ki snem ba la leit.“Haduh mynta ka kynta ba nga don hangne, ngan iakhun beit na South Tura, kan ym don ka jingkylla, hynrei lada don eiei ka jingkylla, ailad ba ngin ïakren ha ka party”, la bynrap u Conrad haba kren sha ki nongthoh khubor ha kane ka sngi Saitjain ha ophis ka NPP, Shillong.","Haduh mynta, ngan ïakhun na South Tura, lada don eiei yn ïakren ha ka party: Conrad Sangma",https://kynjatshai.com/khubor-kyllum/haduh-mynta-ngan-iakhun-na-south-tura-lada-don-eiei-yn-iakren-ha-ka-party-conrad-sangma/
"U President ka NPP u Conrad K Sangma u la kyntait ba ka jingbym ai tiket shuh ïa ki MLA kan dei ka jingshet kylla hynrei u la ong ba ka party ka hap ban bishar ïa ka jinglong jingman jong ki kyrtong.Haba kren ha ka sngi Saitjaiñ ha ophis NPP, Shillong, u Conrad u la ong ba ym dei tang ka NPP kaba pynduh tiket ïa ki MLA hynrei kiwei ki seng sain pyrthei ruh ki leh kumjuh wat la ka dei kaba jwat bha ban shim ia kum kane ka rai.Lah ban kdew ba 2 ngut ki MLA ka NPP ka Ferlin CA Sangma na Selsella, bad u Benedic R Marak na Ramsakgre ki la phet noh sha ka BJP katba uwei pat u Estamur Mominin na Phulbari u lah ban leit sha ka TMC hadien ba ka party kan pynduh tiket ia ki. Na Phulbari ka NPP ka la pynbna ban ai tiket ia u Abu Tehel Mondal u MLA barim katba na Selsella, u Conrad u lah ban iakhun hi nalor ka South Tura.“Kam dei ka jingkyli ba shet kylla haba pynduh tiket ia ki MLA. Na bynta ka party ngi hap ban peit na baroh ki liang, ia ka elekshon ban wan. Ngim dei tang ka party jong ngi kaba leh ia kane hynrei kiwei ki seng ruh ki leh ia kane”, la ong u Conrad.U la ong ba ha ka jingshisha ka rai ka long kaba jwat bha ban shim ia kane ka rai ban pynduh tiket ia ki MLA. “Kam dei kaba suk ban pynduh tiket ia ki MLA hynrei hap ban shim ia ka rai kaba eh ban pyntyllun ia ka kam na bynta ka jingbha ka jylla bad ka party”, la ong u Conrad.",Ka jingpynduh tiket kam dei ba shet kylla : Conrad Sangma,https://kynjatshai.com/sain-pyrthei/ka-jingpynduh-tiket-kam-dei-ba-shet-kylla-conrad-sangma/
":Ka jingpynbna jong u National President ka National People Party (NPP) u Conrad K Sangma ïa ka kyrteng u Abu Tehel Mondal kum u kyrtong ka Phulbari Constituency, ka la pynthikna ba u MLA ka NPP na Phulbari u S.G. Esmatur Mominin un ym ïoh tiket shuh na kane ka party.Ka jingjied jong ka NPP ia u Mondal ha ka jaka u MLA ka NPP u S.G. Esmatur Mominin ka paw shai ba ka party kam don jingshaniah shuh ïa une u MLA.Haba kylli halor kane ka bynta u Myntri Rangbah ka jylla u Conrad u la ong ba ym kwah ban kynthoh ïa ka jingtrei jongno jongno hynrei ka rai ban ai tiket ïa u AT Mondal ka dei hadien ba ka party ka la dep leh ïa ka jingjurip kaba bniah.“Ngi sngew ba ka long kaba donkam ba u A.T Mondal, un pynïasoh sha ka party namar ba kane kan pynkhlaiñ ïa ka party sha kine ki thaiñ  bad ka jingpynïeng ïa u kum u kyrtong kan long namar ba ngi don ka jingkyrmen ba un jop ïa kane ka Constituency” u la ong.Haba kylli katno ngut ki MLA  na ka NPP, ki ban ym ïoh tiket u National President u la ong ba ka bha ban ap bad ban peit, kane ka paw shai ba yn dang lah ban don shuh ki MLA ki ban ym ïoh tiket shuh na kane ka party.U Conrad u la ong ruh, “kam don kano kano ka  jingshet kylla haba ngim ai tiket ïa ki MLA ba ngi don namar na ka liang ka party ka hap ban bishar bha  na baroh ki liang bad ngim dei ki seng saiñ pyrthei kaba shu shim kano kano ka rai khlem da bishar bha”.“Kam dei ka rai kaba suk na ka bynta jong ngi, hynrei kum u nongïalam ka party nga don ïa ka jingkitkhlieh ban ïalam ïa ka party shakhmat ha ka rukom kaba bha tam kumta ngi hap ban shim kam mut ruh ba ngi don daw ïano ïano bad kum ki Party kiba heh ka ju don ka jingkyntait ban ai tiket ïa ki MLA bad kane ka dei na ka bynta ka jingbha ïa ka jylla hi baroh kawei”, u la bynrap.U National President u la kyntu ïa ki nongïalam ka ka NPP ba kin trei shitom ban pynthikna ba ka NPP kan jop bun ki Constituency namar ban  shu tharai bad ban shu kam kam long hynrei dei ban trei shitom ban pynurlong ia kane.La ïoh jingtip ba u Mominin u lah ban leit rung noh sha ka TMC ban ïakhun ha kane ka elekshon.","Ai tiket ka NPP ïa u Mondal, pynduh ïa u MLA ba mynta u S.G. Mominin",https://kynjatshai.com/sain-pyrthei/ai-tiket-ka-npp-ia-u-mondal-pynduh-ia-u-mla-ba-mynta-u-s-g-mominin/
"Ka Shillong kaba la pynkylla nongbah naduh u snem 1869 ha ka por jong ka Assam, kala kot mynta sha ka 152 snem bad ka la long ka nongbah ka Meghalaya hadien ba la pynïakhlad na ka Assam ha u snem 1972. Hapoh ka jingïoh ïa ka jylla Meghalaya, ka la kynjoh sha ka 50 snem lashem snem. La ju ai nam ïa ka Shillong kum ka syiem rilum (queen of hill station) jong ka dong Mihngi ka India namar ba ka don ki lum ki wah, ki dieng ki siej kiba phong da ki rong ba itynnad jong ka mariang.Lada kheiñ ïa ka jingdon ki nongshong shnong ha utei u snem 1972, ki dang khynniat ha kaba kiba bun ki jaka ki dang sop bad ker da ki khlaw. Ki wah ki dang khuid, ka lyer ba hir hir, ki sim ki dang kynud sur, ki mrad ki dang mareh laitluid. Kiba bun ki jaka kiba la tap da ki dewbilat, ki ïing mala, ki ophis ki dei kiba ieng ki sohphoh rynjew. Mynta ki sngi, ka sor ka la nang heh nang ïar, nang bun ki jingtei, ki lynti ki syngkieng, ki kali ki motor, ki kam ki jam ba lai phew jait hynrei ka khyndew ka neh kumjuh.Ka sorkar phareng ka la plan ïa ka sor Shillong 152 snem mynshwa bad ka la dei ïa kane ka sorkar ba mynta ban plan thymmai sa da ki spah snem ban wan ïa ka sor lym kumta, kam slem shuh ba ka sor Shillong kan sa bthei. Mynta kiba bun ki briew na ki jaka nongkyndong kila kiew sha sor kila thied jaka, ki la wan trei wan ktah, wad kam wad jam bad kumjuh kiba wan seng kam seng jam. Ka nam jong ka syiem ki rilum, ka la jah na Sor Shillong bad mynta la mih sa ki ïing dara ba sah ki  briew kiba shu wanwir wan hap naei re naei namar ba ka la laitlan ban wan sha kane ka jylla ban ïoh jaka sah watla ka dei ka khyndew ka shyiap, ka dei ka ri kynti ym ka ri sorkar kumba long sha ri thor.Ha kine ki 20 snem eiei, ka sorkar Meghalaya kam don plan eiei kumno ban pynkylluid ïa ka sor. Hooid ka lah ban don ka plan hynrei ka kam khlem paw eiei lait noh tang kiba shu thohmut thohmat. Ki surok ki sah kumjuh naduh ka por ka sorkar phareng bad hadien ka sorkar Assam, ki jaka pule la shu ïa phrung hajuh, ki ophis la shu phrung la shna syndah ïadait, ym don shuh ka jaka kaba biang ban ïaid ban ïeng, ki ïew ki hat ym don jaka ïeng kaba biang, la shu ïatynruh nadiang namon, shathie shatei. Baroh ka jinglong jingman ka long lymbrum lymbram lut khlem ïohi shuh ïa ka kliar ka tduh. Kane baroh ka mih dei na ka jingbym don ka plan ka sorkar, namar ba tang shu ïakynduh jingeh ka la kynran dien noh. Ka pisa kaba da ki spah klur, hynrei haba ym don ka mon kam long eiei. Kyrmen ba ka Sor Shillong bathymmai kan pynkylluid lada dep kloi hynrei ka sor Shillong kan sa bthei.Hynrei kawei kaba ima ïa ka jaibynriew ka dei namar ba ki poiei ne ki briew kiba nabar kila nang kharoi kiba shu wan poiwir poihap shane ka jylla man ka sngi. Kane ka buh ka jingma ïa ka jaitbynriew namar ba katba kiba wan kila ïoh jaka shong jaka sah lut hangne ha jylla, bad ki ïoh ruh ban kamai kajih. Ka sorkar, ka district council, ki bor shnong bad ki paidbah trai shnong ki la dei ban kyndit bynriew noh mardor mynta hi ban ïada ïa kane ka jingma kaba la ap lypa.",Nang kynrei ka Shillong da ki poiei,https://kynjatshai.com/editorial/nang-kynrei-ka-shillong-da-ki-poiei/
"Shi bynta ban nang pynshlur shuh shuh ïa kito ki samla kiba la pass bha ha ka Higher Secondary School Leaving Certificate (HSSLC) bad Secondary School Leaving Certificate (SSLC), ki nongïalam Seng Samla Shnong Pahamsyiem, ki la ïoh ban pynkup burom ïa ki 35 ngut ki samla na katei ka shnong bad kiba la pass bha ha ka HSSLC bad SSLC jong u snem 2022.Ïa katei ka prokram ban pynkup burom ïa kitei ki samla, la pynlong ha phyllaw jong ka Christian Higher Secondary School, Pahamsyiem bad ki riew rangbah kiba la donlang ha katei ka sngi, ki kynthup ïa u Bah Luistar Lyngdoh, President ka FKJGP ha Ri Bhoi, u Bah Nelson Sohklet, Principal ka Christian Higher Secondary School Nongpoh, u Bah Liander Nongshli, nongïalam ka RBYF, u Bah Jedwin Lyngdoh, Rangbah Shnong ka Pahamsyiem lem bad shibun kiwei pat.Lyngba jong katei ka sngi, kaba katei ka Seng Samla ka la pynlong ïa katei ka prokram pynkup burom ïa kitei ki samla ba la pass bha ha ka SSLC bad HSSLC, ki la plie ruh ïa ka Pahamsyiem Winter Fest 2022-23 ba la pyniaid da ka seng Samla Shnong Pahamsyiem, ïa kaba la plie da u Bah Luistar Lyngdoh.",Shah pynkup burom 35 ngut ki samla ha Pahamsyiem,https://kynjatshai.com/khubor-kyllum/shah-pynkup-burom-35-ngut-ki-samla-ha-pahamsyiem/
"U MLA ka Nartiang konstitwensi u Ma Sniawbhalang Dhar ha ka 2 tarik u Nohprah 2022, u la plie ïa ka Children’s Home na ka bynta ki khynnah kynthei ba la khmih da ka  World Mission ha Nartiang, West Jaiñtia Hills District.Haba kren ha kane ka sngi ba plie u Ma Sniawbhalang ula pynpaw ka jingsngewnguh bad kumjuh u sngew sarong ba kane ka mission kaba trei shitom bad lehbha ka don ha kane ka konstitwensi. U la ïaroh ïa ki nongpynïaid kane ka Mission namar kam dei kaba suk ban peit ban khmih ïa ki khunswet ki bym don kmie don kpa shuh bad kane ka long thik kum ka kam shakri ïa U Blei. U la ïaroh ruh naduh ka rukom lehkhuid leh suba, ka jinglah jong ki nongpynïaid ban pynlong ïa kane ka Mission kaba jop.U Ma Sniawbhalang u la ong ba ki don kumba 3-4 tylli kum kine ki ïing Mission ki dang don ki jingduna kiba bun hynrei kane ka ïing mission kaba mynta pat ka long kaba la kham bit kham bïang ban ïa nujor bad kiwei kiba u la dep ïohi. U la ïaroh ruh ïa ki nongpynïaid bad nongpeit jong kane ka Children’s Home ha kaba ki hap pynlut ka spah bad ka por ban pdiang ïa ki khunswet naduh ka bai lut baisep ka bai bam bai dih, ban ai ka jingnang jingstad wat ki kmie ki kpa kin ym lah kumba leh maki.U Ma Sniawbha u la kular ruh ba kumba ki rangbah kila ai ïa ka dorkhas kumba 3-4 tylli ki mat jingdawa bad kawei nakita ka dei ka paiñkhana ha kaba kila ïoh mynta. Ïa kiwei pat ki jingdawa ula ong ba um pat lah ban kular tad haduh da dep ka elekshon, 2023.U Ma Thombor Shiwat u ba long ruh u MDC jong ka Nartiang Konstitwensi bad kumjuh kum u CEM ka Jaiñtia Hills District Council u pynpaw ïa ka jingsngew kmen ïa ka World Misson kaba la shakri ïa kiba bun ki mynsiem khamtam ki khunswet da kaba shim ka jingkitkhlieh ban ri ban sumar ïa ki.“Kawei ka jingpynim na ka bynta ka mynsiem haba nga pyrkhat marwei marwei nga tharai wat ki kmie ki kpa ne kiba haïing kin nym lah ban ai kum kane ka ïing bad ka jingsuk kumba ki ïoh naka Children’s Home kumba ong ‘Ka Jingshakri ïa u briew ka long kumba shakri ïa u Blei’”, la ong u Ma Shiwat.Shuh shuh u Ma shiwat u la ong ba u la dep buh Skhim ïa ar-ar tylli ki Paiñkhana ïa ki kynthei bad shynrang kiba u la mang T.5 lak bad ban sdang noh ban shna lada ïoh ka work order katba ym pat wan ka Model Code of Conduct bad ula kular ruh ban pynïoh ïaka basketball Court bad kiwei kiwei ki jingdonkam naka bynta jong ki.U la pynpaw ruh ba kum u nongmihkhmat u dei u briew uba bat ïala ka kular naba u sngewthuh ba lada ka pisa kam don ym nud ban ai work order. U la pynpaw ruh ba un don ryngkat barabor bad kane ka mission ha baroh ki liang ba kine ki khunswet ki bym don kmie don kpa shuh ki donkam.Ha kane ka sngi ba plie ïa kane ka ïing jong ka World Mission Children’s Home Girl’s  la don lang u President kane ka Misson, ki Pastor, u  Rev RS Mawlong , u Rev DL Syiemlieh bad kiwei.",Ka jingpeit ïa ki khunswet ka long kumba shakri ïa U Blei: Sniawbhalang,https://kynjatshai.com/khubor-kyllum/ka-jingpeit-ia-ki-khunswet-ka-long-kumba-shakri-ia-u-blei-sniawbhalang/
"U MLA ka Mawkyrwat Constituency uba bat mynta ïa ka shuki Myntri jong ka tnad umbam umdih ka sorkar Meghalaya, u bah Renikton Lyngdoh Tongkhar ha ka sngi Saitjaiñ u la pyllait ïa ki skhim na ka bynta ki paidbah ha ka jingmang kaba la kot T. 2,79,50,000/- klur tyngka bad kane ka dei ruh ka wat jong ka jingpyllait kaba khadduh ïa ki kam pynroi lyngba ka MLA Scheme ha kaba pyllait ha phyllaw jong ka ophis treikam jong u nongmihkhmat.Ki skhim ba la pyllait ki don baroh 82 tylli ki jait naduh ka Special Rural Works Programme (SRWP) 78 tylli,  ka Chief Minister’s Special Development Fund (CMSDF) kawei,  ka Intensive Art’s & Culture Development Programme (IACDP) kawei,  ka Development of Traditional Folk Musics (DTFM) kawei bad ha ka Intensive Sports & Youth Development Programme (ISYDP) kawei bad kine ki skhim kiba dei jong u snem 2022-2023.Ha kane ka sngi la ïadonlang nalor u MLA bah Renikton, ki nongkitkam ba hakhmat jong ka Mawkyrwat People Development Association (MPDA) lem bad ki paidbah na kylleng ki shnong jong ka Mawkyrwat Constituency kiba la ïoh jingmyntoi lyngba ka MLA Scheme",Pyllait u MLA ïa ka skhim ba khadduh T.2 klur tam ha Mawkyrwat,https://kynjatshai.com/khubor-kyllum/pyllait-u-mla-ia-ka-skhim-ba-khadduh-t-2-klur-tam-ha-mawkyrwat/
"Uwei na ki nongai dawai kynbat bad nongsumar ia kiba kheiñ bakdiah shyieng, u  Dr. Rosesta L.Mawlongu la iathuh ba shuwa ba un ai jingsumar ïa ki briew, u la sdang shuwa nyngkong da ïa ka jingai jingsumar ïa ki masi ki blang bad ki kulai. U Dr. Rosesta L.Mawlong uba la shong thait na ka kam Sorkar jong ka tnad PHE.U Dr Rosesta u la ong ba u la ïaid bun ki lynti ha ka jingim jong u ha shuwa ba un shim ïa kane ka kam ban sumar briew. U la ong ba ha ki por ba u dang khynnah, u la long u briew u ba dap da ka jingshitom ha ka met jong u. U la hap ban shah sumar ha kylleng ki jaka ai jingsumar kum ha Civil Hospital bad Robert Hospital na ka daw jong ka jingpangiap shiliang ha u snem 1972.Namar ba u la hap ban thiah slem ha hospital, u la ioh lad ban sngap thuh bha kumno ki doctor bad ki nos ki sumar ïa u. U la ïoh lad ruh ban ialong paralok bad ki. Na ka daw ka jingsah slem ha kitei ki jaka ai jingsumar haduh shisnem, u la ioh lad ruh ban sngewthuh ïa ka jingai jingsumar ia ki nongpang bad kumno ban ai dawai.U la iathuh ruh nalor ba u la ioh jinghikai na ki kmie ki kpa baieid jong u, ryngkat bad ka jinghikai ba u la ïoh na ka hospital bad pynbud pat sa da ka jingtrei shitom la jong ba u sa lah ban sumar pat ia kiwei pat ki briew.Hadien ba la thait ban shong ha hospital, u la mih bad sdang ban ai jingsumar shuwa ia ki mrad, kum ïa ki masi, ki kulai bad ki ksew haba ki khein ki kdiah kjat bad shem ba ki koit. Kane ruh ka long kawei kaba nang ai mynsiem ia u. Kumta ki briew kiba sah ha shnong haba ki ur ki hap, ki ju phah khot ia u ban ai jingsumar. Khlem jingbynniaw, u la leit sumar ia ki ha ki iing ki sem ba ki shong ki sah da ka mynsiem ba kylluid bad khlem da shim bainong.Kumta, kane ka jingsumar jong u ka long nyngkong ha ka shnong ba u sah hi ha Mawphlang. Hadien kata, katba nang iaid ki sngi, ki briew ki la sdang ban wad ia u ban ioh jingsumar. La don uwei u khynnah uba la kheiñ ka kjat ha  ka jingialehkai kai football, te nga la sumar ia u bad une u khynnah. Naduh kata ka por u la sdang ban sumar ia ki ba kheiñ kjat bad ba ba kdiah kti, ki jangpang stoke, kiba ioh ia ka skin cancer bad jingpang shyieng budlumU la leit ruh kylleng ban sumar  haba ki khot ia u mynmeit synnia khlem khuslai ia ka bai lut bai sep. U la iathuh haba ki briew kiba la shah sumar kylleng kylleng kim koit, ki wan noh sha u ba un sumar ia ki bad ha kata ka jingsumar jong u, ki ioh ia ka jingkoit jingkhiah.U Dr. Mawlong u la iathuh ba bun ki briew ki wan ban shah sumar ha u na ka daw na kim ioh ia ka jingkoit jingkhiah na ki hospital bad na ka daw jong ka jingrem ka jingsumar lada puid ia ki jingpang jong ki namarba ki wan na ki longiing longsem kiba duna ka ioh ka kot.U la iathuh ba don uwei u nongpang uba la thiah ha NEIGHIRMS lai bnai bad u la wan noh sha u Bah Mawlong bad u la sumar ia u shibnai tam da kaba kyllan da ki dawai kynbat bad une u briew u la koit mynta. U la iathuh ruh ba dang shen, la wan ki briew ban shah sumar naduh na Hong Kong, Australia ,China, Nigeria, America, Canada bad Japan.Kine ki briew ki la khot ia u ban sumar ia kiba ha iing hasem jong ki ha kitei ki ri, hynrei u Dr. Mawlong u la kyntait ia kito ki jingkhot jong ki namar ba u ong ba u dei ban sumar shuwa ia la ki jong ki briew, ha la ka shnong.Kumta kine ki briew ba wan na bar ri,  ki la shu wan shim ki dawai na u bad leit rah sha la shnong ban sumar ia kiba ha iing jong ki. U Dr. Mawlong u la ong ba u la ai jinghikai ia baroh san ngut ki khun shynrang jong ki bad mynta don uwei u khun jong u, uba  iarap ia u Bah Mawlong bad u kyrmen ba une u khun jong u, un sa shimti ia kane ka kam ai jingsumar ia ki nongpang jong u.U Dr. Mawlong u la iathuh  ba lyngba ka Health Department  kaba don ha  Mawphlang kaba la pynlong ia u ban un ioh ia Register ialade haduh ban un da ioh ha ka snem 2011 ia ka Khusnam na ka kti jong u President barim jong ka Ri India, u Dr.A.P.J. Kalam. Hadien kane, u Dr. Mawlong u la buh noh ia ka jaka ai jingsumar nongpang jongu ia kaba u la ai kyrteng, Dr. Rosesta L. Mawlong Nursing Home, Herbal Practioner and Khasi Medicine, Lad Umrisain, Mawphlang, East Khasi Hills District. Kane ka jaka ai jingsumar ka dap da ki nongpang bad nongshah sumar naduh dang step haduh ban da sep ka sngi.",Dr. Rosesta L.Mawlong u nongai dawai kynbat  ba paw khmat,https://kynjatshai.com/khubor-kyllum/dr-rosesta-l-mawlong-u-nongai-dawai-kynbat-ba-paw-khmat/
"Hapoh ka jingïalam jong u Bah Pynshai Mawrie yn sa leit ïashim bynta ka kynhun ïalehkai Kickboxing jong ka ri sha ka lympung jong ka Asian Kickboxing Championship 2022 ka ban sa long ha Bangkok, Thailand naduh ka 10 tarik haduh ka 19 tarik Nohprah 2022.Kane ka long ka khubor kaba sngew sarong shisha ba u Bah Pynshai Mawrie uba shong ba sah hapoh Mawlai Phudmuri, uba long u coach bad u nongseng jong ka Pynshai School of Martial Arts kaba don hapoh madan Laban Shillong, bad um dei shuh tang kum u nongïalam ïa ka kynhun ïalehkai ki khynnah ka jylla, hynrei mynta ka kynti un ïalam syndon ïa ka kynhun ïalehkai jong ka ri ban leit ïashim bynta sha ka lympung ïalehkai jong ka Asian Kickboxing Championship 2022.Ïa kane ka lympung la pynïaid bad pynlong da ka Asian Kickboxing Confederation ha ryngkat ka jingïatreilang bad ka Kickboxing Association of Thailand.Ha kane ka lympung ïalehkai yn pynïalehkai ha baroh ki jait rukom ïalehkai bad katkum ki jingkhia jong ki nongïalehkai kata ha ka Full contact, Low Kick, K-1 rules, Point fighting, kick light, light contact, bad musical form ha ka senior division.Ha ka jingïakren bad u Kynjatshai, u Bah Pynshai u la pynpaw ba ha ka jingïakynduh bad u myntri ba khmih ïa ka kam ïalehkai, u Bah Banteidor Lyngdoh u la kular ban noh jingïarap na ka bynta kane ka kynhun ban leit ïakhun sha Thailand, kumjuh ruh u la ong ba u Myntri Rangbah jong ka jylla ruh u la kren shai ba un sa ai ka jingïarap bad u la pan ruh ïa ki jingdonkam ha bank kum ki account nombor ba un phah ïa ka song pisa na ka bynta kane ka kynhun ban mih khmat ïa ka jylla.U Bah Pynshai u la pan ruh ka jingkyrshan na ki paidbah bad ki riewshimet ba kin ai mynsiem bad ban kyrshan ïa ki ha kano kano ka bynta ban long ka jingmyntoi ïa ka kynhun.Kane ka kynhun ka ban leit ïalehkai ka don 7 ngut baroh kaba kynthup lang ïa ki nongïalehkai bad ïa ki coach bad manage bad kita ki long u  Lorenza Songthiang,  u Francis Songthiang, Juh-Pa-U-Juh Nongtdu, Mewanpyn-shngain Nongrum, Sanbor L. Nongpyiur, Donny Ranee (International Technical Official) bad u Bah Pynshai Mawrie uba dei ruh u coach jong kane ka kynhun.",Yn iashim bynta ka Meghalaya ha ka Thailand Kickboxing,https://kynjatshai.com/khubor-ialehkai/yn-ialam-u-bah-pynshai-ia-ka-khynhun-ialehkai-kickboxing-ka-jylla-sha-thailand/
"Ha ka 15 tarik Nailar 2022, haba ka India ka la dap 75 snem, u Myntri Rangbah duh ka ri u Narendra Modi u la kyntu ïa ngi baroh ban ïasoh ïalade ha ka jingiaid lynti ha kaba ka India kan kylla sha ka ri kaba lah kiew ha shuwa u snem 2047, kata kalong hashuwa ka por ba ngin sa dap shispah snem kum ka ri kaba la ioh ka jinglaitluid. Ka mat ba kongsan jong ka jingai jingkren jong u kilong ki lai tylli ki bynta jong kum kane ka jingiaid lynti- ka jingshisha ba ngi la long ka imlang sahlang kaba don jingkyrmen, ha kaba mynta ka don ka jingkhie im ha kaba ïa dei bad ka deiriti bad ka imlang sahlang hapdeng ki briew jong ka ri, bad ka pyrthei baroh kawei ka la pdiang ïa ka jingthmu jong ngi bad ka don ha ki kyrdan kiba kham halor hapdeng ki ri.Arphew san snem kam long ka por kaba jrong ha kum kane ka kam, bad ka long kaba shai ba khlem ka jingiaid shaphrang ha ka science bad teknoloji, kan long kaba eh ban kot sha kane ka kyrdan ‘kum ka ri ba lah kiew’. Ka dei ban don ka jing thmu kaba shai na ka bynta ka Science ha ka ri lada kwah ban kot sha kane ka kyrdan. Ia kine ki bynta la ban jur ha ka jingkren kaba dang shen jong ka Presidency jong ka G20 ha ka taiew ba ladep ha Bali, Indonesia. Shuh shuh kaba kham kyrpang ka sorkar ka la sdang ïa ka Science 20, lane ka S20, ka Science Engagement Group.Khlem da pynslem, u Myntri Sorkar pdeng, u Jitendra Singh u la pyniaid ïa ka jingialang peit bniah jong ki heh sorkar ban peit ïa ki jingpynkhreh na ka bynta ki jingialang jong ka S20 Summit. Ia kine ki jingïalang yn pynlong ha Coimbatore ha u bnai Naitung jong u snem ban wan, ka phang pdeng jong ka jingïalang S20 Summit kan long ‘Disruptive Science for Innovative and Sustainable Growth’. Nalor ka jingialang yn don ruh kiwei ki prokram hapoh ka phang pdeng jong ka ‘Research Innovation Initiated Gathering’ (RIIG). Ki sub- theme na ka bynta ka jingïalang jong ka RIIG kin long ‘Materials for Sustainable Energy, Scientific Challenges and Opportunities towards Achieving a Sustainable Blue Economy, Biodiversity and Bio-economy bad Eco-Innovations for Energy Transition.’ Ka sorkar ka kyrmen ba ka Summit kan wanrah ïa ka jingïatreilang ha kaba lah ban saiñdur ïa ki teknoloji ki bym pynjot ïa ka mariang. Ha kajuh ka por, ka jingïasam ïa ki teknoloji, ka jingwanrah ïa ka jinglong jingman start-up ha baroh kawei ka pyrthei bad ka jingshlur ïa ka jingïasam ïa ka IT ka dei kawei na ki kam.Ka la shim por da ki phew phew snem ïa ngi ban ioh ka jaka ha ka global high table. Ha u snem ban wan, haba ka India kan pynlong ïa ka G20 Summit, ngi wanrah ka kabu kaba biang ban pyni lynti bad ka jingryntih hapdeng ka jinglah kyrshan hi dalade ha kaba ïadei bad ka teknikal bad ka jingthied mar nabar ri. Ka kamram jong u Myntri Rangbah duh kalong ban pynkup bor ïa ka jingthmu jong ka ri, ha kaba ki Myntri Rangbah Duh kiba mynshuwa ki la ai jingpynshlur ha kaba ïadei bad ka Jai Jawan, Jai Kisan bad Jai Vigyan.U Myntri Rangbah duh, u Modi mynta u la kynthup sa ka Jai Anusandhaan ha kane ka thup. Ka Science bad ka jingwad bniah ba thymmai ka la long kaba kongsan bad ka dei kaba iaineh bad kaba pdiang lang ia baroh. Kane kalong kaba biang bha namar ym pat don kano kano ka ri kaba la kiew ha ka ioh ka kot ryngkat bad ka rukom im kaba pura khlem da donkam ban pynlut bun ha ka jingbei tyngka ha ka science bad ka rukom R&D kaba shim ïa ka science na laboratory sha ki briew. Ka jingshah synshar jong ngi ha ki phareng ka la pynslem ïa ka jingiaid lynti jong ngi ban long ka ri kaba lah kiew ha shuwa ki 150 snem ha kaba ïa dei bad ka thaiñ sepngi bad kaba ïa dei kumba 30 snem bad ka China. Ka jingpyntreikam ïa ki jingthmu jong ngi na ka bynta ki 25 snem ka dei kaba lah ban urlong – hynrei kane kan long tang haba ngi pynkhreh bad pyntreikam da kaba peit sani bha.Ha ka liang ka jingkheiñ, ka long kaba suk ban iohi ba ka jingkiew kaba 7.8% ha ka GDP mynta u snem, ka thong ban don ka ioh ka kot kaba $ 5 trillion ka dei ka ban urlong shuwa u snem 2026-27 (lait noh lada ki don ki jinghiar jingkiew kiba heh ha ka dor umphniang). Da ka jingdon lad ban kylla na ki fossil fuel sha ki rukom pynmih bording kiba lah ban pynthymmai, ngi lah ban kyrmen ïa ka ioh ka kot kaba $9 trillion shuwa u snem 2031-32 kaba kot sha ka $40 trillion shuwa u snem 2047, ha kaba ngin don ha ki lai kyrdan kiba halor tam jong ka pyrthei ha kaba ïa dei bad ka pisa pilain bad ym tang ha ki jingkhein PPP.Kaei kaba ngi dei ban leh ban kot sha ka thong 2047? U R. Jagannathan bad Ashish Chandorkar ki la thoh ha ka Swarajya kaei kaba ngi dei ban peit bniah. Shuh shuh, nga kwah ban ong ba ka pule puthi, ka koit ka khiah ha ryngkat ki dawai dashin bad ka koit ka khiah jong ki longkmie, da kaba peit ïa ki jingthut hapdeng ki jingdonkam bad ki jingpynbiang ïa ki jingdonkam, ki bam ba tei met ha ryngkat ki dawai sboh, ka um ha ryngkat ki jingwad bniah na ki duriaw bad ki jaka thah, ka jingkylla ka mariang, ki genomics, ki tiar kiba katkum ka juk mynta kiba kynthup ruh ïa ki nanomaterial, robotics, ki kali ba iaid da ka bor solar bad ka bording elektrik, ki drone, ka haw haw, bad IT, ki dei ki kam kiba kham kongsan ha kaba ka rukom treikam katkum ka jingstad science da ki riew tbit ki dei kiba hap ban kylla sha ki teknoloji ba lah ban ïaleh bad kiwei kiwei ha baroh kawei ka pyrthei. Ki karkhana ki dei ban don ka bynta kaba kongsan ha ka jingkiew kyrdan jong ngi sha ka ri kaba la don ka roi ka par ha kaba ka Sorkar ka don ka bynta ban plié lad. Baroh kine ki dei kiba hap peit katkum ki lad pynkit mar ha kylleng ka pyrthei namar kane ka la kylla sha ka atiar jong ka jingialeh hapdeng ki ri – kaba ngi lah ban khot ïa ka thma kaba khluit ha ki jaka ba khriat.Namar ka jingbuh por 25 snem, ngim lah ban lait na ki jingpynbeit ba wanrah nabar ri ha kaba iadei bad katto katne ki jingeh. Kane ka mut ba ka India ka dei ban peit bha ïa ka jingïadei bad kiwei kiwei ki ri da kaba kynmaw ïa ki jingthmu bad ka jingbha jong ka ri bad da kaba buh lad ïa ka ri ba kan long ka paralok, kaba hapdeng lane ka nongshun katkum ka jingdonkam. Ha kaba ïa dei bad ka ioh ka kot, ïa ki kam teknikal dai ban pynïahap bad ka jinglah ban pyniar, ka jingkyntiew ïa ki sap, ka blockchain technology, artificial intelligence, bad ki jingduna ha ki lad pynpoi mar – kaba long ka thup kaba iar bha.Ki kam kiba lait na ka teknoloji bad ka science ruh ki long kiba donkam bad dei ban peit bha ïa kine namar ki lah ban pynsuki ïa ka roi ka par ha ki kam teknikal. U Jagannathan u ong ka ki don hynniew jait ki kam kiba donkam ka jingpeit mardor: ki jingpynkylla ha ki kam aiñ bad ka jingpyntreikam ïa ki kam ka aiñ; ki jingpynkylla ha ki kam ai jingsynshar; ka jingpynkylla ha ki kam ïada ri namar mynta ngi lah ban iohi ïa kine ki ‘thma ba khluit ha ki jaka ba khriat’ bad ka jingpyndonkam ïa ka AI ha ki thma; ki jingpynkylla ha ka Riti Synshar kiba donkam ia ka constituent assembly; ki jingpynkylla ha ki kam elekshon ban pynduna ïa ki jingbamsap; ki jingpynkylla ha ka rukom im, ka jingpynïasoh jong ka jingkhie im ka India ha kaba ïa dei bad ka jinglong jong ka ri bad; ka jingphiah ïa ki bor hapdeng ka Sorkar Pdeng bad ki Sorkar Jylla. Ki don napdeng kine kiba kham ktah ia ka jingkylla ha ki kam science ha India bad baroh ki dei kiba kongsan.Kumno ngin leh lut ïa kine katkum ki jinglong jong ki rukom ai jingsynshar bad ki rukom pyniaid kam jong ngi? Ka bynta kaba donkam bha na ka bynta ka roi ka par ka dei ka jingpyniaid bha ïa ka pule puthi. Naduh ka por ba ka India ka la ioh jinglaitluid, ki Sokar kiba la wan ki la plié lad na ka bynta ka jingioh jingpule ïa baroh. Ki jaka pule kiba ha ki kyrdan kiba kham heh — ki IIS, IIT bad IIM ki la pyni khyndiat ïa ka pyrthei kaei ba ka India ka lah ban leh. Hynrei wat la kine baroh, ki dang bun ki kam kiba dang hap leh ban pynkylla ïa ki rukom ai jinghikai jong ngi katkum ka juk mynta bad ruh ïa ki jingdon jingem kiba ïa dei bad kane. Mynta ngi hap ban peit bniah bha ha ka jingkyntiew ïa ka jingtbit ha ki skul bah shimet. Khlem ka jingtbit ha ki kam science, ngim don lad ban kylla sha ka ri kaba la kiew.Ha kaba ïa dei bad kane, kaba kongsan ka dei ka jingbei tyngka. Mynta ngi pynlut kumba 0.8% jong ka GDP jong ngi ha ka pule puthi bad ka jingwad bniah. Ia kane dei ban kyntiew kumno kumno da 3-4% jong ka GDP. Ka China ka la sdang ïa kum kane ka jingbei tyngka kaba heh ha ki snem 1990: ki jingioh jingmyntoi na kane ki dei kiba paw shai mynta lyngba ki kam science kiba la kiew bha ha katei ka ri. Katkum ka jinglong jong ka ioh ka kot kaba dang khie im biang jong ngi, ka bynta kaba ka Sorkar ka dei ban bah ka dei kaba heh palat. Ka bynta jong ki briew bad ki kynhun shimet ha ki kam pule puthi ka long kaba donkam bad ka dei ban long kaba kongsan hapdeng ki kyndon kiba bniah.Ka don sa kawei ka bynta ba dang hap peit. Namar ka jingbuh por 25 snem, kano kano ka jingpynkylla ha ki kam pule puthi kin ai jingmyntoi hadien 15 snem ei ei bad kumta ngi donkam ka rukom treikam kaba pyndonkam ïa ki jingdon jingem ha ka rukom kaba ïa hap. Ha kane ka por, ka Sorkar ka dei ban sdang ban pynduh ïa ka jingpyniaid ïa ki jaka pule ban iohnong ha kaba ïa dei bad ka jingbei tyngka, ka jingioh lad ban pule bad ka jingpyniaid ïa ki kam. Ki jingïapher hapdeng ki skulbah jong ka Sorkar Pdeng bad ki Sorkar Jylla ki dei kiba hap ban weng noh namar kiba bun ki samla pule ki dei kiba ioh jinghikai ha ki skul bah jong ki Sorkar Jylla.Bun na ki kam teknoloji bad ki kam wad bniah ki dei ban wan na ki laboratory Sorkar ki bym don bynta ha ki kam ai jinghikai bad na ki laboratory jong ki kompani kiba ïa trei land bad ki laboratory Sorkar. Ngim lah ban shaniah ha ki IIT ba kin pynbeit ïa ki jingeh ha kaba ïa dei bad ka jingpyniar, ka jingshim ïa ki lad ha ka ioh ka kot bad ka jingpyniaid ïa ki kam kiba ïa dei bad ka jingpynpoi tiar. Ki kam jong ki IIT ki dei ban long haduh ka kyrdan jong ki start-up kiba biang hynrei kim lah ban pynbiang ïa ki kam ba ka India 2047 ka donkam. Ka USA ka la kloi ban kynriah ïa ki kam ïada ri sha ka Vannevar Bush dispensation ha ki snem 1950 namar ka jingïahap hapdeng ki riewshemphang, ki kompani bad ka Sorkar. Ka China mynta ka dang leh ïa kane ha kaba ïa dei bad ka jingïadei hapdeng ki riew paidbah bad ki kynhun ïada ri. Ngi ruh ngi dei ban don kum kane ka thong.Ka tnat Atomic Energy ka dei ka nuksa kaba biang bha kumno ban pyniaid ïa ka tnat science jong ka Sorkar, bad ruh ki kam kiba ïa dei bad ka pule puthi. Naduh ki snem 1950 ngi la don ki jingtehlakam ha kaba ïa dei bad ka jingwanrah ïa ki mar poh khyndew uranium ban shna U-235, kiba donkam bha ha ka jingshna ïa ki tiar nuclear. Ka India ka la plié hi ïa la ki lad lyngba u thorium ba ioh na ki khappud duriaw monazite. Ka India ka don bun tam u thorium ha ka pyrthei, hynrei u uranium ba ioh hangne um dei uba bha. Ka India ka thmu ban pyndap 30% ka jingdonkam bording elektrik lyngba u thorium shuwa u snem 2047. Ki kam jong ngi kiba ïa dei bad ki atiar bad ka bording ki donkam ïa ka jingkyrshan lyngba ka jingkiew shaphrang ki kam wad bniah ha ki teknoloji thorium. Kane baroh ka la jia namar la ailad ïa ka DAE ba kan treikam da kaba jied ïa ki stad science (bad tang katto katne ki samla pule ba ai jingsiew). Ia kane dei ban leh ha baroh ki laboratory ki bym ïa dei bad ka science bad ki jaka pule kiba bahkhlieh ïa ka jingpynkylla ïa ka science sha ka teknoloji, ka jingshngaiñ bad ki mar bad ki jingai jingshakri.Haba la batai lut ïa kine mynta, ngi donkam ïa ka jingtreikam na ki kynhun saiñ pyrthei ban wanrah ïa kine ki jingkylla khnang ba ngin lah ban long kiba sarong ïa la ka jong shuwa u snem 2047 kum ki nongshong shnong jong ka ri kaba la ioh ïa ka roi ka par.Ngi ai khublei ïa u Deekhit Bhattacharyya uba la ïarap ha ka jingpynkhreh ïa kane ka article.U Gautam R. Desiraju u don bad ka Indian Institute of Science, Bangalore bad u long u dkhot jong ka S20 Engagement Group jong ka Sorkar India.Sharan Setty u dei u Associate Editor ha Swarajya.",Ka Science ha India ha ka 100: Ka jinglong ka ri kaba lah kiew,https://kynjatshai.com/sur-u-paidbah/ka-science-ha-india-ha-ka-100-ka-jinglong-ka-ri-kaba-lah-kiew/
"Ka ophis jong u ‘Commissioner for Persons with Disabilities’, ka sorkar jylla ha ryngkat ka jingïatreilang bad ka ‘State Resource Centre on Disability Affairs, Shillong’, ka la rakhe ïa ka ‘International Day of Persons with Disabilities’, ha ‘U Soso Tham Auditorium Hall, Shillong, bad ka phang ha kane ka sngi ka long; “Transformative Solution for Inclusive Development: the role of innovation in fuelling an accessible and equitable world”. U myntri jong ka sorkar jylla ba dei khmih ïa ka tnad Social Welfare, u Bah Kyrmen Shylla u la long u kongsan ha kane ka sngi.Ha ka jingkren kum u kongsan, u Bah Shylla u la ong ba ka jingrakhe ïa kane ka sngi man la u snem ka long ban pynsngewthuh ïa ka jinglong jingim bad ka jingïaid lynti jong ki briew kiba don ka jingduna ha ki dkhot met. U la ong ba baroh ngi dei ban sngew ba ngi ïalong kawei kum ki parabriew, ‘ngim dei ban don ka jingsngewïapher haba ngi ïashem ïa kine ki para kiba don ka jingduna ha ki dkhot met’.U Bah Shylla u la kyntu ruh ïa baroh ba ki dei ban wad ïa ki lad ki lynti ban ïarap ïa kine ki para briew ban ïateilang ïa ka jingïalong kawei ha ka imlang ka sahlang.U la ïathuh ba katkum ka juk mynta, ki don ki kor, ki bor kiba ïarap ïa kine ki briew ba ki lah ban ïoh ïa ki jingnang jingstad khnang ba ki lah ban ïashim bynta ha kiba bun ki kam kiba ïadei bad ka jingkyntiew ïa ka imlang sahlang bad ha ka ïoh ka kot.U Bah Shylla u la ban jur halor ka jingkyntiew ïa kine ki briew kiba duna ha ki dkhot met bad ban aibor ïa ki da kaba ïathuh ba ka sorkar jylla ka la sdang ïa ki prokram ki bapher bapher ban pynlah ïa kine ki briew ba kin ïeng ha la ki jong ki kjat.Ki prokram kum ka ‘Accessible India Campaign’, ha kaba ka sorkar jylla ka la pynkiew ïa ka bai pension, nangta ka jingai kam ai jam bad ka jingkyrshan pisa ïa ka jingpule na ka bynta kine ki briew. U la ïathuh ba ka sorkar ka la pynmih ïa ka ‘Meghalaya Signbank App’, kawei na ki app kiba ïarap ïa kine ki briew kiba don ka sap kyrpang ba kin lah ban ïoh jingïarap pisa ban pynroi ïa ka sap ka phong kaba ki don bad ban pynïajan ïa ki bad kiwei ki para briew.Ha kane ka prokram, u Bah Shylla u la pynkup burom ïa kine ki briew kiba duna ha ki dkhot met, kiba la ai ka jingshakri sha ka imlang sahlang. Kumba 12 ngut na ki, ki la ïoh ïa ki kor jingïarap bad arngut na ki, ki la ïoh ïa ki UDID card.",Ym dei ban don ka jingsngewpher lada ïashem bad ki briew kiba kyrpang : Kyrmen Shylla,https://kynjatshai.com/khubor-kyllum/ym-dei-ban-don-ka-jingsngewpher-lada-iashem-bad-ki-briew-kiba-kyrpang-kyrmen-shylla/
"Ka Hill State People Democratic Party (HSPDP) Youth Wing mynta ka sngi ka la lum ïa ki nongshong shnong ha ka jylla ban pynlong ïa ka jingïalangbah ban ïatai halor ka phang, ‘Khasi Jaiñtia State” kaba la long ha Dinam Hall, Jaïaw Shillong.Ha kane ka sngi la wan ban pynshai ïa kane ka phang da u Bah Robertjune Kharjahrin (Advocate bad Social Activist) bad u Dr. L.S Gassah (Retired Professor), u Bah K.P. Pangniang (President HSPDP Central Body) bad kiwei kiwei.Haba kren ha kane ka sngi, na ka liang u President ka HSPDP u Bah K.P Pangniang u la ong ba kane ka dei ka por, ban buh ka jingkynmaw ïa ka jingdap 60 snem ka party, ‘watla ka dang dap 55 snem mynta; khnang ba ki briew kin tip ba kane ka jingdawa ka dei ka lynti ïaid ka party na ka bynta ka jaitbynriew’.“Ha ka por ba ka party ka la dap 35 snem, ki la don ki khep ba u maieid Hopingstone Lyngdoh, bad ki nongïalam na rilum Garo ki la pynlong ïa ka jingïalang hapoh ka jingïalam u Clifford Marak ha Tura, da kawei ka sur ki la pule ïa ka dorkhas ha ka 29 tarik u Risaw, ban dawa ïa la ka jong ka jylla, kaba la soi da u Bah Hopingstone Lyngdoh bad u Clifford Marak ban phah sha ka sorkar pdeng,” la ong u Bah Pangniang.U la bynrap shuh shuh da kaba ong, “Kane ka jingïalang ka don ïa ka jingthmu kaba hapoh ka jingtyllep jong kiwei ki nongïalam. Hato kata ka jingphohsniew ïa ka Khasi-Jaiñtia State ka dei kaba phohsniew mynmiet ne mynsngi, don ba kylli ïa ngi.”U la ïathuh ruh ba ha ka 12 tarik mynta u bnai, ki dkhot jong ki jylla, kiba don ha ki thaiñ shatei lammihngi, “Kiba don kajuh ka jingdawa ïa ka jylla thymmai hapoh ka lama jong ka ‘National Federation of New State’, kiba dei ki nongïalam jong ka Karbi Anglong na Assam, ki nongïalam ka Kukiland na Manipur, ki nongïalam na ka jylla Tripura bad ki nongïalam ka Bodoland kin wan sha ka jylla Meghalaya, ngin pynlong ïa ka jingïalang ha Mawphanlur.”Katba ha ka sngi ba bud, kata ha ka 13 tarik, ki 18 tylli ki kynhun kiba don hapoh ka shatri jong ka ‘National Federation of New State’, kin ïaleit lang sha New Delhi ban dawa ïa ki jylla thymmai. “Ngin leit sha Delhi ban dawa ïa ka Khasi-Jaiñtia State hadien ba ngi la pyndep ïa ka jingbishar bniah na la ka jylla,” la bynrap u Bah Pangniang.",Sha Delhi yn leit ka HSPDP ban dawa ïa ka Khasi Jaiñtia State,https://kynjatshai.com/khubor-kyllum/sha-delhi-yn-leit-ka-hspdp-ban-dawa-ia-ka-khasi-jaintia-state/
"Ha ka 6 tarik Nohprah, ka seng United Democratic Party (UDP) ka la pynbna paidbah ïa ki kyrteng jong ki 32 ngut ki kyrtong ki ban ïakhun ha ka elekshon ïajied nongmihkhmat sha ka ïingdorbar thawaiñ ka jylla, ha u snem 2023.Ki kyrteng kiba pawkhmat ki dei ki MLA ba mynta bad ruh ki myntri sorkar kiba kynthup ïa u bah Kyrmen Shylla (Khliehriat), u bah Lahkmen Rymbui (Amlarem), u bah Brolding Nongsiej (Mawthadraishan), u nongïalam ka UDP bad uba long ruh u Lamphang ka ïingdorbar thawaiñ ka jylla, u bah Metbah Lyngdoh (Mairang), u Chief Executive Member (CEM) jong ka Khasi Hills Autonomous District Council (KHADC) u bah Titos Chyne (Sohra), u bah Balajied Synrem (Shella), u bah Pius Marweiñ (Ranikor), bad u bah Nujorki Sungoh (Mookaïaw).Kiwei pat ki kyrteng kiba pawkhmat ki long u Dr. Aman War (North Shillong), u bah HDR Lyngdoh (Sohiong), u bah Remington Pyngrope (Mawkynrew), u bah Anthony Kongwang (Pynursla) bad u bah Moonlight Pariat (Jowai).Kiwei pat ki kyrteng thymmai ki kynthup ïa u bah Dawan Lyngdoh (Nartiang), u bah Baiahunlang Makdoh (Mawhati), u bah Bathok Nongmalieh (Jirang), u bah Sunshine Makri (Umsning), i Dr. Osaphi Jyrwa (Mawryngkneng), u bah Mitchell Wankhar (Mylliem), u bah Olan Sun (Mawsynram), u bah Polestar Nongsiej (Nongstoiñ), u bah Paul Lyngdoh (West Shillong) bad u bah Jemino Mawthoh (Nongthymmai).U Luderberg Ch. Momin (Kharkutta), u Subroto G. Marak (Mendipathar), u Tapash D. Marak (Resubelpara), u Rakman Ch. Marak (Bajengdoba), u Andreas G. Momin (Rongjeng), u Ronald Rikman Sangma (Salmanpara), u Kennethson R. Sangma (Dalu) bad u Ashahel D. Shira (Rajabala) ki dei ki kyrtong ki ban ïakhun na Garo Hills.Kine ki long ki kyrtong baroh kiba la pdiang da ka elekshon komiti jong ka seng UDP hapoh ka jylla Meghalaya.",Pynbna ka UDP ïa ki kyrteng jong ki 32 ngut ki kyrtong ki ban ïakhun ha ka elekshon 2023,https://kynjatshai.com/sain-pyrthei/pynbna-ka-udp-ia-ki-kyrteng-jong-ki-32-ngut-ki-kyrtong-ki-ban-iakhun-ha-ka-elekshon-2023/
"Katba nangmih ki sngi la ïohi ba ka seng saiñ pyrthei ka Bharatiya Janata party (BJP) hapoh ka jingïalam jong u kyrtong uba dang pan tiket na ka BJP, u Bah L Michael Kharsyntiew, jong ka 17-North Shillong konstitwensi ka la nangkiew da ka jingsdang mih bun ki nongkyrshan.Ha ka jingleit ban pynshai ïa la ki jong ki nongrim ha kiba bun ki jaka la ïohi ba bun ki nongthep vote ki la ïamih ban sngap ïa kaei kaba une u kyrtong u don ban ong.Dang ha kine ki sngi ha ka jingïalang jong une u kyrtong hapoh Riatsamthiah, ki nongthep vote ki la ïamih ban leit shim bynta. Katba ha ka sngi U Blei ka 4 tarik Nohprah, ha ka jingïalang ha Oakland bad Bivar; ka jingïalang ka la long kaba heh ha kaba la wan ban synranlang da u MLA ka South Shillong konstitwensi na ka seng BJP, u Bah Sanbor Shullai bad u MDC barim na Jaïaw u Bah Martamlin Pyrbot ryngkat ki nongseng jong ka BJP Meghalaya.Ha ka jingkren, u Bah Sanbor u la kyrpad ïa ki nongthep vote katei ka thaiñ ba kin ai ka jingkyrshan kaba pura ïa ka BJP na ka bynta ki kam pynroi kiba heh.“Mynta bun ki briew kiba ong ba tang shu poi ha Jorabat katno ka jingibynnud ban peit ïa ki surok suiñ ne ‘fly over’ kiba ka sorkar Assam ka la lah ban tei bad katno ba ka sorkar pdeng ka la theh ha ki kam pynroi ha kane ka jylla ba marjan. Kumta lada kwah bun ki kam pynroi ba kin wan beit na Delhi sngewbha jied ïa ka BJP,” kyntu u Bah Sanbor da kaba ai khublei ïa ki nongshong shnong kiba la ïashim bynta ha kane ka jingïalang ba la pynbeit da ka BJP 17-North Shillong konstitwensi.U Bah L Michael Kharsyntiew uba dang pan tiket na BJP ban ïakhun na 17 North Shillong konstitwensi u la ai khublei ïa baroh ki nongshong shnong, ki nongkyrshan, kynthup ïa ki nongkitkam ba halor ka BJP kynthup napoh ka jylla bad ryngkat ki dkhot ka BJP kiba wan na ka nongbah Delhi.“Kumba ong u Bah Sanbor Shullai, dei ban jied beit ïa ka BJP namar lada jied ïa kiwei ki party hap ïaid lyngba ki peon lada donkam leit sha Delhi, hynrei lada jied ïa ka BJP ïoh ïakynduh beit beit ïa u Modi; kumta da pyrkhat bha arsien bad pynshong nongrim bha haba phi ñion ïa u budam ha ka sngi thep vote,” la ong u Bah Kharsyntiew.Ha kawei pat ka liang kiba bun na ki nongkren ba kynthup ïa ki nongïalam napoh ka State BJP bad na Delhi ki la kyntu ïa ki nongkyrshan bad ki nongshong shnong ba kim dei ban sngewthuh bakla bad ki la ong ba ka BJP haduh mynta kam pat shym la pynbna ïa ki kyrtong ha ka jylla bad khamtam na ka bynta ka 17 North Shillong konstitwensi.“Ki don kiba la pynsaphriang bad kam ruh ba ki la ïoh lypa ïa ka tiket BJP napoh ka 17 North Shillong konstitwensi, hynrei kane ka bym shisha naba ïa ka tiket ba la pynbeit da ka Elekshon Committee jong ka BJP, ym don ba lah ban tip naba ka long kaba eh bha ban lait tuh kum ki jingkylli ha ka por ïaleh eksam ki khynnah,” la ong ki nongïalam ka BJP haba kren ha ka jingïalang.Na ka liang u Bah Kharsyntiew u la ai khublei ïa ka Kong Sumie Laloo kaba long ka BJP National Executive member bad Mahila incharge nangta ka Kong Unis Khyriem kaba dei ka State Vice President Mahila, u Bhagwati Geonka, Senior BJP member, u Dolan Chakraborty, u rangbah shnong ka Oakland bad Bivar road u J K Das, ki dkhot ka Oakland bad Bivar Welfare Committee bad khamtam ïa baroh ki dkhot polling booth ba kongsan bad ka kynhun ki seng kynthei BJP, ba ki la trei shitom ban pynlong ïa ka jingïalang kaba jop.",Jied ïa ka BJP ba phin ïakynduh beit ïa u Modi: Sanbor Shullai,https://kynjatshai.com/sain-pyrthei/jied-ia-ka-bjp-ba-phin-iakynduh-beit-ia-u-modi-sanbor-shullai/
"U MLA ka Mawkynrew konstitwensi, u Bah Banteidor Lyngdoh, u la aiti ïa ka ïing kaba u la synñiang pisa ban shna sha kawei ka longkmie kaba don ruh lai ngut ki khun kiba dang khynnah bad kaba shem jynjar, kaba sah ha ka shnong Maw u Sam.Katei jingpynshna ïing da u MLA na ka bynta katei ka longkmie ka dei hadien ka jinglap jong u, ha ki bnai kiba la dep ïa ka jingjot palat ka ïing ba ka shong khamtam na ka bynta ki khun jong ka.Haba kren ha kane ka sngi, u bah Banteidor Lyngdoh u la ong, “Kane ka dei ka sngi kaba kyrpang tam kaba ngi la ïoh ban leh, bad bun tylli ki ïing ngi la dep ban pynshna kum kine kiba ym shym la pynpaw pyrthei. Peit sha kato kawei ka ïing kaba ki sah, ynnai peit sha kane ka ïing ba la shna thymmai, haduh katno ki shem jingeh.”“Nga isynei ban peit, nga pang ka dohnud namar ba u kpa u la khlad noh, ki khun lai ngut, ka ïing ha kaba ka kamra shet ja bad ka kamra thiah, ka don hajuh. Nga isynei bad nga sngewthuh ba hapoh ka konstitwensi jong ngi dang bun kiba long kumne,” u la ong.“Ka long kyrpang noh ha kane ka ïing, namar u kpa uba trei shitom uba ju ksaid ban pynbiang bad um ju kwah ban pynsngewsih ïa la i lok bad ki khun. Hynrei ha ka jingjia ka bym poi pyrkhat, ha kaba u dang leit sha lum bad ki jingri jingdup hynrei u la shu ngam pynban ïalade,” la ïathuh u Bah Banteidor.U la ong ba ki don bun tylli ki ïing kiba u la pynshna da kaba pynlut na ka tulop bad na pla lajong na ka bynta ki longïing kiba shem jynjar ha kylleng ka konstitwensi bad u la ong ba un dang ïai bteng ban leh ïa kum kine ki kam leh isynei na ka bynta kiba duk ba jynjar.“Ngin leh aiu ka spah ka phew haba kut, haba ngi ïap na kane ka sla pyrthei ngi hap ban leit thylli, kam don jingmut hynrei ngi dei ban don ka mon ban ïarap,” u la ong.U la bynrap ruh da kaba ong ba u la dep wat jingtip na man la ki shnong bad dang bun kiba dang donkam kum kane ka jingïarap. “Donbok ba U Blei Trai Kynrad un dang ibit bad ngin ïoh ban jop biang ha u snem 2023, na ka bynta kine ki ïing, kiba duk ngan ym pynshna shuh kumne hynrei ngan leh da kawei pat ka skhim kaba man ki jaka ngin shna da ki apartment ban ai na ka bynta ki bym lah ban thaw ïing thaw sem ïalade,” la ïathuh u Bah Banteidor.“Nga ïohi ïa ka jingjynjar, nga ruh nga wan na ka longïing kaba duk bad ba jynjar, nga la shong ha khmat ka dpei bad la ïa pyrkhat kumno ban leh haduh katne eh ka jingjynjar; hynrei ngi phai sha U Blei ban isynei bad U Blei u sngap ïa ka jingduwai jong ngi,” u la ong.Na ka liang u MLA u la kular ba un don ryngkat bad ka ïing ka sem bad ruh bad kiwei ki baduk ba kyrduh jong ka thaiñ, bad kino kino ki jingeh kiba ki ïakynduh un don ryngkat lang bad ki baroh.“Phim dei ban duh jingkyrmen, ngin ïaidonryngkat bad phi, haba ngi trei ïa ka kam, ngi dei ban trei hok ba kan long ka jingkyrkhu na ka bynta kiba duk kiba jynjar,” u la ong.Na ka liang kane ka longkmie ka la pynpaw ïa ka jingai khublei kyrpang ïa u MLA uba la phai khmat ban ïarap ïa ka, ha ka jingeh kaba ka don, da kaba ïathuh ruh ïa la ka jong ka jingshem jynjar.“Ka jingjia ba kyndit, ha kaba u kpa u khlad noh sha um ban leit pynsum ïa u masi bad uwei na ki khun. U lyoh badum u la kah ïa ka ïing ka sem jong ngi,” ka la ong.Ka la bynrap da kaba ong ba da ka jingkylluid mynsiem ka jong u MLA, u la kloi ban ïarap ïa ka riew kynthei. Ka kitbok kit rwiang ruh ba U Blei un dang theh ïa ki jingkyrkhu ba un dang lah ban trei na ka bynta kiba shem jynjar baroh.La sakhi lang ïa kane ka sngi da ki bahaïing jong katei ka longkmie bad ki khun, ki nongïalam shnong, ki nongkitkam bad nongïatreilang bad u Bah Banteidor, ki dkhot bad bor pynïaid ka Balang Presbyterian Maw u Sam, kiba la ai jingrwai ainguh sha U Blei bad ki jingduwai.",Pynshna ïing ei u Bah Banteidor ïa ka longkmie baduk,https://kynjatshai.com/khubor-kyllum/pynshna-iing-ei-u-bah-banteidor-ia-ka-longkmie-baduk/
"Ka jingburom ïa kiba halor ne kino kino ki  bor pynïaid, ka jingbiang por, leh bad kohnguh naduh dohnud da ka jingïatip lem, ka long shisha kaba kongsan tam ha baroh ki liang. Khlem ka Discipline ne jing-long ryntih, ym don kano kano ruh ka kam kaba rit ne kaba khraw ka ban ïaid beit ïaid ryntih. Dei tang lada don ka Discipline ba lah ban pynïaid beit ïaid ryntih ha ka rukom kaba dei bad itynnad.Dei na kata ka daw ba la pynrung bad pyn-sngewthuh ïa ka nongrim jongka naduh ba dangrit naduh na ïing na sem, ha skul, ha dong ne shnong, ha ïingmane, ha ki kynhun ne seng bhalang, ha jaka trei, khamtam eh ha ki jingïalehkai. Lada iaid beit kano kano ka kam, kata, dei ba ki lah ban bat ïa ka Dicipline. Ha ki khynnah skul, ki pulit ne shipai lei, ym long ïakren khlem ka Discipline.Ka ktien ki ‘riewstad ka ju ong,’ Nang ban kohnguh khnang ban nang ban synshar’. Don ruh ki kyn-tien kiba thoh, ‘Ki Boss barabor kim ju leh bakla’. Ki briew kiba kiew sha kliar lum jong ka Nam barabor, ki dei ki briew kiba ju bat pyrkhiang bha ïa ka Discipline.Ki shipai ne pulit lei, wat la ki tip ba ka bakla, ki kloi ban pha la ka jingim khlem da saitlah ïa ka Discipline. Baroh kiba long nongialam naduh ki kmie ki kpa, ki nongïalam shnong, ki nongïalam Niam, ki nongïalam seng bhalang, ki nonghikai skul kham-tam ki nongïalam paidbah kum ki MLA/MDC/MP ki dei ban long ki nuksa ne nongmuna jong ka Discipline.Ha kine ki khyndiat sngi ba la dep, kaba sngewsih bad ijli eh ka long ba, don napdeng ki nongïalam  kum ki MLA ne MDC ba donburom kiba ki paidbah ki ju  khmih lynti ba kin long maki ki nonghikai bad ki nongmuna, ki nongpyni bad nong-sneng  ïa ka Discipline hakhmat ki paidbah, ki pyni bad pynpaw pyr-thei pynban ïa ka raibi kaba sniew tam ym tang ïa ka constituency ba ki mihkhmat hynrei ïa ka ri hi baroh kawei. Kim don shuh kata ka raiñ ka rem ban kren kop kren beiñ ïa ka seng ba la ai tiket MLA ïa ki ha kito ki snem ba la dep. Kim salia shuh te, hynrei shu saidlah beit plak katba mon. Ki dei ki MLA ‘Laitlan’ ym dei shuh ki MLA lait-mon ne laitluid.Ym don riti synshar ne Riti Treikam shuh jong ki seng saiñ pyrthei hakhmat jongki kiba lah ban teh ne pynkohnguh ïa ki.Lada kim treh kohnguh shuh ia ki kyndon ka riti treikam jong ka seng, kim donkam shuh ban ïaleh Elek-shon na kano kano ka seng kaba don la ki jong ki riti treikam. Ka kham ïahap ïa ki ban shu ïaleh Inde-pendent, leh katba mon bad kren ruh katba sngewbit, biang beit. La ïohi ba ki MDC ynda ki la jop ki leit kyrshan kat shaba mon kim salia ïa ka seng kaba ai tiket ne ba pynjop namar ki ong bym pat don aiñ ka ban teh ïa ki. Hynrei mynta pat, wat ki MLA kiba don ka aiñ kaba biang  ban teh ïa ki ruh, mynta ki leh bad phet katba mon. Hangno shuh don jingmut ki seng sain pyrthei ban ai tiket khlem lah ban teh bad pyn-kohnguh ïa ki party men bym salia ïa  ka Discipline ka seng?.Tang kane kawei ka jingsneng ïa baroh ki seng saiñ pyrthei ba ki dei ban husiar bha shwa ban ai tiket ïano ïano, ïoh ngat ei ha ki bseiñ ki ban puh kylla ia ka seng haduh ban da jem jai ynda ki la syaid ha rympei ïing ka seng. Kin pynjot ïa ki nongkyrshan radbah jongki seng ha man la ki constituency hadien ba ki ïoh tiket. Lah ki nongshun kiba paw ban ïa ki lok kiba ym tang ba ki shet kylla hynrei ki shet syrwa syndon hadien habud.",U lok bad u nongshun ba paw,https://kynjatshai.com/editorial/u-lok-bad-u-nongshun-ba-paw/
"U Bah Robertjune Kharjahrin, u la ong ba ka jingdawa ïa ka Khasi–Jaiñtia State ka dei ka jingdawa kaba don hok, ‘namar ba ka jaitbynriew Khasi ka don la ka jong ka rukom im, la ka jong ka riti dustur, la ka jong ka ktien ka thylliej, la ka jong ka rukom bat khyndew, ka shyiap ka rukom im, ka ïapher’.Haba kren ha ka sngi ba ka HSPDP Youth Wing ka la pynlong ïa ka seminar ban ïatai halor ka mat Khasi Jaiñtia State, u bah Robertjune Kharjahrin, u la ong ba ka jaitbynriew Khasi Jaiñtia bad Garo ka dei ban ïatreilang ban phiah ïa ka jylla ha ki ar bynta, ‘namar ki don ïa ka nongrim bad lada ka Parliament jong ka Ri India ka dang burom ïa ka Constituent Assembly, ka dei ruh ban burom ïa ka resolution jong ka Khasi National Making Dorbar jong u snem 1949, khnang ba ka jingïadei bad ka Ri India kan pynbha’.“Ka mat Khasi-Jaiñtia State ka dei ka phang kaba khia bad ka dei ka jingïateh bad ka Ri India. Khlem kane kam don ka jingïadei bad ka Ri India. Ki nongshong shnong ha Ri Khasi Jaiñtia ki la ïasoi bad ka sorkar pdeng bad ka la ithuh ïa kane bad kam dei shuh ka jingdawa, kaba thymmai, ka jingsdang ïa ka jingthrang la ka bor ban synshar, kaba la long naduh u snem 1917, kaba dang hap ha ka jingsynshar ka Ri Bilat,” la ong u Bah Kharjarin.U la bynrap da kaba ong ba ha kato ka por ka don ka jingkwah ban wanrah ïa ka synshar khaddar kaba  “ki la wanrah ïa ka Government Act 1909 ter ter, ha shuwa ban mih ka ‘Constitution of India’, ka don kata ka kaiphod kaba ka sorkar Bilat ka dang pynkhreh ïa ka synshar khaddar bad dei ha kane ka por ba la sdang ban bet ïa u symbai jong ka Khasi Jaiñtia State bad dei na ka jingphylliew jingmut jong ki riewrangbah na ka bri u Hynñiewtrep ba ka mih ka Khasi National Dorbar  ha ka 14 tarik Nailar 1923, bad kane ka dei kaba la sdang ba ki la thaw da ka jingangnud ban ïada ïa ka riti durtur, ka snap ka jaitbynriew.”“Ha ka jingshynshar ka Ri Bilat ki la wanrah sa ïa ka  Simon Commission ka ba la thung ha u snem 1929, ban ïakren ban ïa phylliew jingmut ban wanrah ïa ka shynshar khadar ka ba kham biang, bad hapoh ka jingai jingmut jong u S.G Nangle u Plidar u ba la ai jingmut, ba lada ki Khasi Jaintia State and non-state ki dei ban don ha kawei ka bor shynshar. Ha kato ka por ka don ka State bad non-state ka ba la shynshar da ki syiem bad ki ba la shynshar da ki phareng,” u la bynrap.“Ki sngewdonkam ïa ka jingïatreilang ban ioh ïa ka bor shynshar bad ka la ïaid ka jingïakren bad ha u snem 1947 ngi la ioh ïa ka jinglaitluid bad ka ba la wanrah ïa  ka India independent Act,  ha u snem 1947 ngi la ioh ka jinglaitluit ka ba tang ar lane laibnai shwa ban soi ïa ka standstill Agreement , ki syiem jong ngi baroh ki la dei ki riewlaitluid namar ngim don shuh ha ka shynshar phareng bad ngim pat dei ki nongIndia bad dei ha kane ka Stanstill Agreement ka sdang ban phalang  biang ïa ka jingïatylli hapdeng ki non-state bad ki khasi state,” u la bynrap.“Kaba kongsan eh ka dei ka jingïateh hapdeng jong ngi bad ka sorkar India ka long ba ha ka por ba ngi ïa pynbeit ban snoh sha ka Ri India, hapdeng kata ka jingphylliew jingmut ka sorkar India ka wanrah noh ïa ka IOA ,ka ba la shuh khot ïa ki syiem bad la phah soi jubor ïa ka IOA bad kane kam dei ka lynti ka ba ngi ïa hun lang bad ka India ka la ai ka jingkular hadien kane ka jingïasoi ka long ba ha ka 29 /4/1949, ba u Dominion  HM ka Khasi state ha ka jingïadon ryngkat u lat ka Assam ban shna ïa ka Khasi National Making Dorbar ka ba long ka ingdorbar ba nyngkong duh jong ka jylla ka kamram jong  ka long ban tyrsat ïa ki jingdawa jong ngi,” u la ong.“Hynrei ha kane ka dorbar ka la mih ka jingïapher jingmut hapdeng ki ar kynhun, ka ba la ïalam da u JJM Nicholas Roy ,bad kawei ka kynhun ka ba lamkhmat da ka Federation of Khasi State , ka ba kawei ka Resolution ka long ba baroh ki khasi State kan don hapoh ka jingpeit jong ka Assam ka  ba la lam khmat da u JJM Nichlas Roy bad ka wei pat ka ba ong ba  dei ban don ha kawei ka jingshynshar ka ban kynthup lang ïa ki State bad ki non-state ka ban kynthup ïa ka Jowai Division of Khasi and Jaintia Hills ka ban ym dei lyngba ka Assam hynrei kum ka jylla la ka jong,” la bynrap shuh shuh.“Hynrei ha kata ka jingïathep vote ka resolution jong u JJM Nocholas Roy ka la shah rem noh bad ka jop ka resoluition ka ba ong ba dei ban ïa snoh kum ka jylla ba pura bad ka Ri India bad ïa kane la aiti ha poh Constituent Assembly , bad kat ba ngi dang rai hynrei kane ka  Bordaloi Committee ka la nangïaid shakhmat bad ka la urlong,” u la ong.",Dei ban ïatreilang bad ki Garo ban ïaphiah ïa ka Jylla: Robertjune,https://kynjatshai.com/khubor-kyllum/dei-ban-iatreilang-bad-ki-garo-ban-iaphiah-ia-ka-jylla-robertjune/
"Ka Synjuk ki Rangbah Shnong Border Area ka la pynpaw ïa ka jingpyrshah halor ka jingthmu ka sorkar jylla ban buh ïa ki Border Outpost ha ka shnong Thadrang, Tyrso kiba hap hapoh ka thaiñ Ri-Bhoi bad khappud Assam. Kane ka kynhun ka la ong ba kim sngewdei ban buh ïa kine ki outpost ha kine ki artylli ki jaka namar ba ki long ki jaka ba suk ba saiñ bad kiba lait na ka jingïakajia pud bad na ka jingshong syier. Kane ka kynhun ka la ong pat ba kam pyrshah ïa ka jingbuh ïa ki outpost, ‘hynrei dei ban buh ha ki jaka ba donkam.’Haba kren sha ki lad pathai khubor mynta ka sngi, u President ka SKRS Border Area u Bah Blickstar Sohtun u la ong ba ka kynhun ka la dawa ïa ka sorkar Meghalaya ba ka dei ban buh ïa kine ki outpost ha Ummat bad Umtlieh, kiba long hapdeng jong ka thaiñ Mawlasnai, ki shnong kiba ïa jngai kawei na kawei pat, kumba 20 km bad kiba shongsyier.Une u rangbah u la ong ba um sngew ïahap jingmut ïa kata ka jingong jong u symbud myntri rangbah ka jylla u Bah Prestone Tynsong bad kumjuh na u myntri rangbah ka jylla u Conrad K. Sangma ba ym lah ban buh ïa ki Police Outpost ha ki jaka ba ïakajia pud namar ba na ka liang ka Assam ka la dep ban buh haduh 5 tylli ki outpost ha kitei ki jaka ba don ki jingïakajia pud.Une u rangbah u la ïathuh ba ki la pyllong da kawei ka jingïalang bad ki lai tylli ki Raid kynthup ka Raid Tryso, ka Raid Thadrang, ka Raid Nongtung bad ka Synjuk ki Rangbah Shnong Border Area bad la shim ka rai ban dawa na ka sorkar jylla ba kin buh ïa kine ki Outpost ha Ummat bad Umtlieh bad la ai sngewbha ruh ki jaka ban buh ïa kine ki Outpost ha kitei ki jaka. U la ong ba ki nongshong shnong ha kitei ki shnong ki don haduh 24 tylli ki shnong.Une u rangbah u la ong ba hashwa ba ka sorkar kan pynbeit biang ïa u pud hapdeng ka jylla Meghalaya bad jylla Assam ha kane ka sien kaba ar, ka sorkar kadei ban ai ka jingïada khnang ba ki nongshong shnong kitei ki jaka kin lait na ka jingrit bad jingñion beiñ ha ka jylla Assam.Une u rangbah u la ïathuh ba ha u snem 1994 ka jylla Assam ka la buh ktem jong ki shipai Battalion ha Sabuda bad ynda la beh ka lyer ban pynbeit noh ïa u pud u sam, ka jylla Assam ka la buh sa kawei ka Outpost ha Umru ha u snem 2021. Ha u 2022 ruh kane ka jylla Assam ka la buh biang ïa ka Outpost ha ka shnong Umlaper bad ka buh ruh sa kawei ka Outpost kaba shipor ha Madanumwang bad mynta ki dang pynkhreh sa kawei ka Outpost na ka bynta kane ka jaka ha Umtlieh kaba ki khot ka kyntoit ka Umsarang.U rangbah Blickstar u la ong, “Haduh mynta ka jylla Assam ka don haduh 5 tylli ki Outpost te balei pat na ka liang ka jylla Meghalaya kam nud ban buh ïa ki Outpost ha kitei ki jaka”.Ha kawei pat ka liang u MDC ka Mawhati Konstitwensi u la buh ka jingkylli, “Balei ba ka jylla Assam ka lah ban buh ïa kine ki outpost katba ka jylla Meghalaya pat kam lah ban buh”. U la ong ba kane ka pyni ba ka jylla Meghalaya ka long kaba tlot haduh katta katta.Kane ka kynhun ka la ai ka dorkhas ha Chief Executive Member (CEM) ka Khasi Hills District Autonomous Council khnang ba un lah ban pynsngew ha ka Regional Committee kaban ïapynbeit biang ïa u pud u sam hapdeng ka jylla Meghalaya bad Assam ha kane ka sien kaba ar, kaba ïadei khamtam eh bad ka Block-2.",Pyrshah ka Synjuk ki Rangbah Shnong ban buh BOP ha Thadrang,https://kynjatshai.com/khubor-kyllum/pyrshah-ka-synjur-ki-rangbah-shnong-ban-buh-bop-ha-thadrang/
"Ka Khasi Disabilities Association ka la pynrem jur ïa u kyrtong ka seng Congress u ban ïa aireng na Sohïong, u Bah S. Osborn Kharjana halor ka jingkren jong u kaba la ktah matïong ïa ki briew kiba duna ka dkhot met, bad ki la dawa ba u dei ban panmap na ki hapoh ka 24 kynta.Lah ban kdew hangne ba ha ka 2 tarik Nohprah, ha ka jingïalang paidbah ha Mawmaram, une u kyrtong uba dei u ophisar barim jong ka tnad Custom, uba la bat ha ka kyrdan Superintendent, u la ong ba ka jaidbynriew ka nym jied ïa u nongmihkhmat uba don ka jingduna ha ka dkhot met.“Hato phi jied rangbah shnong ïa uba matlah, ïa u bym lait kren? ïa uba kyllut? Em! Namar balei? Ngi tip ba um lah ban synshar,” u Bah Kharjana u la ong ïa kine ki kyntien ha kane ka jingïalang. Kane ka jingkren jong une u kyrtong ka la pynsngewsih shikatdei eh ïa ki briew kiba duna ha ka dkhot met.Haba kren sha ki lad pathai khubor, ki dkhot ka Khasi Disabilities Association (KDA) ki la ong ba kane ka long pynban kum ka jingpynduh mynsiem ïa ki, bad ka ban ïalam bakla ruh ïa ka imlang sahlang, haba beiñ ba khoh ïa ki.Uwei na ki dkhot ka KDA, u Bah Benister Kharpor u la ong ba ka jingsngewsih palat ka long namar ka jia ryngkhat ba hadien 10 snem, ki briew kiba duna ha ka dkhot met ki la shah beiñ, shah khoh biang ha ki nongïalam bad u la ong ba kane ka pynpaw ïa ka jinglong ba jyndong ka jingmut jingpyrkhat jong ki nongïalam ka jylla.U la kynthoh da kaba ong ba wat ki MLA baroh kim dei kiba stad namar kim nang wat ban thaw ïa ka aiñ ‘hynrei kumno ki dang nud pat ban kynthoh ïa kiwei’.Na ka liang ka Kong Bertina Lyngdoh kaba dei ruh kawei na ki nongthoh ha ki lad pathai khubor bad ha kiwei kiwei ki rynsan, ka la ong ba une u kyrtong ïalade ruh u dang don hapdeng ka jingduna ha ka bor pyrkhat ha kaba u dang kheiñ ba kiba duna ka dkhot met kim lah ban ïashimbynta ha ka imlang sahlang.“Lada phi shu kren khlem da pyrkhat ïano kan pynmong, ka pynpaw shai ba ma phi ruh phi dang don hapdeng ka jingduna ha ka bor pyrkhat,” la ong ka Kong Bertina.Ka la ong ba kane ka jingkren jong une u kyrtong khlem da tip shuh ïano kan pynmong, ka dei tang ka jingkren khunlung bad ka la ong ba u la pynkheiñ ruh ïa ka aiñ ‘Right of Person With Disabilities Act 2016’.“Kane ka aiñ ka aibor ïa ngi ban ïadonbyntalang ha ka imlang sahlang, hynrei lada une u kyrtong u kren kumne, ka pynrem ïa ngi,” la bynrap ka Kong Bertina Lyngdoh.U President ka seng ‘Federation of Person with Disabilities’, u Bah Sterwin Kharjana u la ong ba namar ka jingpyntreikam ïa ka RPWD ACT 2016, “ka District Social Welfare ka la ai bor bad thung ïa ki briew kiba duna ka dkhot met ha man la ki shnong bad ka la pyntip ba dei ban don beit uwei uwei ha ki committee jong ka shnong,” la ong u President ka seng.U la kynthoh da kaba ong ba kane ka jingkren jong une u kyrtong ka la pynrem pynban ha kaba u la ong ba kiba duna dkhot met kim lah ban ïatreikamlang ha ki kam shnong kam thaw.",Phah pan map ka KDA ïa u kyrtong Congress na Sohïong,https://kynjatshai.com/khubor-kyllum/phah-pan-map-ka-kda-ia-u-kyrtong-congress-na-sohiong/
"Ka kynhun ialehkai jong ka ri Croatia ka la ïoh ban rung sha ka Quarter jong kane ka World Cup ba la pynlong ha Qatar hadien ba ka la pynliem noh ia ka Japan da 3-1.Ka Japan kadei kawei na ki khynhun ba khlaiñ kaba don ha Asia bad la sakhi ia kane ha ka jingiakhun ba ki la pynduh buit noh ia ka Crotia lyngba ka jingsted bad ka rukom (system) ialehkai jong ki.Ka Japan ka la pynliem ruh ia ka Germany ha ka 23 Naiwieng 2022 kaba dei ruh ka jingiakhun ba nyngkong jong ki, ka Germany kaba dei ruh ka khynhun ba khlaiñbor ha pyrthei bad ka la ïoh ruh ban rah haduh 4 sien ia ka lahduh jong ka World Cup hynrei ha kane ka snem ka khlem lah ban poi tang ha thup jong ki 16 ruh.Haba phai ha kane ka jingïakhun ka Crotia ka la kham khlaiñ bad kham ñion naduh ba sdang ka kylla step bad ka la pyrshang katba lah ban ïoh pynkhih jar nyngkong hynrei ka Japan ka la ïoh ïa ka kol ba nyngkong ha ka minit ba 43 lyngba u Daizen Maeida hynrei ka Crotia ka la ïoh ban pynphai noh ha ka minit ba 55 lyngba u Ivan Perisic.Hadien ba ka Crotia ka la ïoh ban thep ïa kane ka kol  ka jingïalehkai ka la kham kylla bad la kham itynnad shuh shuh namar ka Japan ka la ïakhun ban tur shakhmat ban ïoh biang sa 1kol, hynrei haduh ban da kut ka minit ïalehkai ba la buh baroh 2 kine ki kynhun ki khlem ïoh shuh ban thep kol bad hadien ka extra time ruh ba ki la ïoh baroh 2 liang kine ki khynhun ki la pynkshem ïa la ka kynhun bad ka jingïalehkai ka la kut noh bad la hap ban pynïakhun lyngba ka penalti.Kumta lyngba kane ka kabu ka Croatia ka la pynliem noh ïa ka Japan da bad ïoh syndon ban rung sha ka Quarter jong kane ka lympung.",Lyngba ka Penalti rung ka Croatia sha ka Quarter,https://kynjatshai.com/khubor-ialehkai/lyngba-ka-penalti-rung-ka-croatia-sha-ka-quarter/
"Ka seng saiñ pyrthei ka Trinamool Congress (TMC) ka la ong ba ka kompeni kaba ai kyrteng ka ‘Meghalayan Age Limited’ (MAL), kaba la pynïaid mynta da u Commissioner ba dei peit ïa ka tnad Tourism jong ka sorkar jylla, u Dr. Vijay Kumar D (IAS), ‘ka la pynum ïa ka pisa jong ki paidbah ka jylla haduh 632 klur tyngka. Kane ka pisa ka dei kaba lah mang na ka bynta ki kam pynroi ba radbah kiba ïadei bad ka ‘Meghalaya Ecotourism Infrastructure Development Project (MEIDP)’.U nongaiktien jong ka TMC, u Saket Gokhale u la ong, “Kane ka jingbamsap ka la jia hapoh jong kane ka kompeni MAL, kaba la seng da u nongïarap ba jan tam jong u myntri rangbah ka sorkar jylla, u Dr. Vijay Kumar.”U Gokhale u la ong ba kane ka kompeni MAL ka dei kaba la seng da ka sorkar Meghalaya Democratic Alliance (MDA), hapoh ka jingïalam u myntri rangbah ka sorkar jylla, u Conrad Sangma, ha u snem 2020 bad ka don ïa ka jingkitkhlieh ban pyntreikam ïa ki projek jong ka tnad Tourism, ‘ha kaba ka sorkar jylla ka la shim ram haduh 632 klur tyngka na ka New Development Bank (NDB) ban pyntrei ïa ki projek bapher bapher kiba hap hapoh ka ‘Meghalaya Ecotourism Infrastructure Development Project’ (MEIDP)’.“Na kane ka MEIDP, kiba bun ki projek kiba rit hynrei kiba lah kot da ki klur tyngka, lah dep ban pynbna da ka sorkar ba kan pyntrei noh. Kiba bun ki tender ruh lah dep pyllait; hynrei kaba sngewthamula ka long ba ïa kine ki tender la pyllait lyngba kane ka kompeni MAL, ym da ka tnad Tourism ne kiwei kiwei ki tnad treikam jong ka sorkar jylla. Kane ka mut ba baroh ki tender kiba ïadei bad ki kam hapoh jong ka tnad Tourism ne kiwei kiwei ki tnad, la pynïaid da kane ka kompeni MAL; namar ki paidbah ki khlem don jingtip ei ei bad ïa ki kyrteng jong ki kontraktor kiba pyntrei ïa kine ki projek ruh, kane ka kompeni ka la buhrieh,” la ther tyngeh u Gokhale.Ha ka kyrwoh ba u la phah sha ki lad pathai khubor, u Gokhale u la ong, “Kiba bun ki surok kiba dei ban shna, kiba hap hapoh jong kane ka projek kaba heh, ka MEIDP, kiba ha ka jingshisha la dei ban pyntrei da ka tnad PWD; hynrei lalap ba la pyntrei ïa kine ki surok da kane ka kompeni MAL.”Ym tang katta, u Gokhale u la ong ba kane ka kompeni MAL ka khlem la siew ne ai ïa ki jingkheiñ jingdiah halor ka jingtreikam jong ka, sha ka tnad ‘Ministry of Corporate Affairs’, naduh u snem ba la seng ïa ka.Ha kaba ïadei bad kane, ka sorkar jylla lyngba ka ophis jong u Commissioner bad ka tnad Planning, ha ka 5 tarik u Nohprah, ka la kyntait ban pdiang ïa kine ki jingkynnoh u Gokhale bad ka la ong ba u Gokhale um don jingtip ei ei shaphang kine ki projek.","Haduh T. 632 klur ka pisa paidbah, pynum ka kompeni jong ka sorkar MDA: TMC",https://kynjatshai.com/khubor-kyllum/haduh-t-632-klur-ka-pisa-paidbah-pynum-ka-kompeni-ka-sorkar-mda-tmc/
"Ka jylla Meghalaya ka la ïohi ïa ka jingkiew ha ka ïoh, ka kot bad ka kamai, ka kajih ha u snem 2021-2022.Ki tyllong khubor ki la ïathuh ba ka jylla Meghalaya ka la kiew kumba 8.2% ha ka snem 2021-2022, ha ka ïoh ka kot. Ha ka jingkheiñ ha ki shiphew snem mynshuwa, ka ïoh ka kot jong ka jylla na ka bynta u snem 2011-2012 haduh 2017-2018 ka long ha trai duh, haba ïanujor bad kiwei kiwei ki jylla jong ka ri. Hynrei ka jylla ka la kiew stet bha ha ka ïoh ka kot naduh u snem 2018-2019 haduh 2020-2021. Na ka jingdon ha trai duh sha ka jinglong ba 19 ha ka kyrdan jong ki jylla ka ri, kiba kiew bha ha ka ïoh ka kot, ha ki san snem.Kane ka jingkiew ka kamai ka kajih ha ka jylla Meghalaya ka lah ban long na ka daw ka jingtheh pisa ba jur jong ka sorkar jylla. Naduh u snem 2018, ka sorkar jylla ka la pynlut arshah; kata ka mut ba ka jingpynlut jong ka sorkar jylla ha u snem 2017-18 ka long tang T. 9,858 klur; katba na ka bynta u snem 2022-2023 ka la kot haduh T. 18,881 klur.Ka la don ka jingkiew ha ka jingpynlut pisa jong ka sorkar jylla haduh arshah tang ha u snem 2022-2023 na ka daw, ka jingtheh pisa jong ka ha ki jingshna ki bapher bapher bad ka jingsam ïa ki skhim sha ki paidbah ha une u snem 2022-2023. Kane ka pynpaw ba ka jylla Meghalaya ka ïabeh ïa ka roi ka par ka ban ïaryngkatdor bad kiwei ki jylla ba radbah jong ka ri bad sa kawei ka thong ka long ba ka sorkar jylla, ka don ïa ka jingthmu ban pynïoh ïa ka jylla Meghalaya ha ka kyrdan jong ki jylla ‘Top Ten’, ha ka ri. Ki jingkheiñ ki pyni ba ka jylla Meghalaya ka duna ha ka ïoh ka kot ha ki snem 2013- 2018.Katkum ka jingpynmih jingkheiñ da ka RBI halor ka ïoh ka kot jong ki jylla ka ri India, ka jingkiew jong ka ïoh ka kot ha ka jylla Meghalaya ka long tang 2%, ha u snem 2011-12 haduh u snem 2017-2018. Hynrei hadien u snem 2018, ka jylla Meghalaya ka la ïohi ïa ka jingkylla ha kaba ka ïoh ka kot ka la kiew stet bad ka la pynlong ba kan wan shakhmat hapdeng ki jylla baheh jong ka ri India.Dang shen ka Reserve Bank of India (RBI) ka la pynmih ïa ka kaiphod jong ki 33 tylli ki jylla ha kaba ïadei bad ka jingkiew ka ïoh ka kot na ka bynta u snem 2020-2021 bad 2021-2022 bad ka Meghalaya ka la paw ba ka lah kiew stet bha ha ki jingpynlut kiba ïadei bad ka roi ka par bad kane ka la pynlong ïa ki briew ba kin pynlut khambun ha ka thied ka pet bad ka la pyni ruh ba ki la lah ban kynshew pisa khambun namar ba ka kamai ka kajih jong ki, ka kiew.",Paw ka Meghalaya ha ki kot ka RBI ba kiew sted ha ka ïoh ka kot,https://kynjatshai.com/khubor-kyllum/paw-ka-meghalaya-ha-ki-kot-ka-rbi-ba-kiew-sted-ha-ka-ioh-ka-kot/
"Ka Ri-Bhoi United Football Club, ka la ïoh ban rah ïa ka namlahduh, ha ka lympung ïalehkai phutbol kaba la pynlong da ka Nongpoh Sports Association (NSA), kata hadien ba ka la lah ban pynliem noh pyrshah ïa ka Blue Bombers FC ha ka jingïakhun phainal kaba la long mynta ka sngi ha Madan NSCA Pahamsyiem.Khyndiat haba phai sha katei ka jingïakhun phainal, ka la long ba baroh ki ar kylla jong ka jingïakhun, ki la kut noh ha ka jingïakhaid kaba ym don kiba ïoh pynkhih jar, kumta na ka bynta ban rai ia ka namjop-namrem, ki nongpynïaid ki la rah noh sha ka Tie Breaker bad dei hangtei ba ka Ri Bhoi United FC ka la lah ban pynliem noh ïa ka Blue Bombers FC.Haba phai sha ki khusnam, ka Ri Bhoi United FC kaba la ïoh ban rah ïa ka namlahduh, ka la ïoh ban khur ia ka song pisa kaba T. 1 lak lem bad ka trophy bad ka Blue Bombers FC kaba la rem haka jingïakhun phainal haka khur ïa ka song pisa kaba long T. 50 hajar lem bad ka trophy.Kiba la sakhi lang ha katei ka sngi ïakhun phainal, ki kynthup ïa u Bah Mayralborn Syiem MLA ka Nongpoh kum u kongsan, u Bah Aibor Khongjee uwei na ki rangïalehkai ba paw ka Jylla kum u symbud kongsan, nangta u Bah Balajied Ranee MDC ka Nongpoh, ki heh nongïalam seng na Ri Bhoi lem bad shibun kiwei.",Rah nam lahduh ka Ri-Bhoi United ha ka NSA ha Pahamsyiem,https://kynjatshai.com/khubor-ialehkai/rah-nam-lahduh-ka-ri-bhoi-united-ha-ka-nsa-ha-pahamsyiem/
"Ka Meghalaya High Court ba donburom ka la pynmih ïa ka rai kaba biang ha ka por ban pynduh pyn-dam noh pyrshah ïa ka rai bym shongnia ne shong nongrim jong kane ka sorkar Meghalaya Demo-cratic Alliance (MDA) kaba don lang 7 tylli ki seng saiñ pyrthei hapoh ka jingïalong Captain ka NPP bad Vice Captain ka UDP, halor ka jingïashim bynta ki nonghikai bym dei sorkar (govt. aided teachers) ha ki kam saiñ pyrthei. Kane ka rai jong ka Kashari ba heh duh jong ka Megha-laya ym tang ba ka pynkhie im bad ai mynsiem biang ïa ki nonghikai bym dei sorkar hynrei ka dei ruh ka rai kaba la pynim biang ïa ka hok bad ka jingangnud ban shakri ne trei jong ki nonghikai ban ai lem ki jinghikai, ki jingpynsngewthuh paidbah ha ka kam saiñ hima-sima baroh.Shwa ban mih  kane ka sorkar MDA, baroh ki nonghikai bym dei sorkar  ki  lah ban shim bynta lait-luid ha ki kam politik katba ki mon ha ki party bapher bapher. Naduh ka por ba long Myntri Rangbah u (L) Capt.W.A Sangma, (L) D.D Pugh, (L) B B Lyngdoh, (L) P.A Sangma, u S C Marak, (L) Dr.F.A Khonglam, Dr. DD Lapang, (L) JD Rymbai, (L) Dr.Donkupar Roy, Dr.Mukul Sangma, kam ju pynwit pynthut satia ïa ki nonghikai ba kin don bynta ha ki kam politik. Hynrei ha kane ka sorkar MDA ha u snem 2018 hapoh ka jingïalam u Conrad K Sangma jong ka NPP, la sdang ban bishni bad pihuiñ da kaba teh bad khum da ki kyndon ba leh pyrshah ia ki nonghikai bym dei sorkar.  Ym tang ba ki shun thlong mluh thlong sying ïa ki nonghikai hynrei ki da leh sat ruh ïa ki da kaba pyndik bad pynslem kai ïa ka tulop jongki haduh ban pynthiah miet syndon ha surok Secretariat bad wat ban  siat lyer pynsat khmat ruh ïa ki nonghikai kiba pli. Ym tang katta, u Myntri Rangbah bad Symbud Myntri Rang-bah lei lei jong kane ka sorkar MDA ki la kren kop sarong lypa ïa ki nonghikai ba kim lah shuh ban pyllait ba kin shim bynta ha ka kam politik bad lada ki kwah, ki ai jingmut pylleiñ pylleiñ ban leit sha ka ïing Kashari. Dei tang kane ka sorkar kaba shan khmat eh ïa ki nonghikai ha ki kyrdan bapher bapher.Ka rai jong ka Meghalaya High Court ba donburom ban pynduh pyndam noh pyrshah ïa ki jingkwah rhah jong kine ki nongïalam ka sorkar MDA ia ki nonghikai bad ban ailad biang ïa ki ba kin ïadon bynta laitluid  biang ha ki kam politik kumba mynshwa katkum ka jing-sngew tynnad jongki la dei ban ai ka jingïaroh bad jingsngewnguh sngew burom shi katdei eh. Kito ki kynhun jong ki Nonghikai College kiba la rai kut khlem kyn-tiang dien ban ïakhun pyrshah ïa kum katei ka rai donbor bad ban beiñ  ruh dei ban ai ka jingïaroh bad ka jingpyrto junom la junom. Hynrei, dang don  bun bah ki jing-donkam ba dei hok  ba ki nonghi-kai bym dei  sorkar ki dei ban ïoh. Lada ka sorkar  kam shah shkor ne leh bym suidñiew, imat, donkam shisha ia ka Kashari ba kan tuklar  lem sa ïa kiwei kiwei ki Hok ba ki nonghikai ki dei ban ïoh kum ka bai nong jong ka jingshakri hok jongki ban ai jingstad  ïa ki samla pule haduh ba kin da nang da stad ha ki kyrdan bapher bapher.",Ka jingpyllait ka High Court ia ki nonghikai,https://kynjatshai.com/editorial/ka-jingpyllait-ka-high-court-ia-ki-nonghikai/
"Ki nongïalam ka Federation of Khasi Jaintia & Garo People (FKJGP) Pahamsyiem Unit, ha ka 7 tarik Nohprah ki la leit ban khynra Labour License na kito ki nongtrei nabar jylla, kiba la wan ban trei bylla hapoh ka shnong Pahamsyiem bad ha katei ka jingkhynra jong ki, la lap ba bun na ki nongtrei nabar kim don ïa ka Labour License.Ïa katei ka kam ban leit khynra Labour License ïa ki nongtrei bar jylla hapoh katei ka shnong, la ïalam da u Samla Banbuddien Suting, President ka FKJGP Pahamsyiem Unit lem bad ka jingdon ki dkhot ka seng. Ka jingkhynra Labour License da kitei ki nongïalam seng ka long ban tip ïa ka jingshisha la kitei ki nongtrei bar jylla kiba wan trei bylla ki la ïaid ne em katkum ki kyndon aiñ.Lyngba katei ka jingleit khynra Labour License bad haba kitei ki nongïalam ka FKJGP ki la lap ba ki don shibun ki briew nabar kiba la wan bylla khlem da pynbiang ïa ki kot ki sla, ki la buh ïa ka jingmaham kaba tyngeh ïa kitei ki briew nabar bad ki la ai por shi taïew ba ki dei ban pynbiang ïa ki kot ki sla, lym kumta kaba mut ba ka seng kan leh ïa kaba donkam ne ban leit kyndang ïa kitei ki nongtrei bar jylla kiba la wan ban trei bylla ha ka jylla khlem ki kot ki sla kiba biang.","Khynra Labour License ka FKJGP ha Pahamsyiem, lap bun ki bym biang kot",https://kynjatshai.com/khubor-kyllum/khynra-labour-license-ka-fkjgp-ha-pahamsyiem-lap-bun-ki-bym-biang-kot/
"Ha ka jingkheiñ jong u Bah Macmillan Byrsat u MLA ka NPP na Nongstoiñ Constituency, ka jingïakhun ïa ka elekshon 2023 ha Nongstoiñ Constituency, kan long tang hapdeng ka National People’s Party (NPP) bad ka Congress bad kan ym don kiwei kiwei ki party ki ban buh jingeh ïa u.Haba kren bad ki lad pathai khubor ha ka 7 tarik Nohprah, u Bah Macmillan u la kam ba ha Nongstoiñ Constituency, ka NPP ka la ïaid shakhmat bha hynrei ka jingïakhun ha kane ka elekshon kan long beit hapdeng ka NPP bad ka Congress namar ka Congress ka dei ka party kaba la kham rim bad  kaba la don naduh mynshwa.“Ha ka elekshon 2018, nga la pynkhreh elekshon tang ar bnai bad nga la jop, kane ka jingjop jong nga ka dei ka jingangnud jong ki paidbah na Nongstoiñ Constituency, kiba la dep ïohi lypa ïa ka jingtreikam jong nga kum u Lyngdoh ka Hima Nongstoiñ”, u la ong.“Ha u snem 2015, ka ïing Kashari jong ka High Court ka la pynmih ïa  ka hukum ba ki rangbah shnong kin ym lah shuh ban ai ïa ka syrnot ïano ïano ruh hynrei ka Hima Nongstoiñ ka lait na kane ka rai, kane ka long namar ha u snem 2003, ka Hima ka la pynkhreh lypa ïa ka Nongstoiñ Syiemship Act kaba ai bor ïa ki rangbah shnong ba kin ai  syrnot”, u la bynrap.“Ha ka elekshon 2018, nga la lah ban pynkohnguh ïa ki paidbah na ka bynta ka jong ki bad ki la pyni ïa ka jingshaniah ïa nga kaba la pynshlur ïa nga ban ïakhun ïa ka elekshon nga ïohi ïa ka jingdonburom ki nongshong shnong ka Nongstoiñ bad kum ba ong ka ktien ba ki dei ki paidbah ki ba ngi lah ban shaniah”, u la ong.“Ha ka elekshon 2018, ka don ka jingkynnoh pyrshah ïa ka party hangne hangtei hynrei kine ki jah noh namar ba ka dei ka jingkynnoh ba khlem nongrim bad ki paidbah ki la jied ïa nga namar ba kham khraw ka jingshaniah ban ïa kita ki jingkynnoh”, u la bynrap.U Bah Macmilan u la ong ka elekshon 2023, u la trei bha na ka bynta ka Nongstoiñ Constituency bad u la lah ban wanrah ïa shibun ki kam pynroi la ka dei ha ki surok, ka umbam um dih, ka bording, ki jaka sumar, ki jaka pule, ki jaka  jngohkai pyrthei, ki ba  mynshwa kim ju don.U la bynrap, “Ka Nongstoiñ College ka dei ka jaka pule kaba la jan ka rta bad nga, ka dei ka jaka pule kaba la heh bha bad ki nongpule ki la kot sha ka 3000 ngut, hynrei kam ju don kano kano ka jingïarap na ka sorkar hynrei mynta ki la ïoh sanction ïa ki 15 tylli ki post na ka bynta ki nonghikai”.U la ong ba ha kane ka elekshon ka ban wan, kan ym dei bad kano kano ka party hynrei ka jingïakhun kan long ban ïoh ka jingshaniah jong u paidbah bad u kyrmen skhem ïa ka jingshemphang u nongshong shnong ka Nongstoiñ.",Ha Nongstoiñ ka jingïakhun tang hapdeng ka NPP bad ka Congress,https://kynjatshai.com/sain-pyrthei/ha-nongstoin-ka-jingiakhun-tang-hapdeng-ka-npp-bad-ka-congress/
"U President ka Khasi Student’s Union (KSU) u samla Lambokstarwell Marngar u la ong ba ka jingkhot hajir ka National Investigation Agency (NIA) ïa ki nongïalam ka Hynñiewtrep National Liberation Council (HNLC) ka long kumba ka sorkar pdeng ka khublei da ka mon, dung da ka kti ka diang.Haba kren ha ka 7 tarik Nohprah, u Bah Lambokstarwell u la ong ba um da don shibun ban kren namar ki trai jong ka kam kin kren khambha, hynrei kum u riew paidbah u ïohi na shabar ba ka jingleh jong ka sorkar India ka long kum ka jingleh arsap.“Baroh shi katta ki khot ban wan noh sha ka miej jingïakren, ban ïaid ha ka lynti kaba shai, ban sangeh noh ki jingïaumsnam ban sangeh noh ki jingrahtiar, ka la sdang ka jingïaid shakhmat jong ka jingïakren bad ka kynhun HNLC bad ka sorkar ruh kila leh ïa katta, hynrei kumba ka long ha kine ki khyndiat sngi, ngi ïohi ha ki lad pathai khubor ba ka sorkar India ka khublei da kamon bad ka dung da ka diang,” u la ong.U la bynrap, “Ka rukom leh ha kane ka rukom kam ïalam sha ka jingbha ka lah ban ïalam sha kawei pat ka lynti kaba bakla bad ka lah ban kham sniew arshah”.U President ka KSU, u la kyntu ïa ka sorkar India ba lada ka don ïa ka jingthmu ban leh ha ka rukom kaba dei, wat leh arsap, wat ong ban wan bad haba kila wan, phi pyrshang ban leh da kumne kumtai. Ka don ruh lehse ba haba kila wan ki lah ban shim ruh wat ïa ka jingim, kum kita ngim kwah ban kan jia.“Ai ba ki paidbah jong ka jylla kin bishar bha bad peitngor ïa kane namar kiba bun balang ki don ka jingthmu ba kane ka kynhun HNLC kan wan sha ka miej jong ka jingïakren ïasuk bad pynbeit ïa ki mat jingdawa bad ka sorkar India,” u la ong.Lada ka long ha kane ka rukom i kumba ka pynartatien ïa u ba bun balang ïoh lehse kane ka jingïakren kan bakla lynti pynban.","‘Ka jingkhot ïakren ïa ka HNLC ka long kumba khublei da ka mon, dung da ka diang’",https://kynjatshai.com/khubor-kyllum/ka-jingkhot-iakren-ia-ka-hnlc-ka-long-kumba-khublei-da-ka-mon-dung-da-ka-diang/
"Ka United Democratic Party (UDP) kam ju ïoh Myntri Rangbah shuh la 13 snem eiei mynta naduh u (L) Dr. Donkupar Roy u la ïalam ïa ka sorkar Meghalaya Progressive Alliance (MPA) ha u snem 2008-09 hadien ba u la shah pynkhyllem noh ha ka Congress.Ha katei ka snem, ka MPA kaba ïalam ka UDP ka don 11 ngut ki MLA, la kyrshan lang ka Nationalist Congress Party(NCP) kaba don 14 ngut ki MLA, ka Hill State People’s Democratic Party (HPDP) kaba don 2 ngut ki MLA, ka Khun Hynniewtrep National Awakening Movement (KHNAM) uwei u MLA, ka Bharatiya Janata Party (BJP) uwei u   MLA bad 2 ngut ki MLA shimet.Ha ka elekshon 2014, ka UDP kam lah thaw pyrthei hadien ba ka la jop tang 6 ngut ki MLA bad ka la shong ha ka liangpyrshah baroh san snem bad kumjuh ha u 2018, kam lah ban shimti ïa u shabuk synshar namar ba ka jop tang 7 ngut ki MLA bad ka la hap ban shu kyrshan ïa ka sorkar hapoh ka lama ka Meghalaya Democratic Alliance (MDA) kaba la ïalam da ka NPP.  Ha u snem 2014, la synshar ka Congress hapoh ka jingïalam u Dr. Mukul Sangma kum u Myntri Rangbah kaba neh haduh san snem bad mynta ïa ka sorkar MDA la ïalam u Conrad K Sangma kaba neh baroh san snem.Naduh ba la ïoh ïa ka jylla Meghalaya, kam pat don satia ka samoi ba ka sorkar kaba la ïalam da ka seng riewlum kan neh san snem kynthih hynrei ka la khyllem noh shiteng por.Ha ka elekshon 2023 kaban wan, ka la don ka jingsawa na ki nongkyrshan ka UDP ba ka UDP ka la dei ban shimti ïa u lakam ka bor synshar ban ïalam sorkar ha kaba ka shuki Myntri Rangbah kan leit sha u Bah Metbah Lyngdoh, kum u President ka party ne kiwei pat ki nongïalam ka party.",Hato yn ïoh Myntri Rangbah ka UDP hadien 13 snem?,https://kynjatshai.com/sain-pyrthei/hato-yn-ioh-myntri-rangbah-ka-udp-hadien-13-snem/
"U Lamphang sha ka ïingdorbar thawaiñ ka jylla u Bah Metbah Lyngdoh ha ka 7 tarik Nohprah, u la plie pyrda ïa ka 2nd Living Root Bridge Festival 2022 ha shnong Tyrna.Haba kren ha ka jingïalang, u la ong ba ka long kaba donkam ban pynneh pynsah ïa ki jynkieng jri namar ki don bun jingmyntoi lyngba ka jingdon jong ki. U la ong, ka jingdon ki jynkieng jri ka ai jingmyntoi naduh ïa ka jingpynïasoh ïa ki shnong ki thaw, ka jingwanrah ïa ka jinglong kawei bad kaba kongsan kadei ruh ba ki ai ka jingkyrkhu ha ka ïoh ka kot ïa ki nongshong shnong ha ka liang ka kam jngohkai pyrthei.Kane ka tamasa ha ka kyrteng ki jynkieng jri la pynlong ha ka shnong Tyrna kaba hap hapoh Sohra Civil Sub-division, East Khasi Hills District.Ïa kane ka tamasa la pynlong ar sngi kata ka dei ha ka 7 bad 8 tarik Nohprah, 2022 ha ka shnong Tyrna kumjuh ruh la pynlong ïa ka Village Tourism Festival kaba la pynïaid da ka Indian Tourism Shillong ryngkat ka jingïadonkti lang ka Special Purpose Vehicle Society bad ka tnad Tourism.Ha ka jingkren jong u kum u kongsan, u Bah Metbah u la ong u dap da ka jingsngew kmen ba kane ka shnong haryngkat rakhe ïa ka jingdap 125 snem jong ka shnong.U la ong ba kaei kaba u kwah ban pynsngew lyngba ka jingwan jong u bad ban pdiang ïa ka jingkhot sngewbha sha kane ka tamasa ka dei ïa ka jingsngew kaba u don halade haba u peit ïa ki jynkieng jri kum ka nuksa jong ka jingdon ka jingtylli hapdeng ki thied dieng kiba ïatylli lang kawei kaba lah ban kit ïa u bynriew haba u ïaid u ïeng bad ruh ban ai ka jingïohnong da kaba pyni sha ka pyrthei ïa ka jingitynnad ka jongki bad ban khring ïa ki nongwei ha ka liang ka kam jngohkai pyrthei.Ha katei ka sngi la ïadonlang ruh u MLA ka Shella konstitwensi, u Bah Balajied Synrem kum u symbud kongsan ryngkat u MDC ka Shella konstitwensi u Bah Teiñwell Dkhar.Na ka liang u Bah Metbah u la ai khublei ruh ïa ki kam jong u Dr Donkupar Roy (uba la khlad noh) uba la lah ban kyntiew ïa ka thaiñ Shella bad ki briew kiba shong ha ka.Nalorkata u la ong, ba u Bah Balajied Synrem u khun jong u Dr Donkupar u long u khun uba tipsngi bad kohnguh sneng bad uba la lah ban buddien ïa ki dienjat u kpa ban ïalam ïa ki paidbah.Ha kajuh ka por, u Bah Metbah u la ai khublei ïa ka sorkar ha ki kam pynroi khamtam ban pynbha ïa ka surok naduh Mawmluh shaduh Tyrna ym kumba ka surok ka long mynshuwa ba ka sniew bad pynmong ïa baroh kiba leit kiba wan.Shuh shuh u la ong, ba u sngew sarong ban ïarakhe lang ïa kane ka tamasa namar kane ka tamasa ka pyni ïa ka jinglong tynrai jong ngi khlem da bud tynneng ïano re ïano.Ha kajuh ka por u la kyntu ïa ki nong shong shnong kiba shong basah ha Tyrna bad ki shnong kiba marjan ban pynduh jait noh ban pyndonkam ïa ki plastik namar ki pynjot ïa ka mei mariang.","Lyngba ki jynkieng jri, ngi ïoh ruh ïa ka nuksa jong ka jinglong kawei: Metbah",https://kynjatshai.com/khubor-kyllum/lyngba-ki-jynkieng-jri-ngi-ioh-ruh-ia-ka-nuksa-jong-ka-jinglong-kawei-metbah/
":Ka phlim “Kaei Ka Jingieid” kaba la shna da u I B Thim bad la pynmih da ka Diana M Marbaniang, ka la dep pyllait paidbah myn ha ka 11 tarik 2022.Ha katei ka phlim, la shim bynta da ki tyngshop bad ki puron jong ka Khasi, kynthup ïa u Larry Suchiang, Weljohn Nongspung bad ka Diana M Marbaniang, kum ki kongsan.Katei ka phlim ka dei shaphang ka khana jingieid bad jingïashoh ïa dat.",Ka phlim “Kaei Ka Jingieid” kaba la dep pyllait paidbah mynta u snem,https://kynjatshai.com/ki-sap-ki-phong/ka-phlim-kaei-ka-jingieid-kaba-la-dep-pyllait-paidbah-mynta-u-snem/
"U MLA ka 17- North Shillong Constituency u bah Adelbert Nongrum u la ong ba ka jingdonkam mynta ïa ka jylla ka long ban pynbeit shwa ïa u pud u sam hapdeng ka jylla Assam bad Meghalaya ban ïa kaba phiah ïa ka jylla namar ba mynta dang ïaknieh jaka tang bad ka jylla  Assam hynrei hadien ka jingïaphiah jylla ïoh hap ïaknieh jaka bad u Garo.Haba kren bad ki lad pathai khubor ha ka 7 tarik Nohprah, u bah Adelbert Nongrum u la ong ba ka jingdawa ban phiah ïa ka jylla ka long tang ka jingpyrkhat kaba jngai namar ba kaba donkam tam mynta hi ka long ban  pynthikna shwa ïa u pud u sam ha pdeng ka jylla Assam bad Meghalaya .“Ngim kwah ban mad ïa kiwei pat ki jingeh kumba ngi mad hapdeng ka Meghalaya bad Assam, lashai ïoh ngi ïatyngkhuh para riewlum hapdeng u Khasi bad u  Garo, mynta ngi dang ïaknieh jaka tang bad ki Assam lashai ïoh hap ban ïaknieh sa bad ki Garo”, u la bynrap.“Ka jingdawa Khasi-Jaiñtia State,  ki don la ka jong ka jingsngewthuh ka jingpyrkhat hynrei kaba kongsan hi ka long ban kem ïa ka sim kaba don hajan ym ban beh ïa ka sim ba her sha jngai kaba mut donkam ïa ka State Reservation Policy ban ïa ka Khasi-Jaiñtia State”, la ong u bah Nongrum.U la kdew ruh ba lyngba ka jingwan ka Roster System la dang paw shuh shuh ïa ka jingdkoh ka Reservation Policy, kaba donkam ka long ban shimkhia na ka sorkar jylla ban wanrah ïa ka jingbishar bniah bad ban pynthymmai ïa kane  ka policy ka ba la slem bah.“Ngam kwah kren eiei ïa ka jingsngew kiwei hynrei ha nga ka State Reservation policy ka dei ka ba donkam tam bad kane kam dei ka ba isih ïa ki jaitbynriew Garo hynrei ka long namar ba la khia palat sha ki jaitbynriew Garo bad da ka Roster lei ka la pynduh nong shuh shuh ïa ki Khasi Jaiñtia”, u la ong.“Khnang na ngin ïohi ïa ka jingmyntoi ym tang ïa ki jaitbynriew Khasi ne Garo hynrei ka jylla ka la ïaid 50 snem bad ka dang sah khyllung khynnah ha kaba ngi don tang ki politishian hynrei ngim don ïa ki nongïalam”, u la bynrap.",Mynta dang ïaknieh bad ka Assam lashai ïoh hap ïaknieh sa bad ki Garo: Adelbert,https://kynjatshai.com/khubor-kyllum/mynta-dang-iaknieh-bad-ka-assam-lashai-ioh-hap-iaknieh-sa-bad-ki-garo-adelbert/
"Ka Kong Rephica Becky Pde kaba la tip kum ka “Ultra Queen” jong ka thaiñ Shatei Lam Mihngi, sa shisien pat ka la wanrah ïa ka nam ka burom ïa ka jylla Meghalaya ha ka 18 tarik Nohrpah ha kaba ka la wan ba nyngkong ha ka jingmareh “Guwahati Stadium Run” kaba la long hapoh nongbah Guwahati ba la pynlong da ka Neepco.Ka kong Rephica ka la mareh ha kane ka jingïakop mareh kaba haduh 6 kynta ha kaba ka la lah ban mareh haduh 51km ha ki 6 kynta.Ha kane ka jingïakop “Guwahati Stadium Run” kaba la long ha Assam la wan ban ïashim bynta da kumba 300 ngut tam ki nongmareh na kylleng sawdong jong ka ri.Watla ka Kong Rephica ka dei kaba trei has Excise Department, hynrei hapdeng ka kam, ka dei ka briew kaba ïaleh ban pynlait por ban kilan met manla ka sngi na ka bynta ka jingmareh jong ka namar ba ka jingangnud jong ka ïa kane ka jingmareh kam long tang na ka bynta ka kam ne ka kamai jakpoh, hynrei ka long ruh ïa ka koit ka khiah.",Wanrah burom ka Rephica Becky Pde ha ka jingïakob “Guwahati Stadium Run”,https://kynjatshai.com/khubor-ialehkai/wanrah-burom-ka-rephica-becky-pde-ha-ka-jingiakob-guwahati-stadium-run/
"Ka sorkar jylla mynta ka sngi ka la pynbna ba ka la ïoh ban kheit sa ïa uwei pat u soh ha ka liang jong ki jingtei ïa ka jaka ïalehkai ha ka histori jong ka jylla ha kaba ka la plie paidbah ïa ka jaka ïalehkai ba la ai kyrteng ka P.A. Sangma Sports Complex ha Tura West Garo Hills District ha ka 16 tarik Nohrpah, 2022 .Ïa kane ka stadium la shna nyngkong eh ha u snem 2006 da u P.A. Sangma bad ka ai kyrteng ïa kane ka madan ïalehkai da ka M.P. Stadium. Kane ka madan ïalehkai ka la long shisha ka jingkyrkhu ïa ki nongïalehkai ha kaba ka ïohi ïa kiba bun jait ki jingïalehkai la pynïalehkai ha kane ka madan kum ka phutbol, athletics, bad kiwei kiwei de ki jait jingïalehkai.Ha kane ka madan la ïoh ruh ban pynlong ïa ka lympung ïalehkai jong ka Tura Football League bad ïa ka Subroto Cup naduh ba la tei ïa ka. Kane ka madan ka la long ruh ka madan ba ju pynlong ïa kiba bun jait ki jingïalang kiba ym ïadei bad ka sports ruh hynrei khamtam ïa ka jingrakhe ïa ka Republic Day bad ïa ka Independence Day.Ka.jingtei ban shna pynbna ïa kane ka madam la shimti da ka sorkar jylla ïa kaba la bei tyngka ruh da ka Ministry of Minority Affairs bad ka sorkar jylla. Kane ka madan ruh ka long kata ka madan kaba heh duh ha ri India kum ka pre-engineered composite football stadium kaba lah ban ngiam haduh 9500 ngut u briew.Ha ryngkat ka jingtei ïa kane ka stadium ka P.A. Sangma Sports Complex sa don sa artylli ki indoor halls kiba dang shna mynta kiba kynthup ïa ka 25m x 20m swimming pool, badminton hall kaba don haduh 6 tylli ki courts, Table Tennis hall, 4 Squash Courts, Cafeteria, office bad ka administrative spaces.Ka jingtei ïa kane ka complex ka la sdang naduh u bnai Kyllalyngkot jong u snem 2021, bad wat hapdeng ka jinglyngshop jong ka khlam, ka State Sports Council jong ka jylla bad ka kynhun jong ki nongshna ki la lah ban tei pyndep ban shna ïa kane ka stadium hapoh 2 snem.Ha kane ka complex baroh kawei ka don lang ïa ka madan football stadium bad artylli ki indoor halls, kaba ka jingtei baroh ka la kot sha ka 127.7 Crore.Ka sorkar ka kwah ba ki paid nongshong shnong shajan kane ka madan ba kin ïoh ban ïalehkai ha u phlang ba iaryngkat kyrdan bad kiwei ki ri ka pyrthei  bad u paidbah hi baroh u la lah ban pyndonkam ïa kane ka madan hadien ka jingplie ïa ka.Ha kane ka sngi plie pyrda la don ruh ka jingïalehkai phutbol kaba la long hapdeng ka Meghalaya State team bad ka kynhun ïalehkai kaba la phah da ka North East United Football Club. La wan ban ïadon lem ryngkat da u Myntri Rangbah ka jylla u Conrad K. Sangma kum u kongsan, u James Sangma, Myntri ka koit ka khiah ka jylla kum u Symbud kongsan.Ka sorkar ka la buh ruh ïa ka thong nam pynbha ban pynbit pynbiang ïa ki jaka ïalehkai ha kylleng sawdong jong ka jylla. Ka jingpynheh pynbha ïa ka madan JN Stadium (Polo Ground, Shillong) yn sa pyndep ha u bnai Lber jong u snem 2023.Ka jingtei ïa ka indoor stadium kaba paka bha katkum kane ka juk kaba mynta kaba don ruh ïa ka jaka ïalehkai shooting range, badminton court, bad basketball court. Ka Wahiajer Stadium kaba don hajan Jowai kaba long kawei pat ka madan kaba ka sorkar mynta ka dang shna kaba yn sa pyni ha u bnai Kyllalyngkot 2023.Naduh ba la thaw ïa ka Meghalaya Sports Policy ha u snem 2019, ka tnat Sports bad  Youth Affairs ka la trei borbah na bynta ban pynbit pynbiang ki jaka ïalehkai kiba paka bad ka jingkyntiew ïa ki khynnah ïalehkai jong ka jylla. Kane ka kynthup ruh ïa ka jingïatreilang ka sorkar jylla bad ka Meghalaya State Olympic Association, kaba la kyntiew shibun bah ïa ka jingïalehkai sports hapoh ka jylla.Ka jingpynlong biang ïa ka Meghalaya Games hadien 16 snem kaba la ai mynsiem ïa ki jylla bapher bapher ban pynlong ïa ki jingïalehkai ha ka state-level multi-sports events. Ka lympung ïalehkai ba dang shu kut dang shen ka 2nd North East Olympic Games ka la long shisha ka jingjop ïa ka jylla, hadien ba ka ïohi ïa ki nongïalehkai ka jylla kiba la ïalehkai bha.Ka sorkar ka la pyshlur ruh ïaki nongïalehkai ka jylla da kaba ai sha ki ïaka khusnam ba kin nang ïai trei shitom ban pyntbit pynnang shuh shuh ïalade ban kynjoh sha kata ka kyrdan kaba kham shaneng lyngba ki song pisa tyngka bad ki skhim baibam ruh. La kumba 4 Klur tyngka eiei ka sorkar jylla ka la dep phah sha ki nong ïoh bynta ha une u snem ba mynta.Ka sorkar jylla ka lah sdang ruh ïaka STAR Talent Identification Program haka jingïateh lok bad ka Meghalaya State Olympic Association ha kaba 200 ngut eiei ki khynnah na kylleng ka jylla ki lah shah jied kum ki nonglehkai athlete kiba kham tbit ha kaba ki lah shah jied lyngba ka leh test ha ki rukom science. Kine ki kynnah lehkai kin sa nang hap ban leit lyngba ki training kiba pher bapher ban pynbha shuh shuh ïaka rukom lehkai jong ki.Ïa kine ki program lane ki skhim la pynurlong da ka Department of Sports and Youth Affairs da ka jingthmu ban pynlong ïaka jinglehkai sport kaba pura ka ban wanrah ïaka jingjop sha ki kyrdan ïalehkai ban ïakhun shapoh ka ri bad ruh ka jingjop sha ki jinglehkai ba shabar ri ruh kumjuh.",Ka P.A. Sangma Sports Complex ha Tura kan long jingkyrkhu ïa ki paidbah,https://kynjatshai.com/khubor-ialehkai/ka-p-a-sangma-sports-complex-ha-tura-kan-long-jingkyrkhu-ia-ki-paidbah/
"Ka Meghalaya Aero and Adventure Sports Association (MAASA) ka la plie pyrda ïa ka lympung her parachute ka Open Paragliding Championship mynta ka sngi ka 7 tarik bad kan neh haduh ka 10 tarik Nohprah.Lyngba kane ka jingïalehkai ka MAASA kan sa jied ruh ïa ki nong her paragliding kiba tbit ban mihkhmat sha ka rynsan Asian League Qualification ka ban sa long hapoh ri Thailand ha une u snem ban wan.Ka MAASA ka la pynlong ïa kane ka jingïakop her paragliding hapoh madan Rapleng kaba hap hapoh ka Mawkynrew Constituency kaba jngai kumba 28km napoh nongbah Shillong.Ha kane ka lympung her paragliding mynta ka sngi la wan ïashim bynta da kumba 103 ngut ki nongïalehkai paragliding na kylleng ki ri jong ka pyrthei ha kaba kane ka long ruh ka sien ba nyngkong ban pynkheiñ ïa ka world rekord da kaba tam ïa ka 100 ngut ngi ki nong ïashim bynta ha kane ka lympung ïalehkai.U Samla Jovial Andre Laloo ba shong ba sah ha Mawprem un long ruh tang ma u marwei nangne napoh ka jylla ka jong ngi uba la long tbit bad ïoh ïa ka lad (qualified) ban ïashim bynta ha ka kane ka jingïalehkai paragliding.Ha kane ka lympung pynïaher parachute ki don ruh kiba la shu wan shong sngewbha (joy rides) ha kaba ki paidbah kiba wan sakhi ïa kane ka jingïalehkai ki lah ruh ban shong pynbyrngia  ïalade, ka don ka Hot ai ballon, paragliding bad Para Motor kaba ki nongwankai ki lah ban shong ha kaba ka MAASA ka la buh kyrpang ïa kine na bynta u paidbah.Ha ka jingïakren bad ka Kong Alvie kaba dei ka nongtrei jong ka Meghalaya State Skills Development Society (MSSDS) ka la pynshai ba kane ka jingïalehkai kadei kaba la pdiang (host) da ka MASA bad kaba dei ruh ka seng kaba dang thymmai hangne hapoh Meghalaya.“Ka jingïalehkai paragliding kadei ka sien ba nyngkong ba ïoh pynlong ha kane ka jylla bad ka long ruh ka kabu na ka bynta ka Jylla Meghalaya namar ngi don ki lum bad ki jaka kiba heh bad itynnad kiba ïahap ban pynlong kum kine ki jait jingïalehkai” ong ka Kong Alvie.Ka la ong ruh ba ka don ka training ïa kane ka jait jingïalehkai na ka bynta 30 ngut na kylleng jong ka jylla kiba hap ha ka Scheduel Tribe (ST) bad Schedule Caste (SC) bad hadien ka training ka don ruh sa kawei pat ka jingpyntbit shuh shuh ban ïaid shaphang  na ka bynta ban poi jngai ha kane ka jingïalehkai hynrei yn jied tang 10 ngut ki nongïalehkai kiba la lah pyndep bad lehbha ha ka training ban long pat kum ki nonghikai ban ai training ïa kiwei pat kiba don ka jingsngewtynnad ïa kane ka jingïalehkai ïa kane ka training la wan lyngba ka ka Sceme na ka sorkar pdeng ka Ministry of Skill Development and Entrepreneurship (MSDE), ka Skills Acquisition and Knowledge Awareness for Livelihood Promotion (SANKALP) lyngba ka Meghalaya State Skills Development Society (MSSDS).Ha ka jingïakren u Kynjatshai bad u Bah John Sawian Event Director jong ka MAASA u la batai ba kino kino ki nongïashim bynta kiba jop ha kane ka lympung ba mynta ka MAASA kan sa jied ïa ki na bynta ban leit ïalehkai pat sha ka Asian League Qualification ka ban sa long hapoh ri Thailand ha une u snem ban wan.U la ïathuh ruh ba don ki nongïashim bynta kiba la wan na ri Indonesia, Singapore, Thailand , Nepal bad kiwei kiwei de ki ri ba marjan bad ngi, kynthup ruh ki shipai jong ka Indian Army, Indian Navy, bad na Assam Rifles kiba la wan ban ïa shim bynta.U khot u wer sngewbha ruh ïa ki paidbah ba kin wan ban ïadon lem ryngkat bad ki bad kane kam nym dei ka sien ba nyngkong bad ka sien ba khatduh namar nangne shakhmat kin sa don shuh shuh kum kine ki jait jingïalehkai bad ha ka liang  jong ka jingwan tuid jong ki nongjngoh kai pyrthei ruh kan nang kiew hapoh ka jylla ka jong ngi.",Pynlong ka MAASA ïa ka Paragliding ba saw sngi ha Rapleng,https://kynjatshai.com/khubor-ialehkai/pynlong-ka-maasa-ia-ka-paragliding-ba-saw-sngi/
"Ka Argentina ha kaba khatduh ka la ïoh ban rah ïa ka nam lahduh jong ka FIFA World Cup lyngba ka Penalty, wat haba u Kylian Mbappe jong ka France u la ïoh Hat-Trick ha ka jingïakhun kaba jwat ha ka miet Sngi U Blei. Ka Argentina ka la ïoh ban rah ïa ka nam lahduh jong ka World Cup haka sien kaba lai hadien 36 snem.Ha kane ka jingïalehkai, u Messi u la sdang ban thep kol nyngkong ïa ka Argentina bad u Di Maria ruh u la ïoh shi kol haba ka Argentina ka la bat ïa u nam tam tad haduh ba u Mbappe un ïoh ban pynphai kylla bad ka jingïalehkai ka la kut noh da 3-3 kol hadien ka Extra Time.Ka Argentina ka la sdang lehkai bha. Ha ka minit kaba lai, ka bol na u Di Maria ka la poi sha u Alvarez uba la khyrwit sha kol, hynrei namar ba ka suki palat, u Hug Lloris, nongap kol ka France u la ïoh ban kem da kaba suk.U Alexis MacAllister u la khyrwit sha kol, hynrei ka la poi beit sha u Lloris ha ka minit kaba san. U Albice-leste u la bteng ban khyrwit ïa ka kol ka France bad ïa ka bol u De Paul la ïoh ban pyndei salit u Varane.Dei tad haduh ka minit kaba 13 ba ka France ka la sdang ban ñion, haba u Mbappe u la rah naduh pdeng madan. Ka Argentina ka dangbteng ban ñion sha kol ka France bad u Di Maria u la ïoh ïa ka kabu ban sdang thep kol, hynrei u la kynjat pynban sha suiñ bad ka bol ka la poi sha ki paidbah.Hadien kane, u Griez-mann u la phah ïa ka bol sha u Giroud, hynrei ka bol kaba u kynjat ka la kiew sha jrong.U Dembele u la shah ai penalty ha ka minit kaba 21 haba u la kum wohkjat ïa u Di Maria. U Messi u la mih shakhmat ban kynjat hi bad khlem bakla eiei u la ïoh ban pynkhih ïa ka jar jong ka France ban pyntam ha ka minit kaba 23.Ka Argentina ka la ïoh sa ïa ka kol kaba ar hadien ba u Messi u la ïoh ban rah ïa ka bol bad phah sha u Alvarez. Une u nongïa-lehkai khmat u la phah sha u MacAllister, uba la phah kylla sha u Di Maria bad ïoh ban khyrwit sha kol ka France.Ka kylla step ka la kut haba ka Argentina ka dangbat ïa u namtam.Ha ka kylla miet ka Argentina ka la jan ïoh ïa ka kol kaba lai. U De Paul u la khyrwit sha kol ha ka minit kaba 48, hynrei la ïoh ban kem suk da u nongap kol ka France.Ha ka minit kaba 58 u Alvarez u la khyrwit biang sha kol, hynrei u Lloris u la ïoh ban ïada. Ha ka minit kaba 60, u Di Maria u la pynshad ha syndah kol bad phah pat sha u Messi, hynrei ka jingthawlad ban khyrwit sha ka jar kam shym la urlong namar la ïoh ban ïada noh.Ha ka minit kaba 62, ka Argentina ka la thom biang sha kol ka France haba u MacAllister u la khyrwit ïa u Lloris, hynrei u Upame-cano u la ïoh ban knieh haba une u nongïalehkai madan ka Argentina u la kyllon.Ka la shimpor haduh ka minit kaba 70 ïa ka France ban thawlad biang ban thom sha kol.Ka France ka la ïoh ïa ka kabu ksiar ha ka minit kaba 79, haba u Nicholas Otamendi u la shah pynkyllon ha u Kolo Mauni ha syndah kol. U Mbappe u la mih shakhmat ban kynjat hi ïa ka Penalty bad u la ïoh ban thep ïa ka kol kaba hynriew jong kane ka lympung.Ha ka minit kaba 81, u Mbappe u la ïoh biang sa kawei ka kabu ban pynïakhaid da 2-2 kol.Haduh kaba kut jong ka kylla miet, baroh arliang ki la ïakhaid bad thep mar 2-2 kol.Ha ka kylla step jong ka Extra Time, ka France ka la ïaleh ban thom ïa ka kut iada ka Argentina.Ha ka kylla miet jong ka Extra Time, u Messi u la ïoh ban thep ïa ka kol kaba lai jong ka Argentina.Hynrei ka France ka la ïoh ban pynïakhaid noh ha ka minit kaba 117 haba u Mbappe u la kynjat hi ïa ka Penalty ban ïoh syndon ïa ka Hat-Trick.Haduh ba kut ka Extra Time, ka jingïalehkai ka dangïakhaid da 3-3 kol.Ha ka kynjat Penalty, ka France ka la sdang ban ïoh mynsiem haba u Mbappe u la ïoh ban thep kol, hynrei u Albiceleste u la ïoh ban pynïakhaid da 1-1.U Coman uba mih hadien u khlem lah ban thep kol. U Dybala u la ïoh ban pyntam ïa ka Argentina da 2-1.U Tchouameni uba bud u la kynjat sharud haba ka Argentina ka la kyrmen lypa ban ïoh ïa ka jingjop. U Parades u la pyntam shuh shuh ia ka Argentina da 3-1 kol ha ka penalty.U Kolo Mauni u la ïoh ban thep na ka bynta ka France ban pynhiar ïa u namtam da 3-2 kol. U Montiel u la pyntam da 4-2 kol bad ïoh syndon ïa ka nam lahduh jong ka World Cup ha ka sien kaba lai hadien 36 snem.U Messi uba la dep ïakhun haduh 20 snem ha ka World Cup hynrei ha ka snem ba u la rai ban shongthait syndon u Messi bad ka kynhun jong ka Argentina ki la ïoh ban khur ïa ka jingjop kaba donburom na ka bynta jong u bad  ka Argentina.Ïa ka nam golden boot lane u rangïalehkai ba la ïoh ban thep kol bun kol la rah da u Mbappe uba dei ruh u rangïalehkai uba la rah ïa ka nam young player ha ka World Cup 2018 ha Russia.",Rah biang ka Argentina ïa ka namlahduh FIFA World Cup,https://kynjatshai.com/khubor-ialehkai/rah-biang-ka-argentina-ia-ka-namlahduh-fifa-world-cup/
"Haba ngi phai dien katkum ki khana barim kiba long pateng la pateng bad ki dak ki shin ba paw tyngkreiñ ha ki. Kine ki longshuwa jongngi ki kren bad pyni lyngba ki dak ki shin tyngkreiñ ha snieh jong ka Mei Mariang ka long shisha kaba lyngngoh ha ngi ki longdien. Namarkata hato kine ki long tang ki puriskam mo ha ngi ne hato ki dei ki pharshi ne tang ka jingïanujor ne ki dei ki thymmei jong ka tipbriew tipblei ne ki dei tang ki thymmei ïalehkai tamasa, ne ki dei ki thymmei jingleh danda ki long shuwa ka bieij ne dei ki thymmei ban pyntieng pynsmiej ha ngi ki longdien ne ngi dei ki bieij tasam ban shu ïa bud ïa ka philosophy ba thoh ki nong Egypt, America, Nong Greece ne nong Bilat, nong Spain bad Portugal ne ki jingthoh jong ki nong Hebru, kumjuh ka Latin bad kiwei ki nongthoh.Haba nga shim ïa ka pyrkhat briew lada biej pule ne stad pule la sngewthuh ba ngim ïa kot shuh ban sngewthuh ïa kaei kaba ki longshuwa ki la pyni bad ai jingïathuhkhana la ki dei kiba don jingmut ne skhem jingmut ruh. Ha ki biej pule bad bieij pule ko la dum ngiew ngiew ngaw ngaw ban ïoh ïa ki dak ki shin la sngew pynban kum ki kam thamula. Katba ha ki stad pule kim ïohi shuh ïa ki khana pateng bad ka dak ki shin la shu ïa compare tang kita ki riewstad pyrthei bad ïa ka philosophy jong ki. La kheiñ dewthala lut ïa ki khana u barim bad ki dak jong ki. U mynhyndai u biej pule hynrei u stad Blei u long katkum kaba wan ha u nongbuh nongthaw sha ka dohnud briew ha pyrthei. Haba nga thoh ïa kine nga thwet ban lap dien ïa ki khana ryngkat lang kine ki dak ki shin. Kumta haba nga thwet nga wad jingtip bad phai noh sha ki paralok ban ai jingmut lem ba ka pyrthei kan shai ha la ïing ym ban wanrah jingshai ne pan kylliang sha kiwei.Lyngba ka jingdum tliw khlem ioh jingmut ka wan mih ka jingkylli ba ki lok ruh kin ïa tynrong lem ïa kiwei:-1.Balei la wan mih ka niam ieid Blei ha pyrthei.2.Ka mut aiu ka niam tipbriew tipblei ha pyrthei.3.Balei ïa ki shyieng la buh shi jaka hapoh ka longkur.4.Ka mut aiu ka maw thep shyieng.5.Ka mut aiu ki mawlynnai.6.Haba ong Mawbynna don lai tylli kiba jrong uba hapdeng u kham jrong bad don ka mawkynthei ka mut aiu?7.Ka mut aiu ka thang lynter?8.Ka mut aiu pat ka thang phur ka siang (pep bah)?9.Haba phur yn leh kumno?10.Ka mut aiu ka ksiang bad mei rang (pliang) ryngkat ka bisli iam briew haba phur?11.Kumno yn tang ksiang haba phur?12.Balei la tem mei rang (pliang) haba phur?13.Katno tylli ki jait ksiang yn tem haba phur? Bad yn tem ha kano ka rukom?14.Shuwa ban dum ki ksiang, pliang bad bisli, yn tem ban wad mynsiem balei?15.Hangno yn ioh mynsiem?16.Kumno yn tem bad put haba wad mynsiem?17.Daei la shna tyngshop ban thep mynsiem shuwa ban thang.18.Ka mut aiu ka thep shyieng bad shano?19.Mano ban pdiang ïa kita ki shyieng haba la wanrah?20.Don pat sa kata ka niam let ka mut aiu kane ka let?21.Hapoh ka let hap thung da u mawbynna bad hangno yn thung ïa uta u maw bad yn pynphai shano?22.Ka mut aiu kur?23.Ha kano ka dur la pynlong ïa ka kur?24.Hapoh ka kur mih ka kpoh phur bad kpoh Lyngdoh balei?25.Balei mih kine ki law Lyngdoh?26.Kumno yn leh niam ïa ki law Lyngdoh?27.Mano ban leh niam ha kita law Lyngdoh?28.Daei yn leh niam? Bad kumno yn leh niam?",“Ki Dak Ki Shin Bad Ki Khana Barim”,https://kynjatshai.com/sur-u-paidbah/ki-dak-ki-shin-bad-ki-khana-barim/
"Ka sorkar Meghalaya Democratic Alliance (MDA) ka la neh san snem kynthih naduh ba la thaw ïa ka ha u 2018 hapoh ka jingïalam u Myntri Rangbah u Conrad K Sangma, na ka parti NPP. Ha kane ka sorkar, ki don lang ka UDP, PDF, HSPDP, BJP, NCP, KHNAM bad ki MLA shimet. Ka Congress ka shong ha ka liangpyrshah hynrei hadien ka la twa noh hadien ba ki 12 ngut ki MLA kila mih ban leit ïasoh sha ka TMC bad mynta baroh ki 5 ngut ki MLA ka Congress kiba la shah sospon kila khreh mih lut na ka parti hadien ba kila shah pynshitom ha ka parti namar ba ki leit ïasoh lang ha ka sorkar MDA.Ka Congress ka dei kaba sniew bok ha kane ka snem kaba mynta namar ba ka hap ban duh lut khait ïa ki MLA na ka 21 ngut sha ka jiro katba ka TMC ka dei kaba bha bok tam namar ba na ka jiro ka ïoh 12 ngut ki MLA ha kane ka jylla.Ka sorkar MDA ka dei kaba lai ha ka jylla Meghalaya kaba neh baroh san snem, kaba nyngkong ka dei ka sorkar Congress kaba ïalam u Salseng C Marak ha u snem 1993-1998, kaba ar ka sorkar ka dei ka sorkar u MUA kaba ïalam u Dr. Mukul Sangma bad kaba lai ka MDA. Baroh kine ki sorkar kiba neh beit triang haduh san snem, ki dei ba ïalam Myntri Rangbah na ka jaitbynriew Garo, katba kiwei ki sorkar ba ïalam ki Khasi, kim ju neh baroh san snem bad ka khyllem noh tang shipor. Ka jaitbynriew Garo ka pynmih Myntri Rangbah san ngut kynthup u (L) Capt. Williamsong A Sangma, (L) u Purno A Sangma, u Salseng C Marak, Dr. Mukul Sangma bad u Conrad K Sangma, katba ka jaitbynriew Khasi ka pynmih Myntri Rangbah hynriew ngut hi, kynthup u (L) DD Pugh Diengdoh, (L) BB Lyngdoh, DD Lapang, (L) EK Mawlong, (L) Dr. Donkupar Roy bad u (L) Dr. FA Khonglam. Napdeng kine ki Myntri Rangbah Khasi, ym ju don uwei ruh uba lah ban neh ka sorkar haduh san snem hynrei ki khyllem noh shipor. U Salseng u la pynneh ïa ka sorkar san snem kum u Myntri Rangbah ha ka por ka Congress, bad kumjuh u Dr. Mukul Sangma katba u Conrad u la pynneh san snem jong ka NPP, bad baroh ki dei ki sorkar ba ïalam ki seng national parties katba ki sorkar ki seng riewlum kim lah ban neh haduh san snem.Ka la don ka jingkynnoh na ki paidbah ba ka jinghiar ka jingjop MLA ki seng riewlum ka dei namar ba ki ïamih bun palat kumba mih ki tit lyiur haduh ba u paidbah u king baïong ban jied ïano bad kane ka la pynpharia ia ka vote jong ki. Kane ka dei kawei ka daw kaba lah ban long kumta hynrei ha ka synshar paidbah, ym lah ban khang iano ïano lada kwah ban seng parti thymmai wat u riew shimet ruh bun kiba jop elekshon, khamtam ha kane ka jylla ha kaba ki briew kim ju peit parti than hynrei ki peit ïa ka jingleh bha jong u briew.",Neh ki sorkar baroh san snem ba ïalam u Garo,https://kynjatshai.com/editorial/neh-ki-sorkar-baroh-san-snem-ba-ialam-u-garo/
"U nongïalam ka Trinamool Congress Meghalaya uba dei ruh u nongïalam ka liang pyrshah ha ïingdorbar thawaiñ ka jylla, u Dr. Mukul Sangma, u la ong ba ka jingïarung ïamih na kawei ka seng saiñ pyrthei sha kawei pat kan don beit.U la ong ba ha kine ki bnai ki ban wan, kum kine ki jingjia kin sa paw khambun bad u la pynkynmaw ba ym tang na kawei ka seng saiñ pyrthei hynrei na kiwei ruh kin ïohi ba ki MLA jong ki kin phet sha kawei pat ka seng.“Hadien ba ngi la shim ïa ka rai rangbah, ngi ïohi ïa ka jingthrang jong ki paidbah ïa ka jingkylla,” u la ong.U la bynrap ruh da kaba ong, “haba ïadei bad ka jingthaw ïa ka sorkar ha u snem 2023; kumba ka long mynta ka paw shai ba ka don ka jingthrang ha kaba ki paidbah ki wan ban ïashim bynta bad kumba ka long mynta, nga kular ba kum ka seng saiñ pyrthei ha ka jylla, ka dei tang kane ka seng TMC ka ban lah ban shimti ïa ka jingsynshar, ba ïaid beit, ïaid ryntih.”Na ka liang u Dr. Mukul u la ong ruh ba dei ki paidbah kiba wad ïa ka jingkylla. U la ong ba kumba ka long mynta, ka TMC ka kiew bha da ka jingwan ban ïashim bynta jong ki paidbah sha ki jingïalang bapher bapher jong ka seng.Haba ïadei bad ka jingmih noh jong ki MLA ka seng bad ka jingpynïasoh jong ki sha kiwei pat ki seng; na ka liang u Dr. Mukul u la ong, “ngam kwah ban jer kyrteng mano ba leit shano; kine ki dei kiba lah don jingmut lypa naduh nyngkong bad ki lah dep shim ruh ïa ka rai.”“Ngi tip ïa kane bad ngi ruh ngi don la ka jong ka bynta kumno ban leh; kumba ngi ong uwei ne ar ne lai ki nongmihkhmat ki don kiba kwah ban kynriah ym tang na ka TMC hynrei na kiwei ruh,” la bynrap u Dr. Mukul Sangma.“Ngi lah tip katno ngut ki MLA na ka TMC kin rai ban leit pynïasoh sha kiwei pat ki seng, na ki daw bapher bapher. Ki don ki daw kiba na ka liang ka TMC ruh ka la rai ban wad da kiwei pat ki kyrtong, namar kam lah ban long ba baroh ki MLA kin ïoh ïa ka tiket na ka seng, bad ban jop ngi dei ban shai halor kane,” la ong u Dr. Mukul Sangma.“Baroh ki MLA kin ïakynduh jingeh bad hap ban trei shitom ban ïoh jingjop biang; kata ka dei ka jingshisha. Katno ngut kiba long MLA kim shym la lah shuh ban jop ha u snem 2018. Dei halor kine ba na ka liang ka seng ka la shim ïa ka rai ha ki katto katne ki konstitwensi ba ngi hap ban shim da kiwei ki lad bad ban buh da uwei pat u kyrtong,” u la ong.Shuh shuh u Dr. Mukul u la ïathuh ba ka TMC ka lah dep don ki kyrtong ha kito ki konstitwensi ba lah dep mih noh ki MLA jong ka bad u la ong ba kine ki kyrtong kin jop suk ïa ka elekshon ha u 2023.",Ym baroh ki MLA TMC kin ïoh tiket ban ïakhun ïa ka elekshon ha u 2023: Dr. Mukul Sangma,https://kynjatshai.com/sain-pyrthei/ym-baroh-ki-mla-tmc-kin-ioh-tiket-ban-iakhun-ia-ka-elekshon-ha-u-2023-dr-mukul-sangma/
"Ka jaitbynriew ka dei ka kynhun u khun bynriew kaba mih na kajuh ka tynrai ne ka thymmei longïing longsem, longdoh longsnam. Ka jingnangroi nangheh nangiar parum pareh jong ka longïing kiba na kajuh ka thymmei long bynriew ka pynsan ia ki suki pa suki ban long ka jaidbynriew. Kumta ngi shem ki briew kiba dei na kajuh ka ktien ka thylliej, ki don kajuh ka deity, ki juh ki riti ki dustur ka niam ka rukom bad kumta ter ter.Ia uwei pa uwei la kha ha ka jaitbynriew bad kata ka jaidbynriew na kaba u hiar long bynriew ka dei ka doh ka snam bad ka jait ka kynja jong u hi, ha kaba u ïa im ïa shong lang ha kajuh ka ri.Ka kamram bad ka jingkitkhlieh jong uwei pa uwei na ngi ïa la ka ri bad ka jaitbynriew kam shym ïa pher eiei ruh em na ka ka kamram bad ka jingkitkhlieh kaba ngi don na ka bynta ïalade bad ïa ka ïing ka sem. Khlem ka ri bad ka jaitbynriew ka long rynieng bad ka long bynriew jongngi shimet ka long lehnohei, kam donbor bad ka kut noh tang ha haw haw. Hangne ngan wanrah katto katne ki bynta kiba long kiba kamram kiba ngi dei ban leh ha ka ri bad ka jaitbynriew bad kita ki long:-Ka jingieid ïa la ka ri bad ka jaitbynriew kam shym ïa pher na kaba ieid ïalade bad ïa la ka ïing ka sem namar ba ka jaitbynriew ka dei hi ka doh ka snam bad ka jait ka kynja jongngi hi. Lada ngim ieid ïa la ka ri. Hato kata kam dei ka jingisih ïalade hi? Lada ngi kwah ban sngewthuh kham bha ïa ka jingieid ri, ngi dei ban thew da u dieng pruh jong ka jingieid ïalade bad ïa la ka ïing ka sem.Ka ïing ne ka longïing ka dei ka jingsdang jong kiei kiei baroh. Kaba bha baroh ka sdang na ïing. Ha kajuh ka rukom ka jingieid ïa la ka ri bad ka jaidbynriew ka sdang na ki rympei ïing. Kane ka kynthup ïa ka jinghikai jong ki kmie ki kpa ne ki longkmie longkpa ïa la ki khun ki kti ha ka liang ka jingkitkhlieh, ka jingieid ïa la ka jong ka iing kata ban shim ïa ka jingkitkhlieh na ka bynta ban leh bha, ban pynbha bad ban tei ïa la ka ïing ka sem ha ki liang baroh.Ka jingieid kaba ngi don ïa la ka ïing ka sem ka pynmih ia ka sap jong ka jingieid ïa la ka ri bad ka jaidbynriew. Kata ka jingieid kaba ngi don ïa la ka ri ka kyrsoi bad pynlong ïa ngi ban don ïa la ka jingkitkhlieh na ka bynta ban pynbha bad ban tei ïa ka. Yn ym lah ban don ka jingieid ïa la ka ri bad ka jaitbynriew khlem ka jingieid ïa la ka jaidbynriew bad ïa la ka ri. Kine baroh ar ki ïa iaid ryngkat namar ba ki dei ki juh kiei kiei kiba mih na kajuh ka sap tynrai jong ka longbriew manbriew.Ka jingsngew bad ka jingkhim mynsiem kaba tang ha nga bad tang ma nga ka long kawei na ki dawbah kaba pynran dien bad kaba pyntroiñ ïa ka jaitbynriew. Ka jingsngew bad ka jingpyrkhat tang na ka bynta la ka jong ka met ne na ka bynta ïalade marwei kam lah ban tei jingbha eiei ruh em. Hynrei ka ïalam sha ka jingpyntroin bad ka jingpynjot ïa ka jaitbynriew. Hooid ka long kaba shisha bad kaba dei eh ba ngin pyrkhat na ka bynta ïalade, hynrei wat ai ba kata ka jingsngew kan poi palat ïa u pud jong ka. Ngi dei ban don ka mynta bad ka jingpyrkhat na ka bynta ka jingbha bad ka jingbiang jong kiwei pat kiba ha ïing ba ha sem na ka bynta ki para doh para snam ha ka jylli jong ka jaitbynriew. Wat lada dei ban duh noh ïalade na ka bynta ka jingbha lang jong baroh.Ka mynsiem ban ai bad shakri ka dei ka kamram ba kongsan tam jong uwei pa uwei baroh na ngi na ka bynta ka ri bad ka jaitbynriew jongngi. Ka jingkhraw ka shong ha ka jingkhraw mynsiem jong ki briew jong kata ka jaitbynriew hi bad kata ka jingkhraw mynsiem ka dei ka jingkloi ban ai bad ban shakri.Kane ka kynthup ïa ka jinglen lade, ka jingaiti, kaba ai da ki jingai kaba trei da ki kam, na ka bynta ban tei ïa la ka jaidbynriew. Ka jinglen lade bad ka jingaiti ïalade na ka bynta ka ri bad ka jaitbynriew ka long ka jingieid ri kaba khraw bad ba kynsai tam. Ka mynsiem jingaiti lut bad ka jinglen lade ka long kaba kordor katta katta bym lah ban ïa nujor bad ka ksiar ne rupa lane bad kano kano ka spah ba kynja pyrthei. Don ha ka, ka burom bah kaba pynsah nam bad pynim kyrteng ïa ki riew len lade jong ka jaitbynriew jong ki kiba kum kita ki ioh ïa ka jingïaroh bad jingpyrto junom la junom.Ka kamram bad ka jingshakri ïa la ka ri bad ka jaitbynriew ka don ka dor kaba khraw bad kaba khia katta katta. Ha ka jingshisha ka jingtheh lut bad jingaiti lut ïalade na ka bynta ka jingbha bad ka jingbit jong ka jaitbynriew, ka dei u thied snam jong ka jingim bad jingsam jong ka. Khlem kane ka mynsiem kano kano ka jaitbynriew kam lah ban im slem bad iai sah ha sla pyrthei namar ba kim don lane ba ki duna ka mynsiem jingshakri bad jingaiti lut. Ka jingshakri ïa la ka ri bad ka jaitbynriew ka dawa ïa ngi ba ngin leh eiei kaba bha ïa la ka jaitbynriew, kumno ban tei ia ka ha ka jinglong jingim ka burom ka akor ka tipbriew tipblei ka ioh ka kot ka man bha bad ka roi ka par na ka bynta ka jingbit bad jingkhlaiñ jong ka ha ki liang baroh.Namarkata ai ba ngin long kiba khraw mynsiem da ka jinglah kloi ban ai ïalade sha ka jingshakri jaitbynriew. Ia ngin thom pyrshah ïa ka jingkhim mynsiem jong ka jingsngew ne jingpyrkhat shimet ba tang ïalade.",Ka jingshakri ïa la ka ri bad ka Jaitbynriew ka dawa ïa ngi ba ngin leh eiei kaba bha na ka bynta ka ri,https://kynjatshai.com/sur-u-paidbah/ka-jingshakri-ia-la-ka-ri-bad-ka-jaitbynriew-ka-dawa-ia-ngi-ba-ngin-leh-eiei-kaba-bha-na-ka-bynta-ka-ri/
"U President ka Hills Farmer Union (HFU), u Bah Commander Shangpliang hynnin ka sngi ka  29 tarik Lber, 2023, u la ïoh ban  plie pyrda ïa ka Annual School Sports Meet, 2023 jong ka St. Mary’s Higher Secondary School, Rangblang South West Khasi Hills District  kaba la pynlong ha madan ïakehkai jong kane hi ka skul.Ha Kane ka sngi hashwa ban sdang ïa ki jingïalehkai bapher bapher na ki khynnah skul la ïoh ban pynlong  ïa ka jingïalang ba lyngkot ha kaba u Bah Commander Shangpliang  kum u kongsan u la ïoh ruh ban pynher ïa ka lama jong ka skul. La ïoh ban pynsngew ruh ïa ka Jingrwai jong Skul (school anthem) , St. Mary’s Rangblang. Hadien la ïoh ban pynlong sa ïa ka March Pass ha kaba ki khynnah skul na la ki jong ki jong ki House  kiba  la wan ban ïashimbynta, bad ka jingbam smai ba la ïalam da ka Emierbahun Ïawphniaw ryngkat kiwei pat ki khynnah.Ha kajuh ka por  la ïoh ruh  ka jingkren lyngkot na u Parish Priest jong ka Rangblang Parish, u Rev. Fr. A. Rongrin bad kumjuh na u kongsan, Bah Commander, kiba la ai mynsiem ïa ki khynnah skul ba kin trei shitom bad buh ïa ka thong ha ka jingim khnang ba kin long kiba jop.Ha kane ka sngi la sakhi  ba ka la long shisha kaba i shongkun bad kaba ïaid beit ïaid ryntieh lyngba da ki jing ïashim bynta ki khynnah skul ha kiba bun ki jait jing ïalehkai ha ka jing ïa donlang ruh ka Headmistress jong ka skul, Kong Maria Swer, ki nonghikai bad kumjuh ki kmie ki kpa kiba la wan sakhi ïa kane ka tamasa ïalehkai ba shisien shisnem jong ki khynnah skul.",Plie pyrda u Bah C.Shangpliang ïaka Annual School Sport Meet 2023 ka St.Mary’s H.S.S Rangblang,https://kynjatshai.com/khubor-ialehkai/plie-pyrda-u-bah-c-shangpliang-iaka-annual-school-sport-meet-2023-ka-st-marys-h-s-s-rangblang/
"SHILLONGKa Talent Identification program lane ka program kaba ïit ne wad ïa ki khynnah don sap kala ïaid sha ka wat kaba ar (Phase 2) kaba long ha ka 29 tarik March 2023, ha Little Flower School, Sahsniang, Laskien C&RD Block, West Jaintia Hills District, ïa kane ka program la pynbeit da ka Meghalaya State Olympic Association, Dept of Sports & Youth Affairs, Govt of Meghalaya, ha ryngkat ka kynhun MSOA – ArmsPT(Edge10) – Sportality Group ka la test kumba 312 ngut ki samla kynthup saw tylli ki skul, ka Little Flower HS School, Evershine Sec School, Kymprup HS School bad Shalom School.Ha kane ka sngi la lap katto katne ngut ki samla na kitei ki skul kiba ka bor mareh ka ïajan bad ka sap international global standard, kata ha ka jingmareh ha ka 20M sprint bad la mareh 3.1 sekhon katba ka global speed ka long 3sekhon bad la don ruh kiba ba la mareh 2.6 sekhon kaba dei ka international global speed ha ka 10M speed ladder run. La thew ïa kitei ki samla baroh da ki timing gates ki jump mats ki tiar na ri phareng kiba rem dor kiba la pyndonkam da ki nongïalehkai Olympics.Lyngba kane ka program la lah lap ïa ki sap kiba kyrpang na ka bynta baroh ki jait jingïalehkai sports. Kane ka rukom wad sap lah ruh ban sngewthuh kano ka jingïalehkai kan long kaba biang ïa ki samla ban pynkhreh khnang ba kin poi sha ka thong jong ka Olympics.Kum ban shu pynkynmaw ba ha ka phase-1 la dep test ha u Naitung 2022 kumba 4541 ngut na baroh ki 12 distrik bad la shah jied kumba 200 ngut kiban sha hikai kyrpang ha ki briew kiba la tbit (expert) kumno ban nang pynbha ïa la ki jingïalehkai ban ïoh ban sei ïa ki sap kyrpang lyngba ka sap ki riewstad Olympic. Namar ka jingseisoh jong kane ka rukom wad ïa ki sap ka sorkar ka la phah ïa ka MSOA ban pynlong ïa ka program ha ki block bad la bthah ban test shiphew hajar ngut ki samla. Haduh kane ka sngi la dep test kumba 4300 ngut hapoh khasi jaintïa bad ka program kan dang bteng sha kiwei kiwei ki C&RD block ka jylla Meghalaya.Ki 200 ngut ki samla kiba shah jied ha ka phase-1 ki la nang ïaid ha ka jingshah hikai kaba kyrpang naduh u bnai February 2023 bad kin wan poi ha Shillong ha ka EPP Camp ka ban long hapoh NEHU SAI Campus, naduh 1tarik haduh 3  Ïaiong 2023 ha kaba ki ‘riewpaw jong ka Olympics kin sa don ban khmih bniah ïa ka jingshah hikai kitei ki samla ha ka jingïadonlang ryngkat ki longheh jong ka tnad Sports and Youth Affairs jong ka sorkar Meghalaya.",Jam ka jingïit sap  jong ka MSOA sha ka wat kaba ar,https://kynjatshai.com/khubor-ialehkai/jam-ka-jingiit-sap-jong-ka-msoa-sha-ka-wat-kaba-ar/
"U nongïalam ka Trinamool Congress Meghalaya uba dei ruh u nongïalam ka liang pyrshah ha ïingdorbar thawaiñ ka jylla, u Dr Mukul Sangma u la ong, “haba ngi peit ïa ki mat kiba ïadei bad ki kam lehnoh, ka donkam ban don ka jingïakren; ngi dei ban ïaroh ha kawei ka bynta, haba ka sorkar ka pyrshang ban don ka jingïakren ïasuk bad ka seng HNLC”.Haba kren sha ki lad pathai khubor u la ong, “ngi ruh ngi kwah ban ïohi ha ka por jong ngi; la ki nongïalam ka HNLC ki thrang shisha lane ka HNLC ruh kan long kumba ngi ïohi ïa ka ANVC. Ka sorkar kan shim por ban ïakren ïasuk namar kan hap ban peit bha.”“Ha ka por jong ngi ruh, ngi la pyrshang ban wanrah ïa ka HNLC, sha ka miej ban ïakren ïasuk hynrei ka shim por. Ka bha shibun ba mynta ki la sdang ban ïakren biang, hynrei kaei kaba ki leh; nga sheptieng ïoh kan wanrah ïa ka jingbymshaniah shuh na ka seng,” la ong u Dr. Mukul Sangma.U la bynrap da kaba ong, “ka sorkar jylla ka dei ban shimkhia bad ban pynpaw shai ïa ki mat jingdawa kiba la thoh khnang ba yn lah ban ïaid shakhmat ha kane ka jingïakren ïasuk.”U Dr. Mukul u la ong ruh ba katba ka jingïakren ïasuk ka dang ïaid, ka sorkar ka dei ban weng shuwa ïa baroh ki mokotduma kiba la ujor pyrshah ïa ka HNLC, ‘tad haduh ban da dep ban ïasoi ïa ka soskular’.“Nga sheptieng ba ïoh kine kin dei ka bynta ka ban pynlong ïa ka jingduh jingshaniah. Kumba donkam ïa ka jingshaniah wat ha ka ïing ka sem, kumjuh ruh ha ka imlang ka sahlang. Kumta ka sorkar ka dei ban don ka jingshaniah bad kaei kaba ki shim haba ïadei bad kano kano ka mat, ki dei ban shimkhia ban ïohi ïa u soh ka jingjop,” la bynrap u Dr. Mukul Sangma.",Dei ban weng shuwa ïa ki mokotduma katba dang ïakren ïasuk: Dr. Mukul Sangma,https://kynjatshai.com/khubor-kyllum/dei-ban-weng-shuwa-ia-ki-mokotduma-katba-dang-iakren-iasuk-dr-mukul-sangma/
"Na ka bynta kito ki nongpule kotkhubor ki bym smat lane ki bym pat shang kylleng kylleng ban ïohi, ban tip bad ban mad ïa ka jinglong jingman jong ki briew bad jingitynnat ka mariang ha ki shnong ki thaw jong ka Ri Khasi, Jaintia bad Garo, sngewdei ban ai jingmut ïa phi ban leit sha ki shnong jong ka thain War Jaiñtia, War Hima Khyrim, War Hima Sohra, War Hima Mawsynram, War Hima Maharam, War Hima Langrin bad ka thaiñ Nongtrai jong ka Hima Langrin bad ka thaiñ Nongtrai jong ka Hima Nongstoin, ha ka por Synrai. Ki shnong jong ka thaiñ Mawrok ha Hima Rambrai ruh ki long ki jaka kiba bitdor bad kiba itynnat bha ban leit jngoh kai, bam lyer bad ban tip ïa ki jinglong jingman jong ki briew.Ha kaba ïa dei bad kane ka bynta, une u Nongthoh u la leit jurip ïa ka shnong Mawpon. Kane ka shnong ka don kumba 15 km shathie na Nongstoin bad ka hap hapoh ka Hima Nongstoin Syiemship, West Khasi Hills District. Lada leit sha kane ka shnong (Mawpon) na Nongstoin hap ban leit da ka Kali Bolero Pick-up na Nongstoin sha Nongpyndeng, sha lad Nongsba, sha Risiang, kam ïa ka Wah Umiang sha kadiang ban poi ha Nongmynraw, nangta sa poi ha Mawpon.Ki pud sawdong jong Kane ka shnong jong kane ka shnong ki long; Shatei ïa khap bad ka shnong Nongmynraw, shathie ïa khap bad ka wah Kynshi, Mihngi ïa khap bad ka wah Kynshi bad ka shnong Sangriang, Sepngi ïa khap bad ka shnong Maweitksar. Ki shnong kiba ïa jan bad ka shnong Mawpon ki dei ka Maweitksar, Mawlangriang, Nongmynraw, Nongriangpoit, Nongthymmai, Mawpharduh, Mawkynjoin bad Sangriang.Kane ka shnong Mawpon, kaba la kynjoh 100 snem, ka don 70 tylli ki tnum ïing bad ki khlieh briew ki don  240 ngut ki shynrang bad 280 ngut ki kynthei, baroh ki don 520 ngut. Ha shnong ki don ar tylli ki Balang (niam), ka Balang Presbyterian 29 tnum ïing bad ka Balang Katholik 41 tnum ïing. Ki skul ki don ar tylli, ka L.P deficit bad ka SSA U.P, ha baroh ar ki don 59 ngut ki khynnah skul bad ki nonghikai ki don 6 ngut. Kiba la pass B.A ki don 2 ngut bad kiba la pyndep ïa ka Matrik ki don 35 ngut.La seng ïa kane ka shnong da ki lai kynthei, ka Niawni Puwein, ka Riwir Puwein bad ka Laipyrdi Puwein kiba la kam ïa ka khyndew bah ba la khot ka Khyndew Puwein. Hadien la wan mih pateng sa ka Niewshong Marshra, ka Pahshong Puwein, ka Liarksan Sohphoh, ka Monpah Puwein, ka Laipyrdi Puwein bad ka pharmuit Marshra bad hadien shuh shuh la wan hiar pateng sa ka Perimai Puwein, ka Helina Puwein bad ka Iawni Puwein, kiba dang im haduh mynta mynne, lait noh ka Niawni Puwein kaba la khlad noh ha ka snem 2011.Lait noh tang 2 tnum ïing kiba kamai ha ki kam khaïi bad trei sorkar, kiwei ki 68 tnum ïing ki dei ki BPL lane kiba duk bad kyrduh bha. Ka kam jong kiba bun ki long ïing ka dei ka kam rep. Ki rep riewhadem, Phanmungor, Phankaro, Phandieng, Shriew, Sying, Sohngang, Sohkhia, Pathaw, Nei, bun jait ki Sohmynken,  Tyrso, Sohjew, Sohñiamtra, Sohpriam, Sohiong, Kait, Sohkynphor bad kiwei, tangba ki jait soh kim da man bha ba bam khniang bad iaptram ki diengsoh. La kham bun tylli ki snem ki mar rep kim da long namar ba la ktah ka mariang bad ha ka snem ba leit namar ba jur u slap ki jingkheit ki la julor palat.Nalor ba rep ïa ki mar rep, ki don  kumba, 5 ngut ki nongri masi, khyndiat ruh kiba ri blang, Jan baroh ki ri syiar khasi mar mar 9-12 tylli shi tnum ïing ban bam doh bad ban die, ki don kumba 4 ngut kiba nang ban ai kynbat puh bseiñ, dait ksew, dait miaw bad kiwei ki mrad lane  lada don ka proi, mynsaw, kem prum, ur bad kheiñ shyieng, don 2 ngut ki nongpynkha khun, don ruh 3 ngut kiba tbit ban thaiñ khoh, star, kriah, shang, ruh, shylliah thri ban shoh kba, thain knub, prah, mula, shylliah siej, shylliah tyra, shylliah thiar kiba bad kiwei kiwei, suh jaiñ tang 1, shnong dukan ha Nongstoiñ kumba 10 ngut bad ki nongkhwai dohkha ha Wah Kynshi kiba ioh dohkha shibun ban bam bad ban die ha iew Nongstoin. Ki riew rangbah jong ka shnong ki la ïathuh ha une u nongthoh khubor ba ha ki khlaw ba kham pajih na shnong, kynthup ha ki khlaw ha ranab bad ki riat jong ka Wahkynshi, ki dang don ki sniang khlaw, ki syiar khlaw, ki ñiuhrei, ki Sim babun jait bad ha ki katto katne ki jaka dang don ki Khiat ruh. Ki la ïathuh ruh ba ha ka snem 2009 ka la don ka jingphuh syntiew ki siej bad la wan mih shibun ki khnai kiba bam ïa ki syntiew siej bad ki la pynjot ruh ïa ki jingthung jingtep ba la wanrah ïa ka jingduh ka ba jur ha ki nongrep.Haba kren halor ki jingiarap jong ka sorkar ki rangbah bad ki longkmie jong ka shnong ki la ïathuh ba ka don kawei ka Anganwadi bad ka Anganwadi Helper kiba ïarap ïa ki khynnah ha shnong ban pynkmen bad pynsngewthuh katba lah halor bun kiei kiei bad ban sam ïa jingbam tei met. Halor ka koit ka khiah jong ki khynnah bad ki kynthei ba dang armet bad dang aibuin ym don Asha ha shnong ban ïa khmih lem. Ki khynnah ba 6 bai haduh, 3 snem ki don 35 ngut bad kiba 3 snem haduh 6 snem ki don 45 ngut. La jar katta ruh ki don tengkhat ki ANM ki wan ban ai injek ha shnong, la ïathuh ki rangbah bad ki longkmie. Ki la ïathuh ruh ba ka Sub-Centre ka don ha Mawkadiang kaba jngai kumba 15 km da ka kjat na shnong bad kumba 18 km da ka kjat sha Civil Hospital kaba ha Mawïaban.Haba phai biang sha ka jingkner ne khlem kner ka sorkar, ki la ïathuh ba ka PWD kam pat ai surok ïa ki, ka PHE ruh kam pat leh ei ei ïa ka shnong, ka Agriculture, Horticulture, Soil bad Water Conservation, Water Resources, Forest, Veterinary, Sericulture, Fishery bad kiwei kiwei ki tnat sorkar kim pat pynjaw ei ei ïa ka shnong. Tang ka Education, Social Welfare, ka ICDS bad ka C& RD ki la kham kner da ki skhim bapher bapher.Kaba sngew sangsot ïa ki nongshongshnong hangne ka long ba shiteng na ki, kim don khyndew lajong hynrei ki dei ki Nongshongsap lane ki nongshongthap. Kine ki dei na ka kur Marshra, Marshillong, Iawlar bad  Sohphoh. Tang ka kur Puwein kaba long ka trai khyndew ha Mawpon. Kaba sngewsih jur ka long ba hapoh kane ka Kur, ka don hapdeng ka Mokutduma ba ïa knieh ïa ka jinglongtrai halor kane ka khyndew kur. Ki nongshongshnong ki la ïathuh ba kane ka la sdang naduh 1992- 1993 bad ka dang bteng haduh mynta , kaba la wanrah ïa ka jingïakynat ka ba jur ha shnong ha thaw bad ka la ktah ruh wat ïa ka jingpalei mynsiem jong kiwei ki kur.Ki jingeh kiba ka shnong Mawpon ka dang ïa kynduh haduh mynta ki long halor ka kam Sordar lane ka kam Rangbah shnong. La kynnoh ba u Sordar shnong u ba mynta um kit satia ïa ka khia ka shon jong ka shnong bad bun ki jingmyntoi kiba ka shnong ka dei ban ioh, ka la duh non bad bun ki kam shnong ki la pulom noh namar um ju don ha shnong hynrei u sah lynter ha Nongstoin ba u hap ban korbar ïa ka business lajong. Bun bah ki kam kiba ïa dei bad ki bor sorkar ha ki kam pynroi pynsan jong ka shnong, ka shnong la shu duh ei. Bun ki briew jong ka shnong ki la ong ba ka la bha shibun ïa u ban resign noh na ka kam ban ym long ka diengpyngkiang ïa ki kam shnong.Ki jingeh kiba kham kongsan jong ka shnong ki long ka jingbym don surok PWD. Mynta ka don tang ka surok jong ki trok four-wheel ba kit dieng supply bad rnga ha ki snem kiba mynshuwa.Mynta tang ki Bolero Pick-up (four-wheel) kiba lah ban poi sha shnong lyngba Kane ka surok khlaw, kata ruh ba la ïarap da ka skhim 100 sngi (NERGS) hangne hangtai. Ka skhim umbam umdih na ka PHE ruh kam don satia ha shnong katta ruh la 48 snem naduh ba ioh jylla lajong. Ia mynta ki nongshongshnong ki ioh um na ki katto katne ki wahduid kiba tyrkhong noh ha ki bnai tlang. Don ruh ki tnum ïing kiba shu ioh um ma dei mata na ki tyllong um na ki lawbniap kiba pajih bha.Ha ki bnai  slap pat (April – September) ka shnong ka ïoh umslap. Sa kawei pat ka jingeh ha shnong ka dei ka ding ilektrik. Ki Post ilektrik ki la don, ki sainar ki la dep teh pynpur ka Transformer ruh la dep pyndait hynrei ka ding ilektrik kam don namar la sniew ka Mashin (Transformer). Ki paidbah jong ka shnong  ki kyntu ïa ka MeECL ban wan ai noh ïa ka ding ilektrik ban lait na ka jingshong dum. Na ka  liang jong ka koit ka khiah ruh ki paidbah nongshong ki la ud bha namar kim don ki lad jingiarap kiba jan ban ioh ïa ka jingkoit jingkhiah. Kumta ki kyrpad jur ïa ki bor sorkar ban buh noh ïa ka PHC ha Risiang lane ha thaiñ ba kham jan ban ioh jingmyntoi lem kiba ha ka thaiñ Nongtrai. Ki jingpang kiba kynrei ha shnong jong ki dei ka Flu, prie-pynhiar, Suhot, Malaria, ka bampong ha ki khyndiat ngut. La ïathuh ruh ba bun ba bun ba la kha khun ha hospital.Na ka liang ki nongmihkhmat ki MP, MLA, MDC, ki rangbah bad longkmie ki la ïathuh ba baroh ki MP Kim shym la ïarap skhim ei ei ruh. U MLA u la ïarap 5 kg u khaw shi ïing bad u MDC 2 kg. Ha ka jingai rashon la ai khaw AAY tang shi ïing, khaw PHH 42 ïing bad u khaw non-NFSA 29 ïing. Ka shnong ka khlem ioh ei ei shuh lait noh tang u khaw. Ki la kynnoh ruh ba wat ha ka jingai khaw ruh ki nongmihkhmat ki leh politics. Ki la ïathuh ruh ba u MLA ba mynta um pat wan jngoh ïa ka shnong jong ki wat hadien 3 snem ruh.Ha ka liang ki Mobile service pat kane ka shnong Mawpon ka ioh network na ka Jio Tower ha Mawlangriang bad ha Sangriang bad nangta na ka Cell One Tower ha Mawnar, Nongpyndeng bad Umdohlun.Ki kur kiba don ha kane ka shnong ki dei ka Puwein, Marshra, Iawlar, Sohphoh bad ka Marshillong.Kane ka shnong ka long kawei na ki shnong Nongtrai. Ka long kawei na ki shnong Nongtrai kaba itynnat bha ha ka mariang. Ka shnong ka don hajan tmier jong ka riatbah kaba noh sha Wah Kynshi ha kaba la mut ban den ïa ka Kynshi Stage-I Hydel Project jong ka kompeni Athena bad kaba khlem seisoh ei ei.Ka area naduh shnong shaduh phang sepngi bad shaduh phang shatei ka long ka pyntha phlang ba ka pynitynnat shuh sbuh da ka jingdon ki wahduid kiba don dohthli bad shalynnai bad hateng hateng ki lawlynnong bad ki lawbniap. Namar ba ka long padun kum ka jin kulai bad kaba kynjang, nangne lah ban iohi ia bun ki bynta jong ka Ri Lyngngam, ki syntai lum jong ka South West Khasi Hills kum u Kohtyllaw, u Kubuit, Kubah, u Niangram, syntai lum Wahkaji-Umjarain, u Kyllailyngsngun bad u syntai lum Ngundilang. Lah ruh ban iohi ïa u lum Mawthadraishan bad bun ki bynta jong ka West Khasi Hills. Oh ka dei ka jaka kaba paka tam ban wan kai ki nongshang pyrthei  lane ka jaka ba shnong ki blei.","Ka Shnong Mawpon, Nongstoiñ Syiemship, West Khasi Hills “Jingtip ngi wad sawdong pyrthei, jingtip la shnong ngim tip eiei”",https://kynjatshai.com/sur-u-paidbah/ka-shnong-mawpon-nongstoin-syiemship-west-khasi-hills-jingtip-ngi-wad-sawdong-pyrthei-jingtip-la-shnong-ngim-tip-eiei/
"Ki nongshong shnong ka Mawbah, Mylliem Syiemship kiba la palat 18 snem ka rta kynthup kynthei bad shynrang ki la jied ïa u Bah Aresstone Thabah kum u Rangbah Shnong ba thymmai kane ka shnong lyngba ka elekshon ba la pynlong ha ka 03 tarik u Jylliew, 2023 ha Tender Child Secondary School katkum ka Rule 10 (3) jong ka Administrative of Mylliem Syiemship Rules, 2015 of the KHAD( Appointment and Succession of Syiem, Deputy Syiem, Electors and Rangbah Shnong of Mylliem Syiemship) Act, 2007.Ka jingjied ia u Rangbah Shnong ba thymmai ka la ïaid beit ïaid ryntih wat la kala don ka jingïa nia hapdeng ki arkynhun, hynrei tang hadien kato katne por la lah ban tem ia ka bad ka jingthep vote ka la bteng biang.Ki arngut ki kyrtong kiba mih ban ia khun ia ka  kam Rangbah Shnong ki dei u bah Aresstone Thabah bad u bah Kishan Nongkynrih.Hadien ba ka jingthep vote ka la dep ki la pynlong da ka jingianiew vote ha kaba ki arliang mamla ki la don bynta lang  bad ha kane ka jingïañiew vote u bah Thabah u la ïoh 218 vote katba u ba la ïakhun pyrshah na ka bynta kane ka kam Rangbah Shnong u Bah Kishan Nongkynrih pat u la ioh 126 vote. Ia ka result la pynbna da u Rangbah Shnong barim u bah David Syiemlieh.Haba kren sha ki paidbah hadien ba ki la dep ban ñiew ia ka vote u bah Kishan u la ai khublei ia ki paidbah kiba la kyrshan ia u wat la um shym la ioh ka jop hynrei kin ia treilang na ka bynta ka bit ka biang jong ka shnong ka thaw.Na ka liang u Rangbah Shnong bathymmai u bah Aresstone Thabah haba kren sha ki paidbah u la ong kane ka jingjop ka dei ka jingjop jong u paidbah, u la kyntu ia baroh ba kin ia treilang kum ki nongshong shnong.“Ngi don la kajong ka liang hynrei haba ngi kyrshan ïa la ujong u briew uba ngi kyrshan hynrei kane kam mut ba ngin ia leh pyrshah sah, ngin ia treilang na ka bynta ka bha ka miat jong ka shnong ka thaw,” u la ong.U la bynrap ruh da kaba ong ba ma u bad u bah Nongkynrih kin ia trei ryngkat ryngkat ban kyntiew ia ka shnong ka thaw la ka dei ha kano kano ka bynta.Na ka liang ki paidbah ki la pynkup burom ia u Rangbah Shnong ba thymmai bad ïaid saw dong ka shnong ka thaw ha ryngkat ka put ka tem.",Da u Bah Aresstone Thabah jied ki nongshong shnong kum u Rangbah Shnong ba thymmai ka DS Mawbah,https://kynjatshai.com/khubor-kyllum/da-u-bah-aresstone-thabah-jied-ki-nongshong-shnong-kum-u-rangbah-shnong-ba-thymmai-ka-ds-mawbah/
"Ka Khliehiongriang ka la ïoh ban khur ïa ka 3 poiñ ha ka jingïakhun pyrshah ïa ka Luti Tuber SW na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai. Ïa kane ka jingïalehkai la pynlong ha madan Kiang Nangbah Stadium, Jowai.Ïa ka kol na ka bynta ka Khliehiongriang la ïoh ban thep da u Same Dkhar haka minit ha ka minit ba 50 bad 90+1, u Arwan Dkhar haka minit ba 73 bad u Founder Passah ha ka minit ba 79.Katba na ka bynta ka Luti Tuber SW la ïoh ban thep da u Ribait Lhuid ha ka minit ba 9 bad u Baiahluti Dhar haka minit wa 15.Ka jingïakhun ba mynta ka sngi ka 30 Risaw kan long hapdeng ka Moosalyngkat pyrshah ïa ka Wahiajer ha ka por 12 baje mynsngi.",Pynliem ka Khliehiongriang ïa ka Luti Tuber da 4 kol,https://kynjatshai.com/khubor-ialehkai/pynliem-ka-khliehiongriang-ia-ka-luti-tuber-da-4-kol/
"Ka jingïalehkai jong ka lympung Super Division ka Amlarem Sub-Divisional Sports Association ka la ïaid mynta sha ka shi ba hynñiew ha kaba ka Seinbhalang Shkentalang FC ka la pynliem ïa ka Dongmihsngi Mupyut da 1-0, ïa kane ka lympung la pynïaid da ka West Jainta District Sports Association (WJDSA), Jowai.Ka Seinbhalang Shkentalang ka la khur ïa ka 3 poiñ ha kane ka jingïakhun ba nyngkong jong ki mynta ka aiom lyngba ka kol jong u Isac Surong uba la thep mar syn sdang ka jingïalehkai, kata ha ka minit ba 2.Ka jingïakhun na ka bynta kane ka lympung yn bteng biang ha ka 30 tarik mynta u bnai ha kaba ka Amlarem SC kan ïa aireng pyrshah ïa ka Umladkhur SC.",Super Division Amlarem: Da shi kol liem ka Mupyut ha ka Seinbhalang lyngba ka shi kol jong u Isac,https://kynjatshai.com/khubor-ialehkai/super-division-amlarem-da-shi-kol-liem-ka-mupyut-ha-ka-seinbhalang-lyngba-ka-shi-kol-jong-u-isac/
"Naduh ki nongmareh kai step haduh ki khynnah skul, ki nongtrei ophis haduh ki nongleit thied jingthied, ki nongleit nongwan ha kane ka jylla ki la mad jingeh na ka daw jong ka jingsniew palat ki surok.Baroh kawei ka sor Shillong, bad khamtam ha ki jaka kum ha Nongthymmai, Garikhana bad Demseiniong, ha kaba ki nongleit nongwan ki mad jingeh haba ki ïaid na surok; ha kaba da ki pulit pynïaid ïa ki kali(traffic policemen) ki hap shimkhia hi ban maramot ïa ki surok ba bun ka thliew.Na ka bynta kane, u vice president ka jylla na ka seng BJP Meghalaya, u Bah Wankitbok Pohshna u la kyrpad ïa ka sorkar jylla ba kan shimkhia mar mar, khnang ba ki nongshong shnong kin lah ban pynleit jingmut ha ka ban leit la ki jingtrei jingktah jong ki ha ka jaka ba kin tuklar ïa ki surok ba long thliew ha ki shnong jong ki.U Pohshna u la ong kumne, “Ngi sngewthuh ba ha kum kane ka jylla kaba la mad ïa ka jingjur u slap ha ka pyrthei, ha kaba ka jingmaramot ïa ki surok ka long ka kam ba eh.”“Hynrei, lem bad ka jingthmu ba biang na ka bynta ban maramot mar mar ïa ki surok, kane ka jingtuklar jong ki paidbah ka lah ban pynduna bad kan pynkut noh ïa ki jingeh baroh. Ngi ngeit ba dei ban don ka pisa noh synñiang la ka jong na ka bynta ban maramot mar mar ïa ki surok kiba la julor na ka por sha ka por ne ha ka jingshah lynshop ha ka mariang. Ka long kaba kyndit ba wat haba biang lut ki tiar ki tar, hynrei ka tnad ba dei peit ka dang don jingthmu ban pynbiang, ha kaba kum ka jingmaramot ba malu mala ïa ki surok kan trei mar mar bad ka jingpynslem ka lah ban pynsangeh noh ïa ka jingmaramot ïa ki surok ban pyntreikam. Lada ym pyntreikam ïa ka jingmaramot barit baria jong ki surok, te ka jingeh kan nang jur, ha kaba ka jinglut jingsep na ka bynta ban maramot ïa ki surok kan sa khia ïa ka pla ka tyngka jong ka sorkar,” ong u Pohshna, uba la pynkynmaw kawei ka jingong ba ong kumne, lada peit ïa ka kam ha ka por ba biang, ka lah ban pynduna ïa ka jingeh.“Kum ka nongkyrshan jong ka sorkar MDA, ka BJP ruh ka kloi ban pynkhreh ban ïatreilang bad kiwei pat ki paralok na ka bynta ban pynïoh ïa ka Meghalaya ka jylla ba biang. Lem bad ka jingtrei shitom, ngi lah ban pynthikna ba yn nym don kano kano ka thliew ha ki surok khnang ba ki paidbah kin lah ban rakhe ïa ka Khristmas,” ong u Pohshna.",Kynthoh ka seng BJP halor ka jingsniew ki surok ha ka jylla,https://kynjatshai.com/khubor-kyllum/kynthoh-ka-seng-bjp-halor-ka-jingsniew-ki-surok-ha-ka-jylla/
"Ka Mawkriah West  SC ka la ïoh ban jam sha ka semi final jong ka lympung SSA 4th DIVISION Football League 2023, lyngba ka jingpynliem ïa ka Mawkasiang ha ka jingïalehkai quarter final ba 3.Katei ka jingïoh lad ka Mawkriah kadei hadien ba ka jingïakhun ka la kut noh ha ka jingïakhaid da 0-0, kumta lyngba ka jingïoh kabu da ka penalty, ka Mawkriah ka la jam sha ka semi final lyngba ka jingjop da 4-3.Da katei ka jingjop, ka Mawkriah ka la kylla long ka kynhun ba lai ban ïoh rung (qualified) sha kane ka lympung, kata hadien ka Kharang SC bad Ïatyllilang SC.Ka jingïakhun ba mynta ka sngi kan long hapdeng ka Madan SCC bad Lamlynti FC ha ka por 2 baje noh phai sngi.",4th Division : Rung ka Mawkriah West sha ka semi final,https://kynjatshai.com/khubor-ialehkai/4th-division-rung-ka-mawkriah-west-sha-ka-semi-final/
"U Chief Secretary ka jylla Meghalaya, u Bah DP Wahlang, ha ka 14 tarik Ïaïong u la ïathuh ba ka Wahumkhrah bad ka Wah Umshyrpi ha Shillong ki dei ki wah kiba hap ha ka thup jong ki 45 tylli ki wah kiba jakhlia tam ha ka Ri, kumba la pynrung da ka National Green Tribunal (NGT).U Bah Wahlang u la ong ïa kane ha ka jingïalang ba la pynlong ha Yojana Bhawan Shillong halor ka jingpynthymmai bad ka jingpynbha ïa ki wah kiba kongsan ka Shillong kiba kynthup ïa ka Wahumkhrah, ka Wah Umshyrpi bad ka Wah Umkhen, ha kaba la ïadon ryngkat u Myntri Rangbah ka jylla u Conrad Sangma bad ki dkhot jong ki dorbar shnong, bad ki nongmihkhmat na ki seng ha ka imlang ka sahlang.Ban pynbeit ïa kane, u Bah Wahlang u la ong ba kane ka kam kan long kaba shim por bad yn ym lah ban buh por ïa ka jingpyndep ïa ka jingpynkhuid ïa kine ki artylli ki wah hynrei u la ïathuh ba la shim ïa ki sien jam kiba donkam da kaba ïatrei lang bad kiwei kiba don bynta lang khnang ba kane ka kam kan long kaba jop.",Rung ka Wahumkhrah bad ka Umshyrpi ha ka thup ki 45 tylli ki wah ba jakhlia tam ha Ri India,https://kynjatshai.com/khubor-kyllum/rung-ka-wahumkhrah-bad-ka-umshyrpi-ha-ka-thup-ki-45-tylli-ki-wah-ba-jakhlia-tam-ha-ri-india/
"Ka East Khasi Hills district administration myn ha ka sngi palei ka la dep phah da ka jinghukum halor ka jingmaham bam lum pisa beaiñ na ki dukan shimet bad kiwei pat ki building ha kane ka district.Ka la hukum ruh ïa baroh ki nongdie dukan ba kin buh da ki CCTV ha k dukan jong ki.“…lem bad ka jingkhmih bniah ban lait na kum kine ki kam beaiñ, katei ka administration ka la mana pyrshah ban lum pisa beaiñ na ki dukan bad kiwei bad yn pynshitom mar mar lada lap,” hukum u Deputy Commissioner, u R M Kurbah.“Ki nongdie dukan ki la shah hukum ban buh da ki CCTV ha ki dukan jong ki ha ki jaka ba biang na ka bynta ban ïoh jingïada bad ban lap ïa kum kine ki kam beaiñ ha ki dukan jong ki,” katkum katei ka jinghukum.Ha katei ka jinghukum, la ong ruh ba la don ka jingpynpaw ka jingsngewsih pyrshah ïa kum kine ki jinglum pisa beaiñ na ki nongdie dukan, nongseng kam lajong ne kiwei kiwei halor ka jingpan na ka bynta ka jingnoh synñiang ne kiwei kiwei kaba la pynsheptieng ïa ki trai dukan jong ki kam bapher bapher.Ha katei ka jinghukum, la ong ba kano kano ka jinglum pisa ha kylleng ka East Khasi Hills district ka bym pat ithuh da ka ophis jong u Deputy Commissioner, East Khasi Hills District, Shillong ne kiwei pat ki bor ba dei peit jong ka sorkar kaba long beaiñ.Kano kano ka jingïoh jingbit kaba la ithuh da ka bor ba dei peit ka long kaba biang na ka bynta ka kam ba dei bad hapoh ka por ba la ai, katkum katei ka jinghukum.",Maham ka EKH ban lum pisa beaiñ ha kylleng ka East Khasi Hills district,https://kynjatshai.com/khubor-kyllum/maham-ka-ekh-ban-lum-pisa-beain-ha-kylleng-ka-east-khasi-hills-district/
"U Myntri Rangbah ka jylla, u Conrad Sangma, ha ka 14 tarik Ïaïong u la pynlong ïa ka jingïalang ban ïatai halor ki jingduna kiba kongsan bad ban pynkhreh ïa ka rukom treikam bad ka lynti kumno ban pynthymmai bad pynbha ïa ki lai tylli ki wah kiba kongsan, kita ka Wahumkhrah, ka Wah Umshyrpi bad ka Wah Umkhen, da kaba shim ruh ïa ka jingai jingmut jong ki dorbar shnong.U Myntri Rangbah u la ong ba ka donkam ban don ka jingïaryngkat hapdeng ka mariang bad ka ïoh ka kot bad u la bynrap, “Ka jingïalang kaba ngi la pynlong mynta ka sngi ka long shi bynta jong ka mat kaba kham heh jong ka sorkar jylla ban don ka jingïaryngkat hapdeng ka kamai ka kajih, ka ïoh ka kot bad ka mariang, khnang ba lada la pynbiang ïa ki jingdonkam ha ka ïoh ka kot, la ri sumar ïa ka mariang ruh na ka bynta ki pateng ki ban wan.”La pynlong ïa kane ka jingïalang ha Yojana Bhawan, ha kaba la ïashim bynta u Myntri Rangbah ka jylla, u Symbud Myntri Rangbah ka jylla u Bah Sniawbhalang Dhar, u Myntri sorkar u Bah AL Hek, u Chief Secretary u Bah DP Wahlang, ki heh ophisar, ki dkhot jong ki dorbar shnong bad ki nongmihkhmat na ki seng ha ka imlang ka sahlang.Ha kawei pat ka liang, u Chief Secretary u la ïathuh ba bun ki kam ban pyntrei yn shimti ha ki jaka jong ka municipal hapoh ka AMRUT 2.0, bad u la bynrap ruh ba ha kaba ïadei bad ka NGT T.110 klur la mang ban pynkhuid ïa ka Shillong bad ïa ki sawdong sawkun jong ka.",Da ka jingïalang pynlong u Myntri Rangbah ban ïatai halor ka jingpynbha ïa ki wah ba kongsan,https://kynjatshai.com/khubor-kyllum/da-ka-jingialang-pynlong-u-myntri-rangbah-ban-iatai-halor-ka-jingpynbha-ia-ki-wah-ba-kongsan/
":U dkhot ka Ïing Dorbar Thaw Ain ka Meghalaya, u Bah Ronnie V. Lyngdoh u la kyntu ïa ka Sorkar jylla ba ka dei ban pynthikhna ba kam dei ban don kano kano ka jingpynthud pynwit ïa ka jingshna ka surok Shillong-Dawki da ki ‘riew khwan myntoi shimet. U Bah Ronnie V. Lyngdoh uba long u Nongïalam ka Liang Pyrshah u la ïathuh ruh ba ka Ïing Bishar Meghalaya High Court ka la kdew ba ym dei ban don kano ka jingpynwit ïa ka jingshna ka surok Shillong-Dawki, kaba kynthup ruh ïa ka jingshna ïa ka surok kaba lah ban ïaid saw tylli ki kali ha ka juh ka por na Umshyrpi sha Hynñiew Mer Upper Shillong.Ha kaba kren ha ki nongthoh kot khubor, u Bah Ronnie V. Lyngdoh ula ong ba ka jingpynthud ïa ka jingshna ïa katei ka surok bah ka long kaei kaei kaba sngewsih bad kane ka ktah ïa ka ïaid ka ïeng bad ka leit ka wan jong ki paidbah. “Nga la ong ïa ki nongpynïaid jong ka National Highways and Infrastructure Development Corporation Limited (NHIDCL), ba la da don kino kino kiba pynthud ïa ka jingtrei jong ka jingtei ka surok ki dei ban pyni lem sha ka khnang ban shim ïa ki lad ki lynti ba kan ym don ka jingpynthud ïa katei ka jingtrei.Shuwa jong kane, u Symbud Myntri Rangbah u Bah Prestone Tynsong, uba dei peit ïa ka tnad PWD u la ïathuh ba ka jingsangeh jong ka jingtrei ïa katei ka surok ka long namarba u Kontroktor ula ieh noh shiteng ïa katei ka kam bad dei na kane ka daw ba la hap ban khot Tender biang. U Bah Ronnie ula ithuh ba ki don ki dak ki shin jong ka jingshna biang ïa kane ka surok nambar ba ka Sorkar ka la lep leh lut ïa baroh ki bynta ba donkam. Ha kaba ïa dei bad kane ka jingeh, u Bah Ronnie V. Lyngdoh u la kyntu ïa ka Sorkar ba kan buddien ïa kane ka kam bad ki kontraktor bad ïa ki nongpynïaid jong ka ban pynsted ïa kane ka kam, khnang ba kane ka ym buh jingeh ïa ki paidbah. “Kumba ka long mynta, ki nongleit nongwan, kynthup ïa ki nongshong shnong shilynter jong ka Shillong bad Upper Shillong, ki mad ïa ka jingdheng kali da ki bun bun kynta.",Kyntu u MLA Ronnie V. Lyngdoh ba ym dei ban pynthud ïa ka surok bah Shillong-Dawki,https://kynjatshai.com/khubor-kyllum/kyntu-u-mla-ronnie-v-lyngdoh-ba-ym-dei-ban-pynthud-ia-ka-surok-bah-shillong-dawki/
:U Bah Renikton L. Tongkhar uba dei u MLA ka Mawkyrwat Constituency mynta ka sngi jong ka 15 tarik Nohprah 2023 u la ïoh ban plie ïa ka ïingdorbar Hall jong ka shnong Nongbri Nongdom kaba hap hapoh South West Khasi Hills District ha ka jingïadon lang ki ophisar jong ka Block Mawkyrwat ki Myntri shnong lem bad kiwei kiweiLa tei ïa kane ïingdorbar Hall ha ka jinglut kaba long T. 35 Lak shiteng lyngba  ka skhim MGNREGS ba la ïoh na ka  Mawkyrwat Block T. 33 Lak bad  T. 2 Lak shiteng na ka MLA skhim.Haba ai jingkren kum u kongsan ha kane ka sngi u la kyntu ïa ka ophis jong ka  Mawkyrwat Block ba ka dei ban phai khmat kham bun sha kine ki thaiñ shiliang um namar ba kin kham kiew ha ka ïoh ka kot namar ki paidbah jong kane ka dong ka thaiñ ki kham im ha ka rep ka riang ban pylleit jingmut  ha ka ïoh ka kot tang ha ki kam  rep. Namar kumba long mynta ka thaiñ shiliang um ka don jingkyrmen ha kaba ïa dei bad kane ka kam rep kam riang.Na ka liang jong ka kong Madona Nongsiej kaba dei ka Additional Project Officer jong ka Mawkyrwat Block ka la kyntu ïa ki paidbah jong ka dong ka thaiñ ba ki dei ban leh khnang ïa u Aadhar Number namar lada ym don Aadhar Number shi bun ki jingmyntoi na ka sorkar ki lah ban duh noh ïa ki jing myntoi ki jong ki.,Ïoh ka shnong Nongbri Nongdom da ka ïingdorbar Hall kaba T. 33 Lak,https://kynjatshai.com/khubor-kyllum/ioh-ka-shnong-nongbri-nongdom-da-ka-iingdorbar-hall-kaba-t-33-lak/
"MAWKYRWAT:Ka Umjaraiñ Hot spring Sports Club kala ïoh ban pynkut noh ïa ka lympung ïalehkai kynjatbol ha kaba ha baroh ki kynhun ïalehkai ka PLSK Umjaraiñ bad ka Shi Dust na Shillong kila long ki kynhun ïalehkai kiba la poi sha ka phainal mynta ka sngi ka 15 Tarik u Nohprah 2023 kaba la pynlong ha Madan Jajiar Umjaraiñ South West Khasi Hills District.Ha kane ka sngi kut jong ka lympung ïalehkai kynjatbol la wan pynhap pyrda noh da u bah Johnfilter L. Marshillong President NPYF SWKHD u la long kum u Kongsan ha ryngkat ka jing ïa donlang u bah H.S.Diengdoh President NPP Mawkyrwat Block ki Myntri shnong naka shnong  Lawble bad Umjaraiñ ha ryngkat ki paidbah kiba la wan ban sakhi lang ha kane ka sngi.Ha pdeng ka jing ïalehkai ka PLSK pyshah ïa ka Shi Dust Na shillong kala long shisha kaba itynnad ha baroh ar tylli ki kynhun ha kaba haka kylla step ka Shi Dust na Shillong kala ïoh ban pynkhih nyngkong ïa ka jar bad haka kylla miet ka PLSK kala ïoh ban pynphai 1 kol.Ha duh ba kut jong ka jingïalehkai baroh ar tylli ki kynhun kila long mar ïa khait da kaba kila ïa ioh mar 1 kol. Dei tad ha dien ba ki Officail nong pynïaid kila pynïalehkai noh da ka Tie Breaker ha kaba ka PLSK kala ïoh ban tam noh shi kol ïa ka Shi Dust na Shillong bad ka PLSK ka la long ka lahduh ha kane ka lympung ïalehkai ha Ryngkat ka song pisa kaba  T.50 hajar tyngka bad ka Shi Dust na Shillong kila la ïoh T. 20 hajar tyngka.Ha kane ka sngi la pynshit pynshngaiñ shuh shuh da ka jingshad, ki jing rwai bad ka jing tem DJ na ki samla na kane ka thaiñ.",Lah duh ka PLSK ha lympung ïalehkai kynjatbol jong ka Umjaraiñ Hot spring SC Ryngkat T. 50 hajar,https://kynjatshai.com/khubor-ialehkai/lah-duh-ka-plsk-ha-lympung-ialehkai-kynjatbol-jong-ka-umjarain-hot-spring-sc-ryngkat-t-50-hajar/
"Ka jingïakhun ba ar sngi ban rah ïa ka nam lahduh jong ka 29th State Karate Championship 2023 ka la sdang bad ïa shim bynta da ki shiphew tylli ki district jong ka Meghalaya. Ki district kiba la ïa shim bynta ha kane ka jingïaknieh ïa ka nam lahduh ki long ka  East Jaintia Hills, West Jaintia Hills, East Khasi Hills, West Khasi Hills, Eastern West Khasi Hills, South West Khasi Hills, Ri Bhoi, West Garo Hills, North Garo Hills bad South Garo Hills.Ha kane ka jingïalehkai Karate ban ïa knieh ïa ka nam lahduh, la ïoh ïa ka jingsei ïa ki sap bapher bapher jong ki nongïalehkai. Ha kane ka jingïalehkai la wan ban ïashim bynta da ki 372 ngut ki nongïashim bynta. Napdeng jong ki 182 ngut ki dei ki kynthei bad 90 ngut ki dei ki shynrang ki ban ïaknieh ïa ka nam lahduh.",Sdang ka jingïakhun jong ka 29th state Karate Championship 2023 ha Meghalaya,https://kynjatshai.com/khubor-ialehkai/sdang-ka-jingiakhun-jong-ka-29th-state-karate-championship-2023-ha-meghalaya/
":Kum shi bynta ka jinglehkmen Christmas u Bah Pyndap, u Bah C. Phawa, u Bah H. Sungoh ha ryngkat ki paralok bad u Bah Dawan Lyngdoh u MDC ki la wan ban ai sngewbha da ki kymbor ne ki nep kup thiah sha ki paidbah nongshong Shnong ka Shnong Thangrong.Ha shwa ban ai ïa kine ki kymbor ne ki nep kup thiah la don ka jingïalang ba lyngkot ha kaba la pdiang sngewbha ïa ki da u Chairman Shnong u Bah Kwit Khyrwang ryngkat ka jingïadonlang ki rangbah, ki longkmie bad ki hep barit.La ïoh ïa ka jingkren na u Bah P. Shadap, u Bah S. Phawa, u Bah L Sungoh bad na u Bah D. Lyngdoh MDC. Haba ai jingkren ki la ong ba kum ka dak ka jingleh kmen Christmas ngi shim ïa kane ka lad ban ïarap da kine ki jingai barit sha phi kum ki paradoh parasnam kiba sah sha ki thaiñ khappud kiba la mad shibun ki jingeh ha ka jingim ba man la ka sngi, kumta ngi la shim ïa kane ka sien jam ban ïa leh kmen lang bad phi.U Bah Dawan Lyngdoh uba dei u MDC u la ai mynsiem ïa kine ki paradoh para snam kiba don ha kane ka thiañ ban long kiba sian bad ban ïa tylli ha kino kino ki kam.Ha shwa ban sam ïa ki jingai sngewbha la ïoh ïa ka jingduwai na u Bah W. War bad la ai ïa ki jingai sngewbha da kine ki rangbah kiba la don bynta lang ha kane ka sngi.",Da ki kymbor ne ki nep kup thiah ai sngewbha u Bah Pyndap Shadap bad ki paralok sha ki nongshong shnong ka Thangrong ha ka ktien pnar ha ki Karbi Jrilaskor,https://kynjatshai.com/khubor-kyllum/da-ki-kymbor-ne-ki-nep-kup-thiah-ai-sngewbha-u-bah-pyndap-shadap-bad-ki-paralok-sha-ki-nongshong-shnong-ka-thangrong-ha-ka-ktien-pnar-ha-ki-karbi-jrilaskor/
"U Additional Deputy Commissioner jong ka West Jaintia Hills, u Bah D.V. Lyngdoh ha ka jingïadon lang u Director ka jong ka Mihmyntdu Community Social Welfare Association, u Dr. JN Shullai, District Social Welfare Officer, u Ripaya Passah bad kiwei, u la plie ïa ka jaka ïa kynduh lang Drop In Centre jong ka Mihmyntdu Community Social Welfare Association kaba don ha Faith Academy Campus ha Moosalyngkat Salaroh, Jowai.Kane ka Drop In Centre ka long kham kyrpang na ka bynta ki nongshong shnong kiba la rangbah, ha kaba ki lah ban ïakynduh lang bad pynlut ïa ka por jong ki ha ki jingïalehkai, ha ka dro jingdro, ka rwai ka siaw bad kiwei ki jingpynbyrngia ki ban pynkmen pynsngewbha ïa kito kiba la noh ka rta.",Plie u Additional Deputy Commissioner ka West Jaintia Hills ïa ka Drop In Centre ha Jowai,https://kynjatshai.com/khubor-kyllum/plie-u-additional-deputy-commissioner-ka-west-jaintia-hills-ia-ka-drop-in-centre-ha-jowai/
"Ar ngut ki samla pule na Assam Don Bosco University, Sonapur ki la khlad noh hashen ha ka jingjia aksiden ha surok ha ka jingkieng Urania flyover ha Jorabat myn ha ka 15 tarik, Nohprah.Katei ka jingjia, kaba la jia ha ka por 3 baje janmiet, ka la don ka jingïa takhuh hapdeng ka ar shaka kaba don ïa u nombar AS 01EJ 7870, kaba kit lai ngut ki samla pule kiba la wan na katei ka jaka pule ban leit sha Guwahati bad ka trok ba pynïeng kaba don u nombar NL 01AE 1887.Ha katei ka jingjia ba sngewsih, ka la don ka jingïa takhuh, ha kaba la don ka jingkhlad jong ki ar ngut ki samla pule bad uwei uba la mynsaw.Ha katei ka jingjia, la wan ki pulit traffic jong ka Jorabat kiba la leit ai jingïarap kloi kloi bad pynkit noh ïa ki sha GMCH Assam na ka bynta ka jingsumar ba mar mare. Watla ka jingtrei shitom, ka kynhun sumar ka la pynbna ba ar ngut ki samla pule ki la khlad noh ha ka por ba don ha katei ka hospital.Kane ka jingjia ba sngewsih ka la pynsha ïong hi ngaiñ ïa ka Assam Don Bosco University. Katba ka jingtohkit halor katei ka jingjia ka dang ïaid shakhmat naba ki heh ba dei peit ki la trei shitom ban sngewthuh bad pynlait na ka jingma baroh ban jia kum kitei ki jait jingjia ha ka lawei ban wan.","Khlad hashen ar ngut ki samla pule na Assam Don Bosco University, ha ka jingjia aksiden ha Urania flyover Bridge, Jorabat",https://kynjatshai.com/khubor-kyllum/khlad-hashen-ar-ngut-ki-samla-pule-na-assam-don-bosco-university-ha-ka-jingjia-aksiden-ha-urania-flyover-bridge-jorabat/
"Ka NSDC & Bajaj Finserv ryngkat ka AICTE & Bajaj Finserv ki la īasoi ar tylli ki Memorandum of Understanding (MoU) ha ka jingïadonlang u Dharmendra Pradhan, u Myntri Sorkar India ba dei peit ia ka tnad Education bad Skill Development & Entrepreneurship; u Atul Kumar Tiwari, Secretary, ka tnad Skill Development & Entrepreneurship; u Prof. Rajive Kumar, Member Secretary, AICTE; Ved Mani Tiwari, CEO, NSDC bad MD, NSDC International bad u Sanjiv Bajaj, Chairman & MD ka Bajaj Finserv. Ha kane ka jingialang īasoi la ia donlang da u Kurush Irani, President Group – CSR and Pallavi Gandhalikar, National Head – CSR ka Bajaj Finserv.Ka AICTE, (hapoh ka tnad Higher Education) bad ka National Skill Development Corporation (NSDC), (hapoh ka tnad Skill Development bad Entrepreneurship), kaba lam khmat saindur ia ka Skill Ecosystem ha ka Ri ka la iateh lok mynta ka sngi bad ka Bajaj Finserv Ltd., kawei na ki Financial Services Group ba paw khmat ha ka Ri India ban pynkhreh ia ki samla ban ïoh kam ha ki bynta ban ai jingshakri lyngba ka kam pisa tyngka.Haba kren ha ka jingïalang, u Dharmendra Pradhan u la pynpaw ka jingsngewkmen halor ka jingiasoi MoU hapdeng ka jong ka NSDC bad AICTE ryngkat ka Bajaj Finserv ban pynkhreh ia ki samla ban ïoh kam ha ki bynta ban ai jingshakri lyngba ka kam pisa tyngka bad ka jingsdang ia ka Certificate Program ha ka Banking, Finance, bad Insurance. Ka jingiateh lok kan kyntiew sha khmat ha ka bynta treikam ba ia dei bad ka pisa tyngka bad kan ai bor ia ki samla ban ia shim bynta ban pynkylla ia kiei kiei kiba don ha ka kam pisa tyngka bad ki kor ki bor ka juk jingstad mynta, u la ong.U Prof. T.G. Sitharam, Chairman, AICTE u la ong ba ka jingiasoi MoU kan nang nang pynbha shuh shuh ha ka pule puthi bad ka jingiasnoh bad ka jingtreikam. Kan pynkhlain ia ka thong treikam ka AICTE ban pynïasoh ia ka pule puthi bad ki jingtreikam da kaba ai ki lad ki lynti ha ka jingpule, ka jingshah hikai pyntbit ha ki kam kum ka Banking, Finance bad Insurance.U Ved Mani Tiwari, CEO, NSDC and MD, NSDC International u la ong ba ka kam pisa tyngka ka Ri India ka la nang iai kiew ha ki snem kiba dang shen bad donkam ka jingpynshlur ia ki samla. U Sanjiv Bajaj, Chairman & Managing Director, Bajaj Finserv Ltd., u la ong ba ka jingiatreilang hapdeng ka NSDC bad ka tnad Education kan wanrah jingkylla ki ban lam sha ka jingjop. U la ong ba kan kyntiew ia ka ïoh ka kot ha ryngkat ka phang treikam Kaushal Bharat, Kushal Bharat.Hapoh kane ka jingïatreilang, ka Bajaj Finserv kan sdang ia ki lad jinghikai sha palat 20,000 ngut ki samla lyngba ka Certificate Program ha ka Banking, Finance & Insurance (CPBFI), ka Prokram ba 100 kynta da ka jinghikai ki riewtbit ha ki kam bapher bapher naduh ka pule puthi, ka koit ka khiah bad kiwei pat. Ka CPBFI ka pyniaid mynta haduh palat 350 tylli ki kolej ha 23 tylli ki jylla, 100 tylli ki district bad palat 160 tylli ki jaka sor ban kyntiew ia ki samla pule bad kiba kwah pule MBA bad pynlong ia ki ban ioh ka lad ha ki kam ba ia dei bad ka pisa tyngka.Ka jingiateh lok bad ka NSDC kan pynkhlain ia ka Skill India Digital (SID)— ka lad ioh jingtip sha ki prokram ka Sorkar na ka bynta ban hikai pyntbit bad pynlong ia ki samla pule ban ym nang tang ha ka thoh ka pule hynrei ha ki kam ki jam.Lyngba ka jingïatreilang yn lah ban pynrung kam ha ki Bank, ki jingtreikam kiba ia dei bad ka pisa tyngka, ki insurance company ban kyntiew ia ki samla. Kane kan long kum ka jingpyniajan hapdeng ki kamra class bad ki jingdawa ki jingtreikam bad wanrah ka lad ban ioh ia ki jingtrei jingktah.Ha kaba ia dei pat bad ka jingai jinghikai bad ki jingtip, ka jingiatreilang kan pynkhlain ia ka jingmut jingpyrkhat ki samla lyngba ki jinghikai bad ki jaka trei. Haduh mynta ka CPBFI ka la dep hikai bad ai jingmyntoi palat 40,000 ngut ki samla na ki jaka sor bad khap sor.",Ka Ri India kum ka jaka pdeng ha ka ïew ban ai jingshakri na ka kam pisa tyngka: Dharmendra Pradhan,https://kynjatshai.com/khubor-kyllum/ka-ri-india-kum-ka-jaka-pdeng-ha-ka-iew-ban-ai-jingshakri-na-ka-kam-pisa-tyngka-dharmendra-pradhan/
"Uwei na ki Myntri jong ka Sorkar synsop Meghalaya Democratic Alliance, u Bah Paul Lyngdoh u la ong ki paidbah ki kham noh mynsiem sha ki seng sain hima sima ‘riewlum hangne ha Khasi bad Jaintia Hills ha ka ban jied ia ki MP jong ka Iing Ddorbar Thaw Ain Lok Sabha na Shillong Parliamentary Assembly.Haba kren ha ki nongthoh kot khubor, u Bah Paul Lyngdoh ula pynpaw ia ka jingartatien jong u ba ka Congress kan leh bha ha kane ka jingjied nongmih khmat. “Lada ngi peit ha kane ka jingjied ia ki dkhot jongka Iing Dorbar Thaw Ain jong ka Meghalaya, ka UDP jop 12 , VPP ka jop 4 tylli bad HSPDP 2 tylli bad kane ka pyni ba ki paidbah ki noh sha ki seng sain hima sima riewlum.U Bah Paul Lyngdoh ula iathuh ba ka UDP ka don ka jingiatei bad ka HSPDP bad kane kan pynkhlain shuh shuh ia u kyrtong MP ia uba yn pynieng da kine ki seng sain hima sima riewlum. U la ong ruh ba kane kan shong eh ha u kyrtong jong ka seng uba lah ban khring ia ki paidbah.",Noh mynsiem ki paidbah sha u kyrtong MP ka seng riewlum,https://kynjatshai.com/sain-pyrthei/noh-mynsiem-ki-paidbah-sha-u-kyrtong-mp-ka-seng-riewlum/
"Kum shi bynta jong ka Assam Rifles’ National Integration Tour (NIT) programme, ban tehsong ia ki samla jong ka ri bad ban pynpaw paidbah ia ki kam pynroi, 24  ngut ki kynthei na  Nagaland ryngkat bad ki nonghikai ki la ia kynduh ia u Lat ka Meghalaya, u Phagu Chauhan, ha Raj Bhavan ha Shillong.Ha kane ka jingiakynduh jong ki ia u Lat ka Meghalaya, la ioh ban iakren shaphang ka bynta kaba khraw ba ki samla jong ka ri ki nohsynniang na ka bynta ka jingiatylli bad ka jingtei ia ka ri India. U Lat Phagu Chauhan u la pynshlur ia ki bad ka kyntu ruh ba ki pynurlong ia ki jingangnud ki jong ki.Kane ka kynhun ka la poi sha Shillong ha ka 13 tarik u Nohprah bad kan leit phai pat haka 17 tarik u Nohprah. Ha kane ka jingwan jngoh jong ki, ki la lah ban iohi ia ka jingriewspah ka larity jong ka Meghalaya.",Wan jngoh ka kynhun ki samla Nagaland ïa u Lat ka Meghalaya,https://kynjatshai.com/khubor-kyllum/wan-jngoh-ka-kynhun-ki-samla-nagaland-ia-u-lat-ka-meghalaya/
"Ki shipai khappud Border Security Force jong ka Meghalaya, East Khasi Hill District ki la ioh ban kurup ia ki iit khmat kiba shongdoh haduh 50 lak tyngka na ki khappud jong ka Meghalaya bad Bangladesh.Ki khubor ba la pathai da ki shipai Meghalaya BSF ki iathuh ba ki trai jong kine ki iit khmat ki mut ban khaii tuh ia ki sha Bangladesh. Ki BSF ki la iohi ba kane ka kali ka iing harud surok ha ki khappud jong ka East Khasi Hills District bad Bangladesh.Ki la leit ban tohkit ia kane bad ki la shem ba ha kawei ka song ka baheh ha kaba la buh ia kine ki iit khmat kiba shongdor haduh 50 lak tyngka. Ki BSF ki la kylli bad u nongniah bad u nongbuh jong u kim shym la leh ban pyni ia ki kot ki sla bad kim shym la lah ruh ban iathuh ia ka daw jong ka jingrah ia kitei ki iit khmat kiba kat kiti.Hadien kane, ki BSF ki la leit ban aiti ia kitei ki arngut bad ia kitei ki iit khmat sha ki pulit jong ka Dangar Police Station ban leh ia kaba donkam.",Ioh kurup ki shipai khappud Meghalaya BSF ïa ki ïit khmat ba shongdor sanphew lak tyngka,https://kynjatshai.com/khubor-kyllum/ioh-kurup-ki-shipai-khappud-meghalaya-bsf-ia-ki-iit-khmat-ba-shongdor-sanphew-lak-tyngka/
"Ka St Paul Marbisu Higher Secondary School, Marbisu ka la ïoh jingkyrshan na ka sorkar da kaba kan sa ïohpdiang da ka pisa haduh T. 45 lak kum ka jingai jingïarap na ka bynta ban shna ïa ka ïing maw ba thymmai ne building na ka bynta ka science stream na ka bynta ka klas XI bad klas XII.La ai ïa katei ka jingïarap da ka sorkar jylla, ha kaba ka Khasi Hills Autonomous District Council (KHADC) bad u MLA jong katei ka jaka, ki la dep pynbna shaphang katei ha ka por ba don ka jingïakynduh lang shisien shi snem ka jong ki khynnah pule barim bad ba thymmai jong kane ka skul kaba la dep pynlong ha ka sngi thohdieng kum shi bynta jong ka jingpyn khreh na ka bynta ka jingdap 75 snem jong kane ka skul.U Symbud Myntri ka jylla ba dei peit peit ïa ka kam poh ïing, u Bah Prestone Tynsong u la dep pynbna haduh T. 20 lak kum ka jingai jingïarap na ka sorkar katba u khlieh jong ka KHADC, u Bah Pyniaid Sing Syiem u la pynbna ban ai jingïarap haduh T. 20 lak na ka council bad T. 5 lak kumba la kular da u MLA ka Mawphlang, u Bah Beyondstar Kurbah.Haba kren shaphang katei, u Tynsong u la ong ba katei ka skul ka la wan ha kajuh ka kyrdan kum ki skul ha Shillong bad ïa katei, la sakhi ha ka por ba don ka eksam SSLC kaba la dep pynlong da ka MBOSE.U Tynsong u la kyrpad ïa ki khynnah ba kin nym shah ïalam bakla ba ka pule puthi kam mut ban ïoh kam sorkar hynrei u la kyrpad ïa baroh ba kin bud ïa ki jingphohsniew jong ki bad ki dei ban ïeng ha la ki jong ki kjat bad ban ai jingïarap ban tei ïa ka imlang ka sahlang.“Don ki kmie ki kpa kiba la ngeit ba ka pule puthi ka lah ban ai jingïarap ïa ki khynnah ba kin ïoh kam sorkar, hynrei nga kwah ban pyntip ïaphi ba ha ka shi snem, ka lah ban don haduh 2000 tylli ki kam ba lait hynrei ha ka shi snem, la don palat 36,000 ngut kiba la pyndep ïa ka pule puthi jong ki” ong u Tynsong.U Tynsong u la ong ba ka sorkar jylla ka la pynkhreh ban wanrah da ki skhim bapher bapher bad ki projek, kum ki kam ai jinghikai ha ki bynta bapher bapher naba kane ka lah ban pynïoh kam pynïoh jam ïa ki ha ki kam bapher bapher wat la ka dei ka kam sorkar ne kam shimet ba kin sdang ïa la ka jong ka kam.",Yn ïoh ka skul Marbisu haduh T. 45 lak na ka bynta ban shna ïa ka ïingmaw ba thymmai,https://kynjatshai.com/khubor-kyllum/yn-ioh-ka-skul-marbisu-haduh-t-45-lak-na-ka-bynta-ban-shna-ia-ka-iingmaw-ba-thymmai/
"U nongai ktien jong ka seng BJP na Meghalaya, u Bah Mariahom Kharkrang myn ha ka 15 tarik, Nohprah u la pynkhring ïa ki paidbah baroh shajan ka seng BJP kum ka jingjied jong u Vishnu Deo Sai, uba dei u riewlum, kum u Myntri rangbah jong ka Chhattisgarh bad ong ba ka dei na kane ka daw ba ki paid riewlum ha kylleng ka ri, khamtam ka jylla North East, ka dei ban vote sha u Myntri rangbahduh ka India ha kane ka ilekshon ban wan jong ka Lok Sabha.“Kane ka ri ka dei kaba bun ki paid riewlum kiba la saphriang ha kylleng ki jaka ba bun, lem bad bun kiba ki dei na ka jylla Northeast kiba bun ki riewlum. Tad haduh mynta, ka sorkar pdeng kaba la ïoh jingjop ka la leh kiar ïa ka jingangnud jong ngi la don mynta 70 snem. Wan rung ka sorkar BJP ba ïalam da u Narendra Modi ha ka Centre bad baroh la kumba ka kylla dur lut. Naduh u riewlum ba nyngkong uba dei u President jong ka Indian Union haduh u Myntri rangbah ba nyngkong uba dei u riewlum jong kiwei pat ki jylla, ka jingpynkup bor ïa ki paid riewlum kumba la kular da u Myntri rangbahduh ka la jia shisha. Ngi, ki paid riewlum jong ka India, ngi lah ban pynurlong ïa ki jingphohsniew jong ngi.”“Lem bad ka seng BJP kaba la pynkhreh ban pynïar ïa ka jingsam ïa ka seat ha ka ilekshon ban wan jong ka Lok Sabha bad u Myntri rangbahduh, u Narendra Modi uba sa shisien un ïakhun biang ha kane ka ilekshon, ngi lah ban khmih lynti halor ka jingpynkup bor ka bakhraw bad pynïar ïa ki skhim pynroi na ka bynta ki paid riewlum,” pynkut u Kharkrang.","U Modi u la pynkylla dur ïa ki riewlum, ong u dkhot ka BJP jong ka jylla Meghalaya",https://kynjatshai.com/khubor-kyllum/u-modi-u-la-pynkylla-dur-ia-ki-riewlum-ong-u-dkhot-ka-bjp-jong-ka-jylla-meghalaya/
"Ka Department of English, NEHU ryngkat bad ka jingiatrei lang bad ka  ICSSRNERC ki la pyllong ia ka jingai jingkren da u Prof. Ranjan Ghosh uwei na ki nonghikai bapaw khmat ha pyrthei, uba long ruh u nonghikai jong ka North Bengal University.U la kren shaphang ka kot jingiathuh khana novel kaba ula thoh kaba u la ai kyrteng “Plastic Turn” bad pynmih da ka London. Prof. Ghosh u la kren shaphang ka theory, ka jingiadei hapdeng ki jingthoh, ka history jong ka philosophy, ka thoh ka pule, ka larity bad shaphang ki plastic.U Prof. Ghosh u la thoh haduh khadhynniew tylli ki kot bad ia ki artikyl babun bah jong u la pynmih ha ki makasin bapawnam jong ka pyrthei. Ia kane ka jingai jingkren la saindur da u Dr Suranjana Choudhary of the English Department bad pyniaid da u Prof. Jyotirmoy Prodhani, Head jong ka English Department.U Dr. Prodhani, ha ka jingkren jong u la iaroh ia u Prof. Ghosh kum uwei na ki radbah ka thoh ka pule ha pyrthei. U Prof. Bhagirathi Panda, uba long u Honorary Director, ICSSR-NERC bad u  Dr. Bathsheba G. Pyngrope, Consultant, ICSSR-NERC ki la ia shim bynta ha kaba pynurlong ia kane ka prokram.",Ka jingkren u Prof. Ranjan Ghosh halor ka novel Plastic Turn ha NEHU,https://kynjatshai.com/khubor-kyllum/ka-jingkren-u-prof-ranjan-ghosh-halor-ka-novel-plastic-turn-ha-nehu/
"U nongthaw aiñ jong ka seng UDP na Mawsynram, u Bah Olan Sing Suin myn ha ka 15 tarik, Nohprah u la ong ba la dep tyrwa haduh T. 86 klur na ka bynta ban pynthymmai ïa ka surok Weiloi-Trongpleng ba jngai haduh 33-kilometer sha ka surok ba biang kaba dang ap ïa ka jingbei tyngka na ka sorkar jylla.“Nga la dep phah ïa ka jingtyrwa haduh T. 86 klur sha ka jylla sorkar na ka bynta ban pynthymmai ïa katei ka surok kaba long kaba kongsan ha kane ka konstituensi,” ong u Suin ha ki nongthoh kot khubor.U la ong ba ïa katei ka mat, la dep rah sha u Symbud Myntri ba dei peit ïa ka PWD (Roads), u Bah Prestone Tynsong na ka bynta ka jingkhmih jong u.Utei u MLA u la ong ba ha kaba ïadei bad ka kam ba dang sah teng na ka Trongpleng shaduh Lad Bagli, ki engineer jong ka tnad ki dang pynkhreh ïa ka kaiphod jong ka jingbatai bniah.Shuh shuh, u Suin u la pyntip ba ka jingpynthymmai ïa ka surok pdeng jong ka Mawphlang-Weiloi ka dang ïaid shaid shaid. Hynrei, ki kontraktor ki donkam ban trei stet stet ïa ki kam kum ha kiwei pat ki jaka, ha kaba ki la sdang ban khlong ïa ka khyndew.U Suin u la pyntip ruh ba la dep bei haduh T. 48 klur na ka bynta ban pynthymmai ïa ka surok ba sah teng jong ka Mawphlang-Weilai sha ka surok pdeng kaba jngai kumba 30 km bad ki kontraktor ki la shah kyrpad ban pyndep ïa katei ka projek ha u Kyllalyngkot 2025.“Wat lada ki kam ki dang ïaid shaid shaid, hynrei ka donkam ban pynstet ka rukom treikam naba nga la dep ïakren bad u Chief Engineer bad ki kontraktor ban pynthikna ba ïa katei ka projek, dei ban pyndep ha ka por ba biang” ong u Suin.Haba la kylli jingkylli, utei u MLA u la ong ba ka jingpyndep ïa ka projek ban shna surok kan sa pynïoh jingmyntoi ïa ki paidbah jong kane ka jaka khamtam ki nongrep ha kaba ïadei bad ka leit ka wan jong ki kiba rah ïa ki mar rep jong ki da ki kali bad kan sa ai jingïarap shibun ïa ka Mawsynram konstituensi, kum kawei na ki jaka jngoh kai pyrthei.",Ap ka surok Weiloi-Trongpleng ïa ka jingnoh synñiang na ka sorkar,https://kynjatshai.com/khubor-kyllum/ap-ka-surok-weiloi-trongpleng-ia-ka-jingnoh-synniang-na-ka-sorkar/
":Ha ka jingtrei shitom ban pynkiew ïa ka pule puthi halor ka global art bad ka cultural exchange, ka Positive Energy Art Foundation ka la dep soi da ka Memorandum of Understanding (MOU) lem bad ki hynñiew tylli ki jaka pule jong ka Thailand ha ka 16 tarik, Nohprah.Katba ki jaka pule ba la ïashim bynta lang ki kynthup ïa ka Faculty of Decorative Arts, Silpakorn University; Faculty of Fine and Applied Arts, Thammasat University; Faculty of Fine and Applied Arts, Suan Sunandha Rajabhat University; Faculty of Fine and Applied Arts, Bangkokthonburi University; Office of Arts and Culture Phuket Rajabhat University; Faculty of Fine Arts, Bunditpatanasilpa Institute of Fine Arts; bad ka School of Informatics, Walailak University.Kane ka jingmynjur jong ka jingïatreilang ka thmu ban pynkylla dur ïa ka rukom kylla ka jingnang jingstad bad kiwei kiwei, lem bad ka jingkut jingmut ban ïatreilang ha ka ban pynmih bun ki nongtrei ba tbit ha ki bynta bapher bapher ha ka imlang ka sahlang.Ïa ka MOU, la dep soi mynta ka sngi, ha ka Faculty of Decorative Arts, Silpakorn University, Thailand. Ïa katei ka jingrakhe, la ïashim bynta da ki kongsan, kynthup ïa u Prakash Kishore, Founder and Director of Positive Energy Art Foundation; u Dr Nawat Lertsawaengkit, Assistant Professor ha ka Faculty of Arts, Silpakorn University (ba bat kam kum u Honorary Director of Positive Energy Art Foundation); bad u Dr Thanatorn Jiarakun, Dean jong ka Faculty of Decorative Arts, Silpakorn University. Ki Deans bad ki nongmihkhmat na kiwei pat ki jaka pule ba ïatreilang ki la don bynta lang ban rakhe ïa katei ka tamasa.Ka Positive Energy Art Foundation, ka long kaba noh mynsiem ban ïatreilang hajan bad ki jaka pule ha India bad shabar ka India bad kiwei pat ki kynhun, ha kaba ka la thmu ban pynkhlaiñ ïa ka imlang sahlang jong ki bynta bapher bapher ha ka ri bad kumjuh ki bynta jong ka jylla. Lem bad ka jingïohi jngai ban pynbha ïa ka imlang ka sahlang, katei ka kynhun ka la kut jingmut ban don bynta ha ki katto katne ki kam ha ka jingïatreilang bad ki paralok jong ki ba ïadei kam na katei ka shnong, ri bad shabar ri.Ka Headquarter kaba don ha Shillong, ka Positive Energy Art Foundation ym tang ba ka la trei minot ban ïatreilang ha kylleng ka pyrthei hynrei ka kut jingmut ban pynkiew ïa ka imlang ka sahlang jong ki paid riewlum.",Soi ka Positive Energy Art Foundation ïa ka MOU bad hynñiew tylli ki jaka pule jong ka Thailand,https://kynjatshai.com/khubor-kyllum/soi-ka-positive-energy-art-foundation-ia-ka-mou-bad-hynniew-tylli-ki-jaka-pule-jong-ka-thailand/
"Ka seng Khasi Students’ Union (KSU) myn ha ka sngi thohdieng ka la ïoh ka lad ban leit ïakynduh ïa ka Myntri ka koit ka khiah, ka Kong Ampareen Lyngdoh, ban ïakren halor ka mat ban shah ïa ki jaka ïakhun eksam shabar ka jylla Meghalaya na ka bynta ki nongïakhun eksam ba na katei ka shnong na ka bynta ban pynrung ha ka post Group B bad C ha North Eastern Indira Gandhi Regional Institute of Health & Medical Sciences (NEIGRIHMS).“(Ngi) kyrpad ïaphi ba phin khmih kloi kloi ha kaba ïadei bad ka post Group B & C ha NEIGRIHMS ha kaba la ïoh jingtip ba ki paidbah jong kane ka shnong kiba ïakhun eksam na ka jylla ba kin ïoh jingbit ban thoh ïa ki eksamin jong ki ha ki jaka thoh eksam ne ki examination centre ha ki jaka ba jngai shabar jong ka jylla Meghalaya,” ong u general secretary ka seng KSU, u Bah Donald V Thabah ha katei ka shithi sha ka Lyngdoh.U la pyntip ba ka seng KSU ka la thmu ban leit ïakynduh ïa katei ka Myntri ka koit ka khiah hynrei kam shym la don hangne ha Shillong da kaba bynrap ba la kumno kumno ki la ïoh ban ïakren bad ka hapoh ka phone.U Thabah u la ong ba ka Lyngdoh ka la pynthikna ha ka seng KSU ba ma ka lem bad u Myntri rangbah ka jylla Meghalaya, u Conrad K Sangma kin sa shimkhia halor kane ka mat ha New Delhi, ha ka sngi saitjaiñ.“(Ka la pynthikna ruh ma ki) kin sa pyrshang ban ïakynduh ïa ki heh ba dei peit jong ka tnad Union Health Ministry na ka bynta ban pynlait na kane ka jingeh bad ban kyrpad ba baroh ki nongïakhun eksam jong katei ka shnong kin ïoh jingbit ban leit thoh ïa ki eksamin jong ki ha ki jaka thoh eksam hapoh ka jylla,” ong u Thabah ïa ka Kong Ampareen.U Thabah u la ong ba ka seng KSU kan sa shimkhia halor katei ka mat ban ïakren bad u Myntri rangbah na ka bynta ban khmih kloi kloi halor katei.Ïa mynta, ka seng KSU ka la dep thoh ruh sha u Director jong ka NEIGRIHMS, u Dr Nalin Mehta, na ka bynta ban pynlait ïa kine ki jingeh ba la mad da kitei ki nongshong shnong ban ïakhun eksamin.“Katei ka kynhun ka don ka jingmut ba baroh ki bynta ba ïadei bad ki jaka thoh eksamin dei ban khmih noh mar mar bad ba ki nongïakhun eksam na katei ka shnong ki dei ban ïoh jingbit ban shah ïa ki ba kin thoh eksam hapoh kane ka jylla Meghalaya,” katkum katei ka shithi ba la thoh sha u Mehta.Katei ka shithi ka la pynkynmaw ba u Mehta u la dep pynbna da lade ïa katei ka kynhun ha ka por ba don ka jingïalang kaba la ong ba ka dei shaphang ka jingpynlong ïa ki eksamin na ka bynta ban pynrung kam pynrung jam. Shuh shuh, ki kynhun nongïalam jong kane ka seng ki la ïoh jingtip ba kumba saw tylli ki jaka ki la shah jied kum ki jaka thoh eksamin, ba la tip kum ha Shillong, Guwahati, Jorhat bad Delhi.",Leit kynduh ka seng KSU ïa ka Ampareen na ka bynta ban ïakren halor ka mat ban ai jingbit ïa ki nongïakhun eksam jong ka NEIGRIHMS,https://kynjatshai.com/khubor-kyllum/leit-kynduh-ka-seng-ksu-ia-ka-ampareen-na-ka-bynta-ban-iakren-halor-ka-mat-ban-ai-jingbit-ia-ki-nongiakhun-eksam-jong-ka-neigrihms/
"Ki seng sain hima sima jong ka United Democratic Party (UDP) bad Hill State People’s Democratic Party (HSPDP), kiba la ia mynjur ban iatrei lang ha ka jingjied nongmih khmat ha ka dur jong ka Regional Democratic Alliance (RDA), kin sa   ia shong pyrkihat ha kane ka taiew ban wan ban jied ia u kyrtong ia mon lang u ban ia khun na ka bynta ka Iing Dorbar Thaw Ain Lok Sabha na Shillong Parliamentary Constituency.Ki thymmei khubor ki iathuh ba kane ka jingialang ban jied ia u kyrtong ia mon lang jong ka RDA kan long ha ka 19 tarik u Nohprah. La iathuh ba na ka liang jong ka HSPDP kam don kyrtong ban tyrwa bad kane ka shong sa tang ha ka UDP ia uno u kyrtong ba ka kwah ban pynieng. Ki khubor ki iathuh shuh shuh ba ka kyrteng jong u nongialam seng bhalang, u Bah Robertjune Kharjahrin ka wan hakhmat duh kum u kyrtong uba biang jong ka RDA.Shuwa jong kane ka HSPDP ka don ka jingthmu ban pynieng ia u kyrtong jong ka bad ba un ia khuh na ka shap jong ka bom. Hynrei, mynta ka la pynpaw ba kam don kum kita mynta. Kumba ka paw na ki dak ki shim, u kyrtong jong ka RDA un long na ka UDP bad un ia khuh na ka shap jong ka bom.Ha shuwa jong kane, u President jong ka Khasi Authors’ Society (KAS) president, u Dr. DRL Nonglait u la pynpaw ba u don ka jingthmu ban iakhun ia ka shuki MP na Shillong Parliamentary Constituency, hynrei mynta ula randien noh.",Lah ban rai ka RDA ïa ka kyrteng u kyrong MP ha 19 tarik u Nohprah,https://kynjatshai.com/sain-pyrthei/lah-ban-rai-ka-rda-ia-ka-kyrteng-u-kyrong-mp-ha-19-tarik-u-nohprah/
"Ka 7 Wasa United FC kaba dei ruh ka lahduh jong ka aïom ba lah dep jong kane ka lympung Super Division ka West Jaiñtia District Sports Association (WJDSA) ka la bat biang ia ka nam kum ka lahduh mynta ka samoi lyngba ka jingpynliem ia ka Ladthadlaboh FCKa jingiakhun phainal jong kine ki ar kynhun ka long kaba i shong khia bad kaba jwat, baroh ar kynhun ki la iakhun ban pynkhih jar hynrei haduh ban da kut ka kylla step ym don ba lah ban thep kol. Dei ha ka minit ba 58 ka 7 Wasa ka la ioh ban thep kol lyngba u Civility Khongmalai bad lah ban ong lyngba katei ka kol, ki rangïalehkai ka Wasa ki la ioh mynsiem bad thep sa shi kol tang hadien 1 minit lyngba u Pynshai Lathong.Ym lah len ruh ba ki 2 kol ba ka Wasa ka la ioh ka long ruh kum ka jingpynskuin na ka bynta ki rangïalehkai ka Ladthadlaboh bad lynga ka jingiai iakhun ki la ioh ban pynphai shi kol ha ka minit ba 86 Sanki Langstang. Hadien katei ka minit ruh bun ki kabu ki la thaw hynrei haduh ban da kut ka minit ïalehkai ba la buh ki khlem ioh shuh ban pynurlong ia ka jingangnud jong ki, kumta ka jingiakhun ka la kut noh da 2-1.Ka 7 Wasa kaba dei ruh ka kynhun ba la ioh ban rah bun tam ia ka nam lahduh jong kane ka lympung ka la khur ruh ia ka song pisa kaba long 50,000 kynthup ka trophy katba ka Ladthadlaboh ka la ioh 30,000 tyngkaIa ka khusnam Man of the Match la ioh da u Dashngain Sukhlain na ka 7 Wasa, ia ka nam Best Goalkeeper la ioh da u Pynshngainlang Tyngkra naka 7 Wasa, ia ka nam Top Scorer la ioh da u Banteilang Shylla uba ioh ban thep 7 kol na ka bynta ka Ladthadlaboh bad ia ka nam Player of the Tournament la ioh da u Risanlang I Dkhar u rangïalehkai ka 7 Wasa.",Bat ka 7 Wasa United ia ka nam lahduh jong ka lympung Super Division ka WJDSA,https://kynjatshai.com/khubor-ialehkai/bat-ka-7-wasa-united-ia-ka-nam-lahduh-jong-ka-lympung-super-division-ka-wjdsa/
"U Symbud Myntri Rangbah, u Bah Sniawbhalang Dhar uba long ruh u Myntri ki kam pynroi Sor u la pyllong ia ka jingbishar bniah ia ki saw ki tylli ki project kiba hap hapoh ka Smart City project.Kine ki saw tylli ki project ki dei ka Integrated Command, Control Centre (ICCC),Smart Elements bad Retrofitting, kynthup ruh ia ki jingpynbha ia ki lai tylli ki jaka pynieng kali ha Shillong, ka jingshna iaka Commercial Complex ha Polo bad jingpynbha shu shuh ia ka iew Laitumkhrah Municipal Market.U Bah Sniawbhalang Dhar ula liet peit ia kitei project ha ka jingiadon lang jong ki heh Sorkar.U Bah Sniawbhalang Dhar ula pynpaw ia ka jingsngewkhia jingmut namarba ka jingtrei jongka ICCC project la lah ban pyndep tang 75 na ka 100 bad ha ka jingshisha, kane ka project la dei ban pyndep ha u Lber 2023 ha ka jinglut kaba T.212.86 klur.Ka Sorkar ka la dep siew sha u kontraktor T.139.12 klur sha ka Nice Infotech kompani. Ka jingpynbha ia ki jaka ieng kali ka la dep tang 22 na ka 100. Ka jinglut baroh ka long T.46 klur bad ka jingsiew sha u kontraktor ka long T.6.27 klur.Ha kitei ki jaka lah ban pynieng 257 tylli ki kali, 87 tylli ki bos bad 65 tylli ki trok bad ka thong ban pyndep ka long ha u Lber 2025. Ka jinglut na ka bynta ka jingshna ia ka Polo Commercial Complex kan long haduh T.100.33 crore. Ka thong ban pyndep ka dei ha u Jylliew 2025.",Sngewkhia u Myntri Sniawbhalang Dhar ba suki ban pyndep ïa ki project,https://kynjatshai.com/khubor-kyllum/sngewkhia-u-myntri-sniawbhalang-dhar-ba-suki-ban-pyndep-ia-ki-project/
"Ka Army Public School, Shillong ka la shah pynbna kum ka skul ba jop ha ka National Level AWES English Debate Competition 2023. Ha katei ka kynhun, la mihkhmat da u Dhruv Sharma jong ka klas XII Sc, Shaakshi Rai jong ka klas XII Com bad u Subhodeep Dey jong ka klas XI Sc. Ka bynta jong katei ka jingïakop ïa tai nia ne Debate ka dei halor ka “Ka jingpyndonkam ïa ka Artificial Intelligence – kaba long ka jingma ba ap na ka bynta ka ïoh kam ïoh jam ne kaba ktah ïa ka ïoh ka kot”. Ïa katei ka jingïakop, la pynïaid da ka Army Public School ha Dhaula Kuan, New Delhi.Ha katei ka jingïakop, la kynthup ïa ka jingïakop ba shongshit napdeng ki skul Army Public jong ka ri hapoh ki jinghukum bapher bapher. La don haduh hynriew tylli ki nongjop jong ka command-level kiba la ïashim bynta na ka bynta ka khusnam.Ha ka jinglong ka nongjop jong ka command level, ka APS Shillong ka la mihkhmat na ka Eastern Command ha ka phainal. Katba ki kynhun kiba la mihkhmat na ka bynta ki san tylli kiwei pat ki command ki kynthup ïa ka APS Jabalpur II (Central Command), APS Devlali (Southern Command), APS Akhnoor (Northern Command), APS Ratnuchak (Western Command) bad APS Ganganagar (South West Command).U Dhruv Sharma jong ka APS Shillong u la long u nongbishar kum uba tbit ban kren pyrshah ïa ki nongïakop ne motion bad u Subhodeep Dey jong ka APS Shillong u long kum u nongïasaid nia ba tbit ne interjector.Ha katei ka jingïakop, la pynïaid hapoh ka jinghikai jong u principal, u Rajeevan P.Katei ka jingïakop, ka la long ka jingshem ba shongshit na ka bynta ki samla ba ïashim bynta ha ka ban ïa tasi nia naba ka ai lad ïa ki ban pynpaw halor katei ka rynsan ïa ki jingsngew jong ki bad ka pynïar ïa ka rukom kren jong ki.",Jop ka Army Public School ha ka jingïakop ïa tai nia(Debate),https://kynjatshai.com/khubor-ialehkai/jop-ka-army-public-school-ha-ka-jingiakop-ia-tai-niadebate/
"U nongaiktien jong ka Meghalaya BJP, u Bah Mariahom Kharkrang u la pynpaw ia ka jingsngewnguh ia u Myntri Rangbah Modi bad ia u Myntri ki kam lynti syngkien, u Nitin Gadkari na ka bynta ka jingmang pisa shuh shuh sa T.1,241 klur  ban pynheh shuh shuh ia ka Phulbari-Tura National Highway 127 (B).Kane ka jingpynheh surok double lane, kan iarap ia ka jingpoi suk jong ki kali sha Tura bad sha kiwei ki bynta jong ka jylla Meghalaya, kum ka Tura-Dalu side) bad Tura-Jengjal-Rongjeng-Nongstoin-Shillong.“Ka India ka la ioh ia ka jinglaitluid mynta la 76 snem bad ka Meghalaya ka la ioh ia ka jylla bapura mynta la 50 snem bad ki Sorkar kiba la leit noh ki Sorkar kiba mynshuwa ki la klet lut ia ka jingkongsan jong ki surok.“Ngi iaroh ia ka Sorkar Pdeng kaba la kloi ban weng lem ia kine ki jingeh jong ka Meghalay“Ngi iaroh ia ka Sorkar Pdeng kaba la kloi ban weng lem ia kine ki jingeh jong ka Meghalaya”, la ong u Bah Kharkrang  bad bteng shuh ba dei ban kyrshan ia u Myntri Rangbah Modi ba ka Sorkar jong u kaba don ka jingiadei bad ki paidbah, ki dei ban nang bteng.",Iaroh ka Meghalaya BJP ïa ka Sorkar Pdeng ba pynheh ïa ka surok Phulbari-Tura,https://kynjatshai.com/khubor-kyllum/iaroh-ka-meghalaya-bjp-ia-ka-sorkar-pdeng-ba-pynheh-ia-ka-surok-phulbari-tura/
"U nongrwai Pop ba pawnam ba dei u nong Jamaica bad America, u Sean Kingston, uba la pawnam ha ki snem 2000, ha ki jingrwai ba kynthup ïa ka “Beautiful Girls” bad “Fire Burning,” u la pynkhreh ban leit rwai ha ka sngi ba rakhe ïa u snem thymmai ha Tura ha ka 30 tarik, Nohprah.Ha katei ka tamasa, yn sa dap da ka jingshongshit ha ka por janmiet lem bad ki jingrwai ba sngewtynnad. La tip ïa utei u nongrwai kum u Kisean Anderson ïa uba la kha ha ka 3 tarik, Rymphang 1990, u Sean Kingston u long u nongrwai ba nongrwai ba pawnam bad uba kiew ha ka kam rwai, uba la dep rwai haduh saw tylli ki jingrwai studio album, 21 tylli ki jingrwai bad san tylli ki music video ha ki arphew snem ba la dep.La pynithuh da ka kompeni Sony imprint Epic ha ka aïom pyrem jong u 2007 lem bad ka jingrwai “Colors 2007,” ba la rwai lang da ka kynhun Game and Rick Ross, u Kingston u la kloi ban kiew ha ka kam rwai jong u. Ha ujuh hi u snem, u la ïohrah ïa ka khusnam Best Reggae Ever Acts na ka bynta ka jingrwai “Beautiful Girls” ha ka jingsam ïa ka khusnam MOBO. Katba kiwei pat ki khusnam ki dei kiba la bteng bad ka jingbun ka jingjop jong u ha ki jingrwai reggae, kaba la pynlong ïa u ba un pawnam ha ka kam rwai. U Kingston u la dep ïohrah ruh ïa ka khusnam Outstanding New Artist ha u snem 2008.",Yn leit rwai u Sean Kingston ha Tura,https://kynjatshai.com/ki-sap-ki-phong/yn-leit-rwai-u-sean-kingston-ha-tura/
"Uwei na ki khraw pyrkhat jong ka ri Greece, u Heraclitus u ïathuh ïa ngi, ba kiei kiei ki jong kane ka pyrthei, kim neh kum juh bad ki ïakylla man ka la khyllip mat. Ïa kine ki kyntien jong une u khraw pyrkhat, ngi lah ban ong ba ki ïahap bad ka jinglong jong ka Government Fruit Preservation Centre kaba mynta kaba don Fruit Garden, Shillong. Kane ka Centre kam shym la neh kum juh. La sdang ïa ka ha ka snem 1955 kum ka Fruit Processing Factory ba nyngkong ha ka Dong Shatei Lam Mihngi ha Fruit Garden ha ka jaka jong ka tnad ka rep ka riang jong ka Sorkar Meghalaya.Ban pynbiang ïa ki jingdonkam jong ka por, ka Sorkar Meghalaya, ka la pynmih sa ïa ka tnad kaba ïa dei bad ka rep soh rep pai bad tip kum ka Horticulture Department. Wat la kane ka Centre ka dang long hi ka bynta jong ka tnad ka rep ka riang bad ka bha ka miat ki nongriang; hynrei, mynta ka la hap hapoh ka jingpynïaid jong ka Directorate Food Processing bad jingpynïaid jong u Assistant Director jong ka tnad Horticulture. Ka jingthmu jong kane ka Centre ka long ban kyntiew ïa ka ïoh ka kot jong ki nongrep soh rep pai, ha kaba ka Sorkar ka ïarap ïa ki nongrep kumno ban pynneh pynsah ïa ki soh bad kumno ban leh ba kin ym pyut.Ha kine ki sngi ka Government Fruit Preservation Centre ka ïoh ïa ka nam ka burom namarba ka ai jinghikai ïa ki nongrep kumno ban shna umsoh na ki sohniamtra, sohtrun, sohiong, soh phie, carambola, strawberry, shophan, sohmanir, sohbrap bad kiwei. Kane ka Centre ka pynmih ïa ka jam sohtrun, sohïong, strawberry, sohphan, sohplom, sohphareng, mixed fruit bad kiwei. Kane ka Centre ka pynmih ruh ïa kawei ka jait jingbam Marmalade na ki soh bad snep sohniamtra. Kane ka Centre ka pyni ïa ki soh kiba la ot rit ba them ha ki tin. Ïa kine ki soh ba la ot rit bad thep ha ki tin ki long kiba ïaid ïew bha ym tang hangne ha jylla hynrei shabar jylla ruh. Kane ka Centre ka pynmih ruh ïa u ashar sohmynken, ashar lungsiej, ashar sohpieng jyrngam bad ashar sohphan. Haba kheiñ kyllum, ka jingpynmih jam bad umsoh na kane ka Centre ka long haduh 30 metrik ton shi snem.Kane ka Centre ka ai jinghikai ïa ki nongrep bad ïa ki briew shimet na kawei ka por sha kawei pat baroh saw aiom, la ka long kumno ban shna umsoh, ban pynmih jam bad kiwei ki jait jingai jinghikai kiba ïa dei bad ka jingpyndonkam ïa ki kor ki bor pynmih um soh bad shna jam kiba ïa dei bad kane ka juk kaba mynta. La ïathuh ba ki nongrep jong ka Mizoram ki la wan sha Government Fruit Preservation Centre ban twad jingmut na kane ka Centre kumno ban pyndonkam ïa u soh Dragon Fruit uba mih kynrei ha katei ka jylla. Ki nongrep ka Mizoram ki la wan, ki la shah hikai bad ki la leit phainoh sha la ka jylla da ka khmat baphuh samrkhie ba mynta ki la nang ban shna ïa ka jam kaba bang na u soh Dragon Fruit.Ka Sorkar Meghalaya ban pynbiang ïa ki jingdonkam jong ka por, ka la pynhap ïa ka jingpeit Government Fruit Preservation Centre hapoh ka jingpeit jingjngoh jong ka tnad Agriculture & Farmers’ Welfare Department jong ka Sorkar Meghalaya. Ym tang katta, ïa ka jingtrei kam jong ka pat la peit da ka Directorate of Food Processing hapoh ka jingpynïaid jong ka Office of Assistant Director of Horticulture (Food Proccessing). Ka jingthmu jong kane ka Centre ka long ban kyntiew ïa ka ïoh ka kot jong ki nongrep soh rep pai ha kaba ka Sorkar ka kyrshan ïa ki nongrep kumno ban kyntiew ïa ka jingthung diengsoh bad ïa ka rep soh rep pai bad kumno ban leh ba kin ym pyut.Ka Government Fruit Conservation Centre ka la ïoh ïa ka nam ka burom ba ka ai ïa ki jinghikai kiba bha bad ïoh ïaroh ïa ka jingkhuid ka jingsuba, ym kum kiwei pat ki karkhana Sorkar kiba da ki jakhlia. Hynrei, ngi klet pat ba la don kito ki nongtrei Sorkar kiba la buh ki mawnongrim ïing kiba khlaiñ ba kane ka Centre kan lah ban shna ïa ki jingeh bapher bapher na ka daw jong ka jingkylla jong ka por. Kawei napdeng kita, kiba ngi la dei ban kynmaw, hynrei ngi la khum klet noh, ka dei ka Annada Gohain, kaba la long ka nongprat lynti banyngkong ban seng ban buh ïa ka Fruit Processing Factory jong ka tnad ka rep ka riang jong ka Sorkar Assam ha Fruit Garden, Shillong.Ha kine ki bnai ba la dep, ka nam ka burom jong ka Annada Gohain ka la saphriang sha ki saw lyer jong ka pyrthei, ïa kaba ma ngi hangne ha Meghalaya, ngi la klet noh ban kynmaw burom ïa ka. Ha u Nailar, 2023, ka University of New South Wales kaba don ha Sydney, Australia ka la pynkup burom ïa kito kiba la pule ha katei ka University. Kane jingpynkup burom ka dei na ka bynta kito kiba la pyndep ïa ki jingpule na katei ka University bad kiba la noh ïa u synñiang ban kyntiew ïa ka rep soh rep pai kham tam na ka bynta ka jingpyndonkam ïa ki kor ki bor ka juk mynta ban kyntiew ïa ka ïoh ka kot jong ki rep soh rep pai. Ha kaba ïa dei bad kane, ka University of New South Wales, Australia ka la ai kyrteng ïa kawei ka Hall “Go6” ba kynmaw burom ïa ka Annada Gohain kaba long ka kynthei ba nyngkong ba pyndep ïa ka jingpule na ka University South Wales School of Chemical Engineering, Sydney, Australia. Ym tang namarba ka la pyndep ïa ki jingpule jong ka na katei ka University.Hynrei, kham tam eh ïa u synñiang ba ka la noh ban kyntiew ïa ka rep soh rep pai bad ïa ka ïoh ka kot jong ki nongrep ha ka Dong Shatei Lam Mihngi. Kane ka longkmie ka la long ka nongprat lynti ba nyngkong ha kane ka liang ha ka Dong Shatei Lam Mihngi. La kha ïa ka ha North Guwahati, Assam. Haba ka la pyndep ïa ka jingpule ïa ka B.Sc ha ka subject Chemistry, ka la leit ban trei noh ha ka tnad ka rep ka riang jong ka Sorkar Assam, ha Shillong ha ki snem 1950 bad ka la long ka nongseng nongbuh ïa ka Fruit Processing Factory ha Fruit Garden ha ka snem 1955. Hadien kane, ka la leit ban pyntbit shuh shuh ïa ki jingpule jong ka ha liang ka Food Processing Technology kaba hap hapoh ka Colombo Plan Programme jong ka University of New South Wales. Haba ka la pyndep ïa ka jingpule ha ka kyrdan M.Sc na katei ka University ha ka snem 1959, ka la wan trei biang hapoh ka tnad ka rep ka riang ha Shillong, kaba long ka nongbah jong ka Assam ha kata ka por.Ki jingtrei jong ka ha katei ka por ka long ban pynneh pynsah ïa ki soh ki pai kiba don ha kine ki jaka ki jong ngi, kum ki sohniamtra, sohphareng, sohphoh bad sohplom kiba soh kyrhai. Kine ki jingtrei ki jong ka, ki la wanrah ïa ka jingseng jingbuh ïa ka Food Processing Factory ha Fruit Garden kaba nyngkong ha ka Dong Shatei Lam Mihngi. Ka jingpynmih ïa ki umsoh bad ka jam na kane ka jaka, ka la kyntiew ïa ka ïoh ka kot jong ki nongrep ha ka Dong Shatei Lam Mihngi. Ïa ki umsoh bad ka jam ba pynmih nangne, la pynïaid ïew da ka kyrteng, “Meg Fruit” bad mynta la pynïaid ïew da ka kyrteng, “Meg”. Haba ka Meghalaya ka la ïoh ïa la ka jong ka jylla bapura ha snem 1972, ka Annada Gphain ka la dei ban leit phai noh sha Assam. Hynrei, ka la bteng ïa ka jingtrei jong ka ha ka tnad ka rep ka riang jong ka Sorkar Meghalaya ha ka dur jong ka deputation haduh ka snem 1979.Ka la leit phai noh sha Assam bad trei ha ka tnad ka rep ka riang. Ka la shong thait kum ka Additional Director jong ka tnad ka rep ka riang jong ka Sorkar Assam. Hadien ba ka la shongthait bad wat lada ka la don hapdeng ka jingpangmat bad jingktha shyieng, ka la pyllut ïa ki sngi jong ka ha kaba thoh ïa ki jingthoh kiba ïa dei bad ka rep soh rep pai bad kiwei ki jingshem jong ka halor kane ka liang. Ka la khlad noh na kane ka pyrthei ha ka snem 2021 hadien ba ka jingpang ka la bat ïa ka la kham slem. Ki matti ki jong ka ki dang ïai bteng haduh kine ki sngi bad ka Government Fruit Preservation Centre ka nang suhsieng iwbih bad pynïeng la ka rasong.",Nang kiew ka jingtrei kam ka Government Fruit Preservation Centre,https://kynjatshai.com/khubor-kyllum/nang-kiew-ka-jingtrei-kam-ka-government-fruit-preservation-centre/
"Ki khun u Hynniewtrep ryngkat bad ka jylla Meghalaya baroh kawei ki la rakhe ïa ka lyngkhuh sngi ïap ba phraphew lai jong u Myllung bakhraw, u Soso Tham. Ha kaba ïa dei bad kane, u Lat ka Meghalaya, u Phagu Chauhan bad kum juh ruh u Myntri Rangbah u Conrad K. Sangma u la ki la phah ïa ki kyrwoh kitbok kit rwiang sha ki paidbah nongshong shnong jong ka jylla. Ki kyrwoh ba kine ki khlieh nongsynshar jong ka jylla ki la phah sha ki nongshong shnong, ki la pynpaw ïa ka jingkynmaw tympang ïa ka jingnoh synñiang jong u Myllung Soso Tham sha ka thoh ka pule bad kham tam eh ha ka liang ka poitri. U Myllung Soso Tham ula thoh ïa ka kot Duitara Ksiar, Ki Sngi Barim U Hynniewtrep bad kiwei.Ha ka jingphah kyrwoh, u Myntri Rangbah Conrad K. Sangma u la ïaroh ïa u Myllung Soso Than ban pynneh pynsah ïa ka ktien Khasi bad kham tam eh ïa ki poim jong u, kiba long ka ïit khmih jong ka mynnor bad ki jingsneng jingkraw ban pynneh pynsah ïa la ka larity bad ka jinglong tynrai jong ka jaitbynriew Hynniewtrep. Ha kane katei ka sngi, ka Khasi Authors’ Society bad kiwei ki seng ki la tuid sha tyngkong jong ka State Central Library ha Shillong ban leit buh syntiew ha u mot sah kynmaw jong u.",Rakhe ki khun Hynniewtrep ïa ka lyngkhuh sngi ïap u Myllung Soso Tham,https://kynjatshai.com/khubor-kyllum/rakhe-ki-khun-hynniewtrep-ia-ka-lyngkhuh-sngi-iap-u-myllung-soso-tham/
":U President jong ka Hynniewtrep Youth Council, u Bah Roy Kupar Synrem u la pynsngew ïa ka jingdonkam ban pyntrei kam ïa ka Inner Line Permit (ILP)  Meghalaya. U Bah Synrem u la ïathuh ruh ba ka Sorkar jylla ka angnud ïa ka jingpyntrei kam ïa ka ILP. U Bah Synrem u la ïathuh ruh ba u Myntri Rangbah Conrad K. Sangma u khlem shongthait ha kaba pyrshang ban pyntrei kam ïa ka ILP ka Meghalaya bad ba ka la don bun sien ka jingïakren hapdeng ka Sorkar Meghalaya bad ka Sorkar Pdeng halor kane ka bynta.Haba kren na ka liang ka imlang sahlang bad ruh na ka liang jong ki paidbah nongshong shnong, u Bah Synrem ula ong ba ka jingpyntrei kam ïa ka ILP ka long kaba donkam haduh katta katta ha kane ka por kaba mynta. Une u nongïalam jong ka HYC u la ïathuh ba ka seng kan pyrshah ïa ka jingwan ka rel sha Meghalaya.",Yn pyrshah ka HYC ïa ka jingwan ka rel sha Meghalaya,https://kynjatshai.com/khubor-kyllum/yn-pyrshah-ka-hyc-ia-ka-jingwan-ka-rel-sha-meghalaya/
"U MDC ba shu thung ha ka Khasi Hills Autonomous District Council, uba long ruh u nongïalam barim ka United Democratic Party (UDP) u Bah Bindo M Lanong mynta ka 18 Tarik Nohprah, 2023, u la pyntip ba kum u MDC, un ai noh ka jingkyrshan bapura sha ïa ka kynhun  ba ïalam ïa ka KHADC ka Khasi Hills Democratic Front (KHDF) ba la ïalam da ka National People Party.Lah ban kdew hangne ba ïa u Bah Bindo M Lanong la jied kum u MDC ba la shu thung na ka Party UDP, ha ka 28 tarik Jylliew 2019.Haba kren sha ki lad pathai khubor u Bah Bindo M Lanong u la kdew ba kane ka rai kaba u la shim ban ai noh ka jingkyrshan sha ka party ba ïalam ïa ka KHADC ka long hadien ba na ka liang ki nongïalam ka UDP ki la leh bym suidñiew ïa ka jingdon jong u ha ka party UDP.“Wat hadien ba ka UDP ka la kyntait ban ai ka tiket ban ïakhun ïa ka MLA election, ruh nga la phah da ka shithi ban pynpaw ïa ka jingkwah ba ngan ïa khun ïa ka MP election na ka UDP bad kyntu ïa ki ba kin klet noh ïa kaei kaba la jia hynrei haduh mynta kim pat shem la jubab eiei” u la ong.U la bynrap ruh ba ” ki nongïalam ka UDP, wat ha ka jingïalang ka General Council ka party ruh kim shym la khot bad pyntip eiei shuh ïa nga, u nongseng ïa ka UDP kumta ngam banse shuh ban shim noh ïa lade kum u briew ba khlem seng shuh”.U Bah Bindo u la ong ruh haduh mynta um pat ju kyrtiap seng hynrei ka jinglong jingman bad ka rukom leh ki ïalam ka UDP ka la pynlong ïa u ba un long marwei bad shim ruh ïa ka rai ban ai noh ka jingkyrshan ba pura sha ka kynhun ba ïalam ïa ka KHADC hapoh ka jingïalam u bah Pyniaid Sing Syiem.U la pynshai ruh ba haduh mynta ym pat shim kano kano ka rai ban pynïasoh sha kano kano ka party hynrei hadien ba u la shah ïeh marwei na ka party UDP, u la ñiew ïalade kum u MDC shimet bad rai ban ai noh ka jingkyrshan ba pura sha ka kynhun ba ïalam da u Bah Pyniaid Sing Syiem kum u CEM ka KHADC",Ka jingleh ki nongïalam ka UDP ka pynlong ïa nga ban phai khmat noh sha ka kynhun u Bah Pyniaid ha KHADC: Bindo,https://kynjatshai.com/sain-pyrthei/ka-jingleh-ki-nongialam-ka-udp-ka-pynlong-ia-nga-ban-phai-khmat-noh-sha-ka-kynhun-u-bah-pyniaid-ha-khadc-bindo/
"U Chief Executive Member (CEM) ka Khasi Hills Autonomous District Council (KHADC) u Bah Pyniaid Sing Syiem, u la kyntu ïa ki shnong kiba hap hapoh ka jingpeit ka KHADC ban ai ïa ki jaka na ka bynta ban shna ïa ki Resource Recovery Center (RRC), khnang ban lah ban pynduna noh ïa ka jingkhia jong ka jaka bret ñuit ha Marten, kaba don ha Mawlai .Myn ha ka 18 tarik Nohprah 2023, u CEM ka KHADC u la aiti ïa ka Trok kit ñuit kaba la mang na ka Chief Minister Development Fund jong u snem 2022-23 ha ka jinglut kaba la kot sha ka T.23 lak, sha ka Dorbar Shnong Rynjah.Ha ba kren ha kane ka sngi u bah Pyniaid u la ong ba ka jingpynlait ïa ki skhim bapher bapher ha kaba ïadei bad ka Solid Waste Mangement kane ka long hadien ba la ïoh ïa ka jingïatai halor ka jingwanrah ïa ka khuid ka suba ha Ri Khasi, bad na ka liang ka Council ka la ïoh ruh ban wanrah ïa kawei ka aiñ kaba la tip kum ka Solid Waste Management Act 2020, ka ba la mynjur da u Lat ka jylla bad lyngba kane ka aiñ, ka Council ka la ïoh ka lad ban ïa trei lang bad ki Hima ki nongïalam shnong ban wanrah ïa ka khuid ka suba.“Haba kdew halor ka khuid ka suba, lada ngi phai sha ka shnong Mawlai kaba don ïa ka jaka ban buh ïa ki ñuit na ka Nongbah Shillong, ka Marten katno ka long kaba sngewsynei ban peit namar baroh ki ñuit ngi leit buh shatei”.“Kumta kum ka District Council ka ban ïa trei lang bad ki bor shnong, kan ym dei tang ban aiti ïa ki kali  kit ïa u ñuit na ki shnong  hynrei ka kwah ban pyrkhat ruh ban  wanrah da ki  Resource Recovery Center (RRC) ha man ki shnong ki thaw ha Ri Khasi”, u la ong.U la bynrap, “Ka RRC ka long na ka bynta ki shnong kiba don ki jaka ban pynsaphraing ïa ki ñuit ha ka rukom kaba dei, bad kan long ruh kum ka jaka ban ai jingshai sha ki paidbah ba ka RRC kan long kum ka lad ïohkam ïohjam bad ka jingkha pisa na ki ñuit” .U Bah Pyniaid u la ong ba “ngi  kyntu ïa ki shnong kiba don ïa ki jaka ba kin ai ïa ki jaka na ka bynta ban buh ïa ki RRC khnang ban ym donkam shuh ban leit buh ïa ki nuit sha duh marten hynrei ban  lah ban pynbit pynbiang tang ha ki shnong hi” .“Ka jingthmu ba ha khmat ka District council ka long ban ai ka jingïarap na ka bynta ki jaka ïew ki shnong ki jaka paidbah ban ïoh ban ai jingïarap lyngba kine ki skhim bapher bapher”.Ha kane ka sngi ka na ka liang ka Dorbar Shnong Rynjah ka la ai khusnam ruh ïa ki nongtrei ASHA bad Aganwadi ban ai jingithuh ïa ka jingshakri jong ki ha ka imlang sahlang.Ha kane ka jingïalang la don lang ruh u  MDC u Bah Bindo Lanong, u Syiem ka Hima Mylliem u Paiem Ainam Manik Syiem, u Rangbah Shnong, ki longkmie, ki nongshong ïew bad ki paid nongshong shnong.Na ka liang u Syiem ka Hima Mylliem u Paiem Ainam Manik Syiem ula pynbna ban synñiang da ka song pisa sha ka Dorbar Shnong.",Ym tang ki kali kit ñuit hynrei ai ki jaka sha ka KHADC ba kan ai da ka jaka bret ñuit ha man ki shnong: Pyniaid,https://kynjatshai.com/khubor-kyllum/ym-tang-ki-kali-kit-nuit-hynrei-ai-ki-jaka-sha-ka-khadc-ba-kan-ai-da-ka-jaka-bret-nuit-ha-man-ki-shnong-pyniaid/
"U Nongïalam ka Liang Pyrshah, u Bah Ronnie V. Lyngdoh u la ong ba ka Sorkar ka dei ban pyndonkam bha ïa ki aiñ kiba don mynta ban ïada ïa ka jingwanrung kyrthep jong ki bar jylla sha Meghalaya. U Bah Ronnie V. Lyngdoh u la ong ba dei ban pyndon kam pyrkhing ïa ki aiñ kiba don mynta katba ka jylla ka dang ap ïa ka jingpyntrei kam jong ka Inner Line Permit (ILP) da ka Sorkar Pdeng. U Bah Ronnie V. Lyngdoh u la ong ba ki aiñ kiba don mynta ki dei ka Land Transfer Act, Trading by Non-Tribal Regulations Act, Labour Act bad kiwei ki long ki stieh jingïada ïa ka jingwan rung jong kiwei ki jaitbynriew sha Meghalaya.Dang shen, ka tnad ki kam pohïing jong ka Sorkar Pdeng ka la kyntait ïa ka Meghalaya Residents Safety and Security (Amendment) Bill, 2020 ka ban long ïa ka jingïada ïa ka jingwanrung jong kiwei pat ki briew sha Meghalaya. Haba kren ha ki nongthoh kot khubor, u Bah Ronnie V. Lyngdoh u la ong ba kam dei tang ka kamram jong ka Sorkar ban rah ïa kine ki jingdonkam hakhmat jong ka Sorkar Pdeng, hynrei, ka dei ruh ka kamram jong uwei pa uwei u nongshong jong ka Meghalaya. U Bah Ronnie V. Lyngdoh u la ka jingpyntrei kam ïa ka MRSSA ïa kaba la mynjur da ka Ïing Dorbar Thaw Aiñ jong ka Meghalaya ban ïada ïa ka jingwan ruh jong kiwei pat ki jaitbynriew sha Meghalaya, kan ym don kano kano ka jingpynthud pynwit bad ka jingktah ïano ïano. U Bah Ronnie V. Lyngdoh uba long ruh uwei na ki nongïalam jong ka seng saiñ hima sima, ula ong ba lada pyntrei kam bha ïa ka aiñ Trading by Non-Tribal Act, kane ruh ka ïarap shibun ban khang lad ïa ka jingwan jong kiwei pat ki jaitbynriew sha kane ka jylla.Une u rangbah ula ong ba ka jingïoh lad jong kiwei pat ki jaitbynriew ban rung sha Meghalaya ka long ha ka dur jong ki nongshongwai bad lada kitei ki aiñ ki trei kam bha, kane kan ïarap ban tehlakam ïa ka jingwanrung jong kiwei pat ki briew. Ha kaba ïa dei bad ka jingtieng jong ki paidbah ïa ka jingwan jong ka rel sha Meghalaya, u Bah Ronnie V. Lyngdoh u la ong ba ha ka jingsngewthuh jong u, ym dei ban tieng shaphang kane, lada kine ki aiñ kiba don mynta ki trei kam bha. Une u rangbah ula ïathuh ba lada ka rel ka wan sha Meghalaya, kan don ka jinghiar jong ka dor jong ki mar ki mata. U la ai nuksa ba ka jingshalan jong u sohniamtra na Meghalaya sha kiwei pat ki jylla ruh ka jyn da la hiar shibun bad ka ïoh ka kot jong ka jylla ruh kan neh hi hangne ha Meghalaya.",Dei ban pyntrei kam bha ïa ki aiñ badon mynta ban khang lad ïa ka jingwan ki bar jylla: Ronnie V. Lyngdoh,https://kynjatshai.com/khubor-kyllum/dei-ban-pyntrei-kam-bha-ia-ki-ain-badon-mynta-ban-khang-lad-ia-ka-jingwan-ki-bar-jylla-ronnie-v-lyngdoh/
":Ki Dkhot ka Federation of Khasi Jaintia and Garo People (FKJGP) Sohryngkham Circle, ha ka 18 tarik Nohprah 2023 ki la dawa na u Sordar ka Sohryngkham u Bah Donbor Kharmujai ban khot da ka dorbar ba kyrkieh ban pynshai halor ka jingailad ban thied jaka ïa kawei ka longkmie ka ba ïoh lok da u bar jylla.Na ka liang u President ka FKJGP Sohryngkham Circle, u Bah Wanlambok Kharmalki u la ong ba ka seng kan ym lah ban pdiang ïa ki longkmie Khasi ki ba ïoh lok da u bar jylla ba kin ïoh ban thied ïa ka jaka ka puta ha Sohryngkham.“Ngi kyntu ia u Sordar ba u dei ban khot da ka Dorbar bad un pynshai ia ka nongrim halor ka jingïoh thied jaka kane ka longkmie ka ba ïoh lok bar jylla ha Sohryngkham bad kane kan long ruh ban khanglad ïa u Sordar ba un leh la ka jong ka mon khlem da pyntip ïa ka EC ha ka shnong ka thaw”.U la bynrap ha kaba ïa dei bad kane ngi la dep ban ujor sha u Paiem Balajied Sing Syiem sha u CEM ka KHADC bad kumjuh sha ki bor ba dei peit ban ujor halor ka jingleh mon u ne u Sordar hynrei haduh mynta kam pat shem la don kano kano ka jubab na ka liang jong ki”.Na ka liang u Bah Rocky Kharduit General Secreatary u la ong ba na ka liang ka FKJGP ka pynpaw ïa ka jing sngew pyrshah jur ïa u Sordar ka Sohryngkham halor ka jingsoi ïa ka dulir sha kawei ka longkmie ka ba la ïoh lok da u bar jylla ha kane ka shnong.“Kane ka long ba u la ïaid lait ïa ki kyndon ka shnong ka ba la pynmih ha ka 3 tarik u Naitung 2002, kaba la mana pyrshah ban khang lad ïa kano kano ka briew ka ba ïoh lok bar jylla ba kan ïoh ban thied jaka ha ka shnong Sohryngkham” u la ong.",Halor ka jingïoh thied jaka ka longkmie ba ïoh lok barjylla ha Sohryngkham pan jingshai ka FKJGP na u Sordar Shnong,https://kynjatshai.com/khubor-kyllum/halor-ka-jingioh-thied-jaka-ka-longkmie-ba-ioh-lok-barjylla-ha-sohryngkham-pan-jingshai-ka-fkjgp-na-u-sordar-shnong/
":Ki nongïalam ka Hynniewtrep Youth Council (HYC) ha ka 18 tarik Nohprah 2023 ki la pynlong da ka jingïalang ban kynmaw burom ïaka lyngkhuh sngi ïap ba 83 snem jong u Myllung Soso Tham ha phyllaw ka Soso Tham Auditorium Shillong.Na ka liang ka HYC ha ka jingïalam u president rangbah, u Bah Roykupar Synrem, u nongïalam barim ka u Bah Robertjune Kharjahrin lem bad ki dkhot na kylleng ki unit kila pynlong ka jing ïabuh syntiew ha khmat u Mot-Dur u Soso Tham.Haba kren ha kane ka sngi u president ka HYC u Bah Roykupar Synrem u la pynkynmaw ïa ki kam ba ratbah ki ba u Myllung Soso Tham u la leh na ka bynta ka jaitbynriew.“Ki kam ki ba u Myllung SoSo Tham u la leh ka pynlong ïa ki longdien ba dei ban pyndonburom ïa ka lyngkhuh sngi ïap jong u Myllung ka Jaitbynriew. U Myllung Soso Tham u dei u nonghikai, u ba la ai ka jinghikai ym tang ha ki skul hynrei u ai ka jinghikai ïa ka Ri bad ka jaitbynriew halor ka akor ka burom bad kumno ban poi sha kliar lum jong ka man” u la ong.U la bynrap, ”hynrei haba phai sha ki jingeh jong ki nonghikai ha ka jylla mynta, ka jingkylli ka long ba kaei ba ka sorkar ka ai sha ki nonghikai jong ngi?”.“Dang shen ki nonghikai bala shongthait kila pynpaw ba wat la ki la ai ka jingshakri la 30 snem ruh hynrei kim pat ïoh satia ïa ka bai bam tymmen, hynrei ki MLA ki ba tang 2 snem ki la ïoh ïa ki Baibam tymmen, ”u la ong.U la kyntu ïa ka sorkar ba ka dei ban ai ïa ka burom sha ki nonghikai kum ba ki dei ban ïoh ym ban shu pyndon burom ïa ki tang ha ka sngi kyrpang jong ki.U la ai jingmut ruh sha ka Sorkar ba ka dei ban pynthikna ba baroh ki nonghikai ha ki skul kin shah kynthup haka juh ka thup rukom siew tulop.“ka Sorkar ka dei ban kyntiew ïaki nonghikai ka Jylla da ka ba wanrah da ki  Policy ki ban ïarap ban ban ai burom ïaki nonghikai ka Jylla” u la ong.Haba ïadei bad ka jingthmu ka Sorkar ban wanrah noh daki kot NCERT ha ka jylla, u Bah Roykupar u la kyntu ïa ka sorkar ba ka dei ban bishar bha shwa ban pynurlong ïa kane.U Bah Roykupar u la ong baka Sorkar Jylla kadei ban pynthikna ba kot NCERT ki ban pyndonkam haki skul kidei ban pynneh ïaka thymmei jong ki trai ri ka Jylla Meghalaya khamtam haba ïadei bad ka jingsynñiang ki riew khraw thohkot ki ba dei ki trai Ri ha ka Jylla.Ha kane ka sngi la sam ruh ïa ki khusnam sha ki nong jop jingai jingkren lyngkot kaba la pynlong da kane ka seng halor ka mat ‘Jingma Ka Jaidbynriew namar ka Jingai Jaitkpa’ bad ka jingthoh Essay halor ka phang pdeng ‘Khulom Ksiar’ ïaka bala pynlong daka Socio Cultural Cell.",Ha ka sngi kynmaw burom ïa ka sngi ïap u Myllung Soso Tham: kyntu ka HYC ïa ka sorkar ban burom ïa ki nonghikai ha ka jylla,https://kynjatshai.com/khubor-kyllum/ha-ka-sngi-kynmaw-burom-ia-ka-sngi-iap-u-myllung-soso-tham-kyntu-ka-hyc-ia-ka-sorkar-ban-burom-ia-ki-nonghikai-ha-ka-jylla/
":U Bah Renikton Lyngdoh Tongkhar, u MLA ka Mawkyrwat Constituency ha ka jingjurip ba kyrpang ne surprise inspection ïa ka jingtei ïa ka jaka sumar nongpang  ka Sub Center kaba don ka shnong Pyndenlyngdoh, South West Khasi Hills District u la ong ba ka sorkar lyngba ka tnad ka koit ka khiah shen kan sa ïoh ban plie noh ïa ka khnang ba ki paidbah jong ka san shnong area kin ïoh jingmyntoi.Shuh shuh u la ong ruh ba ka jingplie ïa kane ka jaka sumar kan long ruh kum ka dak jong ka jingaisngewbha Christmas ïa ki paidbah jong ki san tylli ki shnong.Lah ban kdew ruh ba ïa ka Sub Center ha Pyndenlyngdoh la pyntrei ha ka jingmang pisa kaba T. 50 lak tam ei ei bad ka ban sa pynïoh jingmyntoi ïa ki san tylli ki shnong kata ka Shnong Manad, Mawbidong, Lummawbah, Pyndenlyngdoh bad Pyndensohlang.Ha kane ka sngi la synran ruh da ki riew rangbah jong ki san tylli ki shnong.",Da ka Health Sub Center yn ïoh ki 5 tylli ki shnong ha shwa ka Christmas: Bah Renikton L. Tongkhar,https://kynjatshai.com/khubor-kyllum/da-ka-health-sub-center-yn-ioh-ki-5-tylli-ki-shnong-ha-shwa-ka-christmas-bah-renikton-l-tongkhar/
"Kawei ka ïing tap shilliang kaba la shna ha jrong ka Meghalaya Rural Bank ha Lumshatsngi, Laban ha ka step jong ka 18 tarik Nohprah 2023 ka la shah bam duh ha ka ding.Kane ka jingjia ka la jia ha ka por kumba 11 baje mynstep bad la suba ba kane ka jingkem ka ding ka lah ban dei na ka jingklet ban pynlip ïa ka gas shet jingshet .Kane ka ïing tap shilliang  ka dei ka ïing  jong u Munna Ahmed kaba la shna da ki lyntang bad ki tin na ka bynta ban ai sah shipor ïa ki bar jylla kiba wan ban bylla sha kane ka thaiñ.Na ka liang ki pulit pynlip ding ki la ïoh ban poi kloi sha kane ka jaka bad ïoh ban tem  ïa kane ka jingklang ka ding .Na ka liang u MLA ka South Shillong Constituency u Bah Sanbor Shullai mynta ka step u la hiar ban jurip ïa kane ka jaka kaba la shah bam duh ha ka ding.Na ka liang ki nongpynïaid shnong ki la kyntu ïa ki bor ba dei peit ba kin leh ïa ka ba donkam pyrshah ïa une u trai ïing namar ka jingshna khlem da bud ïa ki kyndon ban shna ïa ki ïing namar ka rukom shna ïa kine ki ïing ka long ka bym ishngain eiei.",Pluh ka ïing tap shiliang ka ba la shna ha jrong ka Meghalaya Rural Bank ha Laban,https://kynjatshai.com/khubor-kyllum/pluh-ka-iing-tap-shiliang-ka-ba-la-shna-hajrong-ka-meghalaya-rural-bank-ha-laban/
":Ha ka step jong ka 27 tarik Naiwieng 2023, kawei ka ïing kaba la shna da ka lyntang kaba ju pyndonkam ban buh ïa ki tiar ba la rim ka la ingkhong lut na ka daw ka jingbam shngiam ha ka ding. Kane ka jingjia ka la jia ha ka por 6 baje eiei ha ka por mynstep ha ka dong Sngithiang Lower Mawprem.Kane ka dei ka ïing jong ka Kong Lawaniar Kharmalong, kaba la aiwai sha kawei pat ka longïing bad ka bynta kaba ing ka dei ka jaka ba ju pynlang ïa ki tiar ba la rim. Ha kane ka jingjia ym shem la don mano mano ba mynsaw lane kano kano ka jingjia kaba sngewsih.Kat kum ka jingïathuh ki basah marjan la ong ba kane ka jingjia ka lah ban dei na ka jingthud ha ka bording elektrik.",Ingkhong ka ïing dieng ba buh tiar ha Mawprem,https://kynjatshai.com/khubor-kyllum/ingkhong-ka-iing-dieng-ba-buh-tiar-ha-mawprem/
":Ka Khun Hynniewtrep National Awakening Movement (KHNAM) ka la ïakynduh ïa u chief secretary myn ha ka 27 tarik, Naiwieng bad ka la phah da ka dorkhas(memorandum) ha kaba ka la pan ïa ka kaiphod ba la shna da ka Expert Committee halor ka State Reservation Policy (SRP).“Ngi la ïoh jingtip ba ka Expert Committee, kaba la dei ban khreh ïa ka State Reservation Policy (SRP), ka la ïakynduh myn ha ka 23 tarik, Naiwieng. Kin sa pynlong biang ha ka 6 tarik, Nohprah bad pynbeit da jingïalang ba lai sien ha nongbah Shillong. Kaba bud da katei, ka Expert Committee kan sa ïohpdiang ïa ki jingtyrwa na baroh ki party saiñ pyrthei bad ki party ba don jingmut, ong u president jong ka KHNAM, u Thomas Passah sha ki lad pathai khubor.U Passah u la ong ba ïa katei ka mat, la pynslem palat bad ba ka jingpynkylla ïa ka polisi ba don ar sla, ym dei ban pynslem.",Ïakynduh ka KHNAM ïa u CS ban ïakren halor ka kaiphod jong ka State Reservation Policy,https://kynjatshai.com/khubor-kyllum/iakynduh-ka-khnam-ia-u-cs-ban-iakren-halor-ka-kaiphod-jong-ka-state-reservation-policy/
"U Myntri ka thoh ka pule jong ka Sorkar Meghalaya, u Rakkam A. Sangma ula iathuh ba kawei na ki jingeh ki bakhraw ha kaba buh ia ki sawphew tylli Eklavya Model Residential School hapoh jylla ka dei ka jingeh ban ioh jaka. U Rakkam A. Sangma u la iathuh ia kane ha ki nongthoh kotkhubor bad lad pathai khubor hadien ba ula pyllong ia ka jingbuhdien ia ka jngshna ia ki Eklavya Model Residential School.U Myntri u la iathuh ba yn sa don ka jingshna ia kito katto katne tylli kine ki Residential School. U la iathuh don padeng jong kine ki skul kiba dang don hapdeng ka jingpynkhreh ia ki Detail Project Report, don katto katne ki skul kiba la Sorkar ka la dep mang pisa, ki skul kiba dang don hapdeng ka jingkhot Tender bad don kiwei pat ki skul ha kaba ka Sorkar ka don don hapdeng ka jingpynshang ban ioh jaka.U Rakkam u la ithuh ba ka jingeh kaba khraw ha kaba buh ia kine ki Residential School jong ka Sorkar Pdeng ka long ba ka Sorkar jylla kan hap ban ai jaka haduh khadsan akar khlem kano kano ka jingsiew. U la iathuh ba ki trai jaka kim treh ban ai ia ka jaka ei ia ka jaka jong ki.Hynrei, na ka liang jong ka Sorkar jylla kan iai buddien ia kane ka kam ba kan iaid sha khmat bad ba kan long ka jingmyntoi ia ki paidbah nongshong jong ka jylla. U Myntri Rakkam A. Sangma u la iathuh ba ka don ka jingtuyrwa ai kam na ka jingai jaka ban shna ia kitei ki Residential School hapoh ka jylla.",Shem jingeh ka Sorkar jylla ban ïoh jaka ban shna ïa ki Eklavya Model Residential School,https://kynjatshai.com/khubor-kyllum/shem-jingeh-ka-sorkar-jylla-ban-ioh-jaka-ban-shna-ia-ki-eklavya-model-residential-school/
"Ka Sorkar Meghalaya ka la ai por hynriew phew sngi ia uwei u Consultant bathymmai ba un ai ia ka kaiphot jong u ha kaba ia dei bad ka jinglut ban shna ia ka lynti ban hiar liengsuin ha Kad Liengsuin Umroi ha Ri Bhoi District. U Symbud Myntri Rangbah ka Meghalaya, u Bah Sniawbhalang Dhar u la iathuh ba ha shuwa jong kane, ka Sorkar ka la ioh ia ka kaiphod na uwei u Consultant ba ka jinglut na ka bynta ban shna ia ka lynti ban hiar liengsuin, kynthup ruh ia ka jingpom ia u lum ka long haduh 7,000 klur tyngka.U Bah Sniawbhalang Dhar uba long ruh u Myntri ba dei peit ia ki lynti ki syngkien, ula iathuh ba ka Sorkar kan pat shym leh pat leh ieie halor kane ka kaiphod namarba ka la shem ba ka jinglut ka long shaba palat. U la iathuh ba dei na kane ka daw, ka Sorkar kan dang hap ban ap ia kane ka kaiphot na une u Consultaant uba thymmai. Ha shuwa jong kane, ha ka 30 tarik u Risaw, ka Iing Bishar Meghalaya High Court, ka la bthah ia ka Sorkar jylla bad ia ka A Airports Authority of India (AAI) ba ki dei ban pyndep noh ia ka jingtohkit kaba ia dei bad ka jingpynheh ia ka lynti ban hiar liengsuin ha Kad LiengsuinUmroi bad na ka liang jong ka Sorkar pat lah ban ai jubab na ka daw jong kane ka jingeh. Kane ka jingpynheh ia ka lynti ban hiar liengsuin kan iarap ia ka jinglah ban hiar jong ki liengsuin kiba kham heh ha Kad Liengsuin Umroih ka Ri Bhoi District.",Ym pat lah ban ai kaiphot ka Sorkar Meghalaya ban shna ïa ka lynti hiar liengsuiñ ha Umroi,https://kynjatshai.com/khubor-kyllum/ym-pat-lah-ban-ai-kaiphot-ka-sorkar-meghalaya-ban-shna-ia-ka-lynti-hiar-liengsuin-ha-umroi/
"U Myntri Rangbah ka Meghalaya, u Conrad K. Sangma u la plie ia ki surok ha East Garo Hill, kiba kynthup ia ka surok hapdeng Nengmandalgre  bad Daribokgre (Mandalgre) kaba  35 kms, L042 Cherangre to Sisobibra (Nengmandalgre to Gitokgre) kaba 7.820 Km, ka jynkieng bajrong haduh 51.68 mitar halor ka Wah Rongon bad ia ka jynkieng kaba 51.68 mitar halor jong ka Wah Rongre ha ka jingialang kaba la pyllong ha madan Nengmandalgre. Kiba la ia don lang ha katei ka sngi ki long u Symbud Myntri Rangbah, u Bah Prestone Tynsong, u MLA Marcuise N Marak bad ka dkhot jong ka Iing Dorbar Lok Sabha ka Agatha K Sangma. Haba kren ha katei ka sngi, u Myntri Rangbah Conrad K. Sangma u la ong ba ka jingplie ia ki surok ka long kawei na ki lad ki lynti ban wanrah ia ka jingroi ha ka dong ka thain.U Myntri Rangbah Conrad K. Sangma u la pynpaw ia ka jingsngewnguh  ia ka Agatha K. Sangma kaba la don ka bynta kaba khraw ban pynioh ia ka jngshan ia kitei ki surok lyngba ka MPGSY skim jong ka Sorkar Pdeng. U Conrad K. Sangma u la iathuh ba ka thong jong ka Sorkar jong u ka long ban pynioh surok ia baroh, ban pynioh iing ia baroh, ban pynioh jingtip ia baroh, bad ban pynbiang um ia baroh.U la iathuh ba ha ka snem 2023-2024 la don ka jingmang pisa haduh 1,600 klur tyngka na ka bynta ka jingshna ia ki 1,500 tylli ki iing bad u la iaroh ruh ia ka Agatha K. Sangma na ka bynta jong kane. U la ithuh ruh ba kumno ka Sorkar ka trei shitom na ka bynta ka jingioh kami oh jan jong ki samla bad kiwei ki jingpyntrei kam na ka bynta ka bha ka miat jong ki samla.Ha kaba kren ha katei ka sngi, u Symbud Myntri Rangbah, u Bah Prestone Tynsong u la ong ba ka jingdon jong ki surok ka wanrah ia ka jingsuk ha ka leit ka wan, ka pynioh ia ka jingkoit jingkhiah bad ka plie lad plie lynti na ka bynta ki samla pule ba kin lah ban ioh ia ka jingnang jingstad.U Bah Prestone Tynsong u la iathuh ruh ba ka Sorkar ka don ka jingthmu ban shna ia ki surok ha ka jingjngai kaba 1,200 Km hapoh jong ka jylla. U Bah Prestone Tynsong ula pynpaw ruh ia ka jingsngewburom ia ki khlieh nongsynshar jong ka Garo Hills kiba la kloi ban iatrei lang bad ka Sorkar ha kaba shna ia kine ki surok.",Plie surok u Myntri Rangbah Conrad K. Sangma ha East Garo Hills,https://kynjatshai.com/khubor-kyllum/plie-surok-u-myntri-rangbah-conrad-k-sangma-ha-east-garo-hills/
"Ka West Jaiñtia District Sports Association (WJDSA) kan sa pynlong ia ka ‘Trial Camp’ lane ka jingjied ia ki nongïalehkai haka 08-12-23 na ka bynta ka West Jaiñtia Hills District ia kaba kin sa leit ban ïakhun na ka bynta ka Meghalaya Games 2024.Ha ka liang jong ki shynrang shynrang (Under-23) : 100 Meter, 200 Meter, 400 Meter, 800 Meter, 1500 Meter, 5000 Meter, 10,000 Meter, High Jump, Long Jump, Javelin Throw, 4×100 Meter bad ka Mixed Relay.Katba ha ka liang jong ki shynrang (Under-23) : 100 Meter, 200 Meter, 400 Meter, 800 Meter, 1500 Meter, 3000 Meter, 10,000 Meter, High Jump, Long Jump, Javelin Throw, 4×100 Meter bad ha ka Mixed Relay.Kane ka jingpyrshang lane ka jingjied nongïalehkai kan long kyrpang na ka bynta ki nongshong shnong ka thaiñ West Jaintia District.Kiba thmu ban wan ïashim bynta ha kane ka jingpyrshang ki dei ban ym palat ia ka 23 snem bad ban ym duna ia ka 16 snem.Ki nongïalehkai kin donkam ruh ban wanrah ia ka Aadhaar Card, ka Birth Certificate (Original) ha katei ka tarik ba la kdew haneng por 7 baje mynstep.Na ka bynta ki jingtip ba kham bniah lah ban phun ha u nombor : 9856109222, 9862274201.",Yn pynlong ka WJDSA da ka ‘Trial Camp’ na ka bynta ban jied ïa ki nongïalehkai Meghalaya Games,https://kynjatshai.com/khubor-ialehkai/yn-pynlong-ka-wjdsa-da-ka-trial-camp-na-ka-bynta-ban-jied-ia-ki-nongialehkai-meghalaya-games/
"Ka Khasi Hills Autonomous District Council (KHADC) ka la pynlong ka jingleit jngoh kaba kyndit halor ka kam khaïi, labour license bad ka professional tax ha baroh ki dukan ha Laitumkhrah jong kane ka nongbah, myn ha ka 27 tarik, Nailur.Ïa katei ka jingleit jngoh, la pynlong da ki pulit jong ka enforcement wing jong ka council ha baroh ki kam khaïi ba pynïaid da ki bar jylla naduh Fire Brigade haduh ka ïew Laitumkhrah.Katei ka kynhun, ba la lam da u executive member (EM), u Land Teibor Pathaw bad u MDC jong ka Laitumkhrah konstituensi, u Fantin Lakadong, ha kaba ki la lap ba bun ki dukan kim don ki kot ki sla ba biang halor ka professional tax. La don bun ki jingtei kiba la shah phah ban khang noh tad haduh ban da biang ki kot ki sla jong ki ban phah sha ka district council.Haba la kren sha ki nongthoh kot khubor, u Lakadong u la pyntip ba ka executive committee (EC) jong ka KHADC dang shen, ka la rai ban sdang pynlong ïa katei ka jingleit jngoh khnang ba kito kiba dei trai jong ka dukan, khamtam ki bar jylla, ki dei ban bud ïa ka Trading by Non-Tribals Regulations act.“Palat 80 per cent jong ki dukan ha Laitumkhrah ki bud ïa ki kyndon jong ka district council naba bun na ki kim don ïa ka lisen khaïi bad labour hynrei bun na ki, ki la pulom ban pynbiang ïa ki kot ki sla halor ka professional tax” ong u Lakadong.",Leit jngoh ka KHADC ïa ki dukan jong ki bar jylla,https://kynjatshai.com/khubor-kyllum/leit-jngoh-ka-khadc-ia-ki-dukan-jong-ki-bar-jylla/
"U Myntri ka liang pyrshah bad u kliehduh ka MP jong ka Congress na Shillong, u Ma Vincent H Pala myn ha ka nyngkong u la ong ba ka sorkar kam shym la thmu shisha shaphang ka jingïakren ïasuk ban sa ïaid bad ka seng Hynniewtrep National Liberation Council (HNLC) katba u la kyrpad ba ïa ka jingkynnoh ba dang shen da katei ka seng, dei ban pynsangeh noh.Katkum ka jingkren jong u, ka Centre, ka sorkar jylla bad ka seng HNLC ka donkam ban don jingmut shisha ban ïakren ïasuk ha kaba kut ka jingïakren. U la ai jingmut ruh ba ka sorkar ka la pyndonkam da u chairman barim jong ka HNLC, u Julius Dorphang, uba dei u nongthaw aiñ barim jong ka Mawhati, ba un wanrah ka jingsuk jingsaiñ ba shi junom.U Dorphang u la shah kem bad shah set phatok hadien ba u la shah kynnoh halor ka jingbatbor ïa ka khynnah rit.“Ka sorkar ka dei ban thmu shisha. Ka sorkar ka hap ban peit ba kumno ka jingpynrung kam thymmai ka dei ban pynsangeh noh bad ki paidbah kiba don shabar ka ri ki dei ban wan noh sha ka jylla lajong. Kam dei ba phi hap kren ïa u general secretary bad phim kren shuh bad u chairman (jong ka seng),” ong u Pala.“Nga sngew ha nga ba ka sorkar ka la pyrshang, hynrei kam thmu shisha ban khot ïakren,” ong u Pala.Katkum ka jingkren jong u, ka mat halot ka jingïakren bad ka HNLC ka la don mynta arphew laiphew snem.U la bynrap shuh shuh, “U chairman barim jong ka HNLC u dei u MLA bad mynta u don hapoh phatok, te ma ki (sorkar) ka lah ban pyndonkam da u ha ka jingshisha ne ki lah ban pyndonkam da kiwei pat ki kynhun.”Da kaba kren halor ka jingeh ba ïasyriem ba la mad da ka jylla Nagaland, Assam bad kiwei pat ki jylla jong ka jaka, u Pala u la ong ba u la dep ïohi ba ka sorkar pdeng kam thmu shisha shaphang ka jylla North East. U la ong ba ka sorkar ka dei ban wad bniah halor ka daw jong ka jingjur ka kam lehnoh bad kiwei kiwei ki jingeh kiba ïadei bad ka kam lehnoh namar ba wat haba la dep ïasoi bun ki jingmynjur bad ki kynhun ne ki seng bapher bapher, hynrei dang bun ki seng ba thymmai ba dang mih.Halor ka jingdawa jong ka HNLC na ka bynta ka jingïakren ïasuk ka ban ïaid shakhmat, une u rangbah u la ong ba ka aiñ ka la dep kren shai halor kane. U la ong ba u nongïalam jong ka ULFA u la long u MP haduh ar sien bad u nongïalam jong ka HNLC u dei u Myntri bad u chairman u dei u MLA, te lada ka HNLC ka lah ban teh lakam ïa ki briew lajong te kam eh eiei ruh em na ka bynta ka sorkar ba kan pynïoh jingsuk hapoh ka jylla.“Nga la dep ïohi ïa ki ba ki la pyrshang ïakren, hynrei dei ban don ka jingthmu ba shisha halor ka bynta jong ka HNLC, dei ban don ka jingthmu shisha halor ka bynta jong ka sorkar ruh kumjuh bad ka sorkar pdeng ka dei ban long ka kongsan ha ka ban shimkhia ïa katei, namar dei ban don ka rukom synshar ba biang kaba dei ban ïaid hapoh bad shabar jong ka jylla naba ki la dep ïasoi bun ki jingmynjur bad ka Bangladesh bad kiwei pat ki ri hynrei ka sorkar jylla ka la pynduna ki bor synshar ba dei halor ki ehrang kiba don shabar jong ka jylla,” ong u Pala.",Thrang u Pala ïa ka sorkar ba kan ïakren ïasuk bad ka seng HNLC,https://kynjatshai.com/khubor-kyllum/thrang-u-pala-ia-ka-sorkar-ba-kan-iakren-iasuk-bad-ka-seng-hnlc/
"Ka Hynñiewtrep Integrated Territorial Organisation (HITO) South West Khasi Hills District, ha ka jingïalam u Bah Paul Thyrniang uba dei u President bad u Bah H.M Ramsiej u General Secretary ha ryngkat bad ki wei de ki dkhot jong ka seng mynta ka sngi ka 19 tarik u Nohprah 2023 ki la leit ïa kynduh ïa u Deputy Commissioner ka South West Khasi Hills District Bah T. Lyngwa ban kyrpad ban pyllait noh ïa ka Result jong ka District Selection committee (DSC) hadien ka jingud jingnam jong ki khun samla wad kam na South West Khas Hills halor ka jingslem ka result jong ka DSC naduh u snem 2022 ha kaba haduh mynta u snem 2023 kim pat ioh ïa ka Result jong ki.Hadien ba ka seng ka la leit ïa kynduh ïa u Deputy Commissioner South West Khasi Hills District Khasi haba kren ha ki lad pathai khubor ki ki la ong na na ka liang jong u DC u la ïathuh ba dei namar ka jing pynslem jong ki tnad ophis bapher bapher kiba don hapoh ka distrik namar kata ka seng ka la kyrpad ïa ki tnad ophis ba pher bapher kiba don hapoh ka distrik ki dei ban pynkhreh lypa namar na ka liang seng ha kano kano ka por kan sa leit wad bniah na ka bynta kine ki (Vacancy post ) ki kam kiba thylli ha ki ophis sorkar.Shuh shuh ki la buh ruh ka jingmaham ïa ki ophisar ha baroh ki tnad ophis hapoh ka distrik ba kin sangeh shwa ban thung-kam tad haduh ban da pyllait shwa ïa ka Result jong ka DSC khnang ba ki khun samla wad kam napoh ka district kin ym sah ka jinglynngoh bad ka kyrwoh na ka liang ka seng ba na ka liang ki ophisar bad ki bor distrik lada kin dang pynsahteng na ka liang ka seng kam banse ba kan hap ban shim da kawei ka sienjam ban khot ïa ki samla wad kam ban pynlong da ka jingïakhih ong u Bah Paul Thyrniang u President HITO South West Khasi Hills District.",Leit kynduh ka HITO ïa u DC SWKHD kyntu ban pyllait noh ïa ka Result DSC,https://kynjatshai.com/khubor-kyllum/leit-kynduh-ka-hito-ia-u-dc-swkhd-kyntu-ban-pyllait-noh-ia-ka-result-dsc/
"U nongïalam ka liang pyrshah bad u nongthaw aiñ ka Congress na Mylliem, u Bah Ronnie V Lyngdoh u la ong ba ka seng ka la pyrshang ban wanrah biang da ki nongïalam barim.“Ngi pdiang sngewbha ïa baroh ki rangbah barim jong ka seng Congressmen sha ka seng namar ba ngi dei na ka seng ba ïatylli lang,” ong u Lyngdoh sha ki nongthoh kot khubor.“Ngi pdiang sngewbha ïa baroh, kiba thrang ban wanphai biang sha ka seng na ka bynta ban shimkhia ïa ka jylla bad ki paidbah,” bynrap u Ronnie.Haba kylli jingkylli, u Lyngdoh u la ong ba ka seng ka dang ap ïa ka kaiphod na ka president, ka Deborah Marak ha kaba ïadei bad ka jingleit kynduh ïa u Myntri rangbah barim ka jylla Meghalaya, u Mukul Sangma.“Ha kaba ïadei bad ka jingbym ïoh jingtip tad haduh mynta, namar ba ïa katei, la dep ïakren bad ka Deborah. To ngin kyrmen ba kan sa ai ïa ka kaiphod sha ka seng ha kaba ïadei bad ka jingïakren bad u Dr Mukul Sangma,” ong u Lyngdoh.Ha u Naiwieng 2022, u Mukul lem bad kiwei pat ki MLA kiba la mih lang bad ka All India Trinamool Congress (AITC) hashwa jong ka ilekshon 2023 Assembly. Ka la don ka jingïasuh buit ïa ka Congress ha ka jylla Meghalaya.",Pyrshang ka Cong ban wanrah biang da ki nongïalam barim: Ronnie,https://kynjatshai.com/sain-pyrthei/pyrshang-ka-cong-ban-wanrah-biang-da-ki-nongialam-barim-ronnie/
"Ha ka jingthmu ban pynhusiar napdeng ki nongshong shnong na nongkyndong shaphang ki skhim bapher bapher jong ka sorkar, la wanrah da ka Viksit Bharat Sankalp Yatra Campaign da ka Central Bureau of Communication and Broadcasting ha Nongpoh ha ka 19 tarik, Nohprah.Ha katei ka tamasa, kaba la dep pynlong ha Nongpoh jong ki dukan die jingdie, la ïohi bun ka jingïatreilang hapdeng ka Central Bureau of Communication and Broadcasting bad ki tnad jong ka Ri Bhoi district.Ha katei ka prokram, la ïashim bynta da ka nodal officer, ka Sofia Dkhar, urban officer, u Bah L Langstieh, bad u capacity building specialist, u Wansalan Passah, ryngkat bad kiwei pat ki nongshong shnong jong katei ka jaka.Ka jingthmu jong katei ka kampeiñ ka long ban pynlong da ka jingphah eksamin ïalade ba lait ei ne free medical check-up, ha kaba lah ban ong hangne ba katei ka prokram ka la pynleit jingmut ha ka ban pynduh jait noh syndon ïa ka jingpang Tuberculosis(TB), lyngba ka Pradhan Mantri TB Mukt Bharat Abhiyan.Shuh shuh, la don ki kali Urban LED ha katei ka jaka, kiba la pynpaw ïa ka jingthmu ban pynïar ïa ka jingïoh jingmyntoi na kine ki skhim na ka bynta ki nongïoh jingmyntoi bad ban pynhusiar ïa ka jingpynïar ki kam pynroi ha kane ka ri, lyngba ki prokram thymmai.",Yn wanrah da ka Viksit Bharat Sankalp Yatra Campaign ha Nongpoh,https://kynjatshai.com/khubor-kyllum/yn-wanrah-da-ka-viksit-bharat-sankalp-yatra-campaign-ha-nongpoh/
"U nongthaw aiñ ba la jop haduh lai sien na Gambegre, u Saleng A Sangma bad ka nongthaw aiñ barim jong ka Williamnagar, ka Deborah Marak, ki dei napdeng ki nongïakhun na ka bynta ka seng Congress ban ïoh tiket na Tura Parliamentary konstituensi.Katba u nongïalam jong ka Congress Legislature Party (CLP), u Bah Ronnie V Lyngdoh u la ïathuh ha ki lad pathai khubor ba kumba saw haduh san ngut ki briew ki la leit kynduh ïa katei ka seng na ka bynta ka tiket, hynrei ka seng shen, kan sa khot ban aplai na ka bynta kajuh ka phang.U la pyntip ba u Saleng A Sangma u dei uwei na ki nongïakhun na ka bynta ka tiket. “Ma u (Saleng) u la pynpaw ka jingdon jingmut ha ka ban ïakhun ha ka ilekshon MP.”Ong u Lyngdoh, “Hooid, hooid, ka (Deborah) ka don jingmut ban ïakhun, namar katei, ngim pat rai eiei ruh em. Katkum ki jingbatai bad kumno ngi ïoh ïa ki hadien kane, ngin sa khot aplikashon.”Ma u, lehse, u la ong ba ka seng kan sa khmih ha baroh ki mat bad kan sa rai shaphang ki kyrtong ba biang.Haba kylli jingkylli, utei u nongïalam jong ka CLP u la ong, “Ka shong ha ki paidbah jong ka Ri Lum Garo (ba kin bishar) ba lehse ka nongïakhun (Agatha K Sangma) ka la ïaid katkum ka jingkhmih lynti jong ki paidbah ne em, kata ka shong ha ki. Ym dei ka seng, dei ki paidbah, kiban sa rai ba lehse kan ïaid katkum ka jingkhmih lynti jong ki paidbah ne jingthrang jong ki te yn sa rai hi da ki paidbah.”U la ong ba ka seng ka shaniah ha ka ban pynïakhun ïa ki kyrtong na ka bynta ka Shillong parliamentary seat, kaba la mihkhmat da u president jong ka Meghalaya Pradesh Congress Committee (MPCC), u Ma Vincent H Pala.U Lyngdoh u la ong ba ka seng Congress ka dang pynkhreh na ka bynta ka ilekshon ban wan na ka bynta ar tylli ki autonomous district council (ADC) – KHADC bad JHADC.",Na Tura Seat : Yn bishar ka  Congress ban ai tiket ïa ka Debora lane u Saleng,https://kynjatshai.com/sain-pyrthei/yn-iakhun-ilekshon-u-saleng-bad-ka-deborah-na-tura/
":Ka Hynniewtrep Youth Council (HYC), Jaiñtia Hills ka la pynpaw ka jingsngew halor ka jingbym lah ban poi ha ka por ba biang jong ki nongtrei sorkar ha ki tnad bapher bapher ha West Jaiñtia Hills.Ka HYC kaba hapoh ka jingïalam jong u vice President, u Yoodahunki Shylla, Organising Secretary, Phaitki Suna kiba la leit jngoh ha kawei na ki tnad treikam jong ka PWD South Division Jowai ha ka 19 tarik, Nohprah ha ka por 11 baje mynstep bad lap ba ym don nongtrei ne ki ophisar ban don bad thylli ki shuki ha kaba la don tang ar ngut ki nongtrei ba wan trei.“Ngi la rai ban ban pynlong noh da ka jingleit jngoh ba kyndit kyndit hadien ba la ïoh ka jingujor na ki paidbha”, katkum ka HYC.Ka HYC ka la pynpaw ka jingsngew jong ka halor ka rukom wan rukom leit trei jong ki nongtrei sorkar, kaba la ktah ïa ki paidbah baroh haba ki donkam ban pyndep ïa ki kam jong ki.Ka HYC ka la kyrpad ruh na ki nongtrei sorkar ha baroh ki tnad ba kin poi ha ka por ba biang sha ki ohpis jong ki na ka bynta ka jingïoh jingmyntoi jong ki paidbah.",Pynpaw ka HYC JH halor ka jingthylli ki ophis sorkar bad bym don nongtrei,https://kynjatshai.com/khubor-kyllum/pynpaw-ka-hyc-jh-halor-ka-jingthylli-ki-ophis-sorkar-bad-bym-don-nongtrei/
"Ka Additional Director of Health Services, Civil Hospital, Shillong, ka la pyntip ba uwei u nongpang ba thiah pang ba la tip kyrteng kum u Banteilad Lyngdoh Peinlang, ba la don 29 snem ka rta, ka jaka sah jong u dei ka C/o Nongpoh, Donggate, uba la don hapoh C.C.U. myn ha ka 8 tarik, Nohprah 2023 ha ka por 4 baje 14 minit, u la khlad noh na kane ka pyrthei ha ka 1 tarik, Nohprah 2023 ha ka por 12:30 mynstep.La kyrpad ïa baroh ki bahaïing ha sem jong uba khlad ba kin wan kam noh mar mar ïa katei ka met jong u na ka kamra ba buh metïap jong kane ka hospital hapoh lai sngi ne katkum ka por ba la buh naduh ba la pynmih ïa katei ka jingpynbna jong ka General Notice, ha kaba lada ym don nongwan kam, yn aiti noh ïa katei ka met sha ka Shillong Municipal Board ban pyndep ïa ki kam baroh.","Ym don ba wan kam ïa ka metïap ba la buh sah ha Civil Hospital, Nongpoh",https://kynjatshai.com/khubor-kyllum/ym-don-ba-wan-kam-ia-ka-metiap-ba-la-buh-sah-ha-civil-hospital-nongpoh/
"Ki nongïalam ka Mawphlang PHE Worker Union (MPWU) mynta ka 19 tarik Nohprah, 2023 ki la kyntu ïa ka Sorkar ba kan pynlait noh ïa ka tulop jong ki nongtrei Muster Roll Category bad ki Work Charge Category ki ba trei ha kane ka tnad.Haba kren sha ki ladpathai khubor ha Shillong Press Club, u Bah Nepoleon S Mawphniang u la ong ba kumba ka long mynta ki nongtrei jong ka tnad PHE ki ba dei ki Master roll bad ki Work Charge mynta la ar bnai, kata u bnai Risaw bad Naiwieng.U la ong, “Ha ka ba ïadei bad kane na ka liang ka union ka la dep ban phah da ka shithi sha ki ophisar kane ka tnad bad kumjuh sha u Myntri ka tnad u Marcuis N Marak ruh hynrei ym shem la ïoh ïa kano kano ka jingkular hynrei ki la shu ong ba kin pyrshang bad kane kan shem pynhun ïa kine ki nongtrei “.U la bynrap ruh, “Kane ka jingong u Myntri ka wanrah jingeh ïa kine ki nongtrei namar ba mynta la jan ka Christmas kumta ki kyntu na ka sorkar ba kan pynlait noh ka tulop ha shwa ka jingrakhe Christmas”.Na ka liang ka Union ka la kyntu ruh naka sorkar ba kan pynlait ym tang ka tulop jong u bnai Risaw bad Naiwieng hynrei ban pynlait ruh ïa ka Advance Christmas mynta u snem .",Dawa ka MPWU ban pynlait noh ka tulop ki nongtrei PHE ha shwa ka Christmas,https://kynjatshai.com/khubor-kyllum/dawa-ka-mpwu-ban-pynlait-noh-ka-tulop-ki-nongtrei-phe-ha-shwa-ka-christmas/
":Ka kynhun jong ki shipai BSF Meghalaya ki la ïoh ban pyllait im haduh 37 tylli ki masi na ka khappud Meghalaya myn ha ka 18 tarik, Nohprah 2023, kiba la thmu ban khaïi na India sha Bangladesh.Ha katei ka jingleit kem jong ki shipai ïa kiba khaïi ïa ki masi, ka kynhun jong ka BSF Meghalaya ha ki jingpyntreikam bapher bapher ki la ïoh kurup haduh 37 tylli ki masi katba dang thmu ban leit khaïi ïa ki sha ka khappud da ki nongkhaïi tuh ïa ki masi. Halor ka jingleit kem ki shipai BSF ïa ki nongkhaïi tuh, ki la phet krad noh na katei ka jaka da kaba iehnoh shadien ïa ki masi. Ki nongkhaïi tuh ki ju pynrieh ïa ki masi ha ki jaka ba long khlaw bad thmu ban pynïaid lyngba ïa ki na ki kynroh bym pat ker sainar ha ka por shiteng synñia.Ïa kitei ki masi ba la ïoh kurup, la aiti noh sha ka thanad pulit ba dei peit na ka bynta ban leh ïa kaba donkam. Ka kynhun BSF ka la buh da ka jingmaham ha ki jaka khappud na ka bynta ban ai jingïada na baroh ki jait kam sniew ba ïadei bad ka khappud.",Ïoh kurup masi ki shipai BSF ka Meghalaya na khappud Meghalaya ba thmu khaïi sha Bangladesh,https://kynjatshai.com/khubor-kyllum/ioh-kurup-masi-ki-shipai-bsf-ka-meghalaya-na-khappud-meghalaya-ba-thmu-khaii-sha-bangladesh/
":Ka synjuk ki barikor na jylla Meghalaya, ka Ri Academy of Visual Arts ka la pynlong ïa ka lyngwiar thoh dur jong ki barikor ha ICSSR, NEHU ba la plie da u Kher Rangbah ka tnat sorkar Mattithaw bad Deiriti, u Bah Frederick Roy Kharkongor. La iasnoh kti lang da ka Santiniketan Kala Bhavan Praktoni, ka synjuk ki barikor rangbah na Santiniketan na ka bynta ban sei pyrthei ïa ki sap kyrpang jong ki samla ka jylla kiba angnud ban trei bad kyntiew ïa lade kum ki barikor batbit.La aiti sahnam ïa kane ka lyngwiar thohdur ha ka kyrteng jong u Myllung Soso Tham, kum ban sot na ki snap jingstad jong ka saiñ pyrkhat jong u na ka bynta ban tei ïa ka imlang sahlang. La nguh burom ïa u Myllung Soso Tham da baroh kiba ïa don ryngkat naduh ki kynrem ki lyndan haduh ki paidbah da ka ba thoh shun ha ka sladur ba la mang lypa na ka bynta ka jingthmu.U kongsan ha kane ka lyngwiar thohdur, u Bah F R Kharkongor u la pyrto ïa ka thoh ka tar ka ba la kyrsoi na ka janor bad dohnud jong u Myllung Soso Tham ha kita ki snem kiba ka imlang sahlang ka dang don ha ki latlat jong ka synshar donbor ka sorkar Bilat bad haba dang sdang seilung ka thoh ka tar Khasi. U la pynkynmaw ruh ba ka snap tynrai Khasi ka shong tynrai ha ka khyndew, ka kur bad ka ktien, ha ka ba donkam ban pynneh pynsah na ka bynta ka lawei jong ka imlang sahlang.Ka jinglong dukha jong ki barikor ha ka lynti jingim ka long ka phang ka ba la phalang lyngba ka jingkren jong ki kynrem lyndan ha kane ka sngi, ba kynthup ïa u khliehduh ka ICSSR u Prof B Panda, bad u Dr Jank Jhankar Narzari, u khliehduh jong ka Santiketan Kala Bhavan Praktoni. U Dr Janak Jhankar Narzari u la bynñiaw halor ka jinglong jingman ha ka thaiñ shatei lam mihngi kaba la sahdien ha ka liang jong ka thohdur, wat lada ka mynsiem shitrhem jong ki samla ka ïai kyrsoi bad na ka por sha ka por ki sap nylla jong ki barikor ki dang ïai shylluit man la ka por.U nongïalam rangbah jong ka synjuk ki barikor ha jylla, u Bah Raphael Warjri u la kubur ïa ka jingkren jong kita ki kynrem lyndan bad u la ban khia halor ka jingdonkam ban mih ki shlem hikai shlem pule ha ka liang ka kam thohdur thohdar ha jylla na ka bynta ban kyntiew ïa ki samla kiba angnud ban kiew irat ha kane ka liang. Kum shibynta ban kyntiew ïa ka thohdur thohdar ha jylla bad ban ban plie lynti ïa ki barikor na jylla, ka Santiniketan Kala Bhavan Praktoni ka la ïa soi ïa ka dorkhas soskular bad ka Riti Academy of Visual Arts, Shillong na ka bynta ban sam kylliang ïa ki jingtip bad jingstad shaphang ka thohdur da ki lympung ki ba yn pynkhreh markylliang ha Shillong bad sha kiwei kiwei ki jaka ha Ri India.Ha ka Lyngwiar Thohdur kaba dang ïaid shitrhem mynta ha ICSSR, salonsari NEHU kan don ruh ka jingïaphylliew jingmut jong ki barikor na baroh arliang ha ka ba pyninam ïa la ki sap ki phong bad ban batai ïa ka jinglong jingman jong ka Thohdur ha la ki jylli lajong. Kumta ki don ki mat ïatai kiba yn sa pashat jingmut da ki barikor na Shillong bad na shabar ka jylla ba kynthup ïa u Prof. Janak Jhankar Narzari, Soumitra Chatterji, Rathin Kanji, Prof. Niaz Majumdar, Falguni Mukherji, Shamita Goswami, Ketaki Choudhury, Mario Pathaw bad Raphael Warjri, halor ki phang ba ki ïa tyngkhuh ha la shimet bad kiba ïadei bad ka lyngwiar thohdur ha ka imlang sahlang.",La aiti sahnam ïa ka lyngwiar thohdur ha ka kyrteng jong u Myllung Soso Tham,https://kynjatshai.com/khubor-kyllum/la-aiti-sahnam-ia-ka-lyngwiar-thohdur-ha-ka-kyrteng-jong-u-myllung-soso-tham/
"Ka Meghalaya ka la sakhi ia ka jingplie ia ki 10-Bed ICU Project bad Tele ICU Hub ha State Convention Centre, Shillong. Ha kane ka prokram, u Myntri Rangbah ka Meghalaya, u Conrad K. Sangma u la long u kongsan bad ka Myntri ka koit ka khiah, ka Kong Mazel Ampareen Lyngdoh ka la long ka symbud kongsan.Ha ka jingpathai khubor, lyngba ka “X” ia kaba la tip mynshuwa kum ka Twitter, u Myntri Rangbah Conrad K. Sangma u la pynpaw ia ka jingsngewkmen jong u ha kaba plie ia kine project kiba ia dei bad ka jingai jingsumar ia ki nongpang.“Nga sngewkmen bap lie ia kine ka10 Bed ICU Project ha ki 12 district hospital bad 2 tylli Tele ICU Hubs ha Meghalaya.”. U Myntri Rangbah Conrad K. Sangma u la ong ba kine ki lad ai jingsumar na jngai, ki long ka jingiarap kaba khraw ia kito ki nongpang kiba shong basah ha kine jaka nongkyndong ha kaba kim ioh lah ban leit shah sumar ialade ha ki hospital. U la iathuh kane ka lad ai jingsumar mynta ka la urlor dei na ka daw jong ka jingpyndonkam ia ki kor ki bor sumar nongpang ba kane ka juk shai ka la lah ai sha ka imlang sahlang",Plie u Myntri Rangbah Conrad K. Sangma ïa ki jaka sumar nongpang Tele ICU Hub￼,https://kynjatshai.com/khubor-kyllum/plie-u-myntri-rangbah-conrad-k-sangma-ia-ki-jaka-sumar-nongpang-tele-icu-hub%ef%bf%bc/
"Ka Central Silk Board, P-3 Unit, MESSO, Rompara, Meghalaya ka la pyllong ia ka farmer’s field dayRompara, Resubelpara, Meghalaya Dr. K. Indirakuma, Scientist – C, MESSO, P-4 Unit, Tura. Ia kane ka prokram la pyniaid da u K. D. Sangma, uba long u Senior Technical Assistant, P-3 Unit, Rompara. Ia kane la prokrama la plied a u Dr. Vikram Kumar, Scientist-C and kren halor ka jingkongsan halor ka jingpynmih ia ki jain ryndia, kaba long ruh ka jingpynphalang ia ka larity jong kato ka jaitbynriew.U Shongknor, u Dr. Saicharan, Scientist- B, SSPC, Kaliabari u la batai shaphang ka jingtrei kam jong ka jingpynmih ia ki jain muka, kham tam lei lei ha kaba ia dei bad ka jingpyndonkam ia ki kor ki bor jong kane ka juk kaba mynta. Haduh 60 ngut ki la ia shim bynta na North Garo Hills ha kane ka prokram. Ha kane ka prokram ka la don ka jingiaphylliew jingmut kaba ioh jingmyntoi hapdeng ki saiantis bad ki nongrep.","Pyllong ka Central Silk Board, P-3 Unit, MESSO, Rompara, Meghalaya ïa ka farmer’s field day Resubelpara",https://kynjatshai.com/khubor-kyllum/pyllong-ka-central-silk-board-p-3-unit-messo-rompara-meghalaya-ia-ka-farmers-field-day-resubelpara/
"Ka klob Shillong Lajong kaba dei ruh ka klob kaba mihkhmat ia ka jylla sha ka lympung I-league mynta ka aïom ka la sdang ia ki jingiakhun da ka jingjop bad khlem mad ia ka nam rem, kata na 8 tylli ki jingiakhun hynrei ma kine ki 2 tylli ki jingïalehkai ba lah dep, kane ka kynhun ka la liem noh bad hiar ha ka kyrdan ba 5 na ka kyrdan ba 3.Ki paidbah nongkyrshan jong ka klob Shillong Lajong kiba la wan ban ai mynsiem ia kane ka klob naduh ba sdang haduh ba kin da mad ia ka nam rem, ki don ia ka jingkhmih lynti bad ka jingngeit ba kane ka kynhun kan ai sngewbha (gift) Christmas ia ki da ka jingjop don burom ha ka jingiakhun ba khatduh mynta ka samoi ha ka jingïalehkai pyrshah ia ka Namdhari ha ka 23 tarik mynta u bnai ha ka por 2 baje noh phai sngi ha madan SSA, polo Shillong.Ka Mohammedan SC ka dang iai bat ia ka kyrdan ba nyngkong mynta ka samoi da ka jingioh 24 poiñ na 10 tylli ki jingïalehkai katba ka Lajong kaba la hiar kynsan sha ka kyrdan ba 5 ka la ioh 16 poiñ.",Kyrmen ki nongkyrshan ba ka Lajong kan pynkut ïa u snem da ka jingjop pyrshah ia ka Namdhari,https://kynjatshai.com/khubor-ialehkai/kyrmen-ki-nongkyrshan-ba-ka-lajong-kan-pynkut-ia-u-snem-da-ka-jingjop-pyrshah-ia-ka-namdhari/
"U Myntri ka tnad ri jingri jingdup, u Bah Alexander Laloo Hek u la plie ia ka jaka ot doh Bi- Species Abattoir (Slaughter House) ha shnong Demthring ha West Jaiñtia Hills. Ia kane ka prokram la pyniphuh iphieng da ka jingiadon lang jong u MLA ka Amlarem MLA, u Lahkmen Rymbui and u MLA ka Jowai, u Bah Wailadmiki Shylla, kiba la sakhi ia kane ka prokram kum u Symbud Kongsan bad nongshah khot kyrpang, kynthup ruh ia u  S.C. Sadhu, uba long u Secretary ka tnad jingri jingdup.Haba kren ha katei ka sngi, u Deputy Director (Planing), u Dr. WMW Kongwir u la iatuh ba ka jingshna ia kane ka jaka ot doh la bei pisa da ka NABARD ha ka jinglut kaba 7.83 klur tyngka bad ka tnad ka la ioh pdiang haduh mynta 7.10 klur tyngka. Ia ka pisa kaba sah yn sa pdiang hadien.Ha kane ka jaka ot doh lah ban pyniap haduh haduh 50 tylli ki masi bad 100 tylli ki sniang shi sngi. Haba kren ha katei ka sngi, u Myntri ka tnad ri jingri jingdup, u Bah Alexander Laloo Hek, u la ong ba ka jingplie ia katei ka jaka ot doh, ka dei ka jingai sngewha Khristmas na ka bynta ki nongshong shnong jong ka Demthring.U Bah Alexander Laloo Hek u la ong ba kane ka shnong ka lah ban khring ia ki nongjngohkai pyrthei lada ka seng ki nongot doh, ki khlieh nongsynshar bad ki dorbar ki lah ban pynneh ia ka jingkhuid jingsuba, namarba kane ka long ka shnong kaba itynnad.U MLA jong ka Jowai, u Bah Wailadmiki Shylla u la ong ba ki nongshong shnong kim dei ban duh jingkyrmen bad ia kiwei ki jingdonkam yn sa nang pynbiang shuh shuh ha ki por kiba ban sa wan. U MLA u Bah Lahkmen Rymbui u la ong ba ka jingplie ia kane ka project, kan long ka jingmyntoi kaba khraw ia ki nongot doh jong katei ka don bad ka thain, ha kaba ki paidbah nongshong kin ioh ban bam ia ka don kaba khuid.U la kyntu ruh ia ki nongri jingkren ban ki dei ban pynsonkam ia ki skim bapher bapher ba ka Sorkar ka tyrwa na ka bynta jong ki.",Plie u Myntri ka tnad jingri jingdup Bah AL Hek ïa ka jaka ot doh ha West Jaintia Hills,https://kynjatshai.com/khubor-kyllum/plie-u-myntri-ka-tnad-jingri-jingdup-bah-al-hek-ia-ka-jaka-ot-doh-ha-west-jaintia-hills/
"SHILLONG:Myn ha ka 19 tarik Nohprah 2023, u MDC ka Nongkrem Constituency u Bah Lambor Malniang u la pynbna ban ai ka jingkyrshan ba pura ïa ka kynhun ka Khasi Hills Democratic Front (KHDF) ba la ïalam da u Bah Pyniaid Sing Syiem.Lah ban kdew hangne ba ha ka 18 tarik Nohprah 2023, u Bah Bindo M Lanong u la shim ïa ka rai ban ai ka jingkyrshan ba pura ïa ka kynhun ba ïalam da u Bah Pyniaid hapoh ka KHADC bad ha ka sngi ba bud u Bah Malniang u la ai ka jingkyrshan ïa kane ka kynhun hapoh ka Councl.Haba kren sha ki lad pathai khubor u Bah Malniang u la ïathuh ba kane ka rai ban kyrshan ïa ka EC ba ïalam da u Bah Pyniaid ka long namar ka jingtrei bha kane ka kynhun hapoh ka jingïalam u Bah Pyniaid Sing Syiem ka ba la khring ïa u ban ai ka jingkyrshan ba pura ïa kane ka kynhun.U Bah Malniang u la pynshai ba kane ka jingkyrsan kam shem dei ba un leit ban pynïasoh sha kano kano ka party hynrei ka long tang ban ïoh ka lad ban ai ka jingshakri ba pura sha u paidbah .U la ong, “Hadien ka jingshimti u Bah Pyniaid kum u CEM, nga ïohi ïa ka jingpyntyllun sted ïa ki kam jong ka Council khamtam ha kaba ïadei bad ka bha ka miat ka jaitbynriew da kaba wanrah ïa ki Bill ba kongsan kynthup ïa ka Clan Bill ka ba donkam tam na ka bynta ka jaitbynriew “.Ïa u Bah Malniang la pdiang sngewbha da u CEM ka KHADC ha ka ophis treikam jong u kaba la long myn ha ka 19 tarik Nohprah 2023.",Hadien u Bah Bindo khring ki kam u Bah Pyniaid sa ïa u Bah Lambor,https://kynjatshai.com/sain-pyrthei/hadien-u-bah-bindo-khring-ki-kam-u-bah-pyniaid-sa-ia-u-bah-lambor/
"U President ka United Democratic Party (UDP) u Bah Metbah Lyngdoh, myn ha ka 19 traik Nohprah 2023, u la ong ba ka party ka la aiti ha u nongïalam ki MDC ban bishar halor ki MDC ka UDP kiba la leit ban kyrshan ïa ka Liang shynshar ha KHADC khlem da pyntip sha ka party.Lah ban kdew hangne ba ki ar ngut ki MDC ka United Democratic Party (UDP) ki ba kynthup ïa u Bah Bindo M Lanong u MDC ba shu thung bad u MDC ka Nongkrem Constituency bad u Bah Lambor Malniang ki la rai ban leit kyrshan noh ïa ka Executive Commitee jong ka Khasi Hills Democratic Front (KHDF) ba la ïalam da u Bah Pyniaid Sing Syiem ha KHADCHalor kane, na ka liang u President ka UDP u Bah Metbah Lyngdoh u la ong ba na ka liang jong u ym shem la ïoh kano kano ka jingtip hynrei u la shu ïohi lyngba ki lad pathai khubor kumta ka party ka la rai ban aiti ïa kane ka kam ha u nongïalam ki MDC u Bah Titos W Chyne ban bishar ïa kane ka kam .Halor ka jingkynnoh u Bah Bindo M Lanong u President u la ong, “ngam kwah ban kren eiei ha kaba ïadei bad kane ka jingkynthoh hynrei kum ka party hi ka burom ïa u Bah Bindo kum u nongïalam ba la rangbah ha ka party”. U la kyntait ruh ba ka party UDP ka la ïehnoh marwei ïa u Bah Bindo M Lanong bad ong ba na ka por sha ka por ki ju don ka jingïakren halor kiba bun ki mat jong ka party.Na ka liang u Bah Titos W Chyne u nongïalam ki liang pyrshah ha KHADC u la ong ba kane ka jingleit ai jingkyrshan jong ki ar ngut ki MDC ka UDP ïa ka kynhun ba la ïalam da u Bah Pyniaid Sing Syiem kam dei kaba phylla namar ka la don lypa la slem.“Kane ka jingleit ai jingkyrshan jong ki, kam dei ka ba phylla namar ba tang shi kynta ba la shah pynkhyllem ka EC ba ïalam ma nga ruh ki la leit ban kyrshan ïa ka EC u Bah Pyniaid, te ka la don lypa ka jingkyrshan kaba la slem na ka liang jong ki,” u la ong.","Tang shikynta ba shah pynkhyllem ka EC, ruh ki la tuid ban kyrshan ïa ka KHDF; kam dei kaba phylla hynrei ka la don lypa: Titos W Chyne",https://kynjatshai.com/sain-pyrthei/tang-shikynta-ba-shah-pynkhyllem-ka-ec-ruh-ki-la-tuid-ban-kyrshan-ia-ka-khdf-kam-dei-kaba-phylla-hynrei-ka-la-don-lypa-titos-w-chyne/
"Ha ka janmiet jong ka tamasa ïa rwai bad ka jingdon sap ki khynnah kaba la pynlong ha Lariti Performing Centre ha Mawdiangdiang, Shillong, naba ki khynnah skul jong ka Persara Piano ka la leit halor rynsan na ka bynta ka jingkren jong ka Beatles Piano. U Commissioner & Secretary Arts & Culture, u Bah F.R Kharkongor u la ïaroh da kaba thab kti ïa ka jingnoh synñiang jong ka Persara Studio haduh ka jinglah ban pynneh pynsah ïa ka jingdon sap ki khynnah samla.Haba kren shaphang jong katei ka tamasa, u Bah F.R Kharkongor u la ong ba katei ka jingkren ka la pynsah jingkynmaw ïa ka jingdon bynta ki paidbah ba ïashim bynta ha ka ban rwai ha katei ka rynsan ba dang plie shen jong ka Lariti Centre, kaba la tip kum ka “Little Black Box”, kaba dei ka rynsan ba biang na ka bynta ki nongrwai ba kin pyni ïa ka sap ba ki don.U la ai jingïaroh ruh ïa ka Persara Studio na ka bynta ka jinglah ban pynneh pynsah ïa ka kam rwai, ha kaba ki samla ba don sap ki lah ban pyni ïa ka sap jong ki hapoh ka jingïoh jinghikai jong ki nonghikai ba tbit. U la pynïanujor ïa katei ka studio sha ka “nursery” ha kaba ki sap ba hiar pateng ki la seisoh bad biang lut.Une u Commissioner & Secretary Arts & Culture, u la pynpaw ka jingsngew nguh ïa ki kmie ki kpa kiba la pynshlur ïa ka jingthrang jong ki khun jong ki, da kaba ithuh ïa ka bynta jong ki ha ka ban oh shrong bha ïa kine ki samla kiba la ïoh jinghikai bha ha ki bynta bapher bapher.U la pdiang shuh shuh da kaba ïaroh ïa ka tynrai jong ki jingbuh jingsat jong ki jingtem jong ka Shillong bad Meghalaya, da kaba ban jur ba ka kam rwai kan nym duh jait ha kane ka jaka. U la pynpaw ka jingsngew jong u shaphang ka jingangnud jong u ban ïoh jinghikai ban nang tem hynrei u la kren biria da kaba phla ba u nang ban pyndonkam da ka “radio” tad haduh mynta.U Commissioner & Secretary Arts & Culture, u la kular ba ka tnad kan bteng ban kyrshan na ka bynta ka jingsdang ïa ka tamasa kum ka Persara Studio, kaba la thmu ban pynïoh ïa ki rynsan na ka bynta ki samla ba don sap ba kin pawnam bad pynïoh burom na ka bynta ka jylla Meghalaya.Katba ki samla ba tem piano kiba la pynshongshit ïa ki paidbah, ki kynthup ïa ki jingrwai Beatles classics, jazz pieces bad kiwei kiwei ki jingrwai.","Pynlong tamasa rwai ha Lariti Performing Centre ha Mawdiangdiang, Shillong",https://kynjatshai.com/khubor-kyllum/pynlong-tamasa-rwai-ha-lariti-performing-centre-ha-mawdiangdiang-shillong/
"Ka Hynniewtrep Achik National Movement (HANM) myn ha ka 19 tarik, Nohprah, ka la dawa ba ïa ka jingtei ha Motphran, dei ban pynbna kum ka jaka jong u mot jingtei.Ha ka dorkhas kaba la dep phah sha u director jong ka urban affairs, ka kynhun HANM ka la ong ba ïa ka jingtei ha Motphran, la pynïeng ha ka jingkynmaw burom ïa ka jingdap 26 snem jong ka Khasi Labour Corps kaba dei peit hapoh ka sorkar British ha France ha ka por don ka thma bah ba nyngkong ne World War I.Ïa katei ka dorkhas kaba la dep plie ha u snem 1927 ka long ka dak ka shin na ka bynta ban kynmaw ïa ki nongkit tiar ha ïew jong ka 26th Khasi Labour Corps kaba la kit ïa ki mar ki mata bad kiwei ki tiar ba donkam na ka bynta ki shipai England ha ka por ba jia ka thma bah ba nyngkong ne First World War, ha kaba ïa katei ka jingtei sah nam, la plie ha u snem 1927.Katkum katei ka dorkhas, la ong ba, “katei ka kynhun ka pynpaw ka jingsngew ba ïa kane ka jingtei mot, dei ban ïada da ka aiñ khnang ban kynmaw ïa ka jingïai shah jong ki paidbah ka Ri Lum Khasi ha ka por ba jia ha thma bah ba nyngkong, te kumta ïa katei ka jingtei, dei ban pynbna kum ka jaka ba don dur mot bad dei ban ai jingïada hapoh ka Meghalaya Heritage Act, 2011 bad Regulation 2012. “",Kwah ka HANM ban pynïoh shap na ka bynta ka jingtei ha Motphran,https://kynjatshai.com/khubor-kyllum/kwah-ka-hanm-ban-pynioh-shap-na-ka-bynta-ka-jingtei-ha-motphran/
"Ka Regional Democratic Alliance (RDA) myn ha ka 19 tarik Nohprah, 2023 ka la  pynbna ïa ka kyrteng jong u Bah Robertjune Kharjahrin  ban long kum u Kyrtong ka RDA ban ïa khun ïa ka Lok Sabha election na Shillong seat .Ka  Regional Democratic Alliance (RDA), kaba kynthup ïa ka United Democratic Party (UDP)  bad ka Hill Sate People Democratic Party (HSPDP) ki la rai ban ïakhun lang  ïa ka Lok Sabha Election, kum shibynta ban pynthikna ba ka Seng riewlum kan ïoh ïa ka jingjop ha kane ka election.U Bah Robertjune Kharjahrin uba dei u President barim ka Hynniewtrep Youth Council bad u la pynïasoh sha ka UDP ha u bnai Naiwieng .Haba kren sha ki ladpathai khubor u Bah Metbah Lyngdoh u la ong ba kum ka RDA ka sngewkmen ba ka jingïatai ban jied ïa u kyrtong ka RDA, tang kawei ka kyrteng kaba long jong u Bah Robertjune Kharjahrin ka mih bad kane ka paw ïa ka dak ka jingïatylli hapdeng ka UDP bad ka HSPDP hapoh ka RDA .“Ka RDA kan ïatrei lang na ka bynta ka MP election bad kumjuh ruh na ka bynta ka MDC election ka ban sa long shen, bad ka RDA kan dang pynlong ruh ïa ki jjngïalang ban dang pynbit pynbiang ha kiba bun ki mat,” u la ong.Haba kylli u la ong, “ha ka election MP kaba la dep ka la don ka jingïatrei lang bad baroh ki party na ka bynta ban kyrshan ïa u kyrtong ka UDP hynrei mynta ka kynti, kat kum ka jinglong jingman ha ka saiñpyrthei, ngi sngew donkam ban don ka jingïatrei ang hapdeng ka UDP bad ka HSPDP bad ban pynkhlaiñ ïa ka RDA”.Ha kane ka jingïalang la wan ban shim bynta da u President ka UDP u Bah Metbah Lyngdoh, u President ka HSPDP u Bah KP Pangniang, u Myntri Sorkar u Bh Shakliar Warjri, u Minister u Bah Paul Lyngdoh, u General Secretary ka UDP u Bah Jemino Mawthoh, u nongialam ka liang pyrshah ha KHADC u Bah Titosstarwell Chyne, u MLA u Bah Lahkmen Rymbui, bad kiwei kiwei.",U Robertjune Kharjarin kum u kyrtong ka RDA u ban ïa khun ïa ka LS election na Shillong seat,https://kynjatshai.com/sain-pyrthei/u-robertjune-kharjarin-kum-u-kyrtong-ka-rda-u-ban-ia-khun-ia-ka-ls-election-na-shillong-seat/
"MAWKYRWAT:Ka kynhun ki nongñiah ar shaka ba la tip kum ka The Ultimate Legend Bikers Association (TULBA) myn ha ka sngi saitjaiñ ka 16 tarik Nohprah 2023 hadien ba ka la ïoh ban aiti ïa ka ïing ha kawei ka longïing ba duk ha Wah Mawpat Raid Sawsymper East Khasi Hills District ka la ïoh ruh ban pyllait thymmai ïa ka Logo jong ka seng TULBA da u Bah Lamphrang Kharbuli bad ïa kane Logo jong ka seng la pynwan dur da u Bah Ophel Nath Kharthangmaw bad ha kajuh ka por ki la ïoh ruh ban ai sngewbha da ki jaiñkup thiah sha ki katto katne ki long ïing ba duna ha ka ïoh ka kot kum ka dak ka jingaisngewbha khrismas bad ruh ban pyllait ïa ka Almanak jong ka TULBA Sohryngkham Unit.Ha kane ka sngi ha shwa ban aiti ïa ki jaiñkup bad ruh ban pyllait ïa ka Logo jong ka seng la ïoh ka jingduwai na u Pastor Rev. Ïaidbiang Marweiñ ha kaba la ïoh ruh ban ai ka khubor Khrismas da kaba shim na ki katto katne ki dkhot na ka Bible ban ai jinghikai shaphang ka jingwan long briew u Jisu khrist ba kum ki khristan ha kylleng ka pyrthei ki ju rakhe ïa ka sngikha u Jisu ha ka 25 tarik, Nohprah man la u snem.",Da ka Logo ba thymmai pyllait paidbah ka kynhun ki nongñiah ar shaka ka TULBA,https://kynjatshai.com/khubor-kyllum/da-ka-logo-ba-thymmai-pyllait-paidbah-ka-kynhun-ki-nongniah-ar-shaka-ka-tulba/
"Ka Ïing Bishar Meghalaya High Court ka la bthah ïa ka Sorkar ba dei ban pynkynriah noh ïa u heh pulit Superintendent of Police jong ka East Jaintia Hills District sha kawei pat ka jaka. Kane ka jingbthah jong ka Ïing Bishar ka long na daw jong ka jingbym lah ban tehlakam ïa ka jingtih bad khaïi beaiñ ïa u dewïong ha katei ka district.Ïa kane ka jingbym lah ban tehlakam ïa ka jingtih bad jingkhaïi ïa u dewiong, la lah ban sngewthuh na ka kaiphod 19interim report, la ong ki nongbishar jong ka Meghalaya High Court ba kynthup ïa u Chief Justice H.S. Thangkhiew bad ïa u nongbishar W. Diengdoh ha ka jingpynmih hukum ha kaba ïa dei bad ka mukotduma Public Interest Litigation. Kane ka hukum ka la ong ruh ba utei u heh pulit u la don ha East Jaintia Hills naduh ka snem 2021 bad u la dei ban tip lut ïa ka jinglong jingman bad kaei kaba jia ha katei ka district.Ka kaiphod 19interim report ïa kaba la ai da ka Committee ba la khlieh tang da uwei u nongbishar ka ong ba ka paw ba u Superintendent of Police un trei kam bha bad kane ka wanrah ïa ka jingmih jong ki kam beaiñ. Ka Ïing Bishar ka la bthah ruh ïa ka tnad tnad Home Department bad ïa u Director General of Police ban shim khia ïa kane ka jingbthah jong ka Ïing Bishar. Ka kaiphod 19th interim ka kdew shai ïa ka jingshem jong ka jingtheh dewiong ha syndah jong ka Don Bosco College ha Byndihati. Ka Ïing Bishar ka la ong ruh ba ka Committee kam pdiang ïa kita ki jingaidaw jong ki bor district ha kaba ïa dei bad ka jingtheh dewïong ha Mindihati. “Wat lada ka la don ka jingpdiang ïa kane bad ka jingtohkit bad ka jingpdiang ïa ka jingujor da ki pulit ha kaba ïa dei bad ka jingtheh dewïong ha Myndihati, ka kaiphod ka kren shai ba ka artatien ïa ka jingshim khia jong ki bor district halor kane ka phang. Ka Ïing Bishar ka la ïathuh ba na ka liang jong u Advocate General jong ka Meghalaya u la pan por ban jubab ïa ka kaiphod, hynrei na ka liang jong ka, kam banse ban pynmih ïa ki hukum ban tehlakam ïa ki jingmih jong ki kam beaiñ. Ka Ïing Bishar ka la byrngem ruh ban pynmih da ka hukum pyrshah ïa ki bor district ban pyni ïa ka jingialeh ban pyntrei kam ïa ki jingbthah jong ka Ïing Bishar. Ka Ïing Bishar ka la bthah ruh ban siew 3 lak tyngka sha u nongbishar Katakey nalor kiwei pat ki jingsiew kiba u la pyllut.",Bthah ka Ïing Bishar High Court ban pynkynriah ïa u heh pulit ka East Jaintia Hills,https://kynjatshai.com/khubor-kyllum/bthah-ka-iing-bishar-high-court-ban-pynkynriah-ia-u-heh-pulit-ka-east-jaintia-hills/
"La pynwai noh ïa ka jingïalang jong ka 26th Society of Operations Management (SOM) 2023 Conference ba la pyllong da ka IIM Shillong, halor ka phang “Sustainability and Resilience in Operations Management bad ïoh jingkyrshan ruh na ka Indian Council of Social Science Research, Emerald Publishing, EBSCO bad TLS Group.Ha kane ka jingïamir jingmut jong ka SOM 2023 la ïoh ban pdiang haduh 258 ki jingthoh ba ka thoh da ki 513 ki nongthoh na ki 89 ki jaka ai jinghikai. Kine ki jingthoh la ïoh pdiang ka 21 IIM kiba don ha ri India  na ki 137 ngut ki nongthoh, 88 ngut ki thoh kot jong ka IIT, 21 ngut ki nongthoh kot jong ka NIT, 113 ngut ki nongthoh kot na ki B-schools jong ka, 89 ngut ki thoh kot ki University, 28 ngut ki nongthoh kot na ki karkhana, 37 ngut ki nongthoh kot jong ka pyrthei international la ïoh ban pdiang ha ka jingïalang jong ka SOM 2023 conference.",La pynwai ïa ka jingïalang jong ka 26th Society of Operations Management 2023 Conference,https://kynjatshai.com/khubor-kyllum/la-pynwai-ia-ka-jingialang-jong-ka-26th-society-of-operations-management-2023-conference/
"U Myntri ka liang pyrshah jong ka seng UDP na Nongkrem konstituensi, u Bah Lambor Malngiang myn ha ka sngi ba ar, u la kyrshan pura ïa ka NPP executive committee (EC) ha Khasi Hills Autonomous District Council (KHADC) na ka bynta ka bha ka miat.Ïa ka jingkyrshan jong u Malngiang, la pdiang sngewbha da u CEM jong ka KHADC, u Bah Pyniaid Sing Syiem.Kane ka la jia hadien ba u nongïalam ba la rangbah jong ka seng UDP bad u MDC, u Bah Bindo Lanong uba la kyrshan lang ïa ka EC ba lam khmat da u Syiem.Haba kren sha ki lad pathai khubor, u Malngiang u la ong ba ka jingrai jong u ban kyrshan ïa u EC ba lam khmat da u Syiem kam shym mut ba un ïasnohkti bad kano kano ka seng saiñ hima sima ha KHADC.U la bynrap da kaba ong ba jingrai jong u ban kyrshan ka long ka mat ba ïadei halor ka jingshimkhia da ka EC ba dang shen, khamtam ha ka ban pynleit jingmut halor ka jingsngewtynnad jong ki paidbah bad pynskhem ïa ka district council.“Hadien ba al shimti kum u CEM jong ka district council, u Pyniaid Sing Syiem u la long uba kitkhia ha ka ban shimti ïa ki mat baroh kiba long kiba kongsan na ka bynta ka jingbit jong u paid riewlum jong ka imlang ka sahlang, khamtam haba ïadei bad ka Clan Bill,” ong u Malngiang.“Hadien ba la ïohi ïa ki kam ba la trei da ka EC, ka long ka kamram jong nga ban kyrshan ïa ka EC khnang ban pynthikna ba lahbiang ban bteng ka jingtrei kaba long ba donkam na ka bynta ki paidbah bad ka district council,” bynrap u Malngiang.Ha ka 19 tarik, Jylliew, mynta u snem, ka seng NPP ka la shah pynrem ha katei ka seng ba la neh lai snem mynta, ka United Democratic Party (UDP)-led United Democratic Alliance (UDA) EC ha ka KHADC. Kumba khathynñiew ngut ki MDC ki la kyrshan ïa ka no-confidence motion kaba la pynkhih win da ka seng NPP pyrshah ïa ka rukom treikam jong u dkhot barim ka executive, u Bah Titosstarwell Chyne.",Kyrshan u Lambor ïa ka NPP EC ha KHADC,https://kynjatshai.com/sain-pyrthei/kyrshan-u-lambor-ia-ka-npp-ec-ha-khadc/
":Ka Khasi Hills Autonomous District Council ka la pdiang ïa ka jingbuh ïa ka Khasi Traditional Medicine Commission. Kat kum ka kaiphod ba la pynkhreh da ka Executive Committee bad wanrah da u Chief Executive Member ka KHADC, u Bah Pyniaid Sing Syiem ha ka sngi ba nyngkong jong ka Dorbar Tlang jong ka Council, ïa kane ka Commission la ithuh da ka KHADC (Protection and Promotion of Khasi Traditional Medicine) Act, 2011.Ïa kane ka Commission kaba don 12 ngut ki dkhot yn khlieh da u Chief Executive Member jong ka KHADC kum u Shnongknor bad u Secretary jong ka Executive Committee, u Bah A. Nonghuloo kum u Secretary. Kiwei pat ki dkhot jong ka Commission kin long ki saw ngut ki stad nongai dawai kynbat bapawkhmat, kum u Dr D.L. Nongspung, Dr Alka Kharsati, Dr. Boss Myrthong bad Dr. Dlas Rani, saw ngut ki dawai kynbat kum u Dr. J.P. Lyngdoh bad Dr Sparstarlin Nongrem, kynthup ruh ïa ki saw ngut ki ‘riew shemphang na ka imlang sahlang, kum u Dr. P.S. Nianglang, Dr. Fabian Lyngdoh, Kitboklang Nongphlang bad R.S.  Wanniang.",Pdiang ka KHADC ïa ka Khasi Traditional Medicine Commission,https://kynjatshai.com/khubor-kyllum/pdiang-ka-khadc-ia-ka-khasi-traditional-medicine-commission/
"Ha ka jingïaid shakhmat jong ka district council ilekshon ban wan jong ka Lok Sabha, ka seng National People’s Party (NPP), Ri Bhoi District, ka la pynlong da ka jingjied da ki nongïalam ba kongsan ha ka CFC Hall, Umsning, myn ha ka sngi balang.Ka Myntri ka koit ka khiah bad kyrtong jong ka seng NPP ka ban sa ïakhun ha ka ilekshon Shillong Lok Sabha seat, ka Kong Ampareen Lyngdoh bad u Hamlet Dohlieng, uba dei u State Working President jong ka seng, u la dei peit ïa ka jingthung ïa ki nongïalam ha kylleng ki blok bapher bapher jong ka Ri Bhoi district.Ha kane ka por, ki nongïalam ba kongsan ki la shah thung na bynta ki kam ba kongsan, kynthup ïa u Sothenes Sohtun uba la shimti na ka bynta ka kam Block President jong ka Jirang Konstituensi, u Jason Mawlong na ka bynta ka Umsning Block, Damanbait Lamare na ka bynta ka Umroi Block, Shemphang Lyngdoh na ka bynta ka Mawhati bad u Henry Nongrum na ka bynta ka Nongpoh Block.Kito kiba don ha katei ka jingïalang napdeng kiwei, ki kynthup ïa u Prof. Donkupar War, Secretary jong ka NPP Meghalaya Unit, u Samlin Malngiang, Secretary In-charge Ri Bhoi, Clement Mawlong, NPP President of Ri Bhoi bad ka Macdalyne Mawlong, MDC jong ka Umsning.",Thung nongïalam ka NPP na ka bynta ka Ri Bhoi dist,https://kynjatshai.com/sain-pyrthei/thung-nongialam-ka-npp-na-ka-bynta-ka-ri-bhoi-dist/
"Ka kynhun Myntri myn ha ka 19 tarik, Nohprah ka la shah ïa ki 115 ngut kiba la heh ka rta ban ïakhun eksamin na ka bynta ki post ba lait hapoh ka tnad Textiles.Haba la ïoh kren sha ka lad pathai khubor, u Myntri rangbah ka jylla Meghalaya, u Conrad K Sangma u la ong ba na ka 196 ngut ki nongïakhun eksam, yn don haduh 115 ngut ki nongïakhun ki bym lah ban ïakhun na ka bynta ki eksam namar ba ki la heh ka rta.“Te kumta, kum ka mat ban khmih ïa kane ka bynta bad namar ki daw bym lah kiar, ka kynhun Myntri ka la rai ban mynjur ban nym don jingthut halor ka rta na ka bynta kiba la heh rta ki ban ïakhun ha ki eksam,” ong u Conrad katba dang bynrap ba watla ym don jingkyrmen ba kin ïoh kam, hynrei yn shah ïa ki ba kin ïakhun ha ki eksam.U la ong ba naduh u snem 2015, ym don kano kano ka jingpynlong ïa ka eksam ha kane ka tnad. Ha ka jingshisha, bun ki briew kiba la kyrshan ha kaba ïadei bad ka stipend ba la ai da ka sorkar bad ki nongïakhun, kiba la pyndep ïa ki jingpule bapher bapher jong ki bad ka jingshim interview ïa ki.U la ong ba kane ka donkam ban don da ki kaiphod ba biang bad naduh u snem 2015, ki briew kim shym la shah khot ha ki interview bad ym don ka jinglait kam lait jam namar ba ym don ka jingpynshai kaba long ba donkam. Katei ka mat ka la shu sah teng noh la slem bha bad namar kata, la rai ban pynlong da ki eksam ha kaba ki nongïakhun ki lah ban aplai bad ïakhun eksam bad kan shong ha ka jingjied ban khot interview ïa ki.Haba la kylli, utei u Myntri rangbah u la ong ba ka jingpynskhem beit beit ïa ki kan nym lah ban long na ka bynta ka sorkar namar ba dei ban don ka jingjied ïa ki nongïakhun eksam.“Dei ban pyntreikam naduh u snem 2015. Ngam don hangne ban kynnoh ïano ïano ruh namar ba ka rukom treikam ka la pynsah teng bad ka jingpynrung kam, kam shym la jia ha kato ka por ba bun ki briew ki la heh ka rta. Te kumta, ka long ka mat ba kulmar hynrei ki kyndon kiba hap ban bud bad kumta ngi la pyrshang ban pyntreikam katba lah hynrei kan nym lah ban long ïangi ba ngin pynskhem beit beit ïa ki nongtrei ba la trei lypa namar ba ym don ka jingpyntreikam halor ka jingjied ïa ki nongïakhun eksam,” ong u Conrad.",Shah ban ïakhun eksam ïa kiba la heh rta na ka bynta ka kam hapoh ka tnad Textiles,https://kynjatshai.com/khubor-kyllum/shah-ban-iakhun-eksam-ia-kiba-la-heh-rta-na-ka-bynta-ka-kam-hapoh-ka-tnad-textiles/
"Ka Adventure Tour Operators Association jong ka India ka la sam khusnam ïa ki briew kiba la lah ban noh mynsiem ha ka jingban pynkiew ïa ka kam jngoh kai pyrthei ha ki bynta bapher bapher kum ka Spirit of Adventure, Sustainability Champion, Trailblazer Award, Pathfinder Award na ka bynta ki jingtei ba thymmai bad ka Lifetime Achievement award.Ïa katei ka jingsam khusnam, la ai da u Myntri rangbah ka Arunachal Pradesh, u Pema Khandu, u Milind Sonam, Mike Druce, Ajeet Bajaj bad kiwei kiwei.U nongïohrah ïa ka khusnam Trailblazer Award, ba dei ka city-based Duia Trailblazers, ha ka jingkren jong ki, ka la ong, “Ngi da sngewnguh ban ïohpdiang ïa kane ka khusnam, ka “Trailblazer Award” ha ka jingithuh ïa ka “Path Breaking New Adventure Tourism Products” na ka Adventure Tour Operators Association of India. Ngi sngew donbok ban don bynta bad ka ATOAI Family, sngewnguh ban ïakynduh ïa ki nongïalam bakhraw ha kaba ïadei bad ka kam jngoh kai pyrthei. Ha ka jingsngap ïa katei, khreh bad don napdeng jong ki, kynthup ïa u @milindrunning @pemakhandu_bjp @slalomcoach @ajeetbajaj8848 @okentayeng , ki heh Army, ki nongseng kam lajong bad ki nongwan jngoh kai pyrthei. Sngewnguh shi junom!U Gerald Samuel Duia, u nongshem bad trai jong ka Duia Trailblazers, u dei u nongleit jngoh kai pyrthei bad uba la tbit ha kane ka kam la palat 10 snem. U la sdang kum u nongpynïaid ne u tour guide bad kum u nongshondur.",Ïoh khusnam u nongpynïaid ïa ki nongjngoh kai pyrthei,https://kynjatshai.com/khubor-kyllum/ioh-khusnam-u-nongpyniaid-ia-ki-nongjngoh-kai-pyrthei/
"U MLA ka Mawkyrwat Constituency, u Bah Renikton L Tongkhar u la leit jurip kyndit ïa ka jingkieng ïaid kali kaba dei ban pynïasnoh ïa ka shnong Sohma sha ka shnong Jashiar South West Khasi Hills District kaba kam lyngba ïa ka wah Rilang ha kaba u la lap ba kane ka jingkieng ka dang sah khongreng wat ki nongtrei kim shem la don satia.Halor kane ka bynta haba kren sha ki lad pathai khubor u Bah Renik u la pynpaw ka jingsngew khia ha kaba ïa dei bad kane ka jingkieng u la ong ba kane ka jingkieng ka dei kaba don kam tam ïa ki paitbah jong kane ka dong ka thaiñ ba kin ïoh ïaid noh na kane ka jingkieng, hynrei kumba long mynta kane ka jingkieng ka dang don tang shiliang u païa katba shiliang yn pat leh eiei, u la pynkynmaw ruh ba ïa kane ka jingkieng la mang tyngka na ka World Bank ban pyntrei kaba long 4 klur shiteng ei ei.Kumta u lah kyntu ïa u kontraktor u ba pyntrei ïa kane ka jingkieng ba un sngew bha ban pyntrei noh kham kloi lane ban sdang noh biang ïa ka jingtrei ba ym dei ban pynsah kut noh kumne namar ka aiom ruh ka dei ka aiom ban trei, shwa ban wan ka aiom lyiur la kumno kumno kane ka jingkieng ka la dei ban dep noh ba ki briew kin dup suk ban ïoh shibun ki jingmyntoi lyngba kane ka surok kaba pynïasnoh ïa shibun tylli ki shnong ha kane ka thaiñ.",Sngewdiaw u Bah Renikton L. Tongkhar naba sah khongreng ka jingkieng ba T. 4 klur tam,https://kynjatshai.com/khubor-kyllum/sngewdiaw-u-bah-renikton-l-tongkhar-na-ba-sangeh-contractor-ia-ka-jingkieng-ba-t-4-klur-tam/
"U Deputy Chief Executive Member ka KHADC, u Bah Pynshngain N Syiem myn ha ka sngi balang u la pyntip ba ka border committee ba la pynïaid da ka Council ka dang don ha ka jingïakren bad ka regional committee na ka bynta ban ïakren ïasuk halor ka jingïakajia bad ka khappud Assam.Haba la jubab ïa ka jingkylli kaba la kylli da u Myntri ka liang pyrshah, u Bah Titosstarwell Chyne, u Syiem u la pyntip ba tad haduh mynta ki regional committee jong ka Meghalaya bad Assam kim pat leit jngoh ïa kito k jaka ïa kajia na ki daw bym lah kiar.Katba u Chyne u kwah ban tip ba ka jingmih na kane ka jingïalang kaba ka pynlong hapdeng ka Meghalaya bad Assam naduh ba la don ki dkhot jong ka House kiba long ruh ki dkhot jong ka regional committees, ha kaba u Syiem u la pyntip kumne, “Ka jingïalang hapdeng jong ki chairman jong ki regional committee jong ka jylla Meghalaya bad Assam bad ym don jingïakren eiei ruh em halor ba kumno ban pynkhreh ha kaba ïadei bad ka jaka kaba ngi la dep leit jnogoh hynrei ha ka jingïalang, ïa ka tarik, ym pat pynthikna na ka bynta ka jingleit jngoh ïa ka jaka”.",Dang ïakren ka KHADC bad ka regional committee,https://kynjatshai.com/sain-pyrthei/dang-iakren-ka-khadc-bad-ka-regional-committee/
"Ka ïing dorbar jong ka KHADC myn ha ka 20 tarik Nohprah 2023, ka la pdiang ïa ka Official Resolution ban dawa na ka Sorkar Pdeng ban pynkylla (Amend) ïa ka Constitution (Scheduled Tribes) Order, 1950  kane ka long ban khanglad ïa kiwei ki riewlum na kiwei ki jylla  kiba ïoh jingithuh  Schedule Tribes (ST) ban ïoh jingmyntoi kum ki trai jylla.Ha ka dorbar tlang jong ka KHADC kaba la sdang  myn ha ka 20 tarik Nohprah na ka liang ki MDC na baroh ar liang ki la pynpaw ïa ka jingsngewkhia ba kiwei ki riewlum na kiwei ki jylla, ha jylla Meghalaya ki ïoh ki juh ki jingmyntoi kumba ïoh ki trai jylla  lyngba ka jingïoh syrnod Schedule Tribes (ST).Haba ïadei bad kane u Chief Executive Member (CEM) ka KHADC u Bah Pyniaid Sing Syiem ha kane ka sngi u la wanrah da ka Official Resolution ban dawa na ka Sorkar Pdeng ban pynkylla (Amend) ïa ka Presidential Order 1950.U la ong, “Ka jingthmu ban wanrah ïa kane ka resolution ka long hadien ba ïohi ïa ka jinglong jingman  hapoh  ka Ri Khasi, ha kaba ïadei bad ka jingïoh jingmyntoi  kiwei pat ki riewlum na shatei lam mihngi na ka ST Status na Meghalaya, haba leit pat sha kiwei ki jylla ki trai jylla Meghalaya kim ïoh ïa ka jingmyntoi kum ba ïoh kiwei ki riewlum ha ka jylla jong ngi bad kane ka long ka jingduhnong ha baroh ki liang.”“Kumta ngi donkam ban wanrah noh da ka Resolution ban kyntu na ka Sorkar jylla ba ka dei ban shim khia ban pynsngew sha ka sorkar India ban wan rah noh ïa ka jingpynkylla ha ka Constitution (Scheduled Tribes) Order, 1950, da kaba ithuh noh thik tang ki trai paid riewlum kum ki Scheduled Tribe ha Meghalaya,” u la ong.Haba kyrshan ïa kane ka Resolution, u Nongïalam ka Liang Pyrshah u Bah Titosstarwel Chyne u la ong ba ha ka jingshisha ma u ruh ula dep ban aiti ïa ka Private Member Resolution halor kane kajuh ka kam ha ka 4 tarik u Nohprah, u la ai khublei ïa ka EC kaba la sngewthuh ïa ka jinglong kongsan kane ka Resolution bad ban wanrah ïa ka mynta ka sngi hapoh ka Ïingdorbar ban ïoh ïatai bad ai jingmynjur.U Bah Titos ula ong ba kane ka Resolution ka long kaba kongsan bha bad ka dei ka jingkyrsiew thiah ïa baroh ba kin ïeng ïada ïa ka khyndew ka shyiap bad ki nongshong shnong. Ka jingthmu jong kane ka Resolution ka long ban kdew ïa ka jingshisha ba ki la don bun bha ki paid riewlum (kat kum ka thup ST) kiba ïoh ïa ki juh ki jingmyntoi kumba ïoh ki trai paid riewlum jong ka jylla”.“Ka jingsngewkhia jong nga ka long ba kine ki riewlum na kiwei ki jylla, ki lah ban thied jaka katba ki mon ha ka jylla Meghalaya hynrei ki nong Meghalaya pat kim lah ban thied jaka ha ki jylla jong ki,” u la bynrap.Halor kane ka Resolution la ïashim bynta lang ban ïatai da ki MDC kiba kynthup ïa u Bah Ronnie V Lyngdoh, u Bah Bajop Pyngrope, u Bah PN Syiem, u Bah Jambor War, u Bah Latiplang Kharkongor bad kiwei kiwei .","Pdiang ka ïingdorbar ka KHADC ïa ka Resolution ban kyntu na ka sorkar India ban pynkylla ïa ka Constitution (Scheduled Tribes) Order, 1950",https://kynjatshai.com/khubor-kyllum/pdiang-ka-iingdorbar-ka-khadc-ia-ka-resolution-ban-kyntu-na-ka-sorkar-india-ban-pynkylla-ia-ka-constitution-scheduled-tribes-order-1950/
"Ka Khasi Students’ Union lyngba ka Education Cell hadien ba ka la ïoh ïa ka jingujor na ki samla pule ka jylla ki ban ïakhun ïa ka examine CSIR NET exam 2023 ka ban long ha ka 26, 27 bad 28 tarik u Nohprah 2023, kiba hap ban leit ïakhun ïa kane ka exam shabar jong ka jylla kum sha Jorhat bad Dibrugarh. Ka seng mynta ka sngi ka 21 tarik u Nohprah 2023, ha ka jingïalam u Samla Richest Malngiang bad u Samla Shelkitbok Kharbani Assistant  Education Secretary  CEC ka la leit ban ïa kynduh ïa u Education Minister jong ka sorkar jylla u Rakkam A Sangma ha ka ophis treikam jong u ha Secretariat. Ha kane ka sngi la don ryngka ruh u Adviser to the education Minister, Government Meghalaya u Bah Himalaya Shangpliang.Ka seng ha kane ka jingïakynduh ka la ïoh ban ïakren bad pynpaw halor kane ka jingeh jong ki samla pule ki ban ïakhun ïa kane ka examine, hadien ka jingïakren bad ki nongïalam iong ka seng, na ka liang jong u Minister u ba dei khmih ïa ka pule puthi u la kular ba un shimkhia mardor ïa kane ka kam, bad ha khmat jong ki nongïalam ka seng hi u la phone sha u senior Director NTA ban khmih bniah ïa kane ka kam bad ban pyntikna ba ki samla pule ka jylla ki dei ban ïoh thoh ïa kane ka examine hapoh ka jylla la jong.",Leit kynduh ka KSU ïa u Rakkam A Sangma ban ïakren halor ka jingeh jong ki samla pule ki ban ïakhun ïa ka examine CSIR NET exam 2023,https://kynjatshai.com/khubor-kyllum/leit-kynduh-ka-ksu-ia-u-rakkam-a-sangma-ban-iakren-halor-ka-jingeh-jong-ki-samla-pule-ki-ban-iakhun-ia-ka-examine-csir-net-exam-2023/
":U Myntri ka tnad  Food Civil Supply and Consumer Affair, u Bah Comingone Ymbon ha ka 28 tarik Naiwieng, 2023 u la kyntu ïa ki nongshong shong ha ka jylla ba kim dei ban khuslai jingmut halor ka jingbyrngem ka North East Petroleum Mazdoor Union (NEPMU) ban sangeh wanrah petrol ha ka jylla da kaba kdew ba ka sorkar ka dang wad ïa ki lad ban pynbeit ïa kane ka jingeh.Kane ka long shisngi hadien ba na ka liang ka North East Petroleum Mazdoor Union ka la rai ban sangeh  ban wanrah ïa ka umphiang petrol jong ka IOCL ,BPCL bad HPCL sha ka jylla Meghalaya, na ka liang ka Sorkar Jylla ka la khot ïa ka jingïalang kaba kyrkieh bad ki Union ha Nongpoh ha ka 29 tarik Naiwieng ban pynbeit ïa ka mat jingdawa  jong ki.Haba kren sha ki lad pathai khubor na ka liang u Myntri ka tnad Food Supply and Consumer ka Sorkar Jylla, u Bah Comingone Ymbon u la ïathuh ba na ka liang ka sorkar ka la dep ban khot ïa ki Union na ka bynta ban don ka jingïalang ha Shillong hynrei ki la kyntait kumta la pynbeit noh ban don ka jingïalang ha Nongpoh Ribhoi District.Na ka liang u Myntri u la kyntu ïa ki nongshong shnong ha ka jylla ba kim dei ban sngewthuh bakla halor kane ka mat namar na ka liang ki nongdie petrol ha ka jylla ki dang pahuh ka petrol kum ba ka long mynta.Ngi dang pahuh ka petrol ha ka jylla na ka bynta 2-3 sngi, bad lada ka jylla ka shem ba ka duna petrol ka sorkar kan sa bthah ïa ki Deputy Commissioner  ba kin shim khia ban tyngkai ha ka jingdie ïa ka petrol.","Halor ka jingbyrngem ka NEPMU, kyntu u Bah Comingone Ymbon ïa ki nongshong shong ha ka jylla ba kim dei ban khuslai jingmut",https://kynjatshai.com/khubor-kyllum/halor-ka-jingbyrngem-ka-nepmu-kyntu-u-bah-comingone-ymbon-ia-ki-nongshong-shong-ha-ka-jylla-ba-kim-dei-ban-khuslai-jingmut/
"Ka Khun Hynniewtrep National Awakening Movement (KHNAM) ka la dawa haduh 80 per cent ïa ki kam ba lait na ka bynta ki paidbah Ri Lum Khasi ha ki private bad organised sector.Ha ka shithi sha u Chief Secretary, u DP Wahlang, uba dei u president ka KHNAM, Pyndapbor Saibon uba la ong ba ka party ka la phah da ka jingtyrwa ba tam na ka bynta ban kynthup hapoh ka State Reservation Policy (SRP) lem bad ka jingpynshai.“(Ngi la kyrpad ba) ïa ka reservation jong ki 80 per cent ki kam ba lait ha ki private sector/organized sector, dei ban ai na ka bynta ki paidbah Ri Lum Khasi jong ka jylla Meghalaya,” ong u Saibon.Da kaba ai da ka jingpynshai, utei u president jong ka KHNAM u la ong, “Haba peit shaphang ka jingkyrduh ka ki samla hapoh ka jylla, ngi sngewthuh ba ka kam sorkar marwei kan nym lah ban pynbiang, te kumta, lada ki kam shimet(private sector) ki lah ban wanrah ïa ka jingtreikam jong ka SRP, ka lah ban ïarap ban pynmih kam na ka bynta ki samla jong ka jylla.”“Shuh shuh, ka tarik ba la buh, kata ha ka 18 tarik, Jylliew 1973 ka laiñ ba 7.2 ka la dep kynthup lypa ïa ki kam paidbah, ha kaba ka sorkar ka la ïarap ïa ki jaka pule bad ki kontraktor ha ka SRP. Te kumta, ngim ïohi eiei ruh em ban don jingeh ha ka ban pyn kynthup ïa ki kam shimet bad kiwei kiwei ki organized sector ha ka SRP,” bynrap u president ka KHNAM.Ka party ka la dep phah lypa ïa ka mat treikam jong ka jingtyrwa sha ka SRP, 1972 bad ka Office Memorandum kaba la pynmih na ka por sha ka por katkum ka shithi ba la buh tarik, kata ha ka 31 tarik, Jymmang 2023.“Ngi kwah ban pynpaw ka jingsngew jong ngi na ka daw jong ka jingpynslem ha ka ban rai ïa ka jingpyntreikam bad ngi kwah ban kyrpad ïa ka sorkar ba kan buh ïa kane hakhmat na ka bynta ka rai ba khatduh,” ong u Saibon.",Dawa 80 percent ka KHNAM ïa ka quota ha ki kam ba lait jong ka private sector,https://kynjatshai.com/khubor-kyllum/dawa-80-percent-ka-khnam-ia-ka-quota-ha-ki-kam-ba-lait-jong-ka-private-sector/
"Ka Meghalaya Human Rights Commission (MHRC) ka la ai por haduh 15 sngi ïa u chief secretary ban phah ïa ka kaiphod halor ka jingbym lah ban siew tulop ïa ki hynriew ngut ki nongtrei kontrak jong ka tnad transport.Kawei ka jingthoh ba la pynmih da u secretary jong ka MHRC u la ong ba la Commission ka la shim ïa ka suo motu cognisance ban pynïoh ïa ka hok jong kito ki hynriew ngut ki nongtrei kontrak ki bym shym la ïoh tulop ba trei ha ka tnad transport ha South Garo Hills District.Katkum ka jingïathuh na ka lad pathai khubor, kumba hynriew ngut ki nongtrei kontrak jong ka tnad transport ha South Garo Hills ki dei ki bym shym la ïoh tulop la don haduh ar snem lem bad uwei u nongtrei uba la khlad noh bad ka pisa kaba dang sah sa kumba 20 bnai kaba u dei ban ïoh. Ka la ong ba ka Commission ka la dep pynmih da ka jingtip sha u chief secretary ba un phah da ka kaiphod ba biang sha ka Commission hapoh 15 sngi.",Pan kaiphod ka MHRC halor ka jingbym lah ban siew tulop,https://kynjatshai.com/khubor-kyllum/pan-kaiphod-ka-mhrc-halor-ka-jingbym-lah-ban-siew-tulop/
":Ka Khasi Students’ Union myn ha ka 28 tarik u Naiwieng 2023 hapoh ka jingïalam jong u Samla Eric Nongkynrih, Sport Secretary ka Seng ka lah ïoh ban ai jingïarap ïa ki Samla ki ban mih khmat sha ka National Youth Champion League ka ban long ha ki tarik 8-10 jong u Nohphrah 2023 ba lah pynlong da ka Pro MMA League hapoh Priyadarshini Youth Complex, Malund West, hapoh ka nongbah Mumbai.Ka Seng ha kane ka sngi ka lah ïoh ban noh synñiang lang sha ki 4 ngut ki samla ki ba mih khmat lyngba ka Shlem School of Martial Arts kaba don hapoh Mawlai Iewrynghep.U Samla Eric ha ba ai jingkren u la kyntu kynpham bad ba kitei ki samla ki ban mihkhmat ba kin trei shitom ban ïoh ïa u soh ka jingjop ha ka jingïakhun ka jong ki bad kumjuh ban ïai kyntiew lem ïa ki para samla namar ka jingïalehkai sports ka dei ka wei ka lad ka lynti ka ban pynjngai ïa ki samla na ki jingdih pynbuaid kiba kyrni kum u drok u ba lah kynrei bha hapoh ka jylla jongngi.Kumjuh u la pynkynmaw ruh ïa ki sienjam kiba ka Seng ka lah shim ha kaba ka la plie ïa ka Maitshaphrang MMA and Fitness Team hapoh ka shnong Nongthymmai kum kawei na ki shlem ban ai jinghikai ïa ki Samla ha ka liang ka kilan met bad kumjuh ban ban kyntiew ïa ki Samla ha ka kam ïalehkai.",Kyntu Kynpham ka KSU ïa ki Samla ki ban mih khmat sha ka National Youth Champion League,https://kynjatshai.com/khubor-ialehkai/kyntu-kynpham-ka-ksu-ia-ki-samla-ki-ban-mih-khmat-sha-ka-national-youth-champion-league/
"U Myntri ka thoh ka pule ka Meghalaya, u Rakkam A. Sangma u la iathuh ba ka Sorkar jylla ka la shim ia ka rai ba kan don ka jingpule kaba kyrpang ia ka Sixth Schedule jong ka Riti Synshar jong ka Ri India, ia ka Larity bad ia ki matti u mynbarim na ka bynta ki samla pule ka jylla. Kine ki jingpule ki sa long na ka bynta i khynnah skul Primary, Upper Primary bad Secondary.U Myntri Rakkam A. Sangma ula iathuh ia ki nongthoh kot khubor ba ki samla pule ki dei ban tip ia Riti Synshar jong ka ri India, kaba kynthup ruh ia ka Sixth Schedule, ka jingriew spah jong ka larity bad ia ka rukom im jong ki ‘riewlum jong ka Meghalaya. U Rakkam A. Sangma ula iathuh ba ka Sorkar jylla ka don ka jingthmu ba kan don la ki jong ki kot pule bad pyrshan ruh ban ioh jingbit na ka NCERT.U Myntri u la iathuh ruh ba ka Sorkar jylla kan sa shong pyrkhat bad ka Khasi Authors’ Society, kynthup ruh ia ka Achik Literature Society, ki akhia bad khlieh nongsynshar ia kiba kiba kum kino ki jait jingpule yn pule ha ka kyrdan Elementary, Primary, Upper Primary bad Secondary.",Thmu ka Sorkar Meghalaya ban pynrung ïa ka jingpule ha Sixth Schedule ka Riti Synshar ka Meghalaya,https://kynjatshai.com/khubor-kyllum/thmu-ka-sorkar-meghalaya-ban-pynrung-ia-ka-jingpule-ha-sixth-schedule-ka-riti-synshar-ka-meghalaya/
":U Bah Lakmen Rymbui, uba dei u Chief Adviser Government of Meghalaya u ba dei ruh u MLA ka Amlarem Konstitwensi ha ryngkat da ka jingïa donlang u Bah Pius Marweiñ MLA ka Ranikor Konstitwensi mynta ka sngi u la ïoh ban ot ïa u ribon bad plie pyrda noh ïa ka Indoor Stadium ha shnong Nonghyllam South West Khasi Hills District  ha ryngkat da ka jingïa donlang ruh u Bah T.Lyngwa Deputy Commissioner SWKHD, u Bah Avin Warbah jong ka BADO ka C&RD Block Ranikor, u Bah G.D.Kharwanlang, Supritendent of Police SWKHD bad kiwei de ki ophisar sorkar.Ïa kane ka Indoor Stadium Nonghyllam, la pyntrei lyngba ka Under Additional Scheme SCA (BADP) 2019- 2020 Border Area Development Department Government of Meghalaya ha ka mang tyngka kaba T. 60 lak. Ha kane ka sngi, la pynshit pynshngaiñ shuh shuh lyngba ki jing rwai bad ruh ka jing pyni nam ïa ki Marrep ki soh bad ki jhur jyrngam bad ki umsoh bala shna hi na kane ka dong ka thaiñ ha ryngkat da ka jingïa donlang ki riew rangbah bad ki paidbah jong kane ka thaiñ.Naka liang u Ma Lakmen Rymbui, haba ai jingkren ha kane ka sngi u la ai ka jingïaroh ia U Bah Pius Marweiñ, u MLA ka Ranikor Konstitwensi ba kum u nongmikhmat naka ne ka thaiñ u la leh bha shibun ban wanrah shibun ki jing myntoi naka bynta ki shnong lyngba da ka jingïia trei lang bad ki ophisar bapher bapher da kaba kitbok ba kin nang ïai pyn tyllun ïa ki kam hapoh ka Konstitwensi. Ka jing don kane ka Indoor Stadium ha Nonghyllam kan long ka jingkyrkhu ïa ka shnong Nonghyllam bad ki shnong ba Marjan ban ïoh pyndonkam ha kino kino ki bynta khamtam ha ki kam ïalehkai Sports da kaba kyntu ba kin sumar khuid da kaba pyndonkam hok ïa kane Indoor Stadium khnang ba kan long ka jing kyrkhu ïa kane ka dong ka thaiñ hi baroh kawei.",Ïoh ka Nonghyllam ïa ka Indoor Stadium kaba T.60 lak,https://kynjatshai.com/khubor-kyllum/ioh-ka-nonghyllam-ia-ka-indoor-stadium-kaba-t-60-lak/
"Ka School of Humanities jong ka North Eastern Hill University ka la rakhe ia ka “Bhartiya Bhasha Utsav-2023, kaba ia dei bad ka jingdon jong ki jait ktien bapher bapher ha India.  Ia kane ka prokram la Multi Use Convention Hall jong ka NEHU at Umshing in Shillong. Ha kane ka program, la ia shim bynta da ki nonghikai jong ka NEHU kum juh ruh ki nonghikai college bad samla pule. Ha kane ka prokram la don ruh ka jingiaphylliew jingmut Panel Discussion halor ka phang, “Ka jingstad teknoloji bad ki ktien lyngba ka Bhartiya Bhasha.Ka jingrakhe ia ka Bhasha Utsav ka long ban sam sha ki samla pule ia ki jingtip kiba ia dei bad ki ktien bapher bapher ha India. Ban sngewkmen ia ka jingdon jong ki ktien bapher bapher, kiba wanrah ia ka jingiatylli, ka jinglah ban ia sngewthuh jingmut iwei ia iwei pat.Ka jingrakhe ia ka  Bhartiya Bhasha Utsav-2023 ka long kham tam eh ban pynsngew sha ki paidbah nongshong shnong ba ki ktien bapher bapher ki wanrah ia ka roi ka par hapoh ka ri bad ia ka jinglong kawei jong ka ri India.Kane ka prokran ka la sdang da ka jingthang sharak bad pynbud pat sa da ka jingrwai ieid ri “Mei India”. Ka Chairperson jong ka Bhartiya Bhasha, ka Prof. Streamlet Dkhar ka la pdiang sngewbha ia ki nong shim bynta.Kane ka prokram ka la sdang da ka jingai jingkren da u Myntri jong ka Sorkar Meghalaya, u Bah Alexander Hek. Kiba la ia shim bynta ha kane ka Panel Discussion ki long u Prof. Buddha Chandrasekhar ka AICTE, New Delhi, Prof. P. Mahanta ka NIT, Shillong; u Dr. A.K. Maji of Information Technology ka NEHU, Shillong bad Dr. Abir Suchiang ka English and Foreign Languages University, Regional Campus, Shillong. Ia kane ka panel discussion la pyniaid da u Prof. S.K. Singh from the Department of Linguistics, NEHU Shillong.",Rakhe ka School of Humanities ka NEHU ïa ka Bhartiya Bhasha Utsav-2023,https://kynjatshai.com/khubor-kyllum/rakhe-ka-school-of-humanities-ka-nehu-ia-ka-bhartiya-bhasha-utsav-2023/
"Kum shi bynta ban pynmih fund iaka Club naka bynta ka 1st Division Football League bad 1st Division Cricket League, ka Malki SC kan pynlong iaka Penalty Shootout haka 1 tarik bad 2 tarik December 2023 ha madan Malki naduh ka por 10 baje mynstep.Haka 1 tarik December ki ba jop kin ioh iaka song tyngka 10,000 tyngka bad kiba wan ba ar iaka song tyngka 5000 tyngka. Ka bai rung ha katei ka sngi kan dei 500 tyngka. Haka 2 tarik December kiba jop kin ioh iaka song tyngka 15,000 tyngka bad kiba wan ba ar kin ioh 10,000 tyngka. Ka bai rung ha katei ka sngi kan long 700 tyngka. Kino2 ki kynhun kiba kwah ban iashimbynta kin sngewbha ban poi noh ha madan Malki haka por 10 baje mynstep.Nalor ka Penalty Shootout ka Club kan pynlong ruh iaka Fete haka 1 tarik bad 2 tarik December ha kaba ka Bumper Prize jong ka Housie kalong 50,000 tyngka haka 1 tarik December bad 1,00,000 tyngka haka 2 tarik December 2023. Ka Housie kan sdang naduh ka por 6 baje janmiet.","Yn pynlong ka Malki SC ïaka Penalty Shootout bad Fete haka 1,2 tarik December",https://kynjatshai.com/khubor-ialehkai/yn-pynlong-ka-malki-sc-iaka-penalty-shootout-bad-fete-haka-12-tarik-december/
"Ka jingialang jong ka Expert Committee kaba ia dei bad ka bhah thungkam thung jam kan long ha ha ka 6 tarik u Nohprah. Ia kane la iathuh da u Chief Secretary ka Meghalaya, u Bah D.P. Wahlang ha ki dkhot ong ka  Khun Hynniewtrep National Awakening Movement (KHNAM) ha ba ki la iakynduh ha Main Secretariat, Shillong. Ia kane ka kynhun la iathuh da u General Secretary, u Bah  James M.A. Neng hadien ba u la ioh ban ia kynduh ia u Chief Secretary, u Bah D.P. Wahlang. Haba kren ha ki nongthoh kot khubor bad lad pathai khubor, u Bah Neng ula ong ba ka seng kam banse ban leit iakynduh ia u Chief Secretary ban tohkit shaphang ka jingtrei kam jong ka Expert Committee namarba ka seng ka iohi ba kane ka kam kam shym la iaid shaphrang. Ia kane ka Expert Committee kaba don san ngut ki dkhot, la khlieh da u nongbishar ba la shongthait jong ka Iing Bishar Madhya Pradesh High Court, u Mool Chand Garg.",Yn ïakynduh ka Expert Committee bhah thungkam ha Nohprah,https://kynjatshai.com/khubor-kyllum/yn-iakynduh-ka-expert-committee-bhah-thungkam-ha-nohprah/
"Ki nongpyniaid jong ka Hotel Polo Towers Group ha Shillong ki la pathai ia ka jingbeh jong ki lyer lehkmen lehsngewbha, kum ka jingwan jong jong ka Khristmas bad kiwei ki sngi lehsngewbha da kaba pynlong ia ka jingot ia u Cake uba khia haduh 50 Kg. Ka jingshet ia une u Cake ba kyrpang ka kynthup ia ka jingkhleh ia ki soh, ki budam, ki musli musla, ka wan bad ka ngap ba la wanrah kyrpang na Sohra.",Pathai ka Hotel Polo Towers da ka jhingot cake ïa ka jingwan ki sngi leh sngewbha,https://kynjatshai.com/khubor-kyllum/pathai-ka-hotel-polo-towers-ia-ka-jingwan-ki-sngi-leh-sngewbha/
"U Myntri Rangbah ka Meghalaya, u Conrad K. Sangma u la pynbna ba ka Chigitchakgre kaba hap hapoh jong ka Gambegre Block ha West Garo Hills District kum ka shnong ki nongri ngap. Haba kren ha katei ka sngi, u Conrad K. Sangma u la iathuh na ka Sorkar jylla ka pyrshang kaba lah ban kyntiew ia ka ioh ka kot jong ki paidbah da kaba pyntrei kam ia ki skim kum ka  CM Elevate bad YESS Meghalaya na ka bynta jong ki samla.U Myntri Rangbah Conrad K. Sangma u la iathuh ba ka jingithuh ia kane ka shnong kum ka shong jong ki nongri ngap ka ba ka Sorkar kan lah ban ai ia ki jingiarap bapher bapher ia ki nongri ngap jong katei ka shnong.U Myntri Rangbah u la iathuh ba kine ki jingai jingiarap ia kine ki nongri ngap, ka kynthup ia ka jngai jingiarap pisa ia kane ka shnong kaba 10 lak tyngka. Nalor kane ka pisa, ki nongri ngap ki ioh ruh ia ki tiar ri ngap, kum ki ksing ngap, ki jaka ri ngap, ki jaka ai jinghikai ba ia dei bad ka jingri ngap, ka jingplie lad plie lynti bad kiwei ki kam kiba ia dei bad ka jingri ngap.U Myntri Rangbah Conrad K. Sangma ula ioh ruh ban iakren bad ki paidbah hadien jong katei ka prokram.",Pynbna u Myntri Rangbah Conrad K. Sangma ïa ka Chigitchakgre kum ka shnong ki nongri ngap,https://kynjatshai.com/khubor-kyllum/pynbna-u-myntri-rangbah-conrad-k-sangma-ia-ka-chigitchakgre-kum-ka-shnong-ki-nongri-ngap/
"U Myntri sorkar bad u nongïalam jong ka seng United Democratic Party (UDP), u Bah Paul Lyngdoh u la rai ban nym ïakhun biang na Jaiaw konstituensi ha ka ilekshon ban wan jong ka Khasi Hills Autonomous District Council (KHADC), ka ban sa pynlong la shem snem.U Lyngdoh u la ong ba un nym ïakhun ha kane ka ilekshon na ka bynta ban ai lad ïa u kyrtong jong ka kynhun Khasi Students’ Union (KSU), uba dei u general secretary barim, u Auguster Jyrwa na kane ka konstituensi.“Ngi la ai da ka kyrteng jong u Auguster Jyrwa kum u kyrtong jong kane ka seng na Jaiaw,” bynrap u Paul.Ha ka 20 tarik, Risaw 2022, u Jyrwa u la mih noh na ka seng Congress bad leit ïasnoh bad ka UDP kaba bud da ka ilekshon Assembly jong u snem 2023. U Jyrwa u la ïakhun pyrshah ïa u Paul Lyngdoh, uba dei ruh u president barim ka KSU, ha ka ilekshon MDC jong u snem 2019.",Yn nym ïakhun u Paul ha ka ilekshon MDC,https://kynjatshai.com/sain-pyrthei/yn-nym-iakhun-u-paul-ha-ka-ilekshon-mdc/
":Ka MP jong ka Lok Sabha na Tura, ka Agatha K Sangma ka la leit sha South Garo Hills myn ha ka sngi ba ar bad ka la long ka shongknor na ka bynta ka District Development Coordination and Monitoring Committee (DISHA) ha new Circuit House Conference Hall ha Baghmara.Ha katei ka jingleit jong ka, ka Sangma ka la pynpaw ka jingsngew jong ka halor ki bor ba dei peit ïa ki district jong ki tnad bapher bapher na ka bynta ka jingseisoh ka jingïalang bad ka la ong ba kano kano ka jingïakren kaba la dep ïakren mynta ka sngi, yn sa rah noh sha ki bor ba dei peit na ka bynta ban pynbha shuh shuh bad shimkhia ïa kaba donkam. Ka la ong shuh shuh ba ka la shimkhia halor kaei kaei ka jingkylla ban wan kaba ka lah ban wanrah.Ha ka jingpdiang sngewbha ïa ka Agatha, u Deputy Commissioner jong ka South Garo Hills district, u S Awasthi u la pynpaw ka jingsngew nguh ïa katei ka MP ba don burom, ka Agatha K Sangma na ka bynta jong ka jinglah jong ka ban pynlong ïa katei ka jingïalang bad ong ba ka dei la lad kaba ka district ka lah ban pynbiang halor ka jingpyntreikam ïa ka jingpyn poi ïa ki tiar(delivery service) bad ban shimkhia halor ki katto katne ki mat bad ki jinglah ha ka ban sdang ïa ki scheme bad ki projek.",Leit ka Agatha sha South Garo Hills,https://kynjatshai.com/khubor-kyllum/leit-ka-agatha-sha-south-garo-hills/
":Ha ka miet jong ka 28 tarik, Naiwieng 2023, kumba 10 baje mynmiet, kawei ka trok (kaba don ka kali nombar WB 91 8529) ka la leit tynrah ïa ki lai tylli ki dukan bad noh shapoh riat ha Shangbangla. Katba u nongniah ïa katei ka trok u la mynsaw jur bad u nongïarap u la khlad noh hashen.Ki nongshong shnong jong ka Shangbangla ki la pyntip ïa katei ka jingjia sha ki pulit bad ka NHAI. Ïa u nongniah jong ka trok, la pynkit noh sha Civil Hospital Nongpoh na ka bynta ka jingai jingsumar. Ïa mynta, ka trok bad ka met jong u nongïarap, la lap da ki pulit jong ka thanad Nongpoh bad ka NHAI.Ki nongsakhi ki la ïathuh shaphang katei ka aksiden ba la don ka jingbym lah teh lakam jong u nongniah ïa ka trok kaba u la pynher stet bad haba poi ha ka jaka ba khun, ha kaba ka jingkit mar ba bun jong kane ka trok, kaba ïaid na Shillong sha Guwahati.Hapoh ka jingkylli ïa u nongdie dukan, la ong ha kawei ka lad pathai khubor ba katei ka dukan ka dei kaba khang ha kato ka por ba jia katei ka jingjia, lem bad ka jingym don briew hapoh. Hynrei, katei ka dukan ka la shah pynjulor noh ha katei ka trok.Kum ka jingpyntip, ka jingjia ki aksiden ha kane ka jaka ka ju jia khah khah jan man ka taïew na ka daw jong ka jingkhun ka surok bad ka jingpynher stet ki kali, khamtam ki trok bad ki bos, kiba ap jingma ïa kiwei pat ki kali, dukan bad ki briew kiba pyndonkam ban ïaid na kane ka jaka.",Noh ka trok shapoh riat ha Shangbangla,https://kynjatshai.com/khubor-kyllum/noh-ka-trok-shapoh-riat-ha-shangbangla/
"Ha ki jaka theh umphniang petrol ha Shillong, la lum da ki paidbah ba bun ha ka janmiet jong ka 28 tarik, Naiwieng, kaba bud da ka rai jong ka North East Petroleum Mazdoor Union (NEPMU) ban sangeh ban ai petrol ïa ka jylla Meghalaya naduh ka 29 tarik, Naiwieng.Ka long ka jingjia ba jia kyndit kyndit kaba la sakhi ha kane ka jylla, lem bad ki jaka theh petrol kiba la pyrshang ban teh lakam ïa ka jingbun jong u paidbah naduh 6 baje shaneng naba ki kali kiba la ïeng laiñ ki la phylliew petrol ha ki kali jong ki.Watla ka sorkar ka la pynthikna ïa ka jylla halor ka jingbym don petrol mynta lai haduh saw sngi, hynrei ki paidbah ki la sheptieng lypa shaphang ka jingeh kaba kin mad na ka jingïakhih bad yn sa don ka jingtyrkhong umphniang hapoh ka jylla ha ki sngi ban wan.",Ïalum ki paidbah ha ki jaka theh umphniang(Petrol Pump) ha Shillong naba ka Oil Union ka la pynsangeh ban ai naduh mynta ka sngi,https://kynjatshai.com/khubor-kyllum/ialum-ki-paidbah-ha-ki-jaka-theh-umphniangpetrol-pump-ha-shillong-naba-ka-oil-union-ka-la-pynsangeh-ban-ai-naduh-mynta-ka-sngi/
":U Myntri rangbah ka jylla Meghalaya, u Conrad K Sangma mynta ka sngi, u la leit jngoh ïa ka 7th Elite Men’s National Boxing Championship kaba dang ïaid ha SAI, NEHU naduh ka 25 tarik, Naiwieng haduh ka 1 tarik, Nohprah 2023.Haba kren shaphang katei ka jingïalehkai, u Myntri rangbah, u Conrad K Sangma, u la ong ba ka long ka burom na ka bynta ka jylla ban pynïaid ïa ka National Boxing Championship. “Ka la don ka jingban jur da ka sorkar ban don ka jingïalehkai hapoh kane ka jylla da ki katto katne ki kynhun ba kyrshan lang, kiba pynmih bun ki jingai jinghikai, ka jingpynmih bun ki jaka ïalehkai, ka jingithuh ïa ki nongïalehkai ba pawnam bad da kaba pynïaid bun ki tamasa ïalehkai,’’ ong u MR. U la ong ba katba dang pynthikna ba ka Sport ka la long kaba pynkhring da ka sorkar, hynrei la don k jingïakhun hynrei u la bynrap da kaba ong kumne, “Ngin sa pyrshang ban pynbiang na kine ki jingïakhun kiba ngi mad ha ka lynti jong ngi bad kyrmen ban pynïaid ïa ki tamasa ïalehkai,” ong u Conrad. U la ban jur halor ka jingdonkam ban don sap ki samla ïalehkai ha ka rta kaba dang biang bad ong “Lada ngi kwah ba ki samla jong ngi kin wanrah burom ïa ka ri da kaba ïohpdiang ki takma, ngi hap ban ithuh ïa ka sap ba ki don ha ka rta ba dang khynnah, ban ai ïa ki ka jinghikai ba biang khlem ap ba un da dap 10 haduh 15 snem ka rta.”U Conrad u la ong shuh shuh ba ki samla ki donkam ban ïoh ka hok jong ki bad ka jingdon jingmut jong ki ha ki jingïalehkai ne jingrwai kaba dei ban kin ïoh jinghikai. “Ka dei namar kane ba balei ngi la pynlong ïa ki prokram bapher bapher na ka bynta ki samla jong ka jylla khnang ba ka jingthrang jong ki bad jingdon jingmut jong ki, kan nym long leh noh ei,” bynrap u Conrad.Shuh shuh, ha kane ka por, dei ka Director, Sports and Youth Affairs, ka Kong Isawanda Laloo, IAS bad u S K Shandil, u Technical Delegate bad ka Member Boxing Federation of India.",Leit jngoh u Myntri rangbah ïa ka National Boxing Championship ba dang ïaid,https://kynjatshai.com/khubor-ialehkai/leit-jngoh-u-myntri-rangbah-ia-ka-national-boxing-championship-ba-dang-iaid/
:U District Magistrate ka West Khasi Hills u bah Garod LSN Dykes u la pynbna ban pynjari da ka kyndon 144 CrPC ban mana bad khang pyrshah ïa ka jingtih bad jingshalan beaiñ ïa u dewiong ha baroh ka West Khasi Hills District bad shabar ka District.Kino kino kiba ïaleh pyrshah yn pynshitom katkum ka aiñ bad kane ka hukum ym pyntreikam noh mardor tad haduh ban da pynbeit da kumwei pat.,Da ka kyndon 144 CrPC pynjari u DM ka WKH ban mana shalan beaiñ ïa u dewïong,https://kynjatshai.com/khubor-kyllum/da-ka-kyndon-144-crpc-pynjari-u-dm-ka-wkh-ban-mana-shalan-beain-ia-u-dewiong/
":Ka North East Petroleum Mazdoor Union (NEPMU) mynta ka 29 tarik Naiwieng, 2023 ka la pynbna ban pynsangeh noh ïa ka jingthmu ban ïakhih hadien ba la pynlong ïa ka jingïalang ha Nongpoh Ribhoi District.Lah ban kdew hangne ba na ka liang ka North East Petroleum Mazdoor Union ha ka 27 tarik Naiwieng 2023 ka la phah da ka shithi sha u myntri ka tnad Food Civil Supply and Consumer, u Bah Comingone Ymbon halor ka jingthmu ban sangeh wanrah petrol sha ka jylla Meghalaya da kaba kdew ba ki shah pynthud ha ki pulit ka jylla Meghalaya.Mynta ka sngi na ka liang u General Secretary  ka NEP Mazdoor Union, u Ramen Das u la ïathuh ba ka jingïakhih ngim pat sdang hynrei ka la saphriang ka shithi kaba ngi la phah sha u Myntri ka tnad Food Civil  Supply ka sorkar Meghalaya, kumta ka la don ka jingsngewthuh bakla .“Hynrei hadien kane ka jingïalang kaba la  pynlong mynta ka sngi ha Nongpoh, Ri Bhoi District na ka liang ka Union ka la shim ïa ka rai ban ym ïakhih shuh bad ki kali kiba dei ban pynpoi ïa ka petrol kin wan kumba ju long” u la ong.Na ka liang u Bah Kennedy Khyriem, u President  ka Petroleum Dealers Association, Meghalaya,  u la ïathuh ba kane ka jingïalang ka long kaba seisoh ha kaba na ka liang ka Mazdoor Union ka la rai ba kan ym ïakhih shuh .U la bynrap  “Ha kane ka jingïalang ngi la ïoh ruh ban ïa kren ruh halor ka jingeh ka ba ki nongñiah kali bad ki nongïarap ïa ki nongkit umphiang ki mad, kumta ngi la rai ban sa pynlong jingïalang ha kawei ka sngi ban weng ïa kine ki jingeh “.Ha kane ka jingïalang kaba la long mynta ka sngi la wan shim bynta da u Pravin Bakshi, u Commissioner Secretary ka tnad Food Civil Supply ka Sorkar Jylla, ki dkhot ka Petroleum Dealer Assiociation, ki bor district bad kiwei kiwei.",Sangeh noh ka NEPMU ïa ka jingïakhih ban wanrah petrol sha ka jylla Meghalaya,https://kynjatshai.com/khubor-kyllum/sangeh-noh-ka-nepmu-ia-ka-jingiakhih-ban-wanrah-petrol-sha-ka-jylla-meghalaya/
":U MLA ka Bharatiya Janata Party (BJP) u Bah Sanbor Shullai mynta ka 29 tarik Naiwieng, 2023 u la kynthoh ïa u Member of Parliament (MP) ka jylla u Bah Vincent H Pala, da kaba kdew ba u dei u MP u ba khlem trei eiei baroh san snem.Haba kren sha ki lad pathai khubor u Bah Shullai u la ong ba ka jingpynjop MP ïa u Bah Pala ka dei ka jingduhnong kaba khraw na ka bynta ka jylla namar ba u Bah Pala u khlem leh eiei na ka bynta ka jylla baroh san snem.“Ngam don eiei pyrshah ïa u Bah Pala hynrei ym tang ma nga hynrei wat ki nongshong shnong ha ka jylla ruh ki sakhi ïa ka jingduhnong ba ki pynjop ïa u Bah Pala kum u MP namar baroh san snem u khlem leh eiei ” u la ong.U la bynrap “ka long ka ba sepei ïa ka jylla namar kum ba ka long la san snem hi u Bah Pala u la shu shong ha kyndong, bad lada ha kato ka por ki pynjop ïa nga, katta nga la wanrah da ka dud bad ka ngap na ka bynta ka jylla.”“Kumta nga kyntu ïa ki paidbah ha ka jylla ba mynta ka kynti ki dei ban pynjop ïa u kyrtong ka BJP namar ïa ka Sorkar Pdeng yn ialam da ka sorkar BJP te kan long ka jingmyntoi ïa ka jylla” u la ong shuh shuh.Halor ki khubor ba u Dr Mukul Sangma bad u Bah VH Pala ki lah ban pynïasoh bad ka BJP u la ong, “ka thong jong ka BJP hi ka long ban punkhlaiñ ïa ka party bad ka dei ka kamram ki dkhot ka party ban pynsngewthuh ïa ki paidbah ba kin wan ban pynïasoh sha ka BJP, kumta lada u Bah Pala bad u Dr Mukul kin wan ngin pdiang sngewbha ïa ki”.Halor ka khubor ba u Bah Hek u pan tiket MP, u la ong ba na ka liang ka party hi lada ka rai ban ai tiket ïano ïano ruh kin pdiang bad kin trei shitom lang ban pynjop ïa u kyrtong ka BJP.","Lada ki pynjop ïa nga, katta nga la wanrah da ka dud bad ka ngap hynrei ki pynjop ïa u Bah Pala u shu shong ha kyndong: Sanbor Shullai",https://kynjatshai.com/sain-pyrthei/lada-ki-pynjop-ia-nga-katta-nga-la-wanrah-da-ka-dud-ka-ngap-hynrei-ki-pynjop-ia-u-bah-pala-u-shu-shong-ha-kyndong-sanbor-shullai/
"Ka Sorkar Meghalaya kan pynlut haduh 50 million US dolar ka pisa na ka bynta ban shana ia ki 273 tylli ki Aganwadi Centre kiba tymmai bad ban moramot pat ia ki 2200 anganwadi centre kiba ri ha kylla jong ka jylla. Ia kane la iathuh da u Myntri ka tnad Social Welfare, u Bah Paul Lyngdoh haduh ka jingpyllong ia ka jingialang baar sngi.Ha kane ka jingialang la ioh ruh ban iakren shaphang ka jingthung ia ki briew kiba don ka jingtbit kiba ia dei bad kane ka tnad trei kam. Haba kren ha ki nongthoh kot khubor, u Bah Paul ula iathuh ba kawei ka jingduna trei kam jong kane ka tnad Sorkar ka dei ka jingduna jong ki briew kiba don ka jingtbit bad jingjanai jong ki ha kane ka kam.U Bah Paul Lyngdoh u la iathuh ruh ia ka jingdon kam ban buh ia ki nongtrei Sorkar kiba lah ban don ka jingiadei bad ki tnad Sorkar bapher bapher jong ka Sorkar Pdeng khnang ba yn lah ban pyntrei kam khan bha ia ki skim jong ka Sorkar Pdeng hapoh jong ka jylla bad ban pyndep ia ka jingtrei kam jong ki ha ka por kaba la buh.Na ka liang jong u Pricipal Secretary, Sampath Kumar u la iathuh ba ka jingshna ia kitei ki Aganwadi Center kiba thymmai bad ka jingmoramot ia ki Aganwadi barim ha kylleng ka jylla kan long ka jingmyntoi ia ki hynriew lak ki khynnah.U Sampath Kumar ula iathuh ruh ba kane ka jingmang pisa kaba haduh 50 million US dollar, ka long ha ka dur jong ka jingpyntrei kam ia ka Asian Development Bank project nalor ka jingpyntrei kam ia ka skim MGNERGS.U Sampat Kumar u la iathuh ba la shim ruh ia ka rai ban pynkhlain shu shuh ia ka jingtrei kam ki ICDS sa ha kiwei pat ki 14 tylli ki Block da kaba thung ia kaCDPO bad kumba ka long haduh mynta ka Meghalaya ka don haduh 41 tylli ki ICDS kiba trei kam ha ki 55 tylli ki Block jong ka jylla. Une u heh Sorkar u la iathuh ruh ba ka Sorkar ka la bthah ia ki Deputy Commissioner ban kin ai jingmut ban buh ia ki Aganwadi Center kiba thymmai ha ki 1.500 tylli ki shnong kiba ym pat don ia ki ICDS.U Sampat Kumar u la iathuh ruh ba ha katei ka jingialang la ioh ruh ban ia kren shaphang ka project DREAM kumno ban pynlong ia ka jylla Meghalaya kaba lait na u drok.",Yn pynlut 50 million US dolar ban shna bad moramot ïa ki Aganwadi Centre ha Meghalaya,https://kynjatshai.com/khubor-kyllum/yn-pynlut-50-million-us-dolar-ban-shna-bad-moramot-ia-ki-aganwadi-centre-ha-meghalaya/
":Ka ophis jong u Block Development Officer Mawkyrwat C&RD Block ha ryngkat da ka jingïatrei lang bad ka Line Department jong ki tnad ophis bapher bapher hapoh ka District mynta ka sngi ki la ïoh ban pynlong ïa ka “Hamara Sankalp Viksit Bharat” hapoh jong ka M3K Resource Centre Mawpharkhrew Mawranglang Laikyntoit South West Khasi Hills, ha kaba ka Kong Caralyn Khongwar Deshmuk, ka IAS Additional Secretary, Rural Development Government of India ka la long kum ka kongsan ha ryngkat ka jingïadonlang u Bah T. Lyngwa, u Deputy Commissioner SWKHD, u Bah I. Lawrynniang, u BDO Mawkyrwat Block bad kiwei de ki ophisar sorkar bad ki paidbah kiba la wan ban sngap ha kane ka prokram ba kyrpang.Ka kong Caralyn Khongwar Deshmukh ka la pynshai paidbah halor kane ka sngi ba kane ka Viksit Bharat Sankalp Yatra ka long kum shi bynta kumno ban pyntip paitbah ïa ki skhim bapher bapher ba ka sorkar India ka la ai lyngba ki ophis sorkar bapher bapher kiba don hapoh ka jylla bad ki District na ka bynta ki jingmyntoi ki riewshimet, ki paidbah ha ki ïing ki sem bad ha ki  shnong ki thaw  bad ïa ka thaiñ baroh kawei. Ka sorkar India ka la pynbiang lut ïa ki jingdonkam jong ki briew da kaba phiah ïa ki skhim bapher bapher ha man la ki tnad ophis sorkar da kaba bhah kyrpang ban kyntiew da ka jingthmu kumno ban wanrah ïa kata ka jingim kaba long mar katjuh bad ki briew da kaba ka la ai ïa ki skhim shna ïing, ki  surok, ki mar rep, ban seng kam seng jam la jong lyngba ki Self Help Group bad ki Society bad kumjuh ruh ha kaba ïa dei bad ka koit ka khiah bad ruh ha ka pule puthi.Shuh shuh ka la ong ruh ba ka sorkar kala leh bha shaba palat ïa ki nongshong shnong hapoh ka Ri India ha kaba ym don shuh ki jingduna naduh ka ïing, ka um, u khaw, ki mar rep, ki dawai da shin bad ruh ki kot skul namar kata ka la kyntu ba baroh kine ka sorkar ka la bthah ba ki paidbah ki dei ban pynbiang ïa ki kot jingdonkam kumjuh ruh ki dei ban don ïa u Aadhar Card bad ïa ki Bank Account.Ha kane ka sngi la ïoh ruh ka jingkren na u bah T. Lyngwa, u Deputy Commissioner SWKHD bad ruh ki jingkren lyngkot na ki briew kiba la ïoh jingmyntoi bad ki jingïarap lyngba ka skhim  NRLM, PMAY-G , MGNREGS bad kiwei kiwei de.Ha kane ka sngi la ïoh ruh ka jingpynkup burom ïa ki nong seng kam la jong bad ruh ïa kiba la ïoh jingïarap na ki skhim sorkar bad ka jingai ïa ki Work Order sha ki longïing  na ka bynta ki Skhim PMAY bad kiwei kiwei de.Ïa kane ka jingïalang la pynïaid da u Bah. L.T Tariang MCS bad ka jingkren pdiang na u Bah R. S Marweiñ, u Rangbah Shnong ka Mawranglang Laikyntoit bad ka jingkhublei na u Bah I. Lawrynniang, u BDO Mawkyrwat Block.",Ka Sorkar ka la pynbiang ïa ki jingdonkam ki paidbah lyngba ki tnad ophis sorkar: Caralyn Khongwar Deshmukh,https://kynjatshai.com/khubor-kyllum/ka-sorkar-ka-la-pynbiang-ia-ki-jingdonkam-ki-paidbah-lyngba-ki-tnad-ophis-sorkar-caralyn-khongwar-deshmukh/
"Ha ka jingjia kaba ym pat ju iohsngew koit mynno mynno ha ka history jong ka Garo Hills Autonomous District council, ha ka Sngi Nyngkong ka GHADC kam shym ailad ba kan don kano kano ka jingpathai khubor ka dorbar jong ka Council. Ha kane ka jingjia, ki bor jong ka GHAC kim shym la shah ia ki nongthoh kot khubor bad lad pathai khubor ba kin wan lum khubor ia ki jingiakren hapoh jong ka Council.Ki kot khubor bad ki lad pathai khubor ki la ong ba kim lah ban sngewthuh kaba la pyllong ia ka GHADC ban ym shah ki nongthoh kot khubor bad lad pathai khubor ban pathai khubor ia ki jingiatainia hapoh jong ka Council. Kiwei ki khubor ki ong ba kane ka jingleh jong ka GHADC ka long ba kam kwah ba ki paidbah kin tip ia ka jingshah thad ia ki jingduna trei kam jong ka Executive Committee synrop hapdeng ka National People’s Party bad BJP ha ki dkhot ka liang pyrshah",Ym shah ban pathai khubor shaphang ka dorbar ka GHADC,https://kynjatshai.com/khubor-kyllum/ym-shah-ban-pathai-khubor-shaphang-ka-dorbar-ka-ghadc/
"U Chief Executive Member jong ka Jaintia Hills Autonomous District Council u Bah Madonbai Rymbai, u la ong ba ka jingbym lah ban lum ia ka khajna kaba thikna na ka liang jong ka Sorkar jylla na ka daw jong ka jingkhaii beain ia u dewiong, ka la wanrah ia ka jingduhnong ia ka Meghalaya.U Bah Madonbai Rymbai u la ong ba kane ka jingbym lah ban lum bha ia ka khajna da ka Sorkar jylla, ka la pyllong ia ka ban ym lah ban pyllait ia ka khajna dewiong sha ka Jaintia Hills Autonmous District Council. Une u rangbah u la ong ba kane pat ka la pyllong ia ka JHADC ban ym lah ban siew ia ka tulop jong ki nongtrei jong ka Council mynta la shiphew bnai. U Bah Madonbai Rymbai u la iathuh ba ki nongtrei jong ka Council ki la ia kynduh ia ki jingeh kiba khraw namarba ki ioh ia ka tulop kaba thikna naduh ka snem 2019.Une u nongmihkhmat u la kynthoh ia ka seng sain hima sima National People’s Party kaba bat ia ka jingsynshar hapoh ka jylla bad ia ka BJP kaba bat ia ka jingsynshar jong ka Sorkar Pdeng ba kim lah ban weng ia kane ka jingeh. U Bah Madonbai Rymbai u la kynthoh jur ruh ia ka jingtrei kam jong ka NPP Executive Committee jong ka JHADC hapoh ka jingialam jong u Bah Thombor Shiwat, uba ym shym la lah ban weng ia kane ka jingeh.U Bah Madonbai Rymbai u la iathuh ki nongtrei jong ka JHADC ki ioh tulop tang shi bnai bad ar bnai ha ka jaka ba kin ioh shiphew bnai.",Kynnoh u CEM barim bym ïoh lum khajna thikna ka Jaintia Hills Autonomous District Council,https://kynjatshai.com/khubor-kyllum/kynnoh-u-cem-barim-bym-ioh-lum-khajna-thikna-ka-jaintia-hills-autonomous-district-council/
"Ia ka jaitbynriew Hynniewtrep la tip kum ka jaitbynriew tipbriew tip Blei. Ia kane ka jaitbynriew la tip ruh kum ka jaitbynriew ha kaba ki kynthei ki ioh na ka nam ka burom, ym tang haiing hasem bad ha ka imlang sahlang. Namarba kane ka jaitbynriew ka shim jait na ka kmie, kiwei ki jaitbynriew ki shim beit ba ki kynthei ki long kiba khlain bad kiba bat ia ka bor ka iktiar ha ki longing longsem jong ki. Kiwei ki jait bynriew ki sngewthuh bakla ba ki kynthei ki long kiba donbor namarba dei maki, kiba bat iaka pla pisa haiing hasem. Dei ma ki kiba leit thied leit pet bad kumta ter ter. Ia kane ka jaitbynriew la tip ruh ka jaitbynriew kaba tip ia ka akor ka burom. Hynrei, kane kam dei baroh ka jingshisha. Kane ka long namarba ka don pat sa kawei ka jingshisha bad kata ka long ba ki kynthei ki long kiba tlot. Ki jingtip kiba ngi lah ban lum ki iathuh ia ngi ba bun ki kynthei jong kane ka jaitbynriew ka jong ngi, ki shah leh bein leh khoh, ki shah byrngem byrsit, ki shah shoh shabat bad ki shah ieh khunrei. Kine ki dei kita ki jingeh bad ki jingjaw ummat, ba ki longkmie jong ka jait bynriew jong ngi ki mad jar jar ha kine ki longing longsem ki jong ngi. Kiba kum kine ki longkmie bad jong ngi, kim nud ban iathuh iano iano. Lada ki iathuh ki lah ban shah mad arshah ki jingeh. Lada ki iathuh ia kita ki jingeh jong ki, mano ba ai jingiada ia ki. Ki don ki khep ha kaba ki longkmie ki jong ngi, ki shah byrngem byrsit bad shah dawa pisa na la ki jong ki kurim. Kine ki dei ki jingshisha jong ka jingim. Kawei ka jingshah thom bor jong ki longkmie ka long ba ki hap ban pyndem ha la u jong u kurim lada ki mon lane kim mon. Nalor ka jingbym biang ha iing hasem, ka kynthei kan hap ruh ban shim ia ka jingkitkhlieh ban ri ban sumar bad ban pynbiang ia kito ki khun babun jong ki. Ki don kiba ong ba ki kynthei kiba ia kynduh ia kine kum kine ki jingeh ki lah ban ieh noh ia kita ki lok jong ki. Hynrei, kane ruh ka long kaba eh. Lada ka phet noh da uta u lok jong ka. Kan hap ban shim ia ka jingkitkhlieh halade ban ri ban sumar ia kita ki khun babun jong ka. Kawei ka jingshisha ka long ba ain, ka khang bad ka pynshitom ia ki kurim shynrang kiba leh bein leh khoh ia ki kurim ki jong ngi. Ha kaba ia dei bad kane ka jingeh, ki longkmie ki jong ngi, kiba iakynduh ia ki jingeh ki jong ki ha ki longiing longsem ki jong ngi, ki lah ban leit wad jingiarap na ki One Stop Center ba ka Sorkar ka la buh ha ki jaka ai jingsumar. Kine ki One Stop Center ki lah ban ai jingmut ym tang ia ki kynthei kiba shah leh bein leh khoh. Hynrei, ia ki kurim shynrang ki jong ki, khnang ba kin lah ban wan sha ka jingsngewthuh jingmut bad ba kin lah ban ia imsuk im sain kum shiiing shisem. Kine ki longkmie ki dei ruh ban tip ba ka ain Protection of Women from Domestic Violence Act, kam teh tang ia kito kiba la iathoh shongkurim kat kum ka ain, la ka long ha Iingmane lane kat kum ka ain jong ka Sorkar. Kane ka ain kateh ruh ia kito kiba shu iashong kha kumto khlem da pyndep kat kum ki kyndon iathoh jong ka ain. Kane ka ain ka kren shai kdar ba ki kurim shynrang ki dei ban ai ia u bai bam na ka bynta ki khun lada kim iashong shuh bad ki kurim ki jong ki.",Ka aiñ Protection of Women from Domestic Violence Act ka khang ïa ka jingleh beñ ïa ki kurim kynthei,https://kynjatshai.com/editorial/ka-ain-protection-of-women-from-domestic-violence-act-ka-khang-ia-ka-jingleh-ben-ia-ki-kurim-kynthei/
"Ka Khasi Students’ Union, Umsning Circle kan sa pynlong noh shen ia ka Football Tournament na ka bynta ki khynnah kiba hapoh 14 snem ha madan Umsning Town Dorbar Pyllun.Kino kino ki kynhun kiba don jingthmu na ka bynta ban ïashim bynta ha kane ka lympung ki lah ban phah noh ia ki phom ha shwa ka 20 tarik Nohprah mynta u snem.Na ka bynta ki jingtip ba kham bniah lah ban phun ha u nombor 609927372,6909948239,9366347391",Da ka phutbol yn pynlong ka KSU Umsning na ka bynta ki khynnah 14 snem,https://kynjatshai.com/khubor-ialehkai/da-ka-phutbol-yn-pynlong-ka-ksu-umsning-na-ka-bynta-ki-khynnah-14-snem/
":Ka kynhun Hynniewtrep Youth Council (HYC), myn ha ka 29 tarik, Naiwieng, ka la kyrpad ïa ka sorkar ban weng noh ïa ka shithi ba la pynmih da u ophisar jong ka tnad social welfare na ka bynta ka jingpyndonkam bakla ïa ka KHAD (Khasi Social Custom of Lineage) Act, 1997.Haba la kren sha ki lad pathai khubor hadien jong ka jingïalang bad u Myntri ka tnad Social welfare, u Bah Paul Lyngdoh, u president jong ka HYC, u Roy Kupar Synrem u la ong kumne, “Ngi kyrpad ïaphi ba phin pynmih da ka jingshim khia ba biang na ka bynta ban phah weng noh ïa ka shithi hapoh ka jingong jong phi.”U la ong ba katei ka shithi jong ka tnad social welfare ka la ong kumne, “Shuh shuh, hangne la ong ba ka Lineage Act, 1997 kam ai jingbit ban pynmih ïa ki syrnod ST sha ki nong aplai, kiba la ai bad ka jait jong ki lehse na ka jait kpa ne kmie bad kane ka jingpyrshang ban ai da ka jait jong u kurim da ki bym dei ki Khasi ruh la ïoh jingbit”.“(Ka HYC) ka la dep thoh da ka shithi sha ka Khasi Hills Autonomous District Council (KHADC), Shillong, kaba la pan jingpynshai ba lehse ka aiñ ba la thaw da ka KHADC ba la tip kum ka KHAD (Khasi Social Custom of Lineage) Act, 1997 ka ai jingbit ban pyrshang ïa ka jingpynmih ïa ki ST. Kata ruh, ka shong ha ka jingujor jong ngi, naba ka Registration Authority, KHADC, Shillong na ka shithi Letter No. DC.II/RA/24/2023/2 kaba hap ha ka 8 tarik, Jymmang 2023, Shillong, ka la thoh sha u Under Secretary sha ka sorkar jong ka jylla Meghalaya, Social Welfare Department, ba kan pynshai halor kane ka mat bad kyrpad ïa ka Concern Authority(s) ba kan nym pynmih kino kino ki syrnod ST ha kaba ïadei bad ka KHAD (Khasi Social Custom of Lineage) Act, 1997 bad ka aiñ kaba la dep thaw,” ong u Synrem katba dang bynrap kumne “Katkum katei ka shithi ba la phah sha u Under Secretary sha ka sorkar jong ka jylla Meghalaya, Social Welfare Department, ka long kaba beaiñ bad ka long kumba leh pyrshah ïa kitei ki jingpyrshang ba dei rukom bad ha kaba long ka jingpyrshah ïa ka aiñ kaba dei ka KHAD (Khasi Social Custom of Lineage) Act, 1997 bad ki aiñ ba la thaw. Te kumta, dei ban phah weng noh ïa ka shithi mar mar.”",Kyrpad ka HYC ïa ka sorkar ban weng ïa ka shithi halor ka jingpyndonkam bakla ïa ka Khasi Lineage Act,https://kynjatshai.com/khubor-kyllum/kyrpad-ka-hyc-ia-ka-sorkar-ban-weng-ia-ka-shithi-halor-ka-jingpyndonkam-bakla-ia-ka-khasi-lineage-act/
"U Myntri ki kam korbah ri u Amit Shah mynta ka sngi Thohdieng u la ïoh ban ïa don lang bad ki Lat, ki Myntri Rangbah bad heh Sorkar jong ka Dong Shatei Lam Mihngi ha ka jingïalang jong ka 71st Plenary of North Eastern Council ha State Convention Centre ha Shillong.Ka jingthmu jong kane ka jingïalang jong ka North Eastern Council ka long ban ïakren shaphang ki kam pynroi jong kane ka dong bad ka thaiñ. Ha kane ka jingïalang la pdiang sngewbha da u Myntri Rangbah ka Meghalaya, u Conrad K. Sangma ryngkat bad ki Lat ka Dong Shatei Lam Mihngi.",Shim bynta u Amit Shah ha ka jingïalang ka NEC,https://kynjatshai.com/khubor-kyllum/shim-bynta-u-amit-shah-ha-ka-jingialang-ka-nec/
"Ka prokram ban wanrah ïa ka kampeiñ ‘Viksit Bharat Sankalp Yatra’ ha South Garo Hills District, la dep pynlong ha Malikona, Baghmara, myn ha ka 29 tarik, Naiwieng.Ïa katei ka prokram, la pynïaid da ka District administration bad ki khlieh jong ka district bapher bapher ha ka jingdon lang jong ki na ka bynta katei ka jingwanrah ïa kane ka kampeiñ.Ha ka por ba don katei ka prokram, ki ophisar ki la kren shaphang ki scheme bapher bapher bad ki prokram jong ka GoI, kiba dang sdang mynta lyngba ki tnad ba dei peit.La pynïaid ruh da ki kali IEC naduh na Malikona kum shi bynta jong ka ‘Viksit Bharat Sankalp Yatra’. Katei ka kali ne art mobile van, ka la don da ki jingpyni da ki video, ka jingïakren bad ki tiar ki tar ban ïoh ïakren phone bad ki paidbah bad ban pynhusiar ïa ki halor ki sheme bapher bapher bad ki prokram. La don haduh phra tylli ki kali IEC kiba la ïaid na ka bynta ka South Garo Hills, kiba napdeng kitei ki kali, la pynïaid ar tylli sha ki saw tylli ki C&RD block hapoh katei ka District.Don na kitei ki scheme na ka bynta ka Rural Awareness, ki dei kiba la pyndonkam ha kane ka kampeiñ, kynthup ïa ka Ayushman Bharat – PMJAY, PM Garib Kalyan AnnaYojana, Deendayal Antyodaya Yojana, PM Awas Yojana, PM Ujjwalla Yojna, PM Vishwakarma, PM Kishan Saman, Kisan Credit Card (KCC), Har Ghar Jal – Jal Jeevan Mission, Jan Dhan Yojana, Suraksha Bima Yojana, Atal Pension Yojana bad kiwei kiwei.Sa kiwei pat ki scheme, ki kynthup ïa ka Sickle Cell Anaemia Elimination Mission, jingpynrung kyrteng ha ki skul Eklavya Model Residential, Scholarship schemes Forest Right Titles kiba kynthup ïa ki jaka shimet bad jong ka imlang ka sahlang, ka Van Dhan Vikas Kendra kaba la pynïaid ïa ki Self Help Groups bad kiwei kiwei.",La wanrah ïa ka Viksit Bharat Sankalp Yatra ha South Garo Hills,https://kynjatshai.com/khubor-kyllum/la-wanrah-ia-ka-viksit-bharat-sankalp-yatra-ha-south-garo-hills/
"Ka Australian Consul General, ka Ms Rowan Ainsworth, myn ha ka 29 tarik Naiwieng, 2023 ha ka por 5 baje janmiet ka la ïakynduh bad ka kynhun Meghalaya State Olympic Association (MSOA) Podium Finish Committee ban ïa syllok halor ki jingtreikam ka Talent Identification Program (TID), Ka Elite Pathway Program (EPP) bad ka Super Elite Pathway Program (SEPP).Ha katei ka jingïasyllok la ïa don lang u Bah John F Kharshiing u Working President, ka Kong Matsiewdor War Nongbri, IAS, Vice President, u Bah P Laloo, Joint Secretary, bad u Bah Dipshon Rynthathiang u Chairman Podium Finish Committee, MSOA. Kiba la ai jingpynshai bniah halor ki rukom treikam kitei ki prokram da ka jingïarap ki Olympian na Australia bad da ka jingkyrshan borbah na ka tnad Department of Sports and Youth Affairs Government of Meghalaya.Ka Australian Consul General ka la pynpaw ka jingkmen ban ïoh sngew ïa ka jingmaitphang ka MSOA da ka jingkyrshan ka tnad DSYA ha ka ban pyndonkam ïa ki Olympian na Australia ban sei ïa ki rangkynsai ha ka sport bad ka la pynpaw ïa ka jingkmen ba ka jylla Meghalaya ka la jam shakhmat kumba leh kiwei ki jylla hapoh Ri India. Ka la ong ruh ba ka Ri Australia ka dei ka Ri ha kaba ki paidbah ki da ïa shim bynta bha ha jan baroh ki jingïalehkai sports.La pyntip ruh ïa kane da ka longheh, ha kaba ka SEPP prokram ka don ruh ka bynta ban ïalam ïa ki 12 ngut ki nongïalehkai SEPP bad ki katto katne ngut ki Coach sha Australia ban ïa shim bynta ha ki Tournament sha ri jong ki kum shi bynta ban tynjuh bad ban ailad ba kin mad ïa ki rukom long ha ki jingïalehkai shabar ri ne International.Hadien kane ka jingïakynduh katei ka longheh ka la ïoh lad ban ïa kynduh lang bad u Myntri Rangbah ka jylla, u Conrad K Sangma ban ïa syllok shuh shuh halor kumno ban pynïajan ïa ka Australia bad ka Meghalaya bad India ha kiba bun ki kam.",Ïakynduh ka Australian Consul General ïa ka kynhun MSOA,https://kynjatshai.com/khubor-kyllum/iakynduh-ka-australian-consul-general-ia-ka-kynhun-msoa/
":Ka jingrwai Khasi ba la dep pyllait paidbah kaba kyrteng ka “Da jingkmen”, ka dei kaba la rwai da u Eibanroy Langsteh, Agent Langstieh bad ka Phiba Lyngdoh bad la pynmih ïa katei ka jingrwai da ka kompeni Eibanroi Langstieh Visuals.Katba u Director Editing dei u Elvest Thabah, Asst Director : Wanstar Thabah, Asst. Anthonius Thabah, Nathan Thabah John Nongrum Rudolf Malngiang Ibalahunshisha wahlang. Ha katei ka jingrwai, la shim bynta da ki tyngshop bad ki puron jong ka Khasi, kynthup ïa u Keebor Kurbah ( Marangbah ) bad ka Medaaihun Basaiawmoit ( Kongbih ). Ka Make Up Artist dei ka Suzan_kharsaiot Jenevivekhyriem jong ka SV Make-Up Studio, katba ïa ki Costume, la shimti da ka Ladiangarti Thabah Mebica Thabah, nonghikai shad dei u Mebha dondor k wanlang, Light & Decor : Rupert Pathaw & Ban Dancers : Drew syngkrem, Gracymai Pala, Damian Shyrngap, Larijanai sutnga, Adele Zachary Nongrum, Daiarisa Wahlang, Daphisa wahlang, Iaridashisha sutnga, Wanpynshai nongrum, Banshailang nongrum, l Bobby wahlang, Shirlena A. Lyngdoh Nongbri, Shanaya lyngdoh, Prakash thapa, Ibanylla lamin, Sujal kuri, Deibanda. R. Natep, Jessica malngiang, Ibaiasuk malngiang, Liza Mary kharkongor, Sherya basaiawmoit, Deimaphishisha shangpliang, Banylla rynjah, After khongngai, Erisha thabah, Witney Marbaniang, Sara Malngiang, Lovelin syiemlieh, Liza Mary Kharkongor, Shreya Basaiawmoit, Gracymai Pala, Larijanai sutnga, Daiarisa Wahlang, Daphisa wahlang, Iaridashisha sutnga, Wanpynshai nongrum, Adele Zachary nongrum, Damian Shyrngap, Hedi Drew Myrthong, Dadaaihun mawblei, Rinesca mawblei, Gloryza mawblei.Katei ka kynhun ka ai khublei ïa u Fairson L.Nongbet, M.Lyngdoh, C.R Kurbah, B.B.Lyngdoh, A.Lyngdoh, Pynshngain Kurbah, Pynbha Lyngdoh, Naphilahun L. Nongbet, Balbareen Kurbah, Andy Rapsang, Batdon Sohtun, Sainkupar Sun bad ka jaka kaba ki la leit ring ïa katei ka jingrwai ka dei ha La Nicholas bad Dei kine Resort.",La pyllait paidbah ïa ka jingrwai “Da jingkmen”,https://kynjatshai.com/ki-sap-ki-phong/la-pyllait-paidbah-ia-ka-jingrwai-da-jingkmen/
"Uwei u briew u la shah kem ha ki pulit ha ka Sngi Thohdieng katba u dang pyrshang ban phut ïa ki tyllai ba buh dak na ka bynta ka jingiamareh thong jong ka 5th Meghalaya Games kaba dang ïaid shaid shaid mynta ha madan Pa Togan Nengminja Athletics stadium in Tura, West Garo Hills District.Ki nongialehkai bad kum juh ruh ki nongwan peitkai ki la kyndit ban ïohi ïa ka jingshah pynsniew jong kine ki tyllai buh dak. Kane ka la jia ha bakut jong ka stadium haka por 10 baje mynstep.Man la ka sngi da ki hajar ngut ki nongpeit ki ïa tuid sha katei ka stadium, kham tam lei lei ban peit ïa ki nongïamareh thong. Ka jinglah ban pynbiang ïa ka madan ïalehkai kaba la ïaryngkat kyrdan bad kiwei ki jaka ïalehkai jong ka pyrthei, ka la khring iïa ki paidbah ïa kito kiba ieid ïa ki jingïalehkai bad kum ruh ruh ïa ki hajar ngut ki nongshong shnong jong ka Meghalaya kiba ïa tuid sha Pa Togan Nengminja Athletics stadium ha Tura, West Garo Hills District man laka sngi.Ki pulit ki la ïathuh ba une uba la shah kem, u dei uwei na ki bashong basah shabar jong ka stadium.",Kem ki pulit ïa u briew ba pyrshang ban pynsniew ïa ki jingbuhdak mareh thong,https://kynjatshai.com/khubor-kyllum/kem-ki-pulit-ia-u-briew-ba-pyrshang-ban-pynsniew-ia-ki-jingbuhdak-mareh-thong/
":Ka jingrwai Khasi kaba kyrteng ka “Wat pynleh noh ei”, ka dei kaba shim bynta da ki tyngshop bad ki purom jong ka Khasi, kynthup ïa u Micheal Pyngrope, Wellborn Mynsong, John Rani, Sanmilian Mawrie, Medaaihun Basaiawmoit, Rishisha Mynsong.Ha katei ka jingrwai, la rwai da ka Sunmisha Nongbet, Beststar Kharsahnoh, katba la ring da ka Camera da u Skhem L Tron, la pynmih bad shna ïa katei ka jingrwai da u Mike Denzil jong ka Khasi Studio, DJ Banshan Studio Nongpoh Studio Mawlai. Ki nonghikai shad ïa katei ka jingrwai dei u Phrang sngi L Mawphlang bad ka Parvi Rongrin. Katei ka kynhun ka ai khublei ïa u MLA, u Charles Pynrope, Zi Mawlong, Donald Mylliem Umlong, Asha Lynda Pyngrope, Robinsius Lyngdoh, Rihun Biam, Rishalsius Pyngrope bad ïa ki nong subscribe baroh jong kane ka kynhun.",La pyllait paidbah ïa ka jingrwai “Wat pynleh noh ei” ba la rwai da ka Sunmisha Nongbet bad u Beststar Kharsahnoh,https://kynjatshai.com/ki-sap-ki-phong/la-pyllait-paidbah-ia-ka-jingrwai-wat-pynleh-noh-ei-ba-la-rwai-da-ka-sunmisha-nongbet-bad-u-beststar-kharsahnoh/
":Ha ka jingkhynra kaba la pynlong myn ha ka 18 tarik, Kyllalyngkot 2024, ka kynhun shipai jong ka BSF Meghalaya ka la ïoh kurup ïa ka shini ba khia palat 17,000 kilo na ka khappud Meghalaya kaba la thmu ban khaïi tuh sha Bangladesh.Ha katei katei ka sngi, ka kynhun BSF Meghalaya ka la pynlong da ka jingkhynra ba jur, kaba la lam sha ka jingïoh kurup ïa ka shini ba bun na ki khappud district bapher bapher jong ka jylla Meghalaya.Ïa katei ka shini ba la ïoh kurup, la aiti noh sha ka ophis Customs na ka bynta ban shimkhia halor katei.","Ïoh kurup ki shipai BSF jong ka Meghalaya palat 17,000 kg ka shini",https://kynjatshai.com/khubor-kyllum/ioh-kurup-ki-shipai-bsf-jong-ka-meghalaya-palat-17000-kg-ka-shini/
":Ka phlim Khasi, kaba kyrteng ka “Mano ban tip?” ka dei kaba la shim bynta da ki tyngshop bad ki puron ka Khasi, kynthup ïa ka Ibaniewkor L Mawnai(Jenny), Banmanbha Marwein(Nick), Ribhanylla Thangkhiew(Lydia), Bahunglang Nongneng, Rishan Kharsyntiew, Meena Khongain, Catherine A Kharsati.Katei ka kynhun ka ai khublei ïa ka longïing Kharsati (Mawpdang).",La pyllait paidbah ïa ka phlim “Mano ban tip?”,https://kynjatshai.com/ki-sap-ki-phong/la-pyllait-paidbah-ia-ka-phlim-mano-ban-tip/
":Ka kynhun jong ka Officer Club South West Khasi Hills District mynta ka sngi kila ïoh ban pynlong ïa ka Ranikor Beach Festival ha rud wah Kynshi kiba la khot Pamdaba River Beach kane kalong kum shi bynta ban kyntiew ïa ki kam tourism hapoh ka South West Khasi Hills DistrictÏa kane ka Ranikor Beach festival ki la sdang mynta ka sngi ka 19 tarik kan kut noh ha ka 20 tarik Kyllalyngkot 2024. Ka jing pynlong ïa kum kine ki Festival ka dei ka sien kaba 3 kata hadien bun bun snem ym shem la lah shuh ban pynlong ïa kane ka tamasa dei tad mynta u snem la ïoh biang ban pynlong ïa kane ka Ranikor Beach festival.Ha kane ka sngi la long kongsan da u ma Kyrmen Shylla Minister jong ka Social Welfare jong ka jylla Meghalaya ha ryngkat da ka jing ïa donlang u MLA ka Ranikor bah Pius marwein, u DC ka SWKHD bah T. Lyngwa, U SP ka SWKHD bah G .D Kharwanlang.U Ma Kyrmen Shylla haba kren ha kane ka sngi u la ai ka jing ïaroh ïa u MLA ka thaiñ kata ïa u bah Pius Marweiñ bad ïa ki ophisar sorkar jong ka District ba ki la ïoh biang ban pynlong kum ïa kane ka tamasa leh kmen hangne ha kane ka jaka ban kyntiew ïa ka thaiñ ha ki kam jngohkai pyrthei. Kane ka long ruh kum shibynta ka jingkha arsien ïa kane ka Festival kata hadien bun snem kim ïoh shuh kum kane ka kabu ban pynlong biang mynta u snem bad ngeit skhem ba nangne shakhmat naka liang ka Officer Club South West Khasi Hills District kin dang ïai bteng ban pynlong kum ïa kine ki tamasa lehkmen ha kane ka thaiñ.U bah Pius Marweiñ haba kren ha kane ka sngi u la ong ba lada ma ngi, ngi nang ban sumar ïa ka mei mariang halor katne ka jing itynnad jongka ka mariang ar shah kan ai ka jing kyrkhu ïa ngi ki briew.Ha kane ka sngi la pynshit pynshngaiñ shuh da ki nongput nong tem ki nongrwai kiba paw napoh ka jylla Meghalaya bad ruh la pyn i phuh i phieng shuh da ki jingïalehkai sport bapher bapher, ki jingshad tynrai khasi, garo banggali, lyngngam, ki jingput jingtem naki group bapher bapher lem bad kiwei kiwei de.",Ban kyntiew ha ki kam jngohkai pyrthei da ka Ranikor Beach Festival pynlong ka Officer Club SWKHD,https://kynjatshai.com/khubor-kyllum/ban-kyntiew-ha-ki-kam-jngohkai-pyrthei-da-ka-ranikor-beach-festival-pynlong-ka-officer-club-swkhd/
":Hadien ba la ïoh ka jingujor na ki paidbah, ka Hynniewtrep National Youth Front Patharkhmah Circle myn ha ka 19 tarik, Kyllalyngkot 2024, ka la leit jngoh ïa ka surok naduh na Patharkhmah shaduh Umpyrtha bad shaduh Warmawsaw (9 KM) kaba la dep shna hapoh ka Scheme Pradhan Mantri Gram Sadak Yojana lem bad ka jingbei tyngka kaba haduh T. 4.66 klur.Ïa katei ka jingleit jngoh, la lam khmat da u Bah Pynkhraw Makri, u President jong ka HNYF Patharkhmah Circle ha ryngkat ki dkhot jong ka seng HNYF. Ha ka por ba don katei ka jingleit jngoh, ka HNYF ka la lap ba ïa ka jingsiang ïa katei ka surok rong ka long kaba la shu tap tang nalor bad kaba lah ban khlong ïa ka da ka kti.“Kum kane ka jingshna ïa ka surok, sa tang katno sngi ngin lah ban pyndonkam ïa ka?’’ kylli jingkylli ka seng HNYF ïa ka PWD.Ka seng HNYF ka la kyrpad ïa ka sorkar bad ka PWD ba kan wan hi ban peit bad dawa ban shna biang ïa katei ka surok, “Ka surok ka dei u shyieng budlum jong ka roi ka par, hynrei kum kane ka jingshna ïa ka surok, klet noh ka roi ka par, ngi donkam ban phah shna biang ïa ka surok man la ka taïew.” pynkut u Makri.",Leit jngoh ka Hynniewtrep National Youth Front Patharkhmah Circle ïa ka surok na Patharkhmah shaduh Umpyrtha bad shaduh Warmawsaw,https://kynjatshai.com/uncategorized/leit-jngoh-ka-hynniewtrep-national-youth-front-patharkhmah-circle-ia-ka-surok-na-patharkhmah-shaduh-umpyrtha-bad-shaduh-warmawsaw/
":U Symbud Myntri rangbah ka jylla u bah Prestone Tyngsong u la kyntu ïa ki nongïalam ka Hynniewtrep National Liberation Council (HNLC) ba kin wan biang ban bteng ïa ka jingïakren ïa suk bad ka Sorkar, da ka ba pynshai ruh ba ka jingkyrpad ka sorkar jylla ban phah wan ïa ki nongïalam ba hakhlieh duh ka seng ka long namar ba ki nongïalam ba pynkup bor da ka seng ban pynïaid ïa ka jingkren ïa suk kim lah ban shim rai eiei khlem da phah ktien sha ki nongïalam ba ha khlieh duh ka Seng.Haba kren sha ki lad pathai khubor ha ka 19 tarik Kyllalyngkot 2024 u bah Tynsong u la ong ba ka jingweng ka HNLC ïa ka jingïakren ïa suk ka dei ka khubor ka ba la pynkyndit ïa ka Sorkar jylla bad ka Sorkar pdeng namar ka jingpynïaid ïa ka jingïakren ïa suk ka la long ka ba ïaid beit shait shait.U bah Tynsong u la ong ruh ba halor ka jingdawa ka HNLC ban weng ïa baroh ki mokotduma pyrshah ki dkhot ka seng, ha ka jingïalang ka ba nyngkong ka sorkar ka la dep ban pan ïa ki kyrteng jong ki dkhot ka seng ki ba don ïa ki mokotduma.U la ong shuh shuh ba halor ka jingpan ïa ka safe passages na ka liang ka Sorkar ka la dep ban mynjur ïa kane bad ki dkhot ka seng ki la ïoh ban wan bad leit phai suk sha ka jaka ba ki don mynta. U la ïathuh ruh “Ki la dawa ruh ba ka Sorkar pdeng ka dei ban weng noh ïa ka jingkheiñ beaiñ ïa ka seng HNLC halor kane na ka liang ka sorkar ka la ong sha ki ba haba ki ong kren ïa suk kamut ban poi sha kata ka thong bad hap ban ïaid kyndon pa kyndon”.“Ka jingkynnoh jong ki ba ka sorkar jylla kam shim khia ka dei ka ba bakla namar ka sorkar jylla ka da thrang ban pynurlong ïa ka jingïakren ïa suk bad ka HNLC”, u la ong.",Ngi khot ïa ki nongïalam ba halor ka HNLC namar ba ki nongïalam ba pynïaid ka jingkren ïasuk kim lah ban shim rai eiei :Tynsong,https://kynjatshai.com/khubor-kyllum/ngi-khot-ia-ki-nongialam-ba-halor-ka-hnlc-namar-ba-ki-nongialam-ba-pyniaid-ka-jingkren-iasuk-kim-lah-ban-shim-rai-eiei-tynsong/
":Tang ha ka rta kaba 21 snem ka samla Phyrnai Kyndait, ba shong ba sah ha East Jaintia Hills bad kaba dang pule ha ka 4th semester Bachelor of Arts, ka la tyngshain ha ka jingïalehkai niah cycle ha ka lympung jong ka 5th Meghalaya Games ha Tura.Ka jingieid jong ka Phyrnai ban niah cycle ka la mihpaw naduh ba dang rit ha ki por ba ka dang niah tang da I cycle lai shaka bad nangne in sa kiew ha ka jingïalehkai. Ha u snem 2022, I la ioh ïa ka lad ban ïakhun nyngkong eh ha kawei ka lympung ba la pynïaid da ka West Jaintia Adventure Cycling Association ha Jowai.Ha kane ka lympung, ka la ïoh ban khur ïa ka jingjop bad ka la lah ruh ban poi ha ka thong niah cycle na Jowai shaduh Amlarem bad kam sangeh tang hangne hynreo ka la kiew ruh ha ki kyrdan ba shajrong wat ha Mawkyrwat ba la pynïaid da ka Meghalaya Cycling Association.Ka la ïoh ban mihkhmat ruh ïa ka jylla Meghalaya ha ka jingïakop jong ka MTB Tawang National CFI kaba la pynlong ha Tawang, bad hangne I la ïoh ban khur ïa ka takma ksiar. Ka jingïaid lynti jong ka samla Phyrnai Kyndait na I nongniah cycle ba paw tang ha shnong, da ka jingtrei shitom I la long ruh I nongniah cycle wat ha satlak ka pyrthei.Ha u snem ba ladep, ka la ïakhun ha ka 4th Meghalaya Games bad ka la jop ha ka kyrdan ba ar, bad mynta u snem ha ka 5th Meghalaya Games, ka la ïoh syndon ban khur ïa ka takma ksiar ha ka jingïakhun jong ka XCO women open category/Mass start.Ka samla Phyrnai ka la ai khublei ia ki kmie ki kpa, bahaïing hasem khamtam ïa u hynmen uba ju ai mynsiem ïa ka ha ka jingïaid lynti kum ka thei ïalehkai. U hynmen jong ka, uba dei ruh u nongniah cycle, u long u païa baskhem na ka bynta ka samla Phyrnai bad dei lyngba ka cycle u hynmen ka sa jop ïa ka thong.Ka samla Phyrnai kam ju phai dien na ki jingeh bad jingjynjar bad haba ai jingkren ka la ong ba lada ka leit shabar ban ïakhun ha ki rynsan, ka ju kynduh ïa kiwei pat ki para nongïalehkai ba kham tbit, bad lada ïanujor, ki kham biang ki tiar ki tar ban ïa ki cycle ba na shane bad haba ka wan na ka longïing kaba sngewrit, ka long ka jingeh ïa ki ban ïoh ïa ki cycle kiba biang ki tiar ki tar namar ki la kham rem.Khlem kano kano ka jingshah hikai, ka ju ïaid marwei ha ka jingim kum ka thei ïalehkai niah cycle bad ka ju niah kai tang bad ki paralok, bad man la ka step ka ju mareh step kumba 5-10 kilometer bad ka ju niah cycle man ka step bad por janmiet kumba 2 kynta eiei.","Khlem jingshah hikai, khur jingjop ka samla ba dang 21 snem ha ka ïakop niah cycle",https://kynjatshai.com/khubor-ialehkai/khlem-jingshah-hikai-khur-jingjop-ka-samla-ba-dang-21-snem-ha-ka-iakop-niah-cycle/
":U Symbud myntri rangbah ka jylla u bah Prestone Tynsong, u la kyntait ïa ka jingdawa ka Voice of People Party (VPP) halor ka jingthung biang ïa ki ophisar ki ba la shah wengkam na Lokayukta da ka ba ong “Ngim treh ban thung biang ïa ki”.Haba kren sha ki lad pathai khubor ha ka 19 tarik kyllalyngkot 2024, u bah Prestone Tynsong u la ong ba ka sorkar ka ïaid kat kum ki act bad ki rule.“Ka jingthungkam ïa ki ha ki por mynshwa ka long namar ba duna ki ophisar ha Lokayukta kumta ngi la thung da ki ophisar ki ba la shongthait ban pynïaid ïa ka jingtrei kam ka Lokayukta”, u la ong.“Hynrei lada phai sha ka act jong ka Lokayukta ka kdew ba dei ban thung da ki ophiser ki ba dang trei bad ka sorkar ka leh ïa kata hi mynta”, u la bynrap. U bah Tynsong u la ong “Ngam tip ba ka VPP halor kaei bad balei ki dawa ban thungkam biang ïa ki ta ki ophisar, haba mynta ngi la dep ban thung da ki ophiser ki ba pura bad ngi la weng ïa ki ophiser ki ba la thung contractual”.U la bynrap “Ngi la ïoh ïa ka shithi na ka VPP bad ngi la dep pynshai baroh ki jingsngewthuh bakla jong ki hynrei ngam tip balei ki kwah ban mih surok”.U Bah Tynsong u la ong halor kane ka jingdawa ka VPP ngan kren shai ba ka sorkar kan ym treh ban thung biang ïa ki. Halor ka jingkynnoh ba ka jingwengkam ïa kine ki lai ngut ki ophisar ka dei namar ba ki la sei ïa ka jingbam sap ha GHADC, u bah Tynsong u la ong” lada don ka jingshisha ha kata ka jingkynnoh la dei ban weng kam shwa ïa u heh duh ka Lokayukta ym ïa ki lai ngut ki nongtrei ki ba trei hapoh u Lokayukta”.",Ngim treh ban thungkam biang ïa ki ophisar ka Lokayukta :Prestone,https://kynjatshai.com/khubor-kyllum/ngim-treh-ban-thungkam-biang-ia-ki-ophisar-ka-lokayukta-prestone/
":Kawei na ki jingïalehkai kaba lehse kaba ym juh bna koit ba kan paw ne ban ïalehkai pura ïa ka, pynban dei ha ka lympung kaba mynta jong ka Meghalaya Games kaba 5 kaba la long ha sorbah Tura, ka Volleyball, lehse ka dei kawei na ki jingïalehkai kaba ki samla na kane ka jylla khamtam lei lei ki shynrang ki don bha ïa katta ka sap ba kin ïalehkai.Kumba ka kyntien ki riewtymmen ka ong “baroh u briew ba stad mano ba lah ban len, lada khlem da plie ka lad da kumno un lait ban kren”. Da kumta haba phai sha kane kawei na ki jingïalehkai kaba la long ha kawei ka madan shyiap ba don ha kut jong ka shlem pule ka Tura Law College, la shem bad ïohi ba ki sap ïalehkai ba nylla ki khun samla, khamtam lei lei ha ka liang ki khynnah shyrang, ka dak jong ka jingkyrmen ka don ïa ka jylla ha ka liang jong ka volleyball.Haba phai sha ki jingïakhun jong ki semifinal kiba la long mynta ka Thohdieng jong ka taïew, ki rang ïalehkai jong ka West Garo Hills ki la lah ba kin pynliem noh ïa ka ïa ka South Garo Hills da 25 – 22, 22 – 25,25 – 23, Set 4 : 25 -16).Katba ha ka jingïakhun ïa ka semifinal kaba ar pat ka kynhun ïalehkai ka South West Khasi Hills ka la lah ba kan pynliem noh ïa ka North Garo Hills da 25-21, 17-25, 23-25, 25-17, 17-15, lada yn ïa phai pat sha ka jingïakhun hapdeng ki kynthei, ki thei ïalehkai jong ka South West Khasi Hills District ki la lah ban pynliem noh ïa ka East Khasi Hills da 25 – 14, 20 – 25, 25 – 18, 25 – 18.Ha ka jingïakhun ïa ka semifinal kaba ar pat, ki thei ïalehkai jong ka South West Garo Hills District ki la lah ban pynliem noh ïa ka West Garo Hills District da 25 – 09, 25 – 15, 25 – 23. Hadien kane, ka la don pat ka jingpynïakhun ïa ka kyrdan kaba lai (bronze medal match) kaba na ka liang ki kynthei, ka kynhun ka East Khasi Hills ki la lah ban pynliem noh ïa ka West Garo Hills District da 25 – 14, 25 – 11, 25 – 20.Katba ha ka jingïalehkai ki shynrang ka jingïakhun ka dang bteng ban jam shakhmat.","Lyngba ka Meghalaya Games kaba ha Tura, paw ka sap ba nylla ki samla ha ka liang ka Volleyball",https://kynjatshai.com/khubor-ialehkai/lyngba-ka-meghalaya-games-kaba-ha-tura-paw-ka-sap-ba-nylla-ki-samla-ha-ka-liang-ka-volleyball/
":Ka jingïalehkai jong ka jingïakhun kti kam lah khlem da pynhun hi jrut ïa ki paidbah nongpeitkai ha Don Bosco Junior College Indoor Arena. Ka jingïakhun kti ka long kaba shongkun ha ka final ha kaba ki nongshim bynta ki la sei la ka buit ka bor ban jop ha kane ka lympung.Hadpeng ka jinglehkai, ka East Khasi Hills bad South-West Khasi Hills ki la wan hakhlieh duh ha ka jingïakheiñ point da kaba khur mar artylli ki takma ksiar katba ka West Khasi Hills, Eastern West Khasi Hills, West Jaintia Hills bad East Garo Hills ki la ïoh mar kawei ka takma ksiar.Ha ka jingïakhun jong ki kynthei hapoh ka jingjia 55 kg, 60 kg bad 60 kg shajrong, ka kong Pynsuklang Lyngdoh na Eastern Wet Khasi Hills, Olivia Dkhar na West Jaintia Hills bad Rikka Ch Marak na East Garo Hills ki la sei la buit ka bor ka jong ki bad ki la ïoh ban khur ïa ka jingjop. Na ka liang ki shynrang, u Brandon Tariang na East Khasi Hills u la jop ha ka jingkhia 85 kg, u Mebansan Sangma na South-West Khasi Hills u la jop ha ka jingkhia 85 kg.Na ka bynta ka nam Champion of Champions, la ïoh ban khur da u bah Pynskhemborlang Marngar na West Khasi Hills ha ki kyrdan jong ki shynrang ha ka jingkhia kaba 75 kg bad na ka liang ki kynthei la ïoh ban khur da ka Olivia Dkhar na West Jaintia Hills ha ka jingkhia kaba 60 kg.U Deputy Commissioner, u Jagdish Chelani, IAS, u la ong ba ka long ka sien kaba nyngkong eh ba ka arm wrestling ka la rung ha ka thup jong ka Meghalaya Games bad ka Meghalaya Games ka la wanrah shibun ki jingmyntoi na ka bynta ki nongïalehkai, ki rang bad ki thei ïalehkai.",Paw bad tyngshaiñ ki rang bad ki thei ïakhun kti na East Khasi Hills ha ka 5TH Meghalaya Games,https://kynjatshai.com/khubor-ialehkai/paw-bad-tyngshain-ki-rang-bad-ki-thei-iakhun-kti-na-east-khasi-hills-ha-ka-5th-meghalaya-games/
":Ka jingïalehkai jong ka Wushu ha ka lympung ïalehkai jong ka Meghalaya Games kaba san ka la lah ba kan jam noh sha kaba kut hynnin ka sngi palei jong ka taïew.Ha kaba kut jong kane ka jingïalehkai, ka kynhun jong ka East Khasi Hills ki la lah ha kaban bat ïa ka kyrdan kaba halor duh jong ka miej khur takma, hadien ba kane ka kynhun ka la lah ba kan kur haduh 10 tylli ki takma ksiar 5 tylli ki takma Rupa bad 3 tylli ki takma Rnong, ka district kaba wan ban bat ïa ka kyrdan kaba ar dei ka Ri-Bhoi District kaba la lah ba kan khur 5 tylli ki takma ksiar bad 2 tylli ki takma Rnong, katba ka District kaba la wan ban bat ïa ka kyrdan kaba lai dei Noth Garo Hills kaba la ïoh ba kan khur 2 tylli ki takma ksiar, 4 tylli ki takma Rupa bad 1 ka takma Rnong.Na ka liang ki bor ba dei khmih, ki niew bad shim ba ka jingïalehkai Wushu ha kane ka lympung ka kren shai kdar ïa ka jingsdang ba kan kiew bad ruh ban suthied bha ha kane ka jylla, ka daw bah kaba la pynlong ïa ki ban ong kumne ka long ba lada khmih bha ïa ka jingïoh ban khur takma, la lap bad shem ba nalor kitei ki lai tylli ki district kiba la kdew haneng, kiwei kiwei ruh ki samla ba la wan ïashim bynta na kiwei pat ruh ki district kim shym la leit phai thylli sha la ïing namar ba la don ki rang ne ki thei ïalehkai kiba la ïoh ban khur lemNa ka liang ki bor ba dei khmih, ki niew bad shim ba ka jingïalehkai Wushu ha kane ka lympung ka kren shai kdar ïa ka jingsdang ba kan kiew bad ruh ban suthied bha ha kane ka jylla, ka daw bah kaba la pynlong ïa ki ban ong kumne ka long ba lada khmih bha ïa ka jingïoh ban khur takma, la lap bad shem ba nalor kitei ki lai tylli ki district kiba la kdew haneng, kiwei kiwei ruh ki samla ba la wan ïashim bynta na kiwei pat ruh ki district kim shym la leit phai thylli sha la ïing namar ba la don ki rang ne ki thei ïalehkai kiba la ïoh ban khur lem ïa la ki takma ki jong ki.",18 tylli ki takma khur ki nongïalehkai Wushu ka EKH ha ka Meghalaya Games ha Tura,https://kynjatshai.com/khubor-ialehkai/18-tylli-ki-takma-khur-ki-nongialehkai-wushu-ka-ekh-ha-ka-meghalaya-games-ha-tura/
":Ka 5th Meghalaya Games 2024 ka la lah ban sei shisha ïa ki rang bad ki thei kiba snar kiba la ïakhun ha ka weightlifting bad ha kane ka jinglehkai, ki nonglehkai ki la wan poi na kylleng ki district ban ïakhun ban rah ïa ka namjop. Ka Ri Bhoi ka la sei ïa ki nongjop ha ka jingïakhun da kaba khur haduh hynriew tylli ki takma ksiar katba ka East Khasi Hills, West Garo Hills, bad South-West Khasi Hills ki la ïoh mar kawei ka takma ksiar.Ka Ri Bhoi ka la long ka lahduh ha ka weightlifting, da kaba khur 6 tylli ki takma ksiar ha kaba na ka liang ki shynrang ba ïakhun ha ka 73 kg, u Anasthasius Ryndongsngi, u la ïoh khur haduh 107 points bad ha ka sienjam ba ar da 112 points kaba la pynbiang pura ïa u ban ïoh khur haduh 219 point. U Wanbhabianglang Thabah, Laikmenlang Kharkongor bad u David Lyngdoh ki la long ki lahduh ha ka 61 kg, 55 kg bad 40 kg.Na ka liang ki nonglehkai ka East Khasi Hills ka la ïoh khur ïa ka takma ksiar ha ka kyrdan 81 kg lyngba u Edegar Benneth Jana uba la ïoh khur 140 points.Na West Garo Hills ha ka jingïakhun ha ka kyrdan 67 kg, u Raksil N Sangma, u la ïoh khur 142 point bad ïoh ïa ka takma ksiar katba na South-West Khasi Hills ka la don tang uwei ba ïoh ban khur ïa ka takma ksiar.Ka jingjop Jong ka Meghalaya Games kaba 5 ka dei ka sakhi Jong ka jingkiew ki Kam ïa lehkai bad kilan met kaba ka lawei ba phyrnai ïa ka jylla.Haba ïa kren bad u Wei na ki nongïalehkai rah nar ba paw ka pyrthei, u ba dei ruh u ba la jop ïa ka takma Rupa Jong ka Olympics bad ka takma ksiar jong ka Commonwealth Games u Robert Kabbas u ba dei ruh u nonghikai bad nongai mynsiem Jong ka Meghalaya Elite Pathway program u la ong, “ba ka rukom pynïaid ïa ka Meghalaya Games kaba 5 ka long kaba paka bha. Nga ai khublei ïa ki nongïalehkai baroh. ka Weightlifting ka dei ka jingïalehkai kaba biang bha ha ka Jylla ba ka jingdon ryngkat lang jong u ka ban pynpoi ïa kine ki khynnah sha ka thong, bad ngi kyrmen shisha ba kin poi sha ka thong,” u la bynrap.","Meghalaya Games 2024: 6 tylli ki takma ksiar, khur ka Ri Bhoi na ka Weightlifting",https://kynjatshai.com/khubor-ialehkai/meghalaya-games-2024-6-tylli-ki-takma-ksiar-khur-ka-ri-bhoi-na-ka-weightlifting/
":U Myntri rangbah ka jylla, u Conrad K Sangma u la ïathuh ba un sa pynlait paidbah ïa ka State Anthem ha ka sngi ban rakhe ïa ka jingdap 52 snem ka jingïoh ïa ka jylla ba pura.Haba kren sha ki lad pathai khubor u Myntri rangbah ka jylla u Conrad K Sangna hadien ka jingïalang ki kynhun myntri ka ba la long ha ka 19 tarik Kyllalyngkot 2024 ha Secretariat, u la ïathuh ba ha ka jingïalang ki kynhun myntri la ai ka jingmynjur na ka bynta ka State Anthem ka ban sa pynlait ha ka sngi ban rakhe ïa ka Meghalaya Day ka ban long ha ka 20 tarik Kyllalyngkot 2024 ha Tura.U Sangma u la bynrap ba kan long ka jingsarong ka ba khraw na ka bynta ka jylla ban ïoh la ka jong ka state anthem, namar ka jylla kam don ïa ka state anthem, naduh ba ïoh ïa ka jylla ba pura.U Myntri rangbah ka jylla u la ïathuh ba ha ka jingïalang ki kynhun myntri la ïakren bad mynjur ruh ïa ki kyrteng jong ki briew ki ban ïoh ïa ki khusnam The Meghalaya Day Award — ka ban kynthup ïa ka khusnam U Tirot Sing Award na ka bynta ka arts and literature, ka Pa Togan N Sangma Award na ka bynta social services bad U Kiang Nangbah Award na ka bynta ka sports and games.Ha ka jingïalang ki kynhun myntri la ïa ruh ïa ka jingmynjur ïa ka draft bill ban padam ïa ka Meghalaya Civil Task Force Act 1974. Halor kane na ka liang u Myntri rangbah u la ong “Kat kum kane ki lai tylli ki post ki ba ju pynlait yn pynlong ki lai tylli ki post ba ju don, yn pynlong noh kawei kaban long shirta ban khmih da ka office u Chief Inspector of Boilers & Factories”.U Myntri rangbah u la ïathuh ruh ba ha ak jingïalang ki kynhun myntri la ai ruh ka jingmynjur ïa ka Contingency Fund of Meghalaya (Amendment) Ordinance 2024, kaba long ka sienjan ba shipor ban kyntiew ïa ka Contingency Fund of Meghalaya na ka ₹500 klur sha ka ₹1000 klur.",Yn pynlait paidbah u Myntri rangbah ïa ka State Anthem ha ka sngi rakhe ïa ka Meghalaya day,https://kynjatshai.com/khubor-kyllum/yn-pynlait-paidbah-u-myntri-rangbah-ia-ka-state-anthem-ha-ka-sngi-rakhe-ia-ka-meghalaya-day/
":Ha ka jingïakop siatkhnam (Archery) ki jingïalehkai ki la jam sha ka final ha ka Meghalaya Games ha kaba ïa baroh ki jingïakhun na ka bynta ban ïaknieh ïa ka nam lahduh yn pynlong lashai ka sngi ka 20 tarik u Kyllalyngkot 2024 ha Montfort Centre of Education School, Tura.Ki kynhun kiba la jam sha ka final ha ka Indian Round jong ki kynthei ne Women Team Event ki long ka West Khasi Hills District bad ka East Khasi Hills District. Katba ha ka jingïalehkai kynhun jong ki shynrang ne Men Team Event ki long ka East Khasi Hills District bad ka South West Khasi Hills District.Ha ka Mixed Team jong ka Revurve ki long ka South West Khasi Hills District bad ka West Jaintia Hills. Katba ha ka Indian Round (Mixed Team) ki long ka East Khasi Hills District bad ka Eastern West Khasi Hills District.Ïa ka takma rnong ha ka Women Team Event kaba la long hynne ka sngi, la khur da ka Ri Bhoi hadien ba ka la jop ïa ka South Garo Hills District. Ka West Jaintia Hills District ka la khur ïa ka takma rnong ha ka Men Team Event hadien ba ka la jop ïa ka West Khasi Hills District.Ka Ri Bhoi ka la khur ruh ïa ka takma rnong ha ka Mixed Team Event hadien ba ka la jop ïa ka Eastern West Khasi Hills District. Ha ka Indian Round Mixed Team, ka West Khasi Hills District ka la khur ïa ka takma rnong hadien ba ka la jop ïa ka Ri Bhoi District.",Lashai yn ïakhun final ki kynhun ha ki jingïakop siat khnam ha ka Meghalaya Games,https://kynjatshai.com/khubor-ialehkai/lashai-yn-iakhun-final-ki-kynhun-ha-ki-jingiakop-siat-khnam-ha-ka-meghalaya-games/
":Hadien ba la dep lum ïa u kba u khaw kum ka dak ka jingainam ïa u nongbuh nongthaw na ka liang ki khun ki hajar ka Raid Marwet hapoh ka jingïalam jong u Syiem ka Raid Marwet, u Pa’iem Ken Syiem lem bad ki Longsan , Lyngdoh, Pator bad kiwei de mynta ka sngi ki la pyndep noh ïa ka kñia ka khriam bad ka jingduwai phirat jong ka jinglehniam Sohjer kaba la pynlong ha Baridua, Ri Bhoi District.Ha kane ka sngi la sakhi ruh da ka jingïadon ryngkat ruh u Bah Nathaniel Thangkhiew, Basan Nongkseh ka Hima Mylliem, u Syiem ka Raid Marngar, u Jeremy Lyngdoh, Pa’iem Richard Syiem, ki Myntri ka Hima Mylliem, ki Longsan Mansan, Lyngdoh bad Pator ka Raid Marwet nalor kiwei kiwei de ryngkat ki khun ki hajar ka Raid Marwet.Ha kane ka sngi la pyndep ïa ka jingkñia ha ryngkat ka shuid ka shor kaba la pyndep kat kum ka jinghikai u men barim ban pynneh la ka Tynrai kaba la ai da u syiem ka Raid marwet ha ryngkat na Hima Mylliem kiba la ai ïa ka nguh ka dem ïa u Trai nongbuh nongthaw u ba la ri sumar bad u ba la ai ka jingseisoh haka khyndew ka raid bad kiba la buh da ka jingduwai na ka bynta ka ka jingseisoh bad ka bha ka miat jong u khun u hajar ka raid.Haiden ba la dep kñia da ka ba suid ïa ka um luta bad ka jhur kpu la bud pat sa ka jingïadih ïa ka ka kyiad um kum ka Dak ban ai nguh ïa u nongbuh nongthaw bad ki men barim ban ïoh ka jingkyrkhuh kyrdoh na ki.",Ha ryngkat ka nguh ka dem la pyndep ïa ka leh niam Sohjer ka Raid Marwet,https://kynjatshai.com/khubor-kyllum/ha-ryngkat-ka-nguh-ka-dem-la-pyndep-ia-ka-leh-niam-sohjer-ka-raid-marwet/
"Hadien shi snem ba u lah pynmih ïa ka phlim “Khat Saw Phra 14/8” uwei napdeng ki nongshna phlim ba tbit na ka jylla, u Bah Kenny Lyngdoh, u lah pynkhreh ban wanlam biang sha ki paidbah ïa ka phlim ka ban pynïapbiej ïa ki bad ka ban pynsah ïa ki paid nongpeit ha ka jinglyngngoh (suspense thriller).Kum ban shu pynkynmaw u Bah Kenny u lah don bynta ban pynmih ïa ka phlim Gangs of North East (2017) bad ban shna ïa ka phlim AHOR (2022).Ha ka phlim ‘Unveiling Shadows (RNGAI)’, lah ak da kawei napdeng ki puron ba pawnam ka Regina Lamo.Kane ka phlim ka don ïa ka khana shaphang ka jingban khia ka jingsngewsih jong ka hadien ka jingshahpynïap ka kmie bad kiba ïa dei shipara bad ka. Ha kum kane ka jingshem lanot jong ka, ka don ka jingthmu ban wad ïa ka tynrai bad ka daw jong ka jingshah pynïap ki baïeid bathoiñ jong ka. Ha ka jingïaid lynti jong ka ban wad ïa ka jingshisha, ka shem ïa kiei kiei kiba pynher syrngiew ïa ka.U Bah Kenny Lyngdoh haba kren halor katei ka phlim u la ong, “Kane ka phlim ka pyni ba, ïa kiei kiei baroh kam long kumba ngi mut ne ïohi nabar. Kane ka phlim ka ïathuh khana ïa ka jingïaid lynti jong ka puron bad jingshem jong ka ïa bun ki jingpynthame, ki jingartatien.”Ka puron Regina Lamo kan ïatrei lang bad u nongshna phlim u Kenny Lyngdoh.Ha kane ka phlim ngin ïohi ruh ïa kiwei kiwei ki tyngshop ki puron kiba paw kum Jeremy Khongjee, Banatimon Mawlong, Mangkara Khongthohrem, Brandon Sunn, Phidalin Kharsyntiew, MewanpynbhalangTham bad kiwei kiwei ruh. Ka ‘teaser’ jong kane ka phlim lah dep pyllait ha YouTube Channel bad ïa ka phlim yn pyllait ha u bnai Rymphang.","Da ka phlim RNGAI, yn khring paidbah biang u Bah Kenny Lyngdoh",https://kynjatshai.com/ki-sap-ki-phong/da-ka-phlim-rngai-yn-khring-paidbah-biang-u-bah-kenny-lyngdoh/
":Ha kawei ka jingjia ba la jia ha ka por miet, la don ki nongtuh kiba la thew beit ban leit tuh na ka State Bank of India ATM kiosk ha Rongram, kaba jngai kumba 15 kilometar na Tura, ha kaba ki la ïoh ban tuh haduh T. 30 lak, da kaba pyndonkam da ki jingot ïa ka tyndong lyer ban lah ot ïa ka synduk bad ka synduk ba thep pisa.La lap ïa katei ka jingjia ha k step jong ka 21 tarik, Nohprah, ha ka por ba ki nongsei pisa ki la pyrshang ban leit sei pisa bad ki la lap ba la don ki ding hapoh ka kiosk. La khang noh ïa ka shutter jong ka ATM, lem bad ka jingpynduh noh ïa katei ka mashin.U Superintendent of Police jong ka West Garo Hills, u Abraham T Sangma, u la ong kumne, “ki heh jong ka Bank ki la don ha katei ka jaka bad ka kynhun pulit jong ngi. Katkum ka jingïathuh jong ka bank, la suba ba la shah lute haduh 30 lak ka pisa na katei ka ATM. Ki dang pynlong ka jingtohkit ban lap ïa ka jingshisha jong ka jinglut ka pisa.”Ki heh ba dei peit kim shym la shimkhia halor ka jingdonkti jong ka kynhun riewsniew. Ki nongtuh kiba la pyndonkam da ki jingtbeh ding ban ot ïa ka synduk ba thep pisa. Ki riewsniew ki la pynduh pyndam ïa ki CCTV camera hapoh kane ka jaka da kaba synreit da ka rong ïong khnang ban nym ïohi ïa ki ba ki leh kam sniew.Ki ATM kiba la kdew, ba don habar jong ka Rongram Indian Oil petrol steshon, ka la don ki CCTV camera ha katei ka steshon bad ka showroom ba markhap bad katei ka ATM. Ka CCTV camera, kaba dei jong ka showroom, ka la shah pynjulor na ka jingsynreit ha ka rong ïong.Ha ka jingrakhe ïa ka por Khristmas, la don ka jingai jingïada ha ki surok bad la suba ba kine ki riewsniew ki la ïoh ka lad ban ïaid lang bad kitei ki nongrakhe ïa ka aïom Khristmas, da kaba leh mynleh ïalade ba ki dei na katei ka kynhun ba rakhe lang. Haba ki la ïohrung hapoh katei ka ATM, ki la khang ïa ka jingkhang ne shutters jong ka ATM bad lute ïa ka pisa.",Lute ki riewsniew ïa ka ATM haduh 30 Lak,https://kynjatshai.com/khubor-kyllum/lute-k-riewsniew-ia-ka-atm-haduh-30-lak/
"Ka Sorkar Meghalaya ka la shim ia ka rai ban ai por ia ki lai tylli ki Regional Committee kiba peit ia ka jingpynbeit ia u pud u sam ha Meghalaya bad Assam ba kin ai ia ki kaiphod jong ki haduh ka 31 tylli ki u Nohprah.Ka Notification ba la pynmih da u Chief Secretary, u Bah D.P. Wahlang ha ka 13 tarik u Nohprah, ka ong ba kane ka dei ka jingpynbuh ia ka rai jong ka jingialang jong u Myntri Rangbah ka Meghalaya bad u Myntri Rangbah ka Assam ha ka 30 tarik u Nailur.Ha ka 24 tarik u Lber, ka Sorkar jylla ka la buh ia ki lai tylli ki Regional Committee ban peit ia ki jingeh khappud bad ba ki dei ban ai ia ki kaiphod jong ki bad kito ki shnong bad ki jaka kiba don ka jingiakam hapdeng ka Meghalaya bad Assam.  Kine ki long ka Langpih ha West Khasi Hills District; Borduar, Nongwah-Mawtamur, Deshdoomreah, Block-II ha Ri Bhoi District; Block- I, Psiar – Khanduli ha West Jaintia Hills District.U Symbud Myntri Rangbah, u  Bah Prestone Tynsong u peit ia ka Ri Bhoi district bad u Symbhud Myntri Rangbah Sniawbhalang Dhar  u peit ia ka West Jaintia Hills district bad u Myntri  Paul Lyngdoh u long Shongknor jong ka  Regional Committee jong ka West Khasi Hills District. Ha ka 7 tarik u Nohprah, u Symbud Myntri Rangbah, u Prestone Tynsong u la iathuh ba ka jingialang jong ki lai tylli ki Regional Committee ban iapynbeit ia u pud u sam hapdeng ka Meghalaya bad Assam kan bteng biang ha ka snem ban wan.",Yn ai kaiphod ki Regional Committee pynbeit pud ha shuwa ka 31 tarik u Nohprah,https://kynjatshai.com/khubor-kyllum/yn-ai-kaiphod-ki-regional-committee-pynbeit-pud-ha-shuwa-ka-31-tarik-u-nohprah/
"Ki khynnah National Cardet Crops (NCC) jong ka Sngap Syiem College South West Khasi Hills District mynta ka sngi ka 21 tarik u Nohprah 2023, ha ka jingïalam u Bah Pilastar Nongsiej u badei u National Mountaineer u Nongkiew ba la paw hapoh ka South West Khasi Hills District u ba dei ruh u nongseng  ïa ka Kynrewmyllah Adventure Training Centre & Eco-Tourism Mawranglang  mynta ka sngi ki la pynlong ïa ka Trekking Adventure  ha kaba ki la sdang naMawranglang Viewpoint shaduh sha Shnong  Domsiejiong  South West Khasi Hills District ha kaba ha kane ka sngi na ka liang ki khynnah NCC ki la dap da ka jing sngewkmen namar ba ki la ïoh shibun ki jingmyntoi na ka jingïoh jinghikai na u Bah Pilastar Nongsiej ym tang katta mar sien poi ha kine ki lum ba jrong la ïohi shai kdar ïa ki jingitynnad ki lum ki wah ha kaba ym shem poi pyrkhat ba kane ka jaka ka long kaba itynnad haduh katta katta watla hapdeng ka jingiaid lynti kaba la shim por kumba 2 kynta tam eiei hynrei mar sien poi ha kane ka jaka kim ïoh sngew shuh ïa ki jingthait jingjrem ka la pynkmen shibun ïa ka mynsiem jong ki.U Bah Pilastar Nongsiej u la ong ba ka jingthmu jong u ban ïalam ïa ki khynnah NCC ban leit Trekking ha kane ka jaka ka long khnang ba ki khynnah kin dup tip kumno ban kiew ïa ki lum kiba jrong bad ruh ka jingïaid lynti ka long ruh kum ka wei ka bynta ka jingkilan met ka ban lait na ki jingpang jingshitom khnang ba ka met ka phad kan long kaba koit ba khiah bad kaba  khlaiñ bha.U Arthemeius Lyngdoh Senior NCC Sngap Syiem College u la kyntu ïa ki nongshong shnong ba ngim dei ban pynjot ïa ki khlaw ki btap bad kumjuh ngi dei ban leh khuid katne ka jingitynnad ka mariang ïaleh ban pynneh pynsah ïa ki  hikai ruh ïa ki khynnah, ki khun ki kti kumno ban tyngkai ïa ka Mei Mariang khnang ba ka pateng ban wan kan ïoh ka jingïaroh ban sah ruh ka nam.Ha kane ka sngi ki la don kumba 19 ngut ki khynnah NCC kiba kynthup ïa ki kynthei bad shynrang kiba la ïoh ban ïa shim bynta ha kane ka Trekking Adventure.",Ïalam u Nongkiew Lum ïa ki khynnah NCC Sngap Syiem College sha ki Lum ba itynnad tam ha SWKHD,https://kynjatshai.com/khubor-kyllum/ialam-u-nongkiew-lum-ia-ki-khynnah-ncc-sngap-syiem-college-sha-ki-lum-ba-itynnad-tam-ha-swkhd/
":U nongïalam jong ka seng Congress, u Saleng Sangma u la kynnoh ïa ka sorkar na ka bynta ka jingjur ka jingpep skul ki khynnah ha ka jylla Meghalaya, kaba la pynlong ïa ka tnad pule puthi ba kan long ka daw bah jong kane.“Ka long ka jingbym lah ban teh lakam jong ka bor ba dei pei bad kiwei kiwei. La i kumba ka sorkar jong ngi kam shimkhia halor katei. Ka jingjur ha ka jingpep skul ka mut ba ka la don ka jingjur ha ka jingduna ka ïoh kam ïoh jam,” ong u Sangma ha ki lad pathai khubor ha ka 21 tarik, Nohprah.Da kaba ong ba kijuh ki khynnah kin don bynta ha ki jingjia ba laiphew har jait jong ki kam sniew, u Sangma u la kdew hangne ïa ki prokram bakhraw jong ka sorkar katba ka dang kiar ïa ki bynta ba kongsan.U Sangma u la ong ba ka jingpep skul ka long ka mat ba kongsan bad dei ban pynbna shaphang kane, da kaba ong ba ki khynnah pule ki long ka lawei jong ka jylla.“Ka sorkar ka hap ban pyrkhat shaphang ka rukom jong ka pule puthi khnang ba ki khynnah kin nym lah ban iehnoh ïa ka pule puthi. Ka sorkar ka hap ban pynthikna ba ki nonghikai ruh dei ban ai jinghikai bha, dei ban tei bha ïa ki skul,” ong u Saleng.Da kaba pynhusiar ïa ka sorkar, u la ong ba ka jingjur ka jingpep skul ki khynnah ka lam sha ka jingduna ka ïoh kam ïoh jam bad kiwei kiwei ki jingai jinghikai.",Kynnoh u Saleng ïa ka sorkar na ka daw jong ka jingjur ka jingpep skul ki khynnah ha Meghalaya,https://kynjatshai.com/khubor-kyllum/kynnoh-u-saleng-ia-ka-sorkar-na-ka-daw-jong-ka-jingjur-ka-jingpep-skul-ki-khynnah-ha-meghalaya/
":Wat hapdeng ka jingkiew ka jingpang JN.1 ba dei jong ka khlam COVID kaba la wan lynshop ha kane ka ri, ka Myntri ka koit ka khiah, ka Kong Ampareen Lyngdoh myn ha ka 21 tarik, Nohprah ka la ong ba la wan u khniang jingpang ba thymmai u bym don jingma ïa mynta.Ka Lyngdoh ka la pyntip ba katei ka jingïalang, la pynlong da katei ka Myntri ka koit ka khiah, ha kaba ki jylla ki la pyntip ba ka jingwan ba thymmai jong ka jingkylla jong ka khlam Covid kam dei kaba da don jingeh haduh katta katta, da kaba bynrap ba ka jylla Meghalaya ka biang ki jingthiah ICU, ki jingai ïa ki oxygen bad kam shym la batai bniah shaphang katei ka jingeh.“Ngim shym la ong ba kane ka long ka jingeh bakhraw kumba dei ha kito ki por jong ka jingwan ka khlam Covid 19. Une u khniang jingpang na ka jingsngewthuh jong nga u long u bym don jingma khamtam na ka bynta ki briew ba duna ka jingkhlaiñ bor ka met. Te kumta, kum ka jingïada, la ai jingmut ba kito ki bym khlaiñ ka met ka phad, ki dei ban phikir bha ïalade,” ong ka Kong Ampareen.","U khniang jingpang ba thymmai jong ka Covid, u JN.1 um don jingma: Ampareen",https://kynjatshai.com/khubor-kyllum/u-khniang-jingpang-ba-thymmai-jong-ka-covid-u-jn-1-um-don-jingma-ampareen/
"Kum ka jingpynkhreh ia ka jingpynlong iaka 5th Meghalaya Games 2024, ka Wrestling Association West Garo Hills District Committee ka la iakynduh ia u Bah John F. Kharshiing, uba long u Working President ka Meghalaya State Olympic Association.Kane ka jingiakynduh ka long shaphang ka jingpynkhreh jong ka Wrestling Association West Garo Hills District na ka bynta ka 5th Meghalaya Games ha Tura.Ka 5th Meghalaya Games kan long naduh ka15tarik haduh ka 20 tarik u Kyllalyngkot 2024. Ka jingpynlong ia ka 5Meghalaya Games ha Tura ka dei ka sien banyngkong ban pynlong ha ki ri lum Garo.Ia kane ka jingialang la pyniaid da u Bah Johnsonbon kum u President bad ka Sofia D. Marak kum ka Secretary, Wrestling Association, WGHD ha kaba la don lang u Working President, Meghalalaya State Olympic Association (MSOA) bad kiwei ki nongkitkam kynthup ruh ia ki nongialehkai jong ka Wrestling Association, West Garo Hills district.Ha kane ka jingialang, la pynpaw ruh ia ka jingsngewburom ia u Myntri Rangbah Conrad K. Sangma bad ia u Myntri ki kam ialehkai u Bah Shakliar Warjri, Minister of Sports na ka bynta ki jingkyrshan baro",Iakynduh ka WAWGHDC ïa u Bah John F. Kharshiing u Working President ka MSOA,https://kynjatshai.com/khubor-ialehkai/iakynduh-ka-wawghdc-ia-u-bah-john-f-kharshiing-u-working-president-ka-msoa/
"Ka “Nongtluh Eri Farmer Association” ka la pynïaid ïa ka bynta ba san jong ka “Ri Kunai La Tynrai Festival” ha Umden Village Playground ha ka 21 tarik, Nohprah.Katei ka tamasa, ba la pynïaid da ki nongrep jong ki niang ryndia ha Umden, ka la thmu ban pynkiew bad pynneh pynsan ïa ka kolshor jong ka imlang ka sahlang jong ka Eri.Ha katei ka tamasa, la don ka jingïa rwai jingshad jong ki jingrwai tynrai bad ki jingrwai ba sngewtynnad ba la wanrah da ka kynhun bapher bapher, kiba la pyni ïa ka jingnoh mynsiem jong ka Eri Organisation na ka bynta ban ïada ïa ka riti ka dustur kum ka kam rwai, shad, jingtem jingput, jingpyni riam pyni beit bad ka jingleh niam.Katei ka tamasa ka la pynkhring bha ha ka jingïadon ryngkat lang ki nongshah khot sngewbha, kynthup ïa u Bah Prestone Tynsong, uba dei u Symbud Myntri ka jylla Meghalaya, uba la wan ha katei ka tamasa kum u chief guest, katba u Mayralborn Syiem, MLA jong ka Nongpoh, u la ïasnohkti lang kum u kongsan ba shah khot sngewbha ne Guest of honour. Ha katei ka tamasa, la ïohi ruh ïa ka jingïashim bynta jong ki kongsan, ba kynthup ïa u Marchborn Syiem, Synjuk Rangbah Shnong jong ka Raid Nongtluh, T. Syiem, Syiem Sad Raid Nongtluh, B Mallai (President NEFA) bad kiwei kiwei ki rangbah ba don burom.",Pynïaid ka Nongtluh eri farmer association ïa ka ‘Ri Kunai La Tynrai festival’,https://kynjatshai.com/khubor-kyllum/pyniaid-ka-nongtluh-eri-farmer-association-ia-ka-ri-kunai-la-tynrai-festival/
"Ka tnad ka koit ka khiah ka la pyllait paidbah ia ka Geo Web Portal ki Health Centres. Ka Dr. H.C. Lyndem, ka Director of DHS(MI) ka la pyllait paidbah ia kane ka portal ha DHS Headquarters ha Shillong. Ia kane ka program la ia shim bynta da ki nongtrei jong ka DHS bad scientist rangbah jong ka North Eastern Space Applications Centre (NESAC) kaba don ha Umiam.Ka jingdon jong ka map na ka bynta ki jaka ai jingsumar, ka long kaba donkam na ka bynta ka Sorkar ban saindur ia ka jingkoit jingkhiah hapoh ka jylla.Ia ka Health Geo Web Portal la pynkhreh da ka NESAC da ka jingiatrei lang bad ka DHS(MI), da kaba pyndonkam ia ki kor ki bor satellite na ka bynta baroh kawei ka jylla.Kane ka map ka pyni ruh ia ki jingdon jong ki jaka sumar nongpang kiba bniah. Kane ka map ka pyni ruh ia ka jinglong jingman jong ki shnong, ki jaka badon kine ki jaka ai jingsumar.Kane ka map, kan iarap ruh ban sngewthuh ia ka jingdon kam kaba kham kyrpang jong kito ki jaka kiba kham iakynduh jingeh. Ka jingthmu bakongsan jong kane ka long ban pynioh ia ka jingai jingsumar bad kumno ban pynbiang ia ki jingdonkam ha kitei ki jaka ai jingsumar ha baroh kawei ka jylla.Ha kane ka jingplie paidbah, u PS Singh, uba long u scientist rangbah jong ka from NESAC ula batai ia ka jingpyndon kam ia kine ki kor ki bor. U Dr. Dibyajyoti Chutia, Head of Geo- Informatics division jong ka NESAC u dei uba peit ia kane ka project.",Pyllait paidbah ka tnad ka koit ka khiah ïa ka Geo Web Portal ki Health Centres,https://kynjatshai.com/khubor-kyllum/pyllait-paidbah-ka-tnad-ka-koit-ka-khiah-ia-ka-geo-web-portal-ki-health-centres/
"Ka Nongthymmai Cultural and Sports Club Huroi hynnin ka sngi ka 21.12.2023 ka la ïoh ban plie paidbah ïa u mot sahnam jong ki nongseng ïa kane ka Sport Club ha madan ïalehkai jong ka Nongthymmai Cultural Sport Club.Ha kane ka sngi la wan sakhi lang ka M.L.A ka 5-Sutnga Saipung Constituency ka Kong Santa Mary Shylla kaba la long ruh kum ka kongsan. Ha kae ka sngi la ïa donlang ruh ki nongïalam shnong naduh u Rangbah shnong jong ka shnong Huroi, u Bah Golden Marbaniang, u Secretary jong ka shnong, u Bah Raja L Suchen, ki riew pawkhmat jong ka thaiñ kum u Bah Daya Lamare, ki nongïalam kane ka Sport Club, ki riew rangbah, ki samla jong ka shnong Huroi bad kiwei kiwei.Ha shwa ban pynlong ïa kane ka prokram ka la don ka Sports Meet kaba arsngi kaba la pynlong da kane hi ka Sport Club, ha katei ka Sports Meet la pynïalehkai ïa ki jingïalehkai kynthup kum ki Race, Long Jump bad kumta ter ter, la wan ïa shim bynta shitrhem bha ki riew rangbah, kynthei bad shynrang, ki samla, ki khynnah. Ha katei ka sngi ka la don ruh ka jingïaleh Football Friendly Match kaba la ïakhun da ka Hingaria SC bad ka Youngstar Sport Club, Huroi, kaba ka jing jop ka la leit sha ka Youngstar Sport Club, Huroi, kaba la ïoh ban pynkhih ïa ka jar shi kol.Haba haba ai jingkren ka kong Santa Mary Shylla ka la kyntu kynpham ïa ki nongkitkam jong kane ka Sport Club ba kin nang lah shuh shuh ban trei shitom ïa ka jingbha jingmiat ka shnong ka thaw bad ka imlang sahlang. Ka la ong ruh ba kan ïa trei ryngkat lang bad ki paidbah bad ki nongïalam jong ka shnong ban wanrah ïa ka jingkylla ha kaba ïadei bad ka shnong bad kumjuh ruh bad kane ka Sport Club.Ka la ong ruh ba kum ka Sub-Center kaba don hapoh ka shnong kan ïaid lynti ban buddien khnang ban ïoh pynkiew noh sha ka PHC ïa kane ka jaka ai sumar, kum ka surok Sunapur shaduh Huroi, ka ïew Border Hatt, kan trei shitom ban buddien ba kin ïoh ban pyndep noh khnang ba ki paidbah  kane ka shnong kin khamsuk. Kan ïarap ruh kat ha ka buit ka bor jong ka ban wanrah ïa kaei kaba bha tam ha kaba ïa dei bad kane ka Club.Shuh shuh la ïoh ka jingkren ruh na u Rangbah Shnong, u Bah Golden Marbaniang u la ïathuh ba kane ka Nongthymmai Cultural and Sports Club, Huroi ka dei kawei na ki Sport Club kiba don hapoh ka shnong kiba kham kiew ha ka liang ka jingïalehkai sport, la ong ruh ba kane Sport Club ka donkam ba kan don ka madan ïalehkai kaba biang kum ka Mini-Gallery bad khamtam ka kynroh ban kynroh ïa kane ka madan na baroh ki liang jong ka namar ka dei ka madan kaba ym tangba kiba ïalehkai kynjat bol hynrei kane ka madan la pyndonkam ïa ka ha baroh ki liang, lada don kum ki prokram kiba kham heh ruh kum ki jingiaseng heh, ki prokram sorkar, ki jingialehkai kynjat bol kiba heh bad kumta ter ter.U Bah Marbaniang u la ai khublei kyrpang ruh ïa ki nongïalam jong kane ka Club kiba la trei borbah ha kaba ïadei bad kane ka Sport Club. Ha kane ka sngi kane ka Sport Club la pynkup burom ruh ïa ki nongtrei mon sngewbha kiba don hapoh ka shnong Huroi, ïa ki nongïashim bynta ha ki jingïalehkai ba pher ba pher, kumjuh ruh ïa ki khynnah pule kiba don hapoh kane ka shnong. La pyniaid ïa kane ka prokram da u President jong kane ka Sport Club, u Bah A.I Khongshei.",Plie paidbah ka Kong Shylla ïa u mot sah kynmaw jong ki nongseng ïa ka Nongthymmai Cultural and Sports Club Huroi,https://kynjatshai.com/khubor-ialehkai/plie-paidbah-ka-ka-kong-santa-mary-shylla-ia-u-mot-sah-kynmaw-jong-ki-nongseng-ia-ka-nongthymmai-cultural-and-sports-club-huroi/
"Ki kynhun jong ki nonghikai kiba la ïakhun mokotduma pyrshah ka sorkar jylla, myn ha ka 21 tarik Nohprah 2023, ki la wan ban pyntip halor ka jinglong jingman ka  motkotduma kaba ki la ujor ban pyrshah ïa ka Notification ka sorkar jylla, kaba khang ïa ki nonghikai ban don bynta ha ki kam saiñ pyrthei, hadien ba ka sorkar jylla ka la rah ïa kane ka mokotduma sha ka ïingbishar Supreme Court .Lah ban kdew hangne ba na ka liang ka sorkar jylla ka la pynmih ïa ka Notification ban khang lad ïa ki nonghikai ba kin don bynta ki kam saiñ pyrthei ha kaba na ka liang ki nonghikai ki la leit ban ujor pyrshah ïa kane ha ïingbishar High court.Haba kren sha ki ladpathai khubor ha Shillong Press Club, u MLA ka Mawlai Constituency u Bah Brightstarwel Marbaniang u la pyntip ba ha u snem  2022,  na ka liang ki nonghikai ki la ujor da ka mokotduma ha Meghalaya High Court pyrshah ïa ka srkar jylla halor ka jingpynmih ïa ka Notification ban khang lad ïa ki nonghikai ban don bynta ha ka kam saiñ pyrtheiU Bah Marbaniang u la ïathuh ba halor kane ka bynta na ka liang ki nonghikai ki la ïaleh ban kynduh ïa ka sorkar na ka bynta ban phah weng ïa kane ka Notification hynrei na ka liang ka sorkar kam shem la pynsngap.U la ong, “ngi la ïohi ïa ka kyrwoh na u Myntri Rangbah kaba u la kop ïa ki nonghikai ban leit sha ka ïingbishar lada ki sngew pyrshah ïa kane ka Notification kaba la pynlong ïa ngi ban leit ujor sha ka ïingbishar bad na ka liang ka ïing bishar ka la pynksan ïa ki nonghikai. “U Bah Marbaniang u la ong ba hadien ka jingpynksan ka  Single Bench  ïa ki nonghikai, na ka liang ka sorkar ka la ujor biang sha ka Double Bench ha u snem  2023 bad hangne ruh ka ïingbishar ka la pynksan biang ïa ki nonghikai.“Ha u snem 2023, na ka liang ka sorkar jylla ka la leit ban rah ïa kane ka mokotduma hapoh ka ïingbishar  Supreme Court bad ka jingtian bishar kaba nyngkong ka la long ha ka 11 tarik Nohprah bad haduh mynta kane ka mokotduma  ka dang ïaid ha Supreme Court” u la iathuh.U Bah Marbaniang u la ong ba kane ka mokotduma kam dei na ka bynta ki katto katne ngut ki briew hynrei ka dei hapdeng ki nonghikai bad ka Notification jong ka sorkar, kum ki nonghikai ngi don va ka hok ban vote bad ban ïakhun ïa ka election lane ban bat ïa kano kano ka kyrdan hapoh ki seng saiñ pyrthei, bad kat kum ka history jong ka Meghalya don bun ngut ki nonghikai kiba la ïakhun bad jop ïa ka election bad ai ruh ka jingshakri ban wanrah ïa ka roi ka par ha ka jylla.“Kane ka jingïakhun jong ngi ka long ban pynthikna ba ki longdien kiba dei ki nonghikai kin ïoh ka lad ban rung ha ki kam saiñ pyrthei,” u la bynrap.Na ka liang ki nonghikai ki la pynpaw ruh ïa ka jingkyrmen ba ka jingbishar ha Supreme Court ruh kan wan ha ka liang jong ki.",Ka jingïakhun ka long ban pynthikna ba ki longdien kiba dei ki nonghikai kin ïoh ka lad ban rung ha ki kam saiñ pyrthei: Brightstarwell,https://kynjatshai.com/sain-pyrthei/ka-jingiakhun-ka-long-ban-pynthikna-ba-ki-longdien-kiba-dei-ki-nonghikai-kin-ioh-ka-lad-ban-rung-ha-ki-kam-sain-pyrthei-brightstarwell/
"Myn ha ka sngi ba ar ba la pynlong ïa ka dorbar tlang jong ka KHADC, u Chief Executive Member ka Khasi Hill Autonomous District Council (KHADC ) u Bah Pyniaid Sing Syiem ula pyntip hapoh ka ïing dorbar ba na ka liang ka Council kala dep ban pynsngew sha ka  Sorkar Jylla na ka bynta ka jingthmu  ban rah noh ïa ka District Council sha Mawdiangdiang .Ïa kane ka mat la wanrah da u MDC ka Shella u Bah Teinwell Dkhar,  haba jubab ïa kane na ka liang u CEM u la ïathuh ba na ka liang ka Council ka dep ban ïakynduh bad u  Myntri Rangbah ka Jylla u Conrad K Sangma bad kumjuh  u Symbud Myntri Rangbah u Bah Sniawbhalang Dhar uba dei u Myntri ka  tnat pynroi sor ban kyntu na ka Sorkar ban ai jaka ha Mawdiangdiang na ka bynta ban tei ïa ka ophis thymmai jong ka District Council.Na ka liang u Bah Pyniaid u la ïathuh ba ka District Council ka la pan ïa ka jaka mar pyrshah ka ïing dorbar thymmai ka Jylla hynrei na ka liang ka Sorkar ka la tyrwa ban ai jaka ha Mawpdang, hynrei halor kane na ka liang ka Council ka la pynsngew sha ka sorkar ba ka jaka ha Mawpdang ka long kaba jngai eh bad kane ka buh jingeh khamtam ïa ki nongtrei ban ïa beh trei, kumta ka Council ka dang kyrpad na ka Sorkar ba kan ai jaka ïa ka Council ha Mawdiangdiang.U CEM u la pyntip ba haduh mynta kam pat don kano kano ka rai halor ka jaka bad ha ki sngi ban wan, na ka liang ka Sorkar bad ka KHADC kin sa leit ban jurip ïa ka jaka ha Mawdiangdiang ban peit la ka biang ne em ban tei ïa ka ophis thymmai jong ka KHADC bad ka  Council ka la ïakren bad ki Engineer haba ïadei bad ka jingdonkam jaka bad ban eksamin, la ka 20 akar ba ai ka Sorkar Jylla ka dap ne em ban tei ophis thymmai jong ka Council.",Namar ba ym sngew biang ka jaka ha Mawpdang dang ap ka Council ïa ka jaka ha Mawdiangdiang ban tei ïa ka Disitrict Council thymmai: CEM,https://kynjatshai.com/khubor-kyllum/namar-ba-ym-sngew-biang-ka-jaka-ha-mawpdang-dang-ap-ka-council-ia-ka-jaka-ha-mawdiangdiang-ban-tei-ia-ka-disitrict-council-thymmai-cem/
"Ka seng BJP myn ha ka 21 tarik, Nohprah, ka la thalaiñ kylla ïa u MP jong ka TMC, u Kalyan Banerjee na ka daw jong ka jingkren beiñ ïa u Vice-President, u Jagdeep Dhankar hapoh ka Ïing Dorbar Thawaiñ. Katba u Kalyan Banerjee u la pyrthuh bud kren ïa une u vice-president, hynrei u nongïalam jong ka seng Congress, u Rahul Gandhi u la ring video ïa katei ka bynta.Katba ki dkhot jong ka BJP na Meghalaya ki la ïalum lang ban ujor ïa katei ka jingïakhih pyrshah ïa kane ka bynta bad ki la thang ïa ki tyngshop jong kitei ki ar ngut ki MP bad ki la rah da ki placard ba thoh da ki ktien ba pyrshah ïa ki.U nongai ktien jong ka BJP Meghalaya, u Mariahom Kharkrang u la ong kumne, “Ngi la ïalum lang ym tang ban pynpaw ïa ka jingbitar jong ngi ïa kaei kaba la jia, hynrei ngi thmu ban ong ïa u Dhankar ba ka ri ka ïeng na ka bynta jong u. Ka jingshah ibeiñ jong u Vice-President ka long ka jingshah ibeiñ ïa ka riti ka synshar jong ka India, da kaba kren beiñ ïa ka ri lajong. Katba baroh ki don ka jinglait luid ban pynpaw ka jingsngew jong ki, dei ban kynmaw ba kum kane ka jinglaitluid ka wan na ka jingshim khia na lade bad dawa ïa ka akor ka burom man la ka por.”“Ha ka jingtrei shitom ban pyrshah ïa u Myntri rangbahduh ka ri India, hynrei ki la tam ïa u pud da kaba thombor ïa baroh ba ïadei bad ka sorkar. Ka jingbitar jong ki ka la poi shaduh u pud uba kim lah shuh ban pynïapher hapdeng u briew bad ibeiñ ïa ki dak ki shin jong ka ri jong ngi, kaba la i saitmet shisha,” ong u Kharkrang.",Thalaiñ ka BJP ïa u MP ka TMC na ka daw jong ka jingkren beiñ ïa u VP,https://kynjatshai.com/sain-pyrthei/thalain-ka-bjp-ia-u-mp-ka-tmc-na-ka-daw-jong-ka-jingkren-bein-ia-u-vp/
"Ki nongïalam jong ka liang pyrshah ha ka Khasi Hills Autonomous District Council (KHADC) myn ha ka 21 tarik, Nohprah, ka la ong ba ka donkam ban tei biang ïa ka committee ba la jied na ka bynta ban khmih biang ïa ka Khasi Inheritance of Property Bill, 2021.“Ka EC ka dei ban pynbiang ïa ka kaiphod halor ka jinglong jingman jong kane ka bill khnang ban lah tei ïa ka committee ba la jied. Hynrei, ka EC ka la pulom ban leh ïa katei ka bynta,” ong u nongïalam jong ka liang pyrshah, u Bah Titosstarwell Chyne katba u dang kren halor katei ka mat ha ka por ba don ka bynta jong ka jingkylli ne ka question hour ha ka sngi ba ar jong ka aïom tlang jong ka council.U la ong ba ka committe ba la jied ka la dep tei da ka Ïing Dorbar Thawaiñ ym da ka Executive Committee (EC).“Jait ba katei ka bill ka dei jong katei ka Ïing Dorbar Thawaiñ, te kumta ka rai ban tei biang ïa ka commitee kan sa shimti da ka Ïing Dorbar Thawaiñ,” bynrap u Chyne.Une u rangbah jong ka liang pyrshah u la kyrmen ba ka EC kan jin da la pynbiang ïa ka kaiphod halor kane ka jinglong jingman jong kane ka bill ha ka bynta ban wan.Ha ka jingjubab jong u, u Symbud Myntri ka CEM, u Pynshngain N Syiem u la ong ba ym donkam ba kin da ap tad haduh ka bynta ban wan ban pyni ïa ka kaiphod.“Ngin sa pyrshang ban ïoh na ka EC ïa ka kaiphod ha kane ka bynta naba ngi don por sa tang shi sngi na ka bynta ban pynkut noh ïa kane ka samoi,” ong u Syiem.Dang shen, katba dang kylli shaphang ka jinglong jingman jong ki bill ba la dep ba la phah da ka council ha u 2019-2023, ha kaba u MDC na ka seng UDP, u Bah Jambor War u la ong ba ka Executive Committee ba mynshuwa ba lam da ka seng UDP ha kato ka por ka la dep phah haduh 13 tylli ki bill.Katkum ka jingkren jong u, la don haduh san tylli ki bill kiba la ïoh jingmynjur na u Lat.U la ong ba la don haduh ar tylli ki bill kiba dei na ka bynta ka committee ba la jied, kynthup ïa ka Khasi Inheritance of Property Bill, 2021.“Hynrei kum ki dkhot, ngim bna eiei ïa kane ka jinglong jingman jong ka bill naba ka EC shen, kan sa pynbiang ïa ka kaiphod hapoh ka Ïing Dorbar Thawaiñ,” bynrap u War uba dei u dkhot barim jong ka Executive ba dei peit ïa ka tnad Elaka ha ka EC barim.Lah ban ong hangne ba ka jingthmu nyngkong jong kane ka bill ka long ka jingïoh pateng na ki pa tymmen kmie tymmen bad kiwei kiwei.Ha ka rukom jong ki Khasi, ïa ka jingdon jingem jong ki kmie ki kpa, la aiti beit ha ka khun khatduh.",Thrang ki nongïalam ka liang pyrshah jong ka KHADC ban tei biang ïa ka committee ba la jied,https://kynjatshai.com/khubor-kyllum/thrang-ki-nongialam-ka-liang-pyrshah-jong-ka-khadc-ban-tei-biang-ia-ka-committee-ba-la-jied/
"Ka MP ka Lok Sabha na Tura, ka Agatha K Sangma ka la rakhe ïa ka Khristmas ba dang sdang bad ka la sam da ki cheque sha ki committees noh synñiang ha ka DRDA Conference Hall ha ka 21 tarik, Nohprah.La sam ïa ki cheque sha baroh ki jaka jong ka Tura khang ban sdang pyntreikam na ka bynta ka Locality Beautification Project ha ka jingkhmih ïa ka Meghalaya Games 2024 ban wan ka ban sa pynlong ha u Kyllalyngkot 2024.Da kaba pynkynmaw shaphang ka jingpynitynnad jong katei ka jaka da ki paidbah ha u snem 2019 kaba dei na ka bynta ka jingïalang jong ka A’chik Baptist Dalgipa Krima, ha kaba ka Sangma ka la ong ba u Myntri rangbah ka jylla, Conrad K Sangma, u la shah ïoh mynsiem na ka kynhun ai jingïarap bad jingkyrshan jong ki paidbah bad thrang ban sdang ïa katei ka projek pynitynnad na ka bynta ka Meghalaya Games 2024. Ka la ong shuh shuh shaphang ka jingkylla bad ka kam pynroi kaba la jia hapoh kane ka jaka naduh ki street light bad ki surok bad nadong shadong jong kane ka jaka bad kiwei kiwei ki kam pynroi bad kyrpad ïa baroh ba kin ïatreilang ha kane ka projek.Shuh shuh, lem bad ka jingwan jong kane ka aïom Khristmas, ka la pynpaw ka jingsngewnguh ïa u Deputy Commissioner, u Jagdish Chelani, Superintendent of Police, WGH, u A T Sangma, baroh ki heh ki haiñ jong ka district bad baroh na ka bynta ka jingnoh mynsiem bakhuid bad ka jingtrei shitom kaba la pynïoh jingmyntoi ïa ki paidbah. Shuh shuh, ka la ong ba ka sorkar ka lah ban leh bad wanrah shuh shuh ki pisa noh synñiang haba la sdang ïa katei ka projek ha ryngkat ki paidbah. Da kaba kyrpad ïa ki paidbah ba kin pynkhuid bad pynitynnad ïa ka Tura, ka la ong ba katba kane ka aïom ka la sdang wan, ka jingleh noh ei ka la nang jur hynrei nga kyrpad ïa baroh ba kin lehkhuid bad pynkhuid ïa ki jaboh bad ïarap ïa ka Tura Municipal Board ba kan pynkhuid pynsuba ïa kane ka jaka.Ïa mynta, u Chief Executive Officer, Tura Municipal Board, u Rikse R Marak u la wanrah ïa ka kaiphod ba bniah jong ka Beautification Project jong ka 2021 kaba sdang bad pyntreikam lyngba ka tnad jngoh kai pyrthei ha Tura, Jowai bad ha Shillong ha ka Phase 1 bad kumba 78 tylli ki jaka kiba la ïashim bynta ha kane ka projek. La sdang ïa kane ka projek ha u Nohprah 2021. Ka la don ka jingkyrpad bad ka jingïatreilang jong ki paidbah ban pynitynnad ïa katei ka jaka bad pdiang sngewbha ïa ki paidbah kiba ïashim bynta ha ka Meghalaya Games, ha kaba ka la ong ba la don haduh 4,000 tam ngut ki nongïalehkai bad ki heh ki ban wan ïashim bynta.",Sam cheque ka Agatha na ka bynta ban pynitynnad ïa ka Tura,https://kynjatshai.com/khubor-kyllum/sam-cheque-ka-agatha-na-ka-bynta-ban-pynitynnad-ia-ka-tura/
"Ki paralok  nongthoh khubor ha ka jylla hi baroh kawei khamtam na kane ka Rilum khasi Jiantia ki la duh noh sa ïa uwei pat u paralok, u para bad u hymmen jong ki .Kane ka jingduh kaba khraw ka dei na ka jingkhlad noh uwei na ki para nongpathai khubor u Bah Ronaldstone Syiem, u nonglum khubor na ka thaiñ shatei jong ka Rilum khasi u ba ju synniang ïa ka kot khubor phareng ha ka nongbah Shillong kaba la tip kum ka “The Shillong Times” naduh ka snem 2008, kumjuh ïa ka kot khubor khasi  ka “Kynjatshai Man Ka Sngi” bad u ju ïa don bynta ruh bad ka “All India Radio”.U Bah Ronalstone Syiem u dei u ba shong basah  ha ka shnong Upper New Nongstoiñ WKHD bad u la khlad noh ha ka rta ka ba 37 bad u la ïehnoh shadien ïa i kurim i  kong Ba-ailang Lyngdoh Nonglait bad uwei u khun shynrang u heprit Lathan Lyngdoh Nonglait u ban sa dap 4 snem .Halor kane ka jingjia ba kyndit na ka liang ka Shillong Press Club ka la pynpaw ïa ka jingduh ka ba khraw ym tang ïa ki jylli pathai khubor kiba une u rangbah u trei hynrei ïa ka imlang sahlang hi baroh kawei khamtam ha ka thaiñ West Khasi Hill uba la shakri ïa ki paidbah katei ka thaiñ mynta la kumba 15 snem.Na ka liang ka Shillong Press Club ka phah ruh ka jingsngewlem sha i kurim bad u khun jong u kumjuh sha baroh ki bahaïing ha sem jong u.Ka sngi ban pyndep ïa ka jingleit ontep don burom ïa ka met basah jong u Bah Roanald kan long ha ka 24 tarik u Nohprah ha u Lum jingtep ka Balang Presbyterian Nongpyndeng WKHD.",Khlad noh u nongthoh khubor ka Shillong Time,https://kynjatshai.com/khubor-kyllum/khlad-noh-u-nongthoh-khubor-ka-shillong-time/
"Ka kynhun nongñiah thuk thuk ba la tip kum ka The Ultimate Legend Bikers Association (TULBA) Mawkyrwat Unit mynta ka sngi ka 22 tarik u Nohprah 2023, ki la pynlong ïa ka Christmas Caroling kum shi bynta ban rakhe leh kmen ïa ka Khrismas da kaba leit ai sngewbha da ki marbam bad ki jaiñkup ïa ki long ïing ba donkam jingïarap bad ruh ïa ki tymmen kiba la noh ha ka rta kum shi bynta bad ïoh ïalehkmen lang ha kane ka khrismas.Ha kane ka sngi la sdang ïa ka jingïaïaid paidbah da ki thuk thuk ba ki la sdang na Surok IB PWD Mawkyrwat bad ïaid shaduh Mawthawpdah, Marshillong, Sakwang, Jakrem ban leit aiti ïa ki mar bam bad ki jaiñkup ha ki long ïing ba shem jing kyrduh bad pynkut biang ha Surok IB PWD Mawkyrwat.Ha kane ka sngi la ïoh ka jingkren lyngkot na u Bah Karnatic L.Tongkhar u President ka TULBA Mawkyrwat Unit ki Rangbah shnong jong ka Shnong Mawthawpdah, Sakwang, Marshillong bad na ka briew kiba la ïoh pdiang ïa ki jingai sngewbha na ka Seng TULBA Mawkyrwat Unit.",Lehkmen Khrismas ka TULBA Mawkyrwat Unit da kaba leit noh synñiang ïa ki long ïing ba duk ha SWKHD,https://kynjatshai.com/khubor-kyllum/lehkmen-khrismas-ka-tulba-mawkyrwat-unit-da-kaba-leit-noh-synniang-ia-ki-long-iing-ba-duk-ha-swkhd/
"Ka prokram ba la tip kum ka field day kaba hap hapoh ka Scheme jong ka NEH Component kaba la dep pynlong ha ka sngi palei ha shnong Allagre kaba don ha West Garo Hills, ha kaba la don haduh 25 ngut ki nongrep ïa ki jingthung kiba la don lang ha kane ka prokram.Ka Prof. Jyoti V Vastrad, kaba long ka Dean of Community Science, Tura (CAU, Imphal) ka la don lang ha katei ka sngi kum ka nongshah khot sngewbha ne ka chief guest bad pynshlur ïa ki nongrep ba kin bud ïa ka rukom rep jong ka jingstad saïan bad ki kor ki bor kaba la pyntreikam da kane ka jaka pule.U Dr Athokam Haribhushan, KVK South Garo Hills, u dei u principal jong ka jingstad saïan, uba long u chairperson ha kane ka prokram u la pynthikna ban don ka jingkyrshan na ka ophis jong u ïa ki nongrep ha kaba ïadei bad ka jingsdang pyntreikam ïa ki skhim bapher bapher ba hap hapoh ka pisa noh synñiang jong ka ICAR NEH bad kiwei kiwei pat ki pisa ba noh synñiang na ka tnad ka rep ka riang.Hadien, ki nongrep ki la ïohpdiang ïa ka jingmyntoi kiba ki ïoh na ka bynta ban pynïar ïa ka jingrep ïa ki jingthung jingtep, kum ki ïing ngap, ki jingkynshait dawai bad ki synduk ba buh ïa ki symbai.",Pynlong prokram na ka bynta ki nongrep ha Tura,https://kynjatshai.com/khubor-kyllum/pynlong-prokram-na-ka-bynta-ki-nongrep-ha-tura/
"Ka Khasi Students Union (KSU) ka la kyntu ia ka Myntri ka tnad ka koit ka khiah ka Kong Mazel Ampareen Lyngdoh ba kan tuklar ia ka jingthung kam hapoh ka North Eastern Indira Gandhi Regional Institute of Health and Medical Sciences (NEIGRIHMS).Ha ka shithi ba u President ka KSU u la thoh sha ka Kong Mazel Ampareen Lyngdoh u la iathuh ba ka jingthung ia ki 194 tylli ki kam Nursing Officer batylli bad pynlong da ka AIIMS, New Delhi lyngba ka NORCET-5, ba haduh 175 ki kam Nursing Officer la thung da ki shynrang bad tang 19 tylli ki kam lathung da ki kynthei bad 15 ngut ki dei ki riewlum jong ka Meghalaya.Kane ka seng ka la ong ba ka kam nos ka dei ka kam jong kiba bun ki kynthei bad kumba ka long baroh shikatta, 80 na ka 100 ia ka kam nos la bat da ki kynthei.Hynrei, kane ka la kylla khongpong mynta ha NEIGRIHMS. Ka KSU ka la ong ba kine kiba la shah thung kam kim don ka practical experience ka ban kyrshan ia ki, lait noh sa tang ha theoretical examination.Kane ka seng ka ong ba kane ka jingjia kan ktah ia ka jingsumar jong ki nongpang. Ka KSU ka la dawa ba dei ban pynlong biang ia kane ka jingthung kam da ka NEIGRIHM.",Sngewkhia ka KSU ba ïoh kam Nursing Officer bun ki shynrang ha NEIGRIHMS,https://kynjatshai.com/khubor-kyllum/sngewkhia-ka-ksu-ba-ioh-kam-nursing-officer-bun-ki-shynrang-ha-neigrihms/
"SHILLONGU Director jong ka IIM Shillong, u Prof. D.P. Goyal u la ioh ia ka nam Best Business Director’s Award ha ka World Business School Summit 2023. Ia kane ka nam la ai da ka Business World magazine ha u Prof. Goyal Prof Goyal na ka bynta ban kyntiew ia ka jingpule ha ka Business.Ha katei ka jingialang la ioh ban ia kren shaphang ka jinglong nongialam bad ka jingpyndon kam ia ki kor ki bor ka juk mynta ha kaba pynkiew ia ka jingpule kaba ia dei bad ka business. U Prof Goyal u la noh ia u synniang baradbah halor kane ka phang bad ia ka IIM Shillong la rah sha Umsawli ha ka por jong ka jinglong Director jong u.Ha kane ka jaka ai jinghikai bathymmi jong ka IIM Shillong ha Umsawli kaba don ha ki thain Mawdiang-diang, Shillong la lah ban pynbha shuh shuh ia kane ka jaka ai jinghikai da ka jingbuh ia ki jaka shong jaka sah ia ki nonghikai bad nonghikai bad tip kum U Soso Tham Residences, ki jaka ialehkai, ka New Academic Block bad Dr. A.P.J. Kalam Centre.Ka IIM Umsawli ia la iasoi soskular bad 20 tylli ki International Business School na ka bynta ka jingpynlong ia ka jingiasam jingtip markylliang bad nongpule jong kiwei ki ri ka pyrthei. La don haduh 390 ngut kiba la ioh ban pule ha ka Post Graduate Programme hapdeng ka snem 2023-25.U Prof Goyal u la long u nongprat lynti na ka bynta ka jingpule ia ki Certificate Course ha ka Business Management Program na ka bynta ki ophisar shipai, Post Graduate Certificate ha ka Human Resource Management bad Post Graduate Certification ha dvanced General Management, nalor ka jingpule ia ka Master of Business Administration.La don ruh ka jingpule na ka bynta ki Working Executives ha ka snem 2020 bad Doctoral Program na ka bynta ki Working Professionals. U Prof Goyal u la long u Supervisor jong ki15 ngut Ph. D research scholars, u la pynmih haduh 60 research papers ha ki journal bapawnam jong ka pyrthei bad nongbtin lynti na ka bynta ki project bapher bapher.Ki jingthoh jong u ki la ioh jaka ruh ha ki kot pule Management Information Systems. Kane ka jingnoh synniang jong u Prof. Gopal ka pyni ia ba ka IIM Shillong ka don ki nongialam kiba aiti met bad mynsiem na ka bynta kane ka jaka ai jinghikai.",Ioh u Director ka IIM Shillong ïa ka nam Best Business Director’s Award,https://kynjatshai.com/khubor-kyllum/ioh-u-director-ka-iim-shillong-ia-ka-nam-best-business-directors-award/
"Dang shen ka Iing Bishar Meghalaya High Court ka la pynpaw ia ka jingsngewkhia bad ka jingbym lah ban pdiang jong ka ia ka jingsniew jong ki surok hapoh jylla bad ong, “Ka Sorkar kam dei ban kynnoh ia u slap halor ka jingsniew jong ki surok”. Ha kaba ia dei bad kane ka jingkdew jong ka Iing Bishar, u Symbud Myntri Rangbah ka Meghalaya, u Bah Prestone Tyngsong, ha kaba ia dei bad ka jingsniew jong ki surok  u la pathai khubor da kaba ong, “Ka Sorkar kan sa sdang noh ia ka jingsiang surok tang mar ia rang u slap. Mynta u slap u la rang bad ka jingsiang rong hangne ha Sor Shillong ruh ka la sdang. Nalor ka jingsiang rong ha ki katto katne ki bynta jong ka Sor Shillong, la iohi ruh ia ka jingsiang rong ia ka surok hapdeng Pohkseh bad Lower Nongrim, kaba long ka surok kaba iaid na syndah jong ka iing shong iing sah jong u Myntri Prestone Tynsong. Kam pher la ka jingsdang siang rong ha kane ka nongbah Shillong ka long na kano kano ka dong ne ka shnong. Dei ban pynstep ia kane ka jingsiang rong katba dang ailad ka mariang. Dei ban pynstep ia kane ka jingsiang rong namarba ki surok sawdong ka Sor Shillong namarba la jan baroh ki surok jong ka Sor ki la sniew lut. Ka Sorkar ka dei ban pynsted ia kane ka jingsiang rong namarba ngim tip katno sngi bad katno bnai kan neh ka jingrkhiang jong ka suin bneng. Ki don ki por ba ka Sorkar ka hap ban siang rong wat hapdeng ka jinghap slap na ka daw ba ym lah kiar. Hynrei, ki stad siang rong, ki iathuh ba ka jingshit jong ka sngi, ka long kaba donkam na ka bynta ban ioh ia ki surok kiba bha. Ka jingsiang rong kaba kyrkieh ka long ha ki bynta jong ka MES hapdeng Lower Nongrim bad Demseiniong. Ki thliew ha katei ka jaka ki long kiba jylliew bad ki kali kiba iaid na katei ki jaka ki iasyriem ia kito ki briew ba la shoh khawiang. Ki kali kiba iaid na katei ka bynta, ki shu khih kumba sdien sohpadoi na ka diang sha ka mon. Ka Mawlai VIP Road kaba pyniasnoh ia ka Umshing bad LadLiengsuin Umroi, kynthup ia ka Mawtawar ka la kylla long ka surok kaba iaid bun bha hi kali. Kane ka surok ka donkam ia ka jingsiang rong kaba kyrkieh. Ki nongshong kiba iaid lynti lyngba ka Mawtawar ki kren siat pharshi ia ka jingsniew jong kane ka surok da kaba ong, “Ngi sngewlyngngoh ba kane ka surok ha ka shnong jong ngi ka dap sa tang da ki dabor baroh shilynter jong ka surok. Ki kali kiba iaid na kane ka lynti ki hap ban kynthih jakoid pjong shi pjong”. Bun sien ngi kynoh ia ka jingsniew jong ki surok da kaba aidaw bay m shna bha. Hynrei, ka Sorkar ka dei ban peit ba don ki surok kiba ym lah ban shan. Kane ka long namarba mynshuwa kine ki long kiba iaid kali duna; hynrei mynta ki la kylla long ka surok bai aid bun tylli ki kali shi sngi shi sngi. Ym dei bai aid tang ki kali rit, hynrei ka jingiaid jong ki kali kiba ruh ruh ka long kum juh. Ka jingsiang rong ruh ka donkam kyrkieh ha ki bynta jong ka Diengpasoh, ki la shui eh kumto la bun bun snem. Ym tang ka jingsiang surok, ka jingpyndep noh ia ka jingshna ia ki jaka pynieng kali ha ki katto katne ki jaka jong ka Sor Shillong ruh kan iarap shibun ban pynlait ia ka jingdheng kali.",Sdang siang rong ka tnad PWD ha Shillong,https://kynjatshai.com/editorial/sdang-siang-rong-ka-tnad-pwd-ha-shillong/
"U Managing Director jong ka Meghalaya Energy Corporation Ltd (MeECL), Sanjay Goyal, uba long ruh u Shongknor jong ka, u la pynshai ba ka dam bad jynkieng Umiam kim dei ki juh ki jingtei. U Sanjay Goyal u la iathuh ba ka dam ne ka jingden um ka pher na ka jynkieng bad ba kine ki artylli ki jingtei kim buh ia kano kano ka jingma.Ka jingmoramot ia kitei ki artylli ki jingtei, ka long ban pynjlan shuh shuh ia ki jingtrei kam jong ki. Ha kaba kren ha ki nongthoh kot khubor bad lad pathai khubor, u Goyal u la ong ba ka dam bad ka jingkieng kim buh jingma iano iano.“Ngi la pyllong ia ki jingwad bniah jong ngi lyngba ki Agency kiba don ka jingtip bakyrpang shaphang jong ki bad ka kaiphod ba ka Sorkar ka la ioh na ki, ka long ban dei ban moramot ia ki, khnang ba kin dang lah ban tei kam shuh shuh ha kine ki snem ki bam wan.Ka jingmoramot ia ka dam ne denum bad ia ka jynkieng, ka lah ban buh jingeh khyndiat ia ki nongleit jingleit bad la khmih lynti ba ka dam bad ka jynkieng kan dang neh sa 40 bad 50 snem hadien ba la dep moramot ia ki.",Ka dam bad jynkieng Umiam kin dang neh sa 40 bad 50 snem hadien ba moramot ïa ki: Sanjay Goyal,https://kynjatshai.com/khubor-kyllum/ka-dam-bad-jynkieng-umiam-kin-dang-neh-sa-40-bad-50-snem-hadien-ba-moramot-ia-ki-sanjay-goyal/
"Ka dkhot jong ka Shilllong Press Club ha ka Sngi Saitjain ki la pyllong ia ka jingialang sngewlem halor ka jingkhlad noh jong u nongthoh kot khubor, u Bah Ronaldstone Syiem uba na West Khasi Hills District. U Bah Ronaldstone Syiem u la khladnoh ha ka 22 tarik u Nohpreah, 2023.U Bah Ronaldstone Syiem u la long u nongai khubor na ka bynta ka West Khasi Hills District ia ka kot khubor Phareng, The Shillong Times naduh ka snem 2008. U la long ruh u nongai khubor jong ka kot khubor Khasi, “Kynjatshai”. Une u rangbah, u la long ruh u nongai khubor jong All India Radio, Shillong na katei ka district.U la iehnoh shadien ia la ka jong ka kurim, i Kong Ba-ailang Lyngdoh Nonglait bad u khun shynrang ba dang rit. Ka jingontep jong u Bah Ronald Syiem kan long la ha Sngi U Blei, ka 24.12.2023 ha u Lum Jyntep jong ka Balang Presbyterian Nongpyndeng ha ka por 2.30 baje nohphai sngi.U Bah Ronaldstone Syiem udei u khun jong i Kong Rakhelda Syiem iba na Mawkhlam-Nongpyndeng bad u kpa jong u, u dei u Bah Kresmohon Diengdoh. Ka seng ki nongthoh kot khubor, Journalist Association of West Khasi Hills District ka la pynpaw ba ka jingkhlad noh jong une u rangbah, ka long ka ia ka jingduh kaba khraw ia une u nongthoh kot ka West Khasi Hills District bad ka la phah ruh ia u kyrwoh sngewlem sha kiba haiing hasem jong u. Kane ka seng ka ong ruh ba u Bah Ronaldstone Syiem u la long u nongthoh kot khubor uba la aiti da shisha na ka bynta la ka jong ka kam.Ha ka jingialang jong ki nongthoh kot khubor bad lad pathai khubor ha Shillong Press Club, u President, u Bah David Laitphlang, u la ong ba ka jingkhlad ba kyndit kynsan jong u Bah Rolandstone Syiem, ka long ka jingduh kaba khraw ia ki nongthoh kot khubor bad lad pathai khubor jong ka Meghalaya.U Bah David Laitphlang, u la iathuh une u rangbah nongthoh kot khubor, u la don hapdeng ka jingpang khyllai bad khlad noh ha kawei na ki hospital ha Shillong. Ki dkhot jong ka Shillong Press Club, kiba la kren ha katei ka jingialang, ki la pynpaw ia ka jingsngew bynnud kaba khraw halor ka jingkhlad noh jong une u nongthoh kot khubor.Ha kane ka jingialang, la iathuh ba u Bah Ronaldstone Syiem u la long uba nyngkong na West Khasi Hills ban ai khubor da ka Phareng shabar na West Khasi Hills District. La iathuh ruh ba une u nongthoh kot khubor, u la long uba kloi ban iarap lem bad ban btin lynti lem ia kiwei ki nongthoh kot khubor kiba dang khynnah bad ruh ia kiwei ki nongthoh kot khubor kiba na kiwei pat ki bynta jong ka Meghalaya.Kum ka dak jong ka jingkynmaw ieid ia u Bah Ronaldstone Syiem bad ruh kum ka daw jong ka jingsngewlem ia kiba haiing hasem jong u, ki dkhot jong ka Shillong Press Club, ki la pyllong ia ka sngapjar ba shiphang por, kynthup ruh ia ka kyrpad kyrpon ia u Trai Nongbuh Nongthaw ban ai ia ka mynsiem jong une u rangbah ia ka jingjahthait bym jukut.",Sngewlem ka SPC ba khlad noh u nongthoh kot khubor Ronaldstone Syiem,https://kynjatshai.com/khubor-kyllum/sngewlem-ka-shillong-press-club-ba-khlad-noh-u-nongthoh-kot-khubor-ronaldstone-syiem/
"Hadien ba ka party United Democratic People (UDP) ka la jied ïa u Bah Robertjune Kharjahrin ban mih khmat na ka party na ka bynta ban ïakhun ïa ka Lok Sabha Election 2024,  U MLA barim ka Mawlai Constituency Bah Process T Sawkmie mynta ka 27 tarik Nohprah 2023, u la ong ba u pdiang ïa kane ka rai bad na ka liang jong u, u lah ban pynkhreh noh na ka bynta  ban mih khmat ïa ka UDP na ka bynta ka election MDC kaba lah ban long ha u snem 2024.Lah ban kdew hangne ba na ka liang u Bah Process T Sawkmie, u la pynpaw sha ka party UDP ba u don ka jingthrang ban ïakhun ïa ka Election Lok Sabha, hynrei na ka liang ka party ka la jied ïa u Bah Robertjune Kharjahrin ban mih khmat ïa kane ka election na ka party .Haba kren sha ki lad pathai khubor u Bah Process T Sawkmie u la ong ba u  la pynpaw ïa ka jingthrang ban ïakhun ïa ka election MP namar kane ka election ka dei kaba eh bad  hap ban ïoh ka jingkyrshan na baroh ki paidbah ha baroh ki Constituency .U la ong, “Nga dei u nongmihkhmat u ba la jop 3 samoi, kum u MLA bad nga la ïoh ruh ban long kum u Myntri ka Sorkar bad u MDC bad nga la don ha ka saiñ pyrthei mynta la 30 -35 snem bad nga la long u ba bit ba biang bha ha baroh ki liang”.U la  bynrap, “Hynrei haba ka party ka la jied noh ïa u Bah Robertjune kharjahrin kum u kyrtong ka UDP, nga kum u briew ka party nga hun, ngan bud bad ngan ïatreilang bad ka rai jong ka party.”Haba kylli halor ka election MDC, u Bah Process T Sawkmie u la ong ba ym pat shim kano kano ka rai hynrei u shim kano kano ka kam, kam dei ka ba heh ne ka ba rit .“Namar nga la long teng u Myntri ka sorkar, u MLA kam long shuh ba ngan long MDC kane ka dei kaba bakla namar ha ki por ba la dep nga la long teng ruh u MDC,” u la ong.“Kumta halor kane ngan sa shim ka rai, bad lada u paidbah u kloi ban ai ka jingkyrshan bad ka jingshaniah nga kloi nga kloi ban kit ïa ka kam la ka dei ka MLA ne MDC ruh,” u la bynrap.","Hadien ba ym ïoh ban ïakhun ïa ka MP, ka MDC ruh kam dei ka kam kaba rit: Process T Sawkmie",https://kynjatshai.com/sain-pyrthei/hadien-ba-ym-ioh-ban-iakhun-ia-ka-mp-ka-mdc-ruh-kam-dei-ka-kam-kaba-rit-process-t-sawkmie/
"Ka KSU Laban Circle myn ha ka janmiet jong u 28 tarik u Nohprah, 2023 ka la leit ban kyndang ïa kawei ka Shelter Home kaba don ha Kenches Trace (Harrison Bridge) hadien ba la saphriang ka video ha ki social media ba bun ngut ki briew ki ju ïadih bad ïadie drok ha kane ka Shelter Home bad kane ka Shelter Home ka la long kum ka ktem drok.La ïoh jingtip ruh ba kane ka Shelter Home ka dei ka jaka ban leh kam awria bad ka long lyngkar haduh katta katta ba ym don ba peit ba khmih ïa kane ka jaka na ki bor pynïaid jong ka Shillong Municipal Board.Marsien ïoh jingtip halor kane ka jaka, ki dkhot jong ka Circle bad ha ka jingsynran jong ki pulit jong ka Laban Police Station ki la hiar jurip, bad la lap ïa ki injection (syringe) bad ki kyndok buh drok hynrei ki briew kiba ïadih bad iadie drok kim shim la don shuh ha kane ka jaka. La ïoh kyrteng jong kine ki briew kynthei bad shynrang kiba ju mlien ïa kane ka kam bad la aiti noh sha ka pulit ka Laban P.S ban leh ïa kaba donkam.Ka Seng ha kine ki sngi kan leit buh dorkhas sha u CEO ka Shillong Municipal Board ba dei ban buh noh ki bor pahara (Security Gaurd) ha kane ka jaka bad ban dei ban pynmih noh mar mar ïa kine ki briew kiba don kti ha kum kine ki jait kam bad nangne shakhmat ba shuwa ban ai jaka sah ïa kino kino ki briew, dei ban da jurip bniah shuwa.",Kyndang ka KSU Laban Circle ïa ka ktem ïadih bad ïadie drok,https://kynjatshai.com/khubor-kyllum/kyndang-ka-ksu-laban-circle-ia-ka-ktem-iadih-bad-iadie-drok/
"U President ka Khasi Student Union (KSU) u Bah  Lambokstarwell Marngar u la byrngem tyngeh ïa ka Sorkar jylla bad baroh ki sengsaiñ pyrthei ba kim  dei ban  ktah ïa ka mat lynti rel kat ba ym pat don ka aiñ ïa da ha ka jylla  ia kane u la kren ha ka jingïalang ban kynmaw burom ïa ka lyngkhuh sngi ïap ba 161 jong u Woh Kiang Nangbah mar pyrshah ka Civil Hospital.Mynta ka 30 tarik Nohprah na ka liang ki nongïalam ka KSU ha ryngkat ki nongïalam ka FKJGP ki la pynlong ïa ka jingbuh syntiew ha u mot sahnam jong u Woh Kiang Nangbah  mar pyrshah ka Civil Hospital ,Shillong .Haba kren hakane ka sngi u Bah Lambokstarwell Marngar u la kynmaw burom ïa ki kam jong u Kiang Nongbah da kaba kdew ba u dei tang u riew madan, u ba ïohi ïa ki jingeh ka jingshah thombor jong ka Ri bad ka Jaitbynriew ha kiwei pat ki bor ba na shabar bad dei na ka  jinglen lade jong u Woh Kiang Nongbah ba ka lawei pateng mynta ka ïoh ban kam ïalade ki khun u Hynniewtrep.“Nalor ki mynder ri ki ba ju ïaid sylla naka por sha ka por ban thombor ban knieh ïa ka khaïi ka pateng, ka synshar ka khadar hynrei mynta la sdang don sa ki myndie ri kiba ïa sylla na kyrpong ing man la ka sngi . Ka kyrwoh ka ba shai sha kine ki  mynder ri bad ki myndie ri ka long ba kin ym ïoh ban shong suk da lei lei ruh hapoh ka bri u  Hynniewtrep la ki pyrshang ban sylla ban suh buit man la ka sngi hynrei kum ki khun samla jong ki sengbhalang lada ngi hap ban ïaid lyngba ka lyhuh ka jingïap kata ka dei ka kamram jong ngi ban pynthikna ba ka jaitbynriew kan im bad ka jaitbynriew kan ïeng,” u la ong.U la bynrap , “ha kaba ïadei bad ka jing lynti rel nga sngewkyndit ban ïohi ba kita ki ba don ha ki bor shynshar ka jylla ngi dang khmih lynti ban kin ïa kren ïa ka jingeh ki samla pule ,ka jingkyrduh kam kyrduh jam, ban pynbha ka jaka sumar ha ka jylla baroh kawei, ban kyrshan ïa ki samla kiba pyrshang ban ïeng ha la ki jong ki kjat hynrei ki ïakren rel shi rel, ngam tip lehse ki kwah shong rel palat, ba ki mih man ka sngi ban ïa kren lynti rel shi rel .”U Bah Marngar u la ong, “Ka khubor kaba shai sha ka Sorkar bad sha baroh ki sengsaiñ pyrthei kiba ju pynpaw ba kwah shi kwah lynti rel ka long ba lada phi tare ka ding kan klang bad lada phi pyrshang da ka bor sa pyrkhat hi kaei ka ban jia ha kylleng ka Bri u Hynñiewtrep . Ha u snem 2017, 33 ngut ki dkhot ka seng ki la rung sha along na ka bynta kane ka juh ka mat, hynrei na ka liang ka KSU bad kiwei pat ki sengbhalang ki kloi ban rung palat 200 ngut ruh sha along kam pher mynta ka kynti.”“Ngi kwah ïa ka sorkar ba kan pynthikna shwa ïa ka jingïada ban pynbha shwa ïa ka pule puthi ka koit ka khiah, ba kan phai khmat ïa ki jingeh ki nongkyndong , ka jingeh ki nongrep, ban phai khmat  sha ki  samla khlem kam khlem jam. Nga sngew ban ong ba lada ka sorkar ka leh matlah ïa kita ai ba ka sorkar kan sngewthuh kaei ka ban sa jia nangne shakhmat. Ka seng da leilei kan ym lah ban ïapeiñ ïa ki mat ki ban ktah ïa ka Ri bad ka jaitbynriew baroh kawei hynrei ka seng kan ïaid bad ïeng rangbah bad kiwei pat ki sengbhalang ban shim ïa kane ka sngi kum ka sngi ban pyneh daw pyneh rngiew, ka 30 tarik Nohprah kan dei ka sngi ba u Woh Kiang Nongbah u la pyneh daw pyneh rngiew ïa ka jaitbynriew baroh kawei,” u la bynrap.",Ha ka jaka ban pynbeit ki jingeh ha ka jylla ïa kren pynban lynti rel shi rel: Kwah shong Rel palat kylli u President ka KSU,https://kynjatshai.com/khubor-kyllum/ha-ka-jaka-ban-pynbeit-ki-jingeh-ha-ka-jylla-ia-kren-pynban-lynti-rel-shi-rel-kwah-shong-rel-palat-kylli-u-president-ka-ksu/
"Ka seng kiengatiar ha ka jylla ka Hynniewtrep National Liberation Council (HNLC) myn ha ka 29 tarik Nohprah 2023 ka la phah da ka jingtyrwa sha ki nongtrei ka Mawmluh Chera Cement Limmited ,(MCCL) ba kin wan ban pynïasoh noh sha kane ka seng, bad ka seng kan siew da ka tulop ka ban long T. 25,000 shibnai. Kane ka long hadien ba ka Sorkar ka la rai ban khang khyrdep noh ïa ka MCCL.Kat kum ka kyrwoh ba la phah da u Bah Sainkupar Nongtraw, u General Secretary Cum Publicity Secretary, ka HNLC u la ong ba, “Ka bringing jong ka Sorkar jylla ban khangdam shijunom ïa ka MCCL ka dei tang ka kam ïoh nong saiñ pyrthei.”“Na ka liang ka HNLC ka pynrem jur ïa kane ka jingthmu ba sniew jong ka sorkar, namar ka don jingthmu ban pynduh ïa ki kam ki jam jong ki nongshong shnong ka Sohra ha ka jaka ba ka sorkar kan  shim ki sienjam ban pynbha ïa ka  MCCL, ka sorkar jylla ka don jingthmu pynban ban khangdam , bad ka ïaleh ban kyntiew ïa ki karkhana pynmih dew bilat ba longtrai da ki bar jylla kane ka long ka bym lah ban pdiang da ki trai jylla,” u la ong.U la bynrap ba, kane ka jingthmu jong ka sorkar jylla ka pynartatien ïa ka jingtrei kam ka sorkar ha ka jylla baroh kawei namar  lada kam lah ban pyntyllun ïa ki kam tang ïa kawei ka karkhana kaba rim tam ha ka jylla ruh kumno kan pynïaid ia ka jylla.”U la ong shuh shuh ba, kane ka paw shynnah ba balei  ka jylla hi ka shah ñiew ha ka kyrdan ba ar na ki jylla ba duk tam ha ka Ri  India, shen kan sa don ka ïakhnieh na ka bynta ki jaka bad ki kam ha ka jylla Meghalaya hapdeng ki bar jylla bad ki trai jylla ka ban pynlong ïa ki khunsamla ban ïakhun pyrshah ïa ka sorkar da kano kano ka lynti ruh”.“Lada ka sorkar kan iaid shakhmat ban khangkhyrdep noh ïa ka MCCL, kan long na ka bynta  u MLA  ka Sohra u bah Gavin Mylliem ba un shim ka jingkitkhlieh bad ha ka jingshisha u la dei ban ïehnoh ïa ka shuki kum u MLA bad lada u kyntait ban hiar shuki ka seng kan leh da kaba tyngeh pyrshah ïa u,” la bynrap ka kyrwoh .Ka kyrwoh ka la kdew shuh shuh, namar ma u bad ka sorkar jong u ka nud ban tep im-im peit-peit ïa ka  MCCL, ngin trei da ka ba tyngeh namarïia u nongshet kylla jong ki piadbah dei ban pynshitom da kaba shim ïa ka jingim jong u.”“Na ka liang ka HNLC ka kwah ruh ban phah ka jingtyrwa sha ki nongtrei kane ka karkhana lada ki kwah ban ïasoh sha ka seng kan ïarap ïa ki da ka tulop kaba T. 25,000 shibnai bad kine kin long na ka bynta  ki ba hapoh ka 45 snem ka rta bad kin hap pyndep ïa ka jingshah ai jinghikai,” la pynkut ka kyrwoh u bah   Sainkupar Nongtraw, General Secretary Cum Publicity Secretary, HNLC.","Hadien ba pynbna ka sorkar ban khang khyrdep noh ïa ka MCCL, da ka tulop T. 25,000 tyrwa ka HNLC ïa ki nongtrei ka MCCL ban pynïasoh sha ka seng",https://kynjatshai.com/khubor-kyllum/hadien-ba-pynbna-ka-sorkar-ban-khang-khyrdep-noh-ia-ka-mccl-da-ka-tulop-t-25000-tyrwa-ka-hnlc-ia-ki-nongtrei-ka-mccl-ban-pyniasoh-sha-ka-seng/
"Ka Centre for Youth Development Mawkyrwat myn ha ka 29 tarik u Nohprah 2023 ki la ïoh ban pynlong ïa ka jingïakop mareh Marathon kaba la tip kum ka Mawkyrwat Greater Marathon  kaba lll ha kaba ki la pynlong ha Phyllaw jong ka Maharam Government Higher Secondary School  lyngba da ka jingïakyrshan lang daka  District Sports Promotion Society South West Khasi Hills District.Ha kane ka Greater Marathon lll la ïoh ban wan ïashim bynta haduh 58 ngut  kiba kynthup na kylleng ki shnong  ka thaiñ Mawkyrwat bad nabar ka District ha kaba la ki la phiah ha ki ar  tylli ki bynta kata na ka bynta ki Senior bad Junior jong ki kynthei bad shynrang.Ha kane ka jingïakop Mareh Marathon naka bynta ki junior under 18 jong ki Shynrang  la ïoh rah ba nyngkong da u  Wanbok L.Mawlong, ba ar da u  Binas K. Lyngdoh bad ba Lai u Neverson Jyrwa. Na ka bynta ki Under 18 jong ki kynthei ïa ka nam ba nyngkong la ïoh da ka Lyntijingkmen Ramsiej, Ba ar da ka Larijanai Wartde bad b alai da ka Teilinshisha Ramsiej.Shuh shuh na ka bynta ki Senior jong ki Shynrang ïa ka nam ba nyngkong la ïoh da u Banjoplang Wanniang, ba ar da u Jomsingstar Ramsiej bad ba lai da u Willborn Wanniang. Na ka bynta ki kynthei na ka bynta kynthei ïa ka nam ba nyngkong la ïoh rah da ka Bandasharai Wanniang, baa r da ka kong Margeenness Ramsiej bad b alai da ka  Daplin Wahlang. Ka kong Snora Lyngkhoi 51 snem ka karta ka la ïoh khusnam kum ka nongïashim bynta ba la tymmen tam ha kane ka Greater Marathon lll mynta u snem 2023.Ha kane ka sngi la long kongsan da u Bah Ehbok Syiemlieh, PTI Na ophis DSO South west Khasi Hills ha kaba u la ai mynsiem ïa baroh kiba la ïoh ban wan ïashim bynta ha kane ka sngi ha ryngkat da ka jingïadon lang ruh ki nongpynïaid ïa kane ka prokram ki nongkitkam jong ka Centre for Youth Development Mawkyrwat.",Shim bynta ki 58 ngut ha ka Greater Marathon lll ba la pynlong da ka CYD Mawkyrwat,https://kynjatshai.com/khubor-ialehkai/shim-bynta-ki-58-ngut-ha-ka-greater-marathon-lll-ba-la-pynlong-da-ka-cyd-mawkyrwat/
":Ha ka por jong ka jingsngew sarong na ka bynta ka jylla Meghalaya, u Myntri rangbah ka jylla, u Conrad K Sangma u la ïakynduh bad ki nongïakhun kti ba pawnam na kane ka jylla kiba la ïohrah haduh lai tylli ki medal ha ka jingïakhun ba dang jia shen, kaba la kut noh jong ka Asian Arm Wrestling Cup ha Uzbekistan.Haba leit sha ka rynsan Twitter, u Myntri rangbah, u Sangma u la pynpaw ka jingsngew kmen jong u da kaba ong, “Nga ïoh ïakynduh ïa ki nongïakhun kti na Meghalaya kiba la dep ïohrah haduh lai tylli ki medal ha ka Asian Arm Wrestling Cup kaba la dep pynlong ha Uzbekistan. Nga ai khublei ïa u Airikmenlang Shabong (50kg Youth category), Senebi Syngkli (55kg Senior category) bad ka Wandalin Syiemiong (60kg Senior category) na ka bynta ba mihkhmat na ka jylla Meghalaya bad pynsarong ïa ka India.”Katba kiba jop ha kane ka jingïakhun, ki kynthup ïa u Airikmenlang Shabong uba la long u nongjop ha ka 50kg Youth category, ka Senebi Syngkli kum ka nongjop ha ka 55kg Senior category bad ka Wandalin Syiemiong kaba la ïohrah ïa ka takma ksiar ha ka 60kg Senior category.U Sangma u la ai khublei ïa u Alan S. Marbaniang, uba la poi ha ka kyrdan ba hynñiew ha ka 90kg Senior Men category. Shuh shuh, u Kishore Chettri u la pyni ïa ka sap jong u da kaba pynpoi ïalade ha ka kyrdan ba san ha ka 85kg Senior Men category.Ha ka jingai jingkren, u Conrad Sangma u la ong, “Nga sngew sarong ban ong ba ka Wandalin Syiem jong ka 6th @MeghalayaPolice Battalion ka la jop ha ka 60kg Women’s category bad u Alan S Marbaniang jong ka @RibhoiPolice u la long u nongjop ha ka 90kg Men’s category ha ka 72nd All India Police Wrestling Cluster kaba la pynlong ha Madhuban.”",Paw ki nongïakhun kti ha ka Asian Arm Wrestling ha Uzbekistan,https://kynjatshai.com/khubor-ialehkai/paw-ki-nongiakhun-kti-ha-ka-asian-arm-wrestling-ha-uzbekistan/
"U nongthaw aiñ barim jong ka Mawsynram bad u nongai ktien jong ka seng NPP, u Himalaya M Shangpliang myn ha ka sngi balang u la ong ba watla um shym la shah jied kum u kyrtong na ka bynta ka ilekshon ban wan jong ka Lok Sabha, kam dei kaba u la pynkhreh bad un trei shitom na ka bynta ka jingjop jong ka seng.U Shangpliang u dei uwei napdeng ki san bad hynriew ngut kiba thrang ban ïoh tiket na ka Shillong parliamentary konstituensi. Hynrei, ka seng NPP ka la jied ïa ka Myntri sorkar bad kaba la long haduh saw sien ka nongthaw aiñ na East Shillong, ka Kong Ampareen Lyngdoh kum ka kyrtong na kane ka seat.“Hooid, nga dei uwei na ki kyrtong ba thrang hynrei ngam sngeweiei ïa kata, nga dei u dkhot jong ka seng, ngan bteng ban long u dkhot jong ka seng bad kitkhia ïa ka seng ha ka lynti ba biang,” ong u Shangpliang sha ki nongthoh kot khubor.Haba la kylli ïa katei, u Shangpliang u la ong kumne, “Ym don kano kano ka jingpyn thikna kum ïa kane, namar ba nga tharai ba phi dei ban kynmaw ha ka por ba nga ïasnohkti bad ka seng, nga la dep ong lypa ba nga ïasnohkti khlem don jingthut. Te, nga la kitkhia ban shimti ïa ka seng khnang ba ngan ïohi ba kane ka seng kan ïar shuh shuh”.U Shangpliang u la ong ba u kyntait halor ka jingbym ïoh tiket kaba long ka jingjied na ka seng na ka bynta jong u.“Ngam mynjur ïa kata, ym don ka jingjied na ka liang ka seng, man ka seng kaba don bun kiba thrang ban ïakhun ha kane ka ilekshon ka long ka seng ba khlaiñ bad ha kata ka rukom ba khlaiñ, ngi hap mynjur, mynta ngi lah ban long kiba thrang, lashai ngi lah ban long ki kyrtong bad kumta ym don kano kano ka jingjied,” ong u Shangpliang.U Shangpliang u la ong ba u kwah ban long u nongïalam jong ka jylla, uta u nongïalam bakhraw bad u nongïalam na ka bynta ki nongrep bad u nongïalam jong kiba donkam ïa u.Ïa mynta, utei u nongthaw aiñ barim jong ka Mawsynram u la ong ba um don jingthmu ban ïakhun ha ki ilekshon ban wan jong ka MDC.“Ngan nym ïakhun ha ka MDC hynrei hooid ngan trei na ka bynta ka seng khnang ban don bun ki MDC ki ban jop na kane ka seng,” ong u Shangpliang.",Ym sngewpher u Shangpliang watla um ïoh tiket ban ïakhun kum u kyrtong,https://kynjatshai.com/sain-pyrthei/ym-sngewpher-u-shangpliang-watla-um-ioh-tiket-ban-iakhun-kum-u-kyrtong/
":U Symbud Myntri rangbah, u Sniawbhalang Dhar, ha ka 30 tarik, Naiwieng, u la pynbna ba ka sorkar kan sa pynlong ka jingïalang bad ka Harijan Panchayat Committee (HPC) ha ka 7 tarik, nohprah ban ïakren halor ka mat Harijan Colony.Ha ka jingïoh ïakren bad ki nongthoh kot khubor ha ka jylla, u Dhar u la ong ba la don katto katne ki jingpynbeit halor ka shap na ka bynta ban pynkynriah ïa ki Harijan Colony hadien ba ka HPC ka la kyntait ïa ka jingtyrwa na ka sorkar.Haba la kylli ba lehse ka sorkar ka la mynjur ïa ka jingkyrpad jong ka HPC, u Dhar u la ong ba ka jingkylli halor ka jingmynjur ne ym mynjur ïa ka jingdawa jong ka Committee kam don bad ba ka jingkylla ha ka shap, ka lah ban thaw da ki paidbah hapoh ka 7 tarik, Nohprah.U Dhar u la pynpaw ka jingkyrmen ha ka ban ïakren halor katei ka mat mynta u snem.","Yn ïakynduh ka sorkar ïa ka HPC ha ka 7 tarik, Nohprah ban ïakren halor ka mat Harijan Colony",https://kynjatshai.com/khubor-kyllum/yn-iakynduh-ka-sorkar-ia-ka-hpc-ha-ka-7-tarik-nohprah-ban-iakren-halor-ka-mat-harijan-colony/
":Ka Directorate jong ka Dairy Development mynta ka sngi ka la rakhe ïa ka National Milk Day ha phyllaw jong ka Central Dairy, Mawiong. U Bah A.L Hek, ba dei u Myntri ba dei peit ïa ka Animal Husbandry & Veterinary u la don ha katei ka prokram kum u nongshah khot sngewbha(Chief Guest) bad u S.C Sadhu, Secretary, A.H & Veterinary Department kum u nongshah khot sngewbha ba don burom(guest of honour).Ha katei ka jingïalang, U Bah A.L Hek u la ong ba ka jylla Meghalaya bad ka ri baroh kawei, la rakhe ïa ka National Milk Day na ka bynta ban kymnaw don burom ïa ka sngikha jong u Dr. Verghese Kurien, uba dei u Father of White Revolution, uba trei shitom ban pynkylla dur ïa ka rukom treikam ki dairy sector bad lyngba ka jingtrei shitom bad jingnoh synñiang jong u, ka kam sam dud ka long kaba la pynïoh jingmyntoi kum ka kam lajong.U la ong ba ha ki snem ba la dep, ki paidbah ka jylla ki la sngewthuh ïa ka jingdonkam bad ka koit ka khiah ba pynïoh jingmyntoi ba la ïoh na ka dud bad kiwei pat ki jingbam ba saiñ na ka dud bad kane ka la pynlong ïa ka jingdawa ban pynmih shuh shuh ïa ka kam sam dud. Lyngba ka Meghalaya Milk Mission, ki nongsam dud bad kiba ïatreilang kiba don bynta ha kane ka kam ki la ïohi ïa ka jingïar bad kiew ha ka kam sam dud bad ka la pynïoh jingmyntoi. Utei u Myntri u la kyrmen ba ha ki snem ban wan, ka sokar pdeng kan sa pynithuh shuh shuh ïa ki scheme ban pynkiew ïa ka dairy sector.Ha ka por ba don kane ka prokram, utei u Chief Guest u la ai ïa ki khusnam sha ki samla pule kiba la ïashim bynta ha ki jingïakop jingïalehkai. U Chief Guest u la ai ruh ïa ki khusnam sha ki nongrep bad kiba ïatreilang na ka bynta ka jingjop bad ka jingleh kai bha ka jong ki, ha ka ban pynkiew ïa ka dairy sector hapoh ka jylla.Sa kiwei ki nongkren ha kane ka prokram, ki kynthup ïa u S.C Sadhu, u Secretary, A. H & Veterinary Department.",Rakhe ka Ri ïa ka National Milk Day,https://kynjatshai.com/khubor-kyllum/rakhe-ka-ri-ia-ka-national-milk-day/
Ha kawei na ka jingjia aksiden kaba la ishyrkhei ha kaba ka wei ka kali ar shaka kaba don ïa u nombar kali ML05 J8849  ka la ïa tyngkhuh bad ka wei ka trok kaba don ïa u nombar kali AS01 DD 9728 kaba dang wan na ka thaiñ Shillong. Kane ka jingjia ka la jia ha Umling Ri-Bhoi District mynta ka janmiet ha ka por kumba 4 shiteng eiei.Ha kane ka jingaksiden kawei ka samla briew ka la ïap ha shen bad ïa u nongñiah la pynkit sha Civil Hospital Nongpoh namar ka jingmynsaw jur bad dang pynlong ïa ka jingtohkit kaba kham bniah.Halor kane ka jingjia ym pat shym la ïoh kano kano ka jingtip kaba kham bniah kat haduh mynta.,"Ïap kawei, mynsaw jur u shynrang ha ka jingïatyngkhuh kali ha Umling",https://kynjatshai.com/khubor-kyllum/iap-kawei-mynsaw-jur-u-shynrang-ha-ka-jingiatyngkhuh-kali-ha-umling/
":Ka Meghalaya Upper Primary School Teacher Assiocaition (MUPSTA), kan sa rakhe ïa ka jingdap 30 snem ka  jingïaid lynti ka seng ban ai ïa ka jingshakri sha ki nonghikai ha ka 5 tarik Nohprah 2023 ha Ummulong Jaintia Hills District, ïa kane la pyntip da u President  ka MUPSTA u Bah Kenneth Shadap, ha ka jingïakynduh bad ki ladpathai khubor ha ka 30 tarik Naiwieng, 2023 ha Shillong Press Club, Shillong.Haba kren sha ki ladpathai khubor u Bah Kenneth Shadap u la ïathuh ba ka MUSPTA kan rakhe ïa ka jingdap 30 snem ka seng ha Jaintia Hills District naduh ba la register ïa ka ha u snem 1993 bad ha kane ka sngi u Myntri ka tnad pule puthi ka jylla u Rakkam A Sangma un long kum u kongsan bad u bah H M. Shaliang kum u symbud kongsan.U la ïathuh ruh ha kane ka sngi u Bah Kenneth Shadap un sa shongthait noh ruh na ka kam kum u President, kumta u la kyntu ïa baroh ki nonghikai ka Upper Primary ba kin wan ban shim bynta lang ha kane ka sngi.Haba kyrtiang dien ïa ka jingtrei kam ka MUPSTA, mynta la 30 snem, na ka liang u President  u la ïathuh ba kum ka seng ka la shim khia ban ïarap bad weng  ïa  ki jingeh jong ki nonghikai ka Upper Primary school.“Ngi la ïakhun halor ka jingshah ot tulop bym shong nia ki nonghikai, ka jingshahbeh kam ba khlem nongrim ki nonghikai, halor ka jingbym kyntiew tulop ïa ki nonghikai” u la ong .",Ha ka 5 tarik Nohprah yn rakhe ka MUPSTA ïa ka jingdap 30 snem ka seng ha Ummulong JHD,https://kynjatshai.com/khubor-kyllum/ha-ka-5-tarik-nohprah-yn-rakhe-ka-mupsta-ia-ka-jingdap-30-snem-ka-seng-ha-ummulong-jhd/
"Ka sorkar Meghalaya, lyngba ka tnad ka koit ka khiah, ka la shim ïa ka lad ka lynti ban lah pynduh jait ïa ka jingpang Pneumonia ha kane ka jylla lem bad ka jingwanrah ïa ka Social Awareness Action ban teh lakam ïa ka jingsdang ka Neutralize Pneumonia Successfully (SAANS).Ka Kong R.M Kurbah, ka Deputy Commissioner, East Khasi Hills District mynta ka sngi ka la wanrah ïa ka Social Awareness Action ban teh lakam ïa ka Neutralize Pneumonia Successfully (SAANS) ha ka Community Hall ha Rangbihbih, East Khasi Hills, kaba long ka jingsah jingkynmaw halor ka jingtrei shitom ha ka ban ïakhun ïa ka jingpang.Ha ka jingkren shaphang ka jingpynleit jingmut halor ka jingpyn husiar shaphang ka koit ka khiah, ka Kurbah ka la kyrpad ïa ki paidbah nongshong shnong ba kin wan shakhmat ban pynïasoh ïa ka Aadhaar jong ki bad ka Meghalaya Health Insurance Scheme (MHIS).Ka la ong ba kwei na ki jingïakhun ban teh lakam ïa ka jingpang Pneumonia ka dei ka jingpynithuh ïa ka Pneumococcal (PCV) vaccine ha kane ka jylla. Kane ka dawai vaccine ka thmu ban pynduna ïa ka jingpang pneumonia hapdeng ki khyllung khynnah.Ha ka jingpyn ithuh ïa ka jingpang pneumonia ha ki khyllung khynnah, ka sorkar India ka la sdang da ka kampeiñ SAANS (Social Awareness and Action to Neutralize Pneumonia Successfully) ha u Naiwieng 2019. Katei ka jingwanrah ïa katei ka kampeiñ ha Meghalaya ka long kum ka jingïakhun ban teh lakam ïa ka jingpang pneumonia lem bad ka jingpynleit jingmut, byrnap ka Kurbah.Katei ka jingsdang bad ka jingkut jingmut jong ka jylla ha ka ban pynïoh ïa ka koit ka khiah jong ki paidbah, khamtam ka jingbun ha ka jingkha ïa ki khunlung, ka la pynithuh ïa ki lad ki lynti ban ai ïa kine ki dawai vaccine bad ban pyndon ka jinghusiar halor ka koit ka khiah lyngba ka jingdon bynta lang ka imlang ka sahlang.Ha katei ka tamasa, la don lang u Bah PT Passah, Project Director jong ka DRDA bad u Dr. L. Kharmuti, District M&CH, Dr B Mawlong bad kiwei kiwei.",Ka jingwanrah ïa ka Social Awareness Action ban teh lakam ïa ka Pneumonia Successfully (SAANS) ha Rangbihbih,https://kynjatshai.com/khubor-kyllum/ka-jingwanrah-ia-ka-social-awareness-action-ban-teh-lakam-ia-ka-pneumonia-successfully-saans-ha-rangbihbih/
"U Symbud Myntri Rangbah, u Bah Sniawbhalang Dhar, mynta ka 30 tarik Naiwieng, 2023 u la pyntip ba ïa ka Secretariat bad kiwei kiwei ki ophis kiba kongsan ha ryngkat ka Khyndailad (Police Bazar) yn sa pynkynriah noh shen sha New Shillong Township, ka ban ïarap shibun ban lait na ka jingkhapngiah hapoh ka Nongbah.Haba kren sha ki nonglum khubor, u Bah Dhar u la pyntip ba ka sorkar ka la sdang ïa ka jingpyntreikam ban pynkhreh ïa ka jingpynkynriah ïa ki ophis lem bad ka jingwanrah ïa ka Tender.U Bah Dhar u la pyntip ruh ba yn sa wanrah ruh shuh shuh ïa ki jaka pynïeng kali kiba thymmai, katto katne ki kam ki la sdang treikam.U la ong ba mynta ka taiew un ai shuh sa ar tylli ki jaka ïeng kali, ha kaba yn ngiam kumba 500 tylli ki kali, bad ki don katto katne ki jaka jong ki tnad treikam ka sorkar ki bym pyndonkam yn shim noh da ka Urban Affairs Department ban shna shuh shuh ki jaka ban pynïeng kali.Haba kren halor ki ar tylli ki tender ba la khot na ka bynta ki ar tylli ki jaka pynïeng kali, u la ong ba kawei kan long hajan ka Secretariat (ophis barim jong ka forest), bad yn wad jaka ïa kiwei pat.","Yn pynkynriah ïa ka ophis Secretariat, kiwei kiwei ki ophis kongsan sha New Shillong: Dhar",https://kynjatshai.com/khubor-kyllum/yn-pynkynriah-ia-ka-ophis-secretariat-kiwei-kiwei-ki-ophis-kongsan-sha-new-shillong-dhar/
":Ka Ranikor Konstitwensi South West Khasi Hills District ha kine sngi kala don shibun ki jingkylla ha kaba ïa dei bad ki kam pynroi hapoh ka Konstitwensi kata ha jinglong MLA u Bah Pius Marweiñ  ha kaba ïa dei bad ki skhim Sorkar kiba dep ban trei bad kiba dang ïaid shakhmat ha kaba la sakhi mynta ka sngi ka 30 tarik u Naiwieng 2023. U symbud Myntri Rangbah ka jylla, u Bah Prestone Tynsong u ba dei ruh u Myntri jong ka tnad PWD Road jong ka sorkar jylla u la Voh ban plie Va u Mawnongrim jong ka Surok Intermediate Road na Lailad sha Borsohra kaba don kumba 6.4 kms  ha ka mang tyngka kaba T.18 Klur ba la bei pisa kyrpang lyngba ka  “Special Assistance to states for capital Investment 2022- 23 ” jong ka Sorkar jylla.Ha kane ka sngi la ïa don lang u Bah Pius Marweiñ uba dei u MLA ka Ranikor Konstitwensi, u Bah Ollan Sing Suiñ, u MLA ka Mawsynram, u Bah K.K. Mawa, u Chief Engineer PWD Roads Meghalaya, u Bah T. Lyngwa uba dei u Deputy Commissioner SWKHD,  u S.M.A Razi u IRTS Comissioner & Secretary PWD Government of Meghalaya bad kiwei kiwei de ki ophisar sorkar.Ha kane ka sngi ka la long shisha ka jing sah jing kynmaw bad ka jing kyrkhu ïa ki paidbah bad ïa ka jylla hi baroh ka wei namar ba kane ka surok ka dei kawei ka surok kaba pynmih ruh ïa ka Revenue ïa ka sorkar jylla, namar  ha ki por ba mynshwa kane ka surok ka long kaba sniew bad ki paidbah bunsien ki shem jingeh ha ka leit ka wan bad ka jingïoh ban siang rong  ïa kane ka surok Borsohra ka la long shisha ka jingkyrkhu ïa ki nongshong shnong bad ïa ki paidbah kiba pyndonkam lyngba  kane ka surok.Haba ai jingkren ha kane ka sngi, u Bah Prestone Tynsong u la ai ka jingkyntu ïa ki paidbah ba kim dei ban long ki dieng pynkiang lada wanrah ïa ka roi ka par ha ka shnong ha thaw bad ki dei ban ïatrei lang bad ka sorkar.",Kyntu u bah Prestone Tynsong ba ngim dei ban long ki diengpynkiang lada wanrah ïa ka roi ka par,https://kynjatshai.com/khubor-kyllum/kyntu-u-bah-prestone-tynsong-ba-ngim-dei-ban-long-ki-diengpynkiang-lada-wanrah-ia-ka-roi-ka-par/
"U Myntri ka tnad jingri jingdup jong ka Sorkar Meghalaya, u Bah Alexander Laloo Hek mynta ka sngi, u la ong ba ki paidbah nongshong ki la sdang ban sngewthuh ïa ka jingkongsan jong ka jingdih dud bad ïa ka bor teimet jong ka. U Bah Hek u la ong ba dei na kane ka daw ka jingdawa jong ka dud ruh ka la nangkiew bad ka jingpynmih ïa ka dud ruh ka la nangkiew.Haba kren kum u Kongsan ha ka jingrakhe ïa ka National Milk Day ba la pyllong da ka Directorate of Dairy Development jong ka Sorkar Meghalaya ha Central Dairy campus, Mawiong, u Bah Hek u la ong u la ïathuh ba dei na ka daw jong ka jingpyntrei kam ïa ka Meghalaya Milk Mission ba la don ruh ka jingkiew hapdeng ki nongri jingri, ki Cooperative Society bad la shem mynta ba ka kam ri jingri ruh ka kylla long kaba myntoi bad kaba kyntiew ïa ka ïoh ka kot jong ki.U Bah Alexander Laloo Hek u la ong ba u khmih lynti ba ka Sorkar India kan nang pyntrei kam shuh shuh sa ïa kiwei ki skim ri jingri ban kyntiew ïa ki kam ri jingri jong ka Meghalaya. U la ïathuh ruh ba ka Meghalaya kam shym la lah ban rakhe ïa ka National Milk Day ha kane ka 26 tarik u Naiwieng na ka daw bym lah kiar bad pyllong noh mynta ka 30 tarik u Naiwieng. U Bah Hek u la u la ong ruh ba ka jingrakhe ïa ka National Milk Day ka long ruh ban kynmaw burom ïa ka lyngkhuh sngi kha jong u Dr. Verghese Kurien, uba long u kpa nongpynmih dud jong ka ri India bad dei na ka jingtrei shitom jong u ba la lah ban wanrah ïa ka jingkylla ha ka jingpynmih dud ha India bad dei na kane ka daw ba ka kam ri jingri mynta ka la kylla long kaba myntoi bad kyntiew ïa ka ïoh ka kot jong ki nongri jingri ha India.Haba kren ha katei ka sngi, u Secretary ki kam ri jngri jingdup jong ka Sorkar Meghalaya, u S.C. Sadhu u la ïathuh ba ka kam ri jngri jingdup ka la nang kiew ha Meghalaya ha kine ki sngi bad jingpynmih ïa ka dud ruh ka la nang kiew. U S.C. Sadhu u la ïathuh ruh ba ka jingmlien ban dih dud kan pynlong ïa ki nongshong shnong jong ka Meghalaya kiba koit bakhiah.Haba kren ha katei ka sngi, u Bah Hek u la sam ruh ki khusnam Motivational Award bad ruh ïa ki prize jong kito kiba la jop ha ka Quiz Competition bad kiwei. Ïa kane ka prokram la pyniphuh iphieng da kaba rwai ïa ki jingrwai tynrai bad tem ïa ki sur tynrai.",Sdang sngewthuh ki nongshong shnong ka Meghalaya ïa ka bor teimet haba dih dud: Hek,https://kynjatshai.com/khubor-kyllum/sdang-sngewthuh-ki-nongshong-shnong-ka-meghalaya-ia-ka-bor-teimet-haba-dih-dud-hek/
":Ha kawei ka jingjia ba sngew shyrkhei, ha kaba la don saw ngut ki briew kiba shong hapoh ka e-autorickshaw ki la mynsaw hadien ba kawei ka kali maruti ba pynher stet ka la ïatakhuh bad kawei ka kali na ka bynta ban kiar na uwei u hati khlaw uba la wan mih kynsan kynsan ha ka surok ha Boko, Assam ha ka step jong ka sngi palei.Katei ka jingjia ka la jia ha Salbari – Bolo kumba 11:30 baje mynstep, ha ka por ba katei ka kali maruti suzuki swift car ba la pynher stet (kaba don ïa u nombar plate ML05 U 0550) kaba la wan na Shillong bad leit sha Tura, Garo Hills, kynsan kynsan ka la kylla sha kawei pat ka liang jong ka surok haba ka la ïohi ïa utei u hati khlaw uba la ïaid lyngba ka surok.Na katei ka jingjia, la don ka jingkylla kynsan kynsan kaba la pynlong ïa ka jingaksiden bad ka e rickshaw kaba wan na kawei pat ka liang kaba la pynmynsaw ïa lai ngut ki nongleit nongwan bad u nongniah. Uwei na ki nongleit nongwan jong ka E-Rickshaw, uba la mynsaw jur, la pynkit noh sha Guwahati Medical College hospital. Katba u nongniah jong ka Maruti Suzuki u la phet krad noh, ha kaba kawei ka nongleit nongwan kaba wan na Shillong, ka la ïoh jingsumar na ka jingmynsaw jong ka bad ka la ïoh jingbit ban leit bad ki bahaïing ha sem jong ka. Ïa katei ka kali, la rah noh sha ka thanad jong ka Boko kum shi bynta jong ka jingtohkit halor kane ka jingaksiden.","Ha ka jingkiar ïa u hati khlaw, jia ka jingjïa aksiden ki kali",https://kynjatshai.com/khubor-kyllum/ha-ka-jingkiar-ia-u-hati-khlaw-jia-ka-jingjia-aksiden-ki-kali/
":Ki bor pynïaid District jong ka West Khasi Hills mynta ka sngi ka 30 tarik u Naiwieng, 2023 ki la pynlong ïa ka prokram kaba la tip kum ka “Hamara Sankalp Vikasit Bharat” hapoh ka madan jong ka shnong Nongspung West Khasi Hills District.Ha kane ka prokram ka la don ruh ka jingpyni dur markhmat ïa ki jingkren u Myntri Rangbah duh ka Ri u Narendra Modi u ba la ïakren markhmat bad ki paidbah halor ki skhim bapher bapher jong ka sorkar kmie. Hynrei kane ka jingpyni dur khmat ïa ka jingkren u Modi ka la long lehnohei na kadaw jong ka jingbym biang bad thut ka internet ha katei ka jaka, ki paidbah ki la duh noh ban sakhi ïa ka jingïakren markhmat bad u Myntri Rangbah duh Ri.Ha kane ka prokram la ïoh ruh ban ai jingpynshai sha ki paidbah nongshong shnong jong ka shnong Nongspung bad Nongsohpian da ki ophisar na ki tnad sorkar bapher bapher halor ki skhim sorkar kmie ki ban ai jingmyntoi ïa ki paidbah kiba kynthup naduh ka skhim PMAY-G, PM Kissan, PMUY, MGNREGA, JJM, ka koit ka khiah bad kiwei kiwei.Na ka liang jong ka tnad ka koit ka khiah ka la pynlong ruh ïa ka jingeksamin ïa ki paidbah ban lap ba ki briew ki don ne em ïa ka jingpang shini, jingpang TB bad jingpang BP.",Na kadaw ba thut ka internet duh ki paidbah ban sakhi ïa ka jingïakren markhmat bad u Modi,https://kynjatshai.com/khubor-kyllum/na-kadaw-ba-thut-ka-internet-duh-ki-paidbah-ban-sakhi-ia-ka-jingiakren-markhmat-bad-u-modi/
"Ka seng sain hima sima National People’s Party (NPP)  ha ka Sngi Balang ka la thung ia ki district presidents Khasi-Jaintia Hill. U nongaiktien jong ka NPP, u Bah H.M. Shangpliang bai a kane ka rai la shim ha ka jingialang ba la pyniaid da u State NNP President, u Bah Prestone Tynsong, ha kaba la don u working president, ki general secretaries bad kiwei ki nongkit kam na ka thain Khasi-Jaintia.U NPP state President, u Bah Prestone Tynsong u la sa sam ia ki thithi thung kam sha Bah Seiborlang Shadap kum u  president ka East Jaintia Hills district, u Bah Octomewat Lamin kum u president ka West Jaintia Hills, Bah Teibor Pathaw kum u president ka Shillong city, u Bah Macmilan Byrsat kum u president kaWest Khasi Hills, ka Biolinda Nonglait kum ka president ka Eastern West Khasi Hills, u Bah Clement Mawlong kum u president ka Ri Bhoi district bad Bah Gavin Mylliemngap kum u president ka East Khasi Hills district.U Bah H.M. Shangpliang ula iathuh ba ka jingai ia ki shithi thung kam na ka bynta jong ki district ka Garo Hills yn sa pyndep ha kine sngi ki ban wan. Ha kaba ia dei bad kane, u State President u Bah Prestone Tynsong ula kyntu ia kine ki president bathymmmai ba ki buh ia ki district committee bad kine ki committee kin kynthup ia ruh ia ki dkhot jong ka seng. Ka jingthmu jong kane ka long ban pynkhlain ia ka jingtrei kam jong ka NPP.U la iathuh ruh ba ka NPP mynta ka don hapdeng ka jingpynkhreh na ka bynta ban wanrah ia ka jingjop jong kyrtong NPP sha ka Iing Dorbar Thaw Ain Lok Sabha bad Autonomous District Council.",Thung ka NPP ïa ki district President ha ka thaiñ Khasi Jaintia Hills,https://kynjatshai.com/khubor-kyllum/thung-ka-npp-ia-ki-district-president-ha-ka-thain-khasi-jaintia-hills/
"Ki dkhot jong ka A’chik Youth Welfare Organization ki la iathuh ia ka jingbun jong ka jingkhaii tuh ia ka shini sha Bangladesh bad kyntu ia ka Sorkar ba ki dei ban tehlakam ia kane.Ki nongialam ka AYWO ki la iakynduh ia Deputy Commissioner ka South Garo Hills u S Awasthi bad kyntu ia u ban pynduh jait ia kane ka jingsniew.Kane ka kynhun ka la ai ruh ia ka dorkhas sha u Deputy Commissioner bad iathuh ba kane ka jingkhaii tuh shini sha Bangladesh ka iaid mynta la bun bnai lyngba ki jaka kiba ym don jingpahara ha South Garo Hills.Kane ka seng ka la iathuh ba ka jingkhaii tuh ia ka shini sha Bangladesh ka long hapdeng 30 bad 40 sngi sngi, khlem don kano kano ka jingpeit na ka liang jong ki bor Sorkar.Ka AYWO ka la iathuh ba ia kane ka shini la wanrah na Assam sha South Garo Hills bad nangta pat la khaii tuh sha Bangladesh. Kane ka seng ka la ong ba ka jingkhaii tuh ia ka shini ka wanrah ia ka jingduh nong ia ka khajna jong ka jylla.",Jur ka jingkhaïi tuh shini na South Garo Hills sha Bangladesh,https://kynjatshai.com/khubor-kyllum/jur-ka-jingkhaii-tuh-shini-na-south-garo-hills-sha-bangladesh/
"Ka Sorkar jylla ka don ka jngthmu ban pynioh iing pynioh sem ia ki 1 lak 40 hajar ki longiing longsem shuwa ban kut ka 31 tarik u Lber,2024.Haba kren hadien jong ka jingialang, u Myntri Rangbah Conrad K. Sangma u la iathuh ba mynta ka snem, ka Pradhan Mantri Awas Yojana ka long kaba donkam.U Myntri Rangbah Conrad K. Sangma u la iathuh ba ha kine ki saw snem ba la dep, ka Sorkar ka la ai iing ia ki 40,000 bad 50,000 ki longiing long sem bad mynta ka snem, ka Sorkar ka don ka thong ban pynioh ioh ia ki 1 lak 40 hajar ki longiing longsem hapoh ka jylla.U Conrad K. Sangma u la iathuh ba ka la dep pyllut haduh 800 klur ban pynurlong ia kane ka jingthmu. U Myntri Rangbah Conrad K. Sangma u la iathuh ba ka Sorkar ka la dep thung ia u Mission Director ban peit ba kane ka jingpynioh iing ioh sem ia ki nongshong shnong jong ka jylla ka urlong ha ka por ba la buh.U la iathuh ruh ba ka Sorkar ka la thung ruh sa arngut ki Assistant Missiion Director kiba iarap lem ia kane ka kam. U Myntri Rangbah Conra K. Sangma u la iathuh ruh ba kan don ka jingbuddien ka kane ka kam ha ka jingpeit jong u Deputy Commissioner mal la ka taiew bad ka jingpeit ha ka kyrdan jong u Myntri Rangbah kan long shisien shi bnai. U la iathuh ruh ba kan don ka jingbuddien ia kane ka kam ha ka kyrdan jong u BDO",Thmu pynioh iing ka Sorkar Meghalaya ïa ki shilak sawphew hajar ki longïing longsem,https://kynjatshai.com/khubor-kyllum/thmu-pynioh-iing-ka-sorkar-meghalaya-ia-ki-shilak-sawphew-hajar-ki-longiing-longsem/
"La pynlong ïa ka jingpynshai paidbah ha kaba ïa dei bad ka jingsumar da lade ïa lade ban ïoh ïa ka jingkoit jingkhiah bad tip kum ka “Hamara Sankalp Vikasit Bharat”. Ïa kane ka prokram la pynlong hapoh ka madan ïalehkai ha Nongspung ha kaba u ADC ka West Khasi Hills, u Bah V. Swer, ki heh Sorkar na ki tnad bapher bapher bad nongshong shnong ki la ïa shim bynta ha kane ka prokram.Ha kane ka prokram la ïoh ruh ïa ka jingkren markhmat bad u Myntri Rangbahduh ka ri, u Narendra Modi lyngba ka dur khih ne ka video.Ha kane ka jingïalang la ïoh ruh ban ai jingpynshai sha ki paidbah nongshong shnong jong ka shnong Nongspung bad Nongsohpian da ki ophisar na ki tnad sorkar bapher bapher halor ki skhim sorkar kmie ki ban ai jingmyntoi ia ki paidbah kiba kynthup naduh ka skhim PMAY-G, PM Kissan, PMUY, MGNREGA, JJM, ka koit ka khiah bad kiwei kiwei kiba ïadei bad ka koit ka khiah.Na ka liang jong ka tnad ka koit ka khiah ka la pynlong ruh ïa ka jingeksamin ïa ki paidbah ban lap ba ki briew ki don ne em ïa ka jingpang shini, jingpang T.B (Tuberculosis) bad jingpang B.P (Blood Pressure).Ha kane ka sngi, la don ruh ka jingpule ïa ka jingshim jingkular da ki nongïashim bynta. Ki nongïashim bynta ki la ïathuh ba ki la ïoh ban pdiang ïa ki skhim bapher bapher jong ka Sorkar India kum kynthup ka PMAY-G, PM Kissan, PMUY, MGNREGA bad kiwei ki skhim kiba ïa dei bad ka jingkoit jingkhiah.",La pynlong ïa ka jingpynshai paidbah halor ka “Hamara Sankalp Vikasit Bharat” ha West Khasi Hills District,https://kynjatshai.com/khubor-kyllum/la-pynlong-ia-ka-jingpynshai-paidbah-halor-ka-hamara-sankalp-vikasit-bharat-ha-west-khasi-hills-district/
"U Myntri Rangbah ka jylla u Conrad K Sangma  u la iathuh ba ka sorkar jylla ha ka review meeting kaba la shim ia ka rai ban phah maramot noh ia ki surok  kiba la sniew palat jong ka Shillong – Dawki.U Myntri Rangbah u la ïathuh ruh ba na ka liang ka NHIDCL ka la pyntikna ïa kane ba ka jingmaramot ba kan sdang noh shen ha kine ki khyndiat sngi ban wan bad pyntikna ruh ba kane ka jingpyntrei kan long kaba janai.U la ong ruh ba katba ka jingmaramot ka dang iaid ka jingpyntrei ïa ka surok thymmai ruh kan ïaid lang ryngkat ryngkat. U Sangma u la pyntip ha ka juh ka por ruh ba ïa ka phase -1 jong ka projek la dep ban aiti ban pyntrei noh ha u kontraktor bad kumta na ka liang ka sorkar ka khmih lynti ba un sdang noh shen ïa ka kam.Ki la sdang ban lum ïa ki machine bad ki nongtrei kumta ngi kyrmen ba ha kine ki shi taiew lane 10 sngi kin sa lah ban sdang noh ïa kane ka kam naduh Umshyrpi ter ter sha 7 Mer shaneng.U Sangma u la ong ruh ba ha ka jingpyntrei kam ïa katei ka surok ki don ki jingeh ba ki kynduh kynthup naduh ka jingpynkynriah jaka, ka jingshim jaka na ki paidbah bad khamtam eh na ka jingbun ki kali kiba iaid na katei ka jaka.U la ong ruh ba kum ka sorkar ki kwah ban pyntikna ba baroh ki kam kin ïaid beit ha baroh saw tylli ki phase bad ba ka NHIDCL ryngkat ki kontraktor ki dei ban shimkhia ïa ka kam.",Phah ka sorkar jylla ïa ka NHIDCL ban maramot ïa ka surok Dawki,https://kynjatshai.com/khubor-kyllum/phah-ka-sorkar-jylla-ia-ka-nhidcl-ban-maramot-ia-ka-surok-dawki/
":Kum ka dak ban rakhe ïa ka jingriewspah jong ki jait Ktien bad Kolshor jong ka ri India, ka School of Humanities jong ka skulbah NEHU, Shillong ka la rakhe ïa ka prokram ba shisngi  ka “hapoh ka jingïalam ka Prof. Streamlet Dkhar, Head jong ka Department Khasi bad ka Chairperson jong ka Bharatiya Bhasha Komiti. Ïa ka jingïalang plie la pynïaid da u Prof. D.K. Nayak, Vice-Chancellor in-charge jong ka skulbah NEHU, Shillong.Ha kane kane ka jingïalang ba la pynlong, u Bah A.L. Hek, u Myntri ba dei khmih ïa ka Animal Husbandry bad Vertinary u la long kum u kongsan.Ha kane ka jingïalang la ïoh ruh ïa ka jingkren pdiang sngewbha na u Dean, Prof. Vanlalnghak, bad ïa ki  kyntien ai khublei na ka Prof Streamlet Dkhar.Haba ai jingkren ha kane ka jingïalang u Bah Hek u la ong ba ka jingburom ïa lade ka pynlong ba ngin burom ruh ïa  kiwei. U la ong ruh ba ka jylla Meghalaya ka long kaba riewspah ha ka liang jong ka ktien bad lyngba ki jait ktien tnat bad riti dustur kiba pynneh ïa ka jinglong tynrai.Shuh shuh Symbud kongsan, u Rajesh Kumar uba long u stad pyrkhat halor ka ktien na NIT, Madras u la ai jingkren da kaba u la ong, ba ka ktien ka long ka nongrah ïa ka jingshai. Ki jait ktien bapher ka ri India ki don shibun hynrei ka Ri ka pyntylli kawei ïa ki jaitbynriew.Hadien ka jingïalang plie la don ruh ka jingïatyrko bad ïamir jingmut halor ka phang “Ka Teknoloji bad lyngba ki jait Ktien jong ka ri India” da ki riewshemphang, u Dr. Abir Suchiang, na EFLU, u P. Sudeep Manngang na NIT, Shillong, u Dr. A. K. Majhi na IT, NEHU, u Buddha Chandrashekhar, AICTE,  New Delhi bad u Prof. S.K. Singh kum u nongpynïaid. La pynbud ruh da ka Jingpule Poitri ha ki jait Ktien bapher bapher, ki jingrwai bad ki jingshad Tynrai. La die ruh ïa ki jingbam Tynrai bad ka jingpyni ïa ki poster kiba kren halor ka Ktien ha kane ka sngi.",Rakhe ka skulbah NEHU ïa ka “Bharatiya Bhasha 2023”,https://kynjatshai.com/khubor-kyllum/rakhe-ka-skulbah-nehu-ia-ka-bharatiya-bhasha-2023/
":Uwei u samla na Pahamsyiem Village, Ri Bhoi District, u la mynsaw jur haba kawei ka trok kaba don ïa u nombar kali AS 01 PC 3750 ka la tynrah ïa u ha ka surok bah ha ka shnong Erpakon.Katei ka jingjia ka la jia hynnin ka sngi ha ka por janmiet, kaba utei u samla ba la tip kum u Phranky Lyngdoh (26), uba na Pahamsyiem Village hynrei u sah ha ka ïing jong ka kmienah jong u ha ka shnong Erpakon la don mynta da ki snem.Katkum ka jingïoh jingtip na u rangbah shnong, u Bah M Thongni, ïa utei u samla ba shah tynrah ha katei ka trok, ka dei kaba la pynher stet. Katei ka jingjia aksiden ka la jia ha ka surok bah jong ka NHAI, kaba dei ka surok ba dang shna, kaba la pyrkhing ïa ki kali ban ïaid na shiliang sha shiliang jong ka surok four-lane. Hynrei, ym don kano kano ka dak jong ka jingpynhusiar ïa ki paidbah ban buh da ka signboard.Katba ïa utei u samla ba la mynsaw, la pynkit noh mar mar sha Civil Hospital Nongpoh bad hadien, la rah noh sha Shillong na ka bynta ka jingsumar ba biang.Hadien katei ka jingjia aksiden, u nongniah jong ka trok u la iehnoh ïa katei ka kali lem bad u shabi kali. Hynrei ym don ba ïohi ïa u ba u la phet krad na katei ka jaka. Katba kiba dei peit ïa katei ka shnong ha Erpakon, ki la pyntip sha ka thanad jong ka Nongpoh, ha ka ban shimti noh ïa katei ka trok.Shuh shuh, kiba dei peit ïa katei ka shnong, lyngba u rangbah shnong, ki la kyrpad ïa ka sorkar bad ka NHAI ban buh da u speed breaker ha katei ka jaka ban lait na ki jingjia aksiden. Kane ka jingai jingïada kan pyn teh lakam ïa ki kali ba pynher stet ba ïaid lyngba kane ka jaka, ha kaba yn ai jingïada na ka bynta ki nongshong shnong bad ban lait na ki jingjia aksiden.",Mynsaw u samla ha Pahamsyiem na ka jingaksiden ha surok bah,https://kynjatshai.com/khubor-kyllum/mynsaw-u-samla-ha-pahamsyiem-na-ka-jingaksiden-ha-surok-bah/
":Hadien ba na ka liang ka National People Party (NPP) ka la pynbna ïa ka kong Ampareen Lyngdoh bad ka Agatha Sangma ban long kum ki kyrtong ka party ki ban ïakhun ïa ka Lok Sabha election, ka Kong Ampareen Lyngdoh ha ka 30 tarik Naiwieng ka la pynlong ïa ka jingïakynduh bad ki lad pathai khubor ha ophis treikam ka party.Haba kren sha ki lad pathai khubor ka Kong Ampareen Lyngdoh ka la ong ba ka jingai tiket ka NPP ïa ki ar ngut ki longkmie ban ïa khun ïa ka MP election ka pynpaw ba ki longkmie ki dei kiba khlaiñ ha ka jngmut jingpyrkhat, bad ka long ruh ban pynkup bor ba ngin lah ban ïakren, ban ïada, ban pynsngew ïa ka jingshah thombor ki kynthei ka ba ju jia ha ka jylla bad long kiba peitngor ba kum kine ki jingjia kim dei ban jia ha ka jylla.Halor ka jingbud dien ïa ki jingdawa ba dang sahteng, na ka liang ka Kong Ampareen Lyngdoh ka la ong ba “ka sorkar jylla hapoh ka jingïalam ka NPP, ki khlem ïehnoh ïa ki mat jingdawa ka jylla, bad tang namar ba don ki ba wan ban pynkynmaw ba ka sorkar ka la klet ïa kine ki mat kane kam dei ka bym shisha namar na ka liang ka sorkar jylla ka shim khia ban pynurlong ïa kine ki mat” .“Haba ïa dei bad ka jingpynkylla ïa ka khyrnit ba hynñiew ka riti shynshar ka Ri India, ka NPP kum ka sorkar  ka la ïa mynjur lang bad ngi la ïatrei lang ban pynkhlaiñ ïa ki District Council ha ka jylla, da ka ba shong ha ki jingïalang bad  na ka liang ka Parliamentary  Standing Committee ka la rah ïa ka kaiphod sha Parliament bad na ka liang ka Sorkar hi kan bud dien ïa kane ka mat”.“Lada phi mutdur ba tang ba long MP ki lah ban pynurlong ïa ki mat jingdawa ha ka jylla kane ka long kaba bakla hynrei lada phi jied ïa nga kum ka MP na ka liang ka sorkar jylla kan ai bor ïa nga ban ïakren bad ban buddien ïa kane ka mat ym tang ha ka Parliament hynrei wat ha ki ophis sorkar pdeng ruh. Ka kam ram hi jong ki MP ka long ban buddien ïa kine ki mat” ka la bynrap .Halor ka jingkam ba ki nongshong shnong ha ka jylla kim pdiang ïa ka NPP ha khasi bad Jaintia na ka liang ka Kong Ampareen ka la kylli, lada ki paidbah ha ka jylla kim pat pdiang ïa ka NPP kumno ïa ka jylla la ïoh ban shynshar da ka NPP?“Kane ka long ka jingtharai tang jong ki lad pathai khubor ba ki paidbah kim pat pdiang ïa ka NPP ha Khasi Jaintia, namar ba ha ka election kaba dang shu dep ka NPP ka dei ka ba bun tam ki vote bad kaba ïalam ïa ka sorkar ha ka jylla” ka la ong.Halor ka jingshah kynthoh namar ki mokotduma ki ba dang sahteng hapoh ka iingbishar, ka Kong Ampareen ka la ong ba “wat ju kynnoh nongtuh ïano ïano khlem da ïoh ïa ka mohor jong ka ïingbishar, da ka ba pynkylla sha ka mat ban kynthoh, namar nga ju leit sha ka ïingbishar bad nga tip ïa ka jinglong jingman jong ka mokotduma bad ka por hi kan sa batai”.“Phim lah ban shu kynnoh ka juh shi kajuh la katno snem ki la shu thalaiñ sah ïa kane ka mat pyrshah ïa nga bad ngam ju leit sha ki rynsan ïalap election ban pynshai halor kane ka mat hynrei nga leit sha ïing bishar ban ai ka jubab kaba long ka jaka ka ban sngap ïa kane ka mat” ka la bynrap.Ka Kong Ampareen ka la kyntu ïa ki paidbah ba kim dei ban ngeit ïa kine ki jingkynnoh katba ka ïingbishar hi kam pat ai kano kano ka jingbishar ka ba pura.",Wat ju kynthoh nongtuh lada ka ïing bishar kam pat ai mohor: Ampareen,https://kynjatshai.com/sain-pyrthei/wat-ju-kynthoh-nongtuh-lada-ka-iing-bishar-kam-pat-ai-mohor-ampareen/
"Ïa ka jingsam ïa ki khusnam jong kiba jop ïa ka Meghalaya Chemistry Olympiad-2023 (MCO), ba la pyllong da ka Department of Chemistry, University of Science and Technology Meghalaya (USTM) ha NKC Auditorium jong ka USTM myn ha ka Sngi Balang ha kaba u Myntri ki kam ri jingri jingdup jong ka Sorkar Meghalaya, u Bah A.L. Hek u la long u Kongsan.Kiba jop ha ka kyrdan ba nyngkong jong ki lai kynhun ki la ïoh ïa ka khusnam kaba shilak tyngka. U Bah Alexander Laloo Hek u la sam ïa kitei ki khusnam ha ka jingïadonlang jong u Mahbubul Hoque, u Chancellor USTM, u Dr BK Das, Pro Vice-Chancellor, u Prof. Pawan Kumar Agrawal Editor in Chief, Journal of Natural Product Communications bad u Former Scientist CSIR-CMAP, u Dr Sarifuddin Gazi, HoD, Department of Chemistry USTM bad kiwei. Ha kane ka sngi, la sam ruh ïa ka kot lyngkdop  MCO-2024.Haba kren ha katei ka sngi ha kaba la don lang ki samla pule bad ki nonghikai, u Bah A.L. Hek u la ong ba ka USTM ka la lah ban lum lang ïa baroh ki nongwad jingstad kum kawei ka longïing longsem. U la ïathuh ba ka jingpynlong ïa ka jingïakop Chemistry Olympiad ka long kaba donkam namarba kane ka jingkhih ïa ki jingmut jingpyrkhat jong kito kiba dang khie dang san. U Bah A.L. Hek u la pynpaw ruh ïa ka jingsngewnguh jong u ïa ka USTM bad ïa u  Chancellor M Hoque na ka bynta ka jingpynlong ïa kane ka jingjop na ka bynta jong ka thaiñ Shatei Lam Mihngi.Ka Meghalaya Chemistry Olympiad ka dei kawei na ki prokram ba kongsan jong ka Chemistry department jong ka USTM. Ka jingïakhun ïa ka MCO-23 Exanimation la pynlong ha u Naiwieng, 2023 na ka bynta kine ki lai kynhun ha USTM, Shillong College bad Don Bosco College, Tura. Haduh 456 ki la ïa shim bynta ha katei ka Examination na la bynta ka Klass-VIII, Klass-IX bad Klass- XI. Ïa ka 1st prize jong ka Klass-VIII la rah da u Toteilakupar L Buhphang na Ramakrishna Mission HS School, Sohra bad ka Barisha Tiewmon na Synjuk Wahingdoh Secondary School. Ïa ka 2nd prize la rah da ka Divarson Mairangthem jong ka Ramakrishna Mission Higher Secondary School, Sohra bad ka 3rd prize la jop da ka Rinison Swer bad u Sujal Das kiba dei na ka Ramakrishna Mission Higher Secondary School, Sohra.Na ka bynta ka Klass-IX, ka 1st prize ka leit sha ka Suzan Karim, 2nd sha ka Sakchi Gupta bad ka 3Prize sha ka Dedoang R Marak. Kine baroh lai ngut kiba la jop ki dei na Captain Williams School, Tura.Na ka bynta ka Klass-XI, ïa ka 1st prize ka leit sha ka Samaira Mishra na Army Public School, Shillong, 2nd prize ka leit sha Medhavi Kapoor na BSF Senior Secondary School bad 3rd prize sha ka Jahnvi Shukla na Kendriya Vidyalaya (Happy Valley) Shillong. Kiwei ki la ïoh ïa ki consolation prizes.",Sam khusnam ka USTM ïa kiba jop ha ka Meghalaya Chemistry Olympiad-2023,https://kynjatshai.com/khubor-kyllum/sam-khusnam-ka-ustm-ia-kiba-jop-ha-ka-meghalaya-chemistry-olympiad-2023/
"Ka Hynniewtrep Youth Council (HYC) myn ha ka sngi palei, ka la dawa ban pynshitom pyrshah ïa u executive engineer jong ka NEHU, u Jose Cherian, uba la shah kynnoh ha ka CBI na ka bynta ka jingpynkheiñ ïa ki kyndon jong ka tender.Ha ka jingthoh, u education secretary ka HYC, u Enlang Sawian u la ong kumne, “(Ngi) dawa ba ïa ka jingthoh ba shisha, dei ban phah na ka bynta ban eksamin ïa ka Forensic bad ka order pyrshah ïa u Jose Cherian, katba ka mat ba la kdew hangne ka long ha thmit ka ïap ka im. Ha ka por ba pynsah teng ïa katei ka jingkynnoh, la dei ban shah ïa u ba un shimti ïa ka kam hapoh ophis, naba u lah ban pynkiew jingbitar bad pyntieng ïa ki nongtrei ba hapoh jong ophis jong u. U Vice-Chancellor u dei ban sdang shim da ka jingban pynshitom ïa utei u ophisar katkum ka rai ba la dep shim da ka University’s Executive Council.”U la ong ba hadien ba ka CBI ka la kynnoh ïa u Jose Cherian halor ka jingpynkheiñ ïa ki kyndon ba dei halor ka tender, ha kaba u ka shah ban bteng ban leit trei da u Prabha Shankar Shukla, uba dei u Vice-Chancellor jong ka NEHU.“Ha ka jingbym shimkhia na ka liang ka CBI ha ka ban shem ba u Jose Cherian u la pynduh nong ïa katei ka jaka pule, hynrei utei u Vice Chancellor u la i kumba um lah ban bud ïa katei ka rai jong katei ka jaka pule ha ka ban sdang shimkhia ban pynshitom kaba la rai da ka Executive Council jong katei ka jaka pule,” ong u Sawian.U Sawian u la ong ba ka Executive Council hadien ba ka la leit lyngba ka kaiphod jong ka jingtohkit na ka CBI kaba la hukum ïa katei ka jaka pule ban daiñ kuna ïa u Jose Cherian bad ruh, ïa ka kaiphod jong ka University level inquiry committee, kaba la lap ba u Jose u la pynduh nong haduh T. 10 lak ïa katei ka jaka pule, kaba la mynjur da ka Executive Council ba la pynïaid da u Shukla, hynrei tad haduh mynta, ïa ka rai jong ka Council ban ai ïa u da ka chargesheet bad hadien sa weng kam shipor ïa u, tad haduh ba ki jingkynnoh pyrshah ïa u kim pat phla da u vice-chancellor.“Ha ka jingshim ïa ka lad ba biang halor ka jingpulom jong u Vice Chancellor, ha kaba u Jose Cherian u la bteng ban don hapoh ophis bad ha ka jingdon jong u, ka la pynlong ïa ka jingpynduh pyndam ïa ki kot donkam kiba dei bad ki kam shna jingshna,” ong u Sawian.",Dawa ka HYC ban pynshitom pyrshah ïa u engineer jong ka NEHU,https://kynjatshai.com/khubor-kyllum/dawa-ka-hyc-ban-pynshitom-pyrshah-ia-u-engineer-jong-ka-nehu/
"Na ka sor rit na Upper Wadanang kaba don ha West Garo Hills District la paw pyrthei  ka Samla Ringchi K Sangma ka Samla kaba tbit ha ka jingïalehkai ïa lympat ne ka Wrestling. Kane ka Samla ka la pynïasoh bad ka Wrestling Association dang kumba shibnai eiei bad ka dang shu ïoh  jinghikai kaba malu mala tang kumba hynriew sngi eiei. Hynrei kane ka Samla kaba dang 19 snem ka rta ka la lah ban pynpaw ïa ka jingtbit  jong ka ha kane ka Meghalaya Games kaba san da kaba ka jop ïa takma rupa ha ka Free Style Wrestling.Ka Ringchi ka dei ka nongïalehkai  kaba nyngkong eh na ri Lum Garo kaba ïa khun ha kane ka jait jingïalehkai. Haba kren sha ki lad pathai khubor halor kane ka jingjop jong ka, ka Ringchi ka la ong ba ka dang shu pynïasoh bad ka Meghalaya Wrestling Association dang shen bad ka dang ïoh jinghikai dang hynriew sngi.“Nga sngewkmen palat namarba nga dei ka kynthei kaba nyngkong eh na Tura ban ïoh ïa ka takma rupa, nga ai khublei ïa ka sorkar Meghalaya kaba la pynlong ïa ka Meghalaya Games hangne ïa kaba nga la ïoh ïa ka lad ban ïa shim bynta lang, nga ai khublei ïa ka sorkar ba ka la lah ban pynbiang ïa ka bam ka dih kaba biang bad ka jaka sah kaba paka,” ong ka Ringchi.Ka jingjop jong ka Ringchi ha kane ka Meghalaya Games ka dei ka jingaimynsiem ïa ki nongialehkai Wrestling ha West Garo Hills bad ka ri Lum Garo baroh kawei bad kane ka jingjop jong ka kan nang pynshlur shuh shuh  ïa kiwei pat ki nongïalehkai Sports ha ka jylla.”","Wat tang 6 sngi ba ïoh jinghikai, khur takma ka Ringchi K Sangma ha ka jingïalehkai Wrestling",https://kynjatshai.com/khubor-ialehkai/wat-tang-6-sngi-ba-ioh-jinghikai-khur-takma-ka-ringchi-k-sangma-ha-ka-jingialehkai-wrestling/
"Ka jingïakop siat khnam jong ka 5Meghalaya Games kaba la poi sha kaba kut ha ka 20 tarik u Kyllalyngkot 2024 hynne ka sngi ha Monfort Centre for Education School, Danakgre, TuraHa ka jingïakhun final jong ka Indian Round (Team Event) ki kynthei, ka West Khasi Hills District ka la khur ïa ka takma ksiar hadien ba ka la jop ïa ka East Khasi Hills.Ha ka Indian Round (Team Event) ki shynrang, ka South West Khasi Hills District ka la lah ba kan khur ïa ka takma ksiar hadien ba ka la lah ban pynliem noh ïa ka East Khasi Hills.Ha ka Recurve Mixed Team, iïa ka takma ksiar la khur da ka West Jaintia Hills hadien ba ka la jop ïa ka South West Khasi Hills, kaba la khur ïa ka takma rupa.Kumjuh ha ka Indian Round Mixed Team, ka  East Khasi Hills District ka la lah ban khur ïa ka takma ksiar hadien ba ka la jop ïa ka Eastern West Khasi Hills District.Ha kine ki jingïakhun final la wan sakhi lang da u Myntri Rangbah ka Jylla u Conrad K. Sangma, kumjuh u Myntri ka tnat Sports & Youth Affairs u Bah Shakliar Warjri, u MLA ka Jowai Constituency u Bah Wailadmiki Shylla, u Chief Secretary ka Jylla u Bah D.P Wahlang, u DGP ka Jylla u Dr. LR Bishnoi, ki dkhot ka Archery Association of Meghalaya bad kiwei kiwei.","Rah ka WKH, SWKH, WJH & WJH ha ka Archery",https://kynjatshai.com/khubor-ialehkai/rah-ka-wkh-swkh-wjh-wjh-ha-ka-archery/
"Ka Regional Democratic Alliance (RDA) ka synjuk jong ka UDP bad ka HSPDP kan pynlong ïa ka jingïalang ban pynithuh paidbah (official introduction) ïa u kyrtong jong ka RDA na ka bynta ka ilekshon sha ka lok sabha na ka 1 st Shillong (ST) Parliamentary Constituency bad kumjuh ruh ban sdang ïa ka jingïalap election (launching of the campaign) na bynta ka Election MP 2024.Ïa ka jingïalang yn pynlong ha ka 23 tarik Kyllalyngkot, 2024 ha ka ophis jong ka UDP ha Bomflye Road, Laitumkhrah Shillong ha ka por 11baje mynstep. Ka RDA ka khot sngewbha ïa baroh ki MLA & MDC jong ka UDP & HSPDP, ïa baroh ki Dkhot ka sengkmie (Central Body), ïa ki President bad Secretary jong ki District, President bad secretary na ki Circle / Constituency, ïa baroh ki Nongïalam jong ka UDP bad HSPDP bad kumjuh ruh ïa ki dkhot ka Women Wing & Youths Wing jong ka UDP bad HSPDP ban wan sha kane ka jingïalang.",Yn pynlong ka RDA ïa ka jingïalang pynithuh paidbah ïa u kyrtong na ka bynta ka election MP 2024,https://kynjatshai.com/sain-pyrthei/yn-pynlong-ka-rda-ia-ka-jingialang-pynithuh-paidbah-ia-u-kyrtong-na-ka-bynta-ka-election-mp-2024/
"Ka jylla Meghalaya kaba la ïaid lynti mynta la 50 snem, kam pat biang pura ha ka jingpynbiang ïa ki tiar ki tar ïakehkai, lait noh ha Shillong, bad katto katne ki madan lehkai football ha Tura kim pat long kita ki stadium kiba shongdor.Na ka bynta ka sorkar jylla hapoh ka jingïalam u Conrad K. Sangma, ka jingpynlong ïa ka Meghalaya Games ha Tura ka long ka kabu ban pynkiew ïa ka kam lehkai ha ka jylla bad ka jingmut u Conrad ban pynlong ïa ki jingïalehkai Olympic ha ki jaka bapher bapher kiba don ha ka jylla, ka la nang pynskuiñ ïa ki nonglehkai ba watla kim pat lah ban sei ïa ka sap, hynrei ki ïoh ïa ka lad ban ïakhun ym tang ha ka jylla, hynrei wat shabar ka jylla.Ha kine ki sawtylli ki Meghalaya Games ba ladep, la pynlong ha ka nongbah ha kaba ki kam lehkai ki la nangkiew bad wat ki tiar lehkai ki la biang bha, bad kane ka mut ba ka District ka nang bteng ban nang pynbha shuh shuh ïa ki jinglehkai Olympic.Ka bynta kaba 5 jong ka Meghalaya Games ka la long kaba heh bha ïa kaba haduh 23 tylli ki jinglehkai Olympic la pynlong sawdong ka sor Tura bad palat 3000 ngut ki la wan shim bynta, bad haba phai sha ka bynta kaba saw jong ka Meghalaya Games kaba la pynlong ha Shillong, la pynlong 19 tylli ki jinglehkai bad kumba 2500 ngut ki la poi ban shim bynta.Ka jingrah ïa ka Meghalaya Games sha Tura ka la plie ïa ka jingkhang ki kam lehkai bad ka la kyntiew ruh ïa ka kam lehkai ha kane ka jaka kaba dei ka jingkwah bad jingphohsniew jong u Myntri Rangbah ka jylla.Shibun ki jinglehkai kum ka siat khnam, ïa kura bad jingmareh ki kham kiew bha ha ki khynnah lehkai na ri lum Khasi – Jaintia namar ki la biang ka jaka kilan met.Ka jingïakren halor ka Meghalaya Games la ka long ha ki rynsan social media ne ki khubor ka long tang ka jingsngew ki paidbah, hynrei la dei ban ai jingïaroh ïa ki nongpynïaid kiba la kit la bah ïa ka lyngkor ban pyntyllun ïa ki jinglehkai namar ki la beh ha baroh ki 17 tylli ki jaka pynlong jinglehkai bad ai jingtip halor ki jinglong jingman ha ka por kaba biang.Ban tip thikna shuh shuh ïa ka jingïaid beit ïaid ryntih ki jinglehkai, ka la bha shibun ban peit lyngba ki lad pathai khubor, namar ha ki por mynshuwa kam don kano kano ka jingpynbit pynbiang ba pura hynrei mynta, baroh ki la kylla lut bad kaba kylla bha ka long ba ïa ki Medal Tally la pynmih lang tang hadien ki jinglehkai.Ïa ki nonglehkai ba wan na kylleng ka jylla, ki la shah pynbiang nadon shadong ïa ki jingdonkam baroh tang mar ïa poi ha Tura, bad wat ïa ka bam ka dih la pynbiang bha bad kam shym la don kano kano ka jingkynthoh na ki nonglehkai.Ïa ki jinglehkai, la ïohi shisha ba ki kynhun na Khasi – Jaintia ki la wan shakhmat ha kaba ka East Khasi Hills (EKH) ka la wan ha ka kyrdan nyngkong, bad sa ka Ri-Bhoi, West Jaintia Hills bad South West Khasi Hills ha ka kyrdan kaba saw, bud sa ka West Garo Hills, West Khasi Hills, East Jaintia Hills, Eastern West Khasi Hills, North Garo Hills, East Garo Hills South Garo Hill bad ka South West Garo Hills.“Ka jingthmu jong ngi ban pynlong ïa ka Meghalaya Games ha Tura ka la long ba seisoh bad ngi kmen ba palat 3000 ngut ki nongïalehkai kim don kano kano ka jingkhñium ha kine ki hynriew sngi bad ka la long kaba jop. Da kine ki jingseisoh ban wanrah ïa ki tiar ki tar kiba biang, ngi ngeit ba ki rang bad ki thei ïalehkai jong ngi kin kiew sha jrong bad ban khur ïa ki takma kiba bun,” ong u rangïalehkai na Tura, u AM Marak.“Kane ka long ka sien banyngkong ia ka Tura ban pynlong ïa kine ki rynsan ryngkat ki jinglehkai Olympics, bad kum u nongïalehkai, nga lah ban ong ba ka Tura kan sa pynkiew ïa ki riew donsap bad ngi kloi ban pdiang ïa kane. Ngi la don ki tiar ki tar ba biang bad kine hi kin ai mynsiem ïa ki samla ban wan shakhmat ban pyni ïalade ba ki lah shisha ban kiew ha ka kam lehkai. Nga kwah ruh ban ai khublei ïa ka sorkar jylla bad kito kiba trei nadien kiba la lah ban wanrah ïa ka jingjop,” ong u MLA barim u Billykid A Sangma, uba la jop ruh ïa ka jingïakhun Golf  ha kane hi ka rynsan jong ka Meghalaya Games.”","Ka 5th Meghalaya Games ha Tura, ka rynsan na ka bynta ban pynkiew ïa ki kam ïalehkai sport",https://kynjatshai.com/khubor-ialehkai/ka-5th-meghalaya-games-ha-tura-ka-rynsan-na-ka-bynta-ban-pynkiew-ia-ki-kam-ialehkai-sport/
"Ka East Jaintia Hills District ka la bat ïa ka kyrdan ba hakhlieh duh napdeng ki district ha ka jingïakop ñiah Cycle jong ka Meghalaya Games kaba 5 kaba la long ha Tura.Ha kane ka jingïakop kaba la long naduh 17 haduh 19 tarik ha Rongkhon bad Darechikgre, ka EJH ka la la lah ban kan khur haduh 12 tylli ki takma kiba kynthup ïa 5 tylli ki takma ksiar, 4 ki takma rupa bad 3 ki takma rupa.Ka Eastern West Khasi Hills ka la ïoh ba kan khur 7 tylli ki takma, kynthup ïa 3 tylli ki takma ksiar, 3 tylli ki takma rupa lem bad kawei ka takma rnong. a ka kyrdan balai la ïoh ban bat da ka South West Khasi Hills kaba la khur 8 tylli ki takma, kynthup ïa 2 tylli ki takma ksiar, 3 tylli ki takma rupa lem bad 3 tylli ki takma rnong.Ka North Garo bad ka West Garo Hills ki la khur mar kawei ka takma ksiar. Katba ka East Khasi Hills ka la khur 2 tylli ki takma rupa bad 2 tylli ki takma rnong.",Bat ka EJH ïa ka kyrdan ba ha khlieh ha ka ïakop niah Cycle ha Meghalaya Games,https://kynjatshai.com/khubor-ialehkai/bat-ka-ejh-ia-ka-kyrdan-ba-ha-khlieh-ha-ka-iakop-niah-cycle-ha-meghalaya-games/
"Ka Ranikor Area Farmers Association ha ryngkat ki nongrep na ka thaiñ jong ka shnong  Nongnah, Nongïohijngai, Dirang, Mawlangbah, Shnong 18 Mile bad kiwei de ki shnong ba marjan myn ha ka sngi saitjaiñ kata ka 20 tarik u Kyllalyngkot 2024, ka la pynlong ïa ka jingïalang paidbah ha Shnong Phodkroh bad shnong Nongnah South West Khasi Hills District ha kaba ki la shim ïa ka rai ban leit hiar thma noh ban pynïap shi syndon ïa ki Hati khlaw kiba sah la slem ha kine ki thaiñ kaba la pynlong ïa ki nongrep ba kim nud shuh wat tang ban leit lum leit lang ïa ki mar rep ki jingthung jingtep jong ki khamtam ha kine ki sngi ka la dei ka por ban lum ban lang ïa u Synsar, Kwai, Tympew, Sohmarit, ki Kaid, ki Sla Tyrpad, u Phandieng, ha kaba kine ki Hati kiba don ha kine ki thaiñ la kumba ar snem ei ei mynta, ki ju kthong kylla ïa ki briew kaba pynlong ïa ki nongrep haduh ba kim nud shuh ban leit peit ïa ki mar rep ha ki lyngkha jong ki.Haba haba kren u Bah Kermen Ryja ba kum ki nongïalam jong ka Ranikor Area Farmers Association bad ki nongrep halor kane ka bynta ba na ka liang jong ki, ki la dep ban leit ujor sha ki bor sorkar kata sha ka tnad jong ki Wildlife bad ruh ha u Deputy Commissioner South West Khasi Hills District wat la ki la kular ban shim khia halor kane hynrei haduh kine ki sngi ki jingkular ki kut tang ha ka ktien hynrei ka kam pat ngim ïohi haduh mynta, kumta na ka liang ki nongrep bad ka Association ki la shim ïa ka rai mynta ban leit pynïap noh shi syndon ïa kine ki mrad kiba pyndik bad kiba la pynjulor ïa shibun  ki mar rep jong ki ha kaba ka rai ba khadduh ha kane ka sngi na ka liang ki paidbah kila ïa mynjur da kaba rah kti ba kumba kine ki Hati ki la pyntieng pynsmiej da kaba pynjot ruh ïa ki mar rep ym banse ngin hap ban thom wat ïa ka sang ban kput ban leit pynvap noh  ïa kine ki Hati kiba don ha kine ki jaka rep.U la ong shuh shuh ba ha u snem 2023 ka la long shaba palat bad la bunsien ruh ki la ju leit ban ïa kynduh ïa ki bor ba dei peit ba ki dei ban leh ei ei halor kane ka bynta hynrei kaba sngewsih ka long ba kane ka jingleit pynsngew kam shym la urlong satia kumba ki la kular.Namarkata, na ka liang ka Ranikor Area Farmers Association (RAFA) mynta ka sngi ki la shim ïa ka rai ba khadduh la ha kano ka bynta kin leh ïa kita ki Hati khlaw kiba la wan ban pynjot ïa ki mar rep jong ki. U la ong ruh ba ha kiwei pat ki jaka la ju ïohi ba ki bor ba dei peit jong ka tnad Wild Life ki don ka jingkhang pyrshah ban pynïap ïa ki mrad khlaw bad ka don ruh ki aiñ kiba khlaiñ bha kumno ban ïada ïa ki mrad khlaw hynrei lada kine ki mrad khlaw ki pynjot ïa ki mar rep pat kum ki nongrep kim shym la ïohi ïa ki dak ki shin ba ki wan ai ki lad jingïarap kumba ka la jia ha kine ki thaiñ jong ka Nongnah.Ki nongïalam jong ka RAFA ki la ong ruh ba ngi nujor bad ki nongtrei kam sorkar ki lah mo ban leit sha ki lum ban rep kumba leh ki nongrep kiba ju im kyndoi ja kpoh ha ka kam rep kam riang ba ki dei ban shim khia ïa ka kam. Wat ka jingim briew ruh haduh mynta na ka liang ka sorkar kam shym lah ban ai ki lad jingïarap na ka bynta jong ki nongrep kumta ka rai na kane ka jingïalang ka long ba ngin ym shah shuh ïa ka jingwan pynjot jong kita ki mrad khlaw namar ym banse ba lada ki bor sorkar ki phah kem ruh ngin ym salia namar kum ki nongrep ki la ïa kynduh bun bah ki jingeh ba wat tang ban leit rep ruh kim nud shuh bad da ei pat ngin bam bad hato kata ka sorkar ka lah mo ban ai ïa kita ki lad jingïarap ne ai tulop ïa ki nongrep ba ma ki kin shu shong ïing noh? U la buh jingkylli.Hato lada ngim lah shuh ban rep ngi lah mo ban im? Kumta ki la shim ka rai ba khadduh ba kin leit wad bad pynïap duh noh ïa kita ki mrad khlaw kiba wan pynjot ïa mar rep jong ki.Ha katei ka jingïalang la ïoh ruh ïa ka jingkren kiba  kynthup ïa u Bah Kermen Ryja Secretary Ranikor Area FarmersAssociation , u Bah Micheal Lyngdoh,  President, u Bah Apualus D. Sangma bad u Bah  Romoland Paliar ha ryngkat da ka jingsakhi lang ki paidbah nongrep na kane ka thaiñ.",Byrngem pynïap ki nongrep ïa ki Hati khlaw lada ym wan shimti noh ka tnad Wildlife,https://kynjatshai.com/khubor-kyllum/byrngem-pyniap-ki-nongrep-ia-ki-hati-khlaw-lada-ym-wan-shimti-noh-ka-tnad-wildlife/
"Kan dei ka janmiet jong ka jingkmen ka bym lah shu ban batai ïa ka kynhun ïalehkai baroh kawei jong ka Ri-Bhoi District hadien ba ki rang bad ki thei ïalehkai phutbol ki jong ka, ki la lah ban ïoh rah ïa ka nam lahduh ne khur syndon da ka takma ksiar ha ka jingïalehkai jong kiba 18 snem ka rta kynthei bad shynrang.Ha lyndet ka jinglah ban ïoh rah ka kynhun napoh Ri-Bhoi District lah ban ong ba ka dei namar ka jingshim khia bad kitkhlieh lang da baroh katta naduh ki khynnah, ki kmie ki kpa, nangta sa ki skul ba ki khynnah ba ki leit ban pule, ki dkhot Ri Bhoi District Sports Association kaba juh trei borbah ban saiñ dur ne ban pynmih ïa ki khynnah ïalehkai kiba kynsai.Ha ka jingïakhun ïa ka phainal kiba la long ha ka janmiet jong ka sngi Thohdieng jong ka taiew ha P.A Sangma Stadium, Tura, na ka liang jong ki kynthei, ka Ri-Bhoi ka la lah ba kan pynliem noh ïa ka East Khasi Hills lyngba ka tie breaker da 3-2, katba ïa ka takma rnong ne kyrdan kaba lai na kane ka jingïakob ka leit sha ka kynhun ki thei ïalehkai jong ka Eastern West Khasi Hills District hadien ba ki la lah ban pynliem noh lyngba ka tie breaker ïa ka South West Khasi Hills District.Haba phai pat sha ka jingïakhun jong ki samla shynrang, ka kynhun ïalehkai jong ka Ri-Bhoi District ki la lah ban pynliem noh ïa ka West Jaintia Hills District da 1-0 bad ïa kane ka shi kol ba kordor tam ïa ka Ri Bhoi la thep ïa ka da u Riskhem Syiem.Ka East Khasi Hills District mynta ka kynti ka la hun ba kan  bat iïa ka kyrdan kaba lai ne khur da ka takma rnong kaba la wan hadien ba ka la lah ba kan pynliem noh ïa ka West Garo Hills da 3-1.Ha kaba kut jong ka jingïakhun baroh u Freddy Jyrwa ka East Khasi Hills uba la ïoh ban thep 4 kol, u la ïoh ban rah ïa ka nam Top Scorer, katba na ka liang u Kitboklang Buam ka West Jaintia u la ïoh ban rah ïa ka nam Best Goalkeeper, katba u Tiros Kyndait jong ka West Jaintia Hills u la ïoh ban rah ïa ka nam Best Player.Haba phai sha ka liang ki kynthei, ka nam thei ap kol kaba kynsai ne Best Goalkeeper ka leit sha ka Nibari Maring jong ka Ri-Bhoi, kaba la mih paw na ka daw ka jinglah ka jong ka ba kan kyrda (save)  ïa ki artylli ki penalty ha ka por ba la shut ïa ka tie breaker, katba ka Inrilaidor Khongthaw jong ka East Khasi Hills ka la ïoh ba kan khur haduh artylli ki khusnam kaba  kynthup ïa ka nam Top Scorer  hadien ba ka la lah ba kan thep haduh 15 tylli ki kol bad  kumjuh ïa ka nam Player of the Tournament.”",Khur takma ksiar ki rang bad thei jong ka Ri-Bhoi ïa ka jingïalehkai phutbol ha ka Meghalaya Games,https://kynjatshai.com/khubor-ialehkai/khur-takma-ksiar-ki-rang-bad-thei-jong-ka-ri-bhoi-ia-ka-jingialehkai-phutbol-ha-ka-meghalaya-games/
":Ka Apex Council jong ka Meghalaya Cricket Association ka la ai khublei ïa u Lakhan Singh Nahar na ka bynta ka kam jong u ban shimti kum u nongïalehkai cricket jong ka jylla hadien ba utei u nongkawang bol ba stet ne fast bowler u la pynbna ba un shongthait noh na ka jingïalehkai cricket ha kaba kut jong ka samoi.U Lakhan uba la dep ïakhun haduh 17 tylli ki match na ka bynta ka kynhun ba la rangbah jong ka Meghalaya ha ki jingïakhun jong ka BCCI, kaba long ka sien nyngkong ban ïakhun bad ka jylla Mizoram ha u Nailur 2020. U la ïoh haduh 22 tylli ki wicket ha katei ka jingïalehkai.Hashwa ba ka jylla Meghalaya kan long ka dkhot ba pura jong ka BCCI, ka jylla ka la don bynta ha ka cricket napdeng kiwei pat ki kynhun bad ki kynhun ïalehkai. U Lakhan u la dep ïalehkai na ka bynta ka Meghalaya U-19 side ha kum kine ki tournament ha u snem 2016 bad u la dep shah jied kum shi bynta jong ka kynhun ïalehkai bad ïatreilang ne ka joint affiliate bad associate team U-19 ha uto u snem.U Lakhan u la mihkhmat ïa ka jylla ha ka U-23 level kumjuh ruh u long u kongsan ba pawnam ha ka klob cricket ha ka nongbah Shillong ha ki snem ba la dep, lem bad ka jingtrei shitom bad jingkut jingmut na ka bynta ka kynhun, u dei uwei napdeng jong ki para ba ïalehkai lang uba ki paidbah kin sah jingkynmaw.Ka Apex Council jong ka MCA ka la ai khublei ïa u Lakhan halor ka jingshimti jong u ban ïakhun na ka bynta ka kynhun ïalehkai jong ka jylla ha ki bynta bapher bapher ha ki snem ba la dep. “Ngi ai khublei ïa u hadien ka jingshongthait naba un sa shimti ruh kum u coach, nonghikai, umpire, bad kiwei kiwei,” ong ka MCA mynta ka sngi.",Ai khublei ka MCA ïa u Lakhan Singh hadien ba la shongthait kum u fast bowler,https://kynjatshai.com/khubor-ialehkai/ai-khublei-ka-mca-ia-u-lakhan-singh-hadien-ba-la-shongthait-kum-u-fast-bowler/
"Ka Ranikor Beach Festival ba la pynïaid da ka Officer Club ka la kut noh ha ka miet jong ka 20 tarik Kyllalyngkot, 2024, ha kane ka sngi kut jong ka Ranikor Beach Festival la ïa don lang da u Myntri jong ka tnad Tourism, u Bah Paul Lyngdoh, u Myntri jong ka Revenue and Disaster Management jong ka Sorkar Jylla u Bah kyrmen shylla, u MLA ka Ranikor u Bah Pius Marweiñ lem kawei kiwei de ki ophisar sorkar.Kane ka Tamasa lehkmen ka la long kaba ïaid beit ïaid ryntih naduh ka sngi sdang haduh ka sngi kut  nalor ki nongput nong tem bad ki nongrwai la pynshong shit shuh shuh ïa kane ka Ranikor Beach Festival daki jinglehkai bapher bapher kiba napoh ka jylla, bad  ban pynshongshit da ka jingtem DJ kaba na ka ri Russia. Kane ka jingpynlong ïa ka Ranikor Beach Festival ka long ruh kum shibynta ban rakhe lehkmen ïa ka Meghalaya Day jong ka jingdap 52 snem naduh ba la ïoh ïa ka jylla Meghalaya kaba pura.",Ïaid beit ïaid ryntih haduh ba kut ka Ranikor Beach Festival wan sakhi u Bah Paul Lyngdoh,https://kynjatshai.com/khubor-kyllum/iaid-beit-iaid-ryntih-haduh-ba-kut-ka-ranikor-beach-festival-wan-sakhi-u-bah-paul-lyngdoh/
"Ka Jaintia Students’ Union (JSU) myn ha ka sngi saitjaiñ, ka la pynpaw ka jingdiaw halor ka jingpulom jong ka sorkar ban pyn kynthup ïa ka ktien Pnar ne Jaintia ha ka Meghalaya State Anthem kaba la dep pyllait ha ka sngi rakhe ïa ka jingdap 52 snem jong ka jylla.“Ngi diaw ba ka sorkar ha ka jaka ba kan pyn kynthup ïa ka ktien Pnar ne Jaintia, hynrei ka la pynïaid ïew pynban ïa ka ktien phareng ne English ha ka State Anthem. Kane ka la pynmong ïa ki paidbah jong ka ri lum Jaintia,” ong ka kynhun JSU.“Ka sorkar ka dei ban long husiar ba ka jylla Meghalaya ka la ïoh la ka jong ka jylla da kaba phiah ar tylli ki district, kynthup ïa ka United Khasi and Jaintia bad Garo Hills, kaba hap shabar jong ka jylla Assam. Te kumta, ngi dawa jur ïa ka sorkar ba kan shimkhia mar mar ha ka ban pynbiang pynbit lut,” ong ka JSU.Ka la dawa ruh na baroh ki MLA jong ka ri lum Jaintia ba kan pynsngew shaphang ka jingkyrpad jong ki ban pyrshah ïa katei bad pynthikna ba dei ban pyb kynthup ïa ka ktien Jaintia ha ka State Anthem.“Ka sorkar jylla ka dei ban pyn kynthup ïa baroh ki lai tylli ki ktien jong ki ri lum Khasi, Jaintia bad Garo hapoh ka State Anthem ha ka jaka ba kan pynkiew ïa ka ktien phareng,” ong ka JSU.",Diaw ka JSU halor ka jingbym pyn kynthup ïa ka ktien Pnar ha ka State Anthem,https://kynjatshai.com/khubor-kyllum/diaw-ka-jsu-halor-ka-jingbym-pyn-kynthup-ha-ka-state-anthem/
"Ki nongïalam jong ka Voice of People Party (VPP) mynta ka 22 tarik Kyllalyngkot 2024 , ki la shim ïa ka rai ban pynsangeh shwa shipor ïa ka jingïakhih jong ki ban dawa ban thung kam biang ïa ki ophisar ka Meghalaya Lokayukta.Kane ka rai ba la shim da ka VPP ka long hadien ba na ka liang ka ki nongïalam ka VPP ki la ïoh ban ïa kynduh bad ka Myntri ka tnat Aiñ ka Kong Ampareen Lyngdoh bad ïoh ruh ïa ka jingkular ba halor kane ka mat kin ïoh ban ïakren bad u Myntri  rangbah ka jylla u Conrad K Sangma.Ha ka Step jong ka lah sngi u Blei ki nongïalam ka VPP, hapoh ka jingïalam u President, u Bah Ardent Miller Basaiawmoit ki la tur sha Secretariat na ka bynta ban pynbor ïa ka Sorkar ba kan thung kam biang ïa ki lai ngut ki ophisar kiba la shah wengkam ha Lokayukta.Hynrei na ka liang ki bor District bad ki Pulit, ki la pynjur bha ïa ka jingpahara ha ki jaka ba marjan ka Secretariat bad kane ka la pynpulom ïa ka jingthmu ka VPP bad pynlong ïa ki dkhot ka VPP ba kin shong kyllaiñ mongor katto katne por ha Parking Lot jong ka Additional Secretariat.Hadien katto katne por ba ka VPP ka la sdang ïa kane ka jingïakhih na ka liang ka Myntri ka tnad Aiñ ka Kong Ampareen Lyngdoh ka la khot ïa kynduh bad ki nongïalam ka VPP bad hadien kane ka jingïakynduh na ka liang ka VPP ka la mynjur ban pynsangeh shwa shipor  ïa ka jingïakhih.",Halor ka mat Lokayukta: Sangeh shipor ka VPP ïa ka jingiakhih,https://kynjatshai.com/khubor-kyllum/halor-ka-mat-lokayukta-sangeh-shipor-ka-vpp-ia-ka-jingiakhih/
"Ka Smile Train, kaba dei ka kynhun NGO bakhraw tam ha ka pyrthei ba ai jinghikai bad noh synñiang, ha ka jingïatreilang bad ka University of Science and Technology Meghalaya (USTM) na ka bynta ban pynhusiar ïa ki khynnah pule bad ka prokram noh synñiang. Ha katei ka jingïatreilang, la kynthup kumba 2000 ngut ki samla pule hapoh ka jaka pule USTM, lem bad ka jingdon lang ki riewpawkhmat, kynthup ïa u Mahbubul Hoque, Chancellor USTM, Prof GD Sharma, Vice Chancellor USTM bad ki katto katne ki nongmihkhmat jong ka Smile Train, Woodland Hospital, bad ka National Health Mission.Ha katei ka prokram Meghalaya Smiles, la don ki jingpynïa lehkai kum ki quiz bad ki jingïalehkai ba la pynïaid da u RJ Baio na ka Red FM, ka jingrwai Phawar halor ka jingdonkam ka durkhmat ba phuh samrkhie, ka jingak drama bad ka jingpyni paidbah ïa ka phlim ba la dep ïohrah ïa ka khusnam Oscar, ka ‘Smile Pinki.’ La dep wanrah ïa ka kampeiñ noh synñiang, kaba la kyrpad ïa ka kynhun USTM ba kan kyrshan ïa ka Smile Train, lem bad ka jingïashim bynta jong ki samla pule jong ka USTM.U Mahbubul Hoque, u Founder Chancellor, USTM, u la ban jur halor ka jingthmu jong katei ka jaka pule ban kut jingmut halor ka jingban pyn ïapher jingmut hapdeng ki jaitbynriew bad ka jingpyn kynthup lang ha ki kam ki jam, ha kaba u la pynpaw ka jingkyrmen ba katei ka kampeiñ kan sa pynhusiar na ka bynta ka rukom treikam ba kongsan jong ka Smile Train. Katba ka Anjali Katoch, kaba dei ka Head jong ka Communications and Business Development ha ka Smile Train India, ka la ai khublei ïa kane ka jaka pule bad ki samla pule, da kaba pdiang ïa ka jingïahap jingmut bad jingkyrshan na ka bynta ka imlang ka sahlang.Ha India, kumba 35,000 ngut ki khynnah, la kha ïa ki da ka shyntur ba don dak pait man la u snem, kaba long ka jingmad ïa ka jingeh na ka daw jong ka jingbym lah ban phah phah sumar da kaba phah puid bad ka jingsumar ba kyrpang. U Dr. Werlock Kharshiing, uba dei u Partner Surgeon jong ka Smile Train bad Chairman jong ka Woodland Hospital, u la kren shaphang ka jingïadei paralok ba la neh haduh 17 snem, kaba long ka jingthmu ban pynbit pynbiang shuh shuh ïa ka jingpyn husiar bad ban ai ka jingsumar ba jingsumar ba biang na ka bynta ki khynnah ba shitom na ka jingpait doh ka shyntur.Ka kynhun Smile Train ka pynkup bor ïa ki doktor jong ka shnong bad jong ka pyrthei baroh kawei na ka bynta ban tyrwa ïa ka jingpuid ei ïa kiba pait shyntur bad ka jingsumar ba paka. Naduh u snem 2000, ka Smile Train India ka la dep kyrshan haduh 700,000 na ka bynta ban pyn puid ei ïa kiba pait shyntur ha kylleng ka India lyngba ka network ba treikam jong ki 150 tylli tam ki hospital. Na ka bynta ka jingsumar ïa kiba pait shyntur, khnang ban ïoh jingtip ne jingkyrshan, lah ban phone ei ha u don u nombar 1800 103 8301.",Ïatreilang ka Smile Train bad ka USTM na ka bynta ka ka prokram pynhusiar,https://kynjatshai.com/khubor-kyllum/iatreilang-ka-smile-train-bad-ka-ustm-na-ka-bynta-ka-ka-prokram-pynhusiar/
"Hynnin ka jan miet jong ka sngi u Blei myn ha ka 21 tarik Kyllalyngkot 2024, ka Khasi Hills Students Union KSU Mawkyrwat Circle ha ryngkat ka Synjuk Seng Samla Shnong (SSSS) ki la pdiang sngew bha ïa ki samla jong ka District kiba la wan poi na nongbah Tura sha Mawkyrwat na ka bynta ban leit ïa shim bynta haka 5th Meghalaya Games kaba la long ha nongbah Tura ha kaba ka KSU ka la pynpaw ka jingsngew kmen shi kat dei ïa ki rang bad ki thei ïalehkai ba ki la ïalehkai bha ha ki jingïalehkai bapher bapher jong ha kaba ki la ïoh ban khur shibun ki medal, ha kaba ki la ïoh ban khur 16 tylli ki Gold Medal, 18 tylli ki Silvers Medal, bad brown 18 tylli, baroh ki khusnam ki long 52 tylli.Ka KSU bad ka SSSS haba ai jingkren ha kane ka miet ki la ong ba ki la dap da ka jingsngew sarong ïa ki samla jong ka District kiba lah ïoh bun ki Medal ha kane ka kynti kaba mynta ban ïa thew ha ki snem kiba ladep ka jinglehkai bha jong ki samla ka la long ka burom ïa ka dong ka thaiñ baroh kawei.Haba ai jingkren u Bah Moonlyrooi Lyngdoh uba dei u Assistant Secretary jong ka SSSS u la kyntu kynpham ïa ki samla ba kin nang ïai pynkhreh shuh shuh khnang ba ha ka Meghalaya Games ka ban wan kin nangwan rah shuh shuh kham bun shah ban ïa une u snem 2024 bad kyrmen skhem ba kan long ka burom ym tang ïa ki shimet hynrei ïa ka ïing ka sem bad ïa ka District hi baroh kawei.",Pdiang burom ka KSU bad ka SSSS ïa ki samla kiba la wanrah nam bad burom ïa ka District naka 5th Meghalaya Games,https://kynjatshai.com/khubor-kyllum/pdiang-burom-ka-ksu-bad-ka-ssss-ia-ki-samla-kiba-la-wanrah-nam-bad-burom-ia-ka-district-naka-5th-meghalaya-games/
":Ha ka jingrakhe ïa ka jingdap 52 snem jong ka jingïoh ka Meghalaya la ka jong ka jylla, ha kaba u Lat ka jylla, u Phagu Chauhan mynta ka sngi u la plie ïa u dur mot ba thoh ‘Ki Mawbynna” ne ki maw sah nam shabar jong ka phalor Raj Bhavan, Shillong ha ka jingrakhe ïa ka jingdap 150 snem jong ka Raj Bhavan.Ha katei ka jingrakhe, u Lat ka jylla u la plie pyrda ruh ïa ka ïing dieng ba itynnad ba la tei hapoh ka phyllaw phlang jong ka Raj Bhavan, kaba la pyn iphuh iphieng ïa ka Raj Bhavan.Ha katei ka jingplie pyrda, la sakhi da ki heh ophisar bad ki nongtrei jong ka Raj Bhavan ba la lam khmat da u Commissioner bad Secretary jong u Lat, u Dr. B D R Tiwari.La bna kyrteng mynshuwa kum ka Government House, ka Raj Bhavan ka dei kawei na ki ïing ba nyngkong ba la tei ha ka nongbah Shillong. Ka dei ka ïing ba ju pynsah ïa ki ophisar ba kongsan jong u Deputy Commissioner ba peit mynshuwa, u Colonel Henry Stuart Bivar, la tei, shna bad pynitynnad ïa kane ka ïing na ka bynta ban pyni ïa ka jingsynshar jong ka sorkar phareng ne ka British Colonial Rule. Ha u snem 1874, ha ka por ba ka nongbah Shillong ka long ka Headquarter jong ka ïing Bivar ba dei ka jingtei jong ka jylla Assam, ha kaba la shna pynkylla dur ïa ka ïing Bivar ne Bivar house sha ka Chief Commissioner’s Residency.Katei ka Residency, ka la julor noh na ka daw jong ka jingbym lah ban maramot na ka daw jong ka jingkhie u jumai ba jur ha ka nongbhah Shillong ha u snem 1897. Katba ka ïing ba mynta, la dep shna na ka jingsah ki tiar lyngkhot jong katei ka Residency bad la sah briew ha u 1903-04.Ïa ka Government House, la ai kyrteng da ka “Raj Bhavan” ha ka 6 tarik, Nohprah 1951.Hadien ka jingïoh laitluid ka India, kane ka dak jong ka British Raj, ha ka jingpyn kylla dur, ka la long ka dak jong ka jingsynshar paidbah bad naduh katei, ka la long ka jaka sah jing ki Lat jong ka jylla Meghalaya.",Plie u Lat ka jylla ïa u dur mot “Ki Mawbynna” ba la pynïeng shabar ka phalor jong ka Raj Bhavan,https://kynjatshai.com/khubor-kyllum/plie-u-lat-ka-jylla-ia-u-dur-mot-ki-mawbynna-ba-la-pynieng-shabar-ka-phalor-jong-ka-raj-bhavan/
"Palat hajar ngut ki paidbah na kylleng ka jylla myn ha ka 22 tarik Kyllalyngkot 2024, ki la hiar sha ka Them Ri Bhoi na ka bynta ban pdiang burom ïa u nongïalam ka Congress u Rahul Gandhi, uba la wan ban ïuh kjat ha ka jylla Meghalaya na ka bynta ka Bharat Jodo Nyay Yatra.U Rahul Gandhi, myn ha ka sngi nyngkong u la poi ha ka jylla Meghalaya ha ryngkat ka jingsynran lang ki MLA bad ki nongkit kam ka Congress ban rah ïa ka khubor halor ka Bharat Jodo Nyay Yatra, kum shi bynta ban pyrshah ïa ka jingshynshar donbor ka Sorkar BJP ha baroh ki liang.Ka Bharat Jodo Nyay Yatra ha ka jylla hapoh ka jingïalam u Rahul ka la sdang naduh Jorabat da ka jingaiti ïa ki nongïalam ka Congress ïa ka lama ha kti ki nongïalam ka Congress ha ka jylla.Ha kane ka sngi la ïohi ïa ki paidbah kiba la ap bad ïeng ap harud surok  ban ïoh ban peit ïa u Rahul Gandhi bm uba la wan da ka kali naduh Jorabat haduh DTO ophis  Nongpoh.Ynda u la poi ha DTO ophis Nongpoh, u Rahul Gandhi ha ryngkat ki hajar ngut ki paidbah ki la pynlong ïa ka jingïaid kjat haduh ka madan kaba don ha Pahamsyiem Nongpoh bad pynlong ïa ka jingïalang paidbah hakane ka jaka.Haba kren ha kane ka sngi na ka liang u Rahul Gandhi u la pynshai paidbah ïa ka jingthmu jong ka Bharat Jodo Nyan Yatra da kaba kdew ïa ka jingshah ñion beiñ ki pai driewlum ha ki RSS.“Ka sur na ka jylla Meghalaya, Manipur Arunachal Pradesh ym don ba sngap, ka don ka jingshah ñion beiñ ïa ka riti dustur ka rukom im ha ki RSS,” u la ong.U la bynrap, “ïa ka jylla Meghalaya la shynshar na Delhi, ym dei shuh na ka Sorkar jylla bad kane ka dei ka bym lah ban pdiang da lei lei ruh.”U la ong shuh shuh, “ka Ri ka mad ïa ka jingkyrduh ka kam ka jam, ka ba khraw bha haba ïa nujor bad ki 40 snem kiba la dep.”“U Home Minister ka Sorkar pdeng dang shen u la khot ïa ka jylla Meghalaya da ka jylla ba jur tam ka jingbamsap hynrei tang hadien katto katne por ki la mareh ban ïatrei lang bad kane ka Sorkar,” u la ong u Rahul.U la bynrap, “Ha ka jylla Meghalaya phi ïohi bad ïohsngew halor ka jingbamsap la ka dei ha u dewïong, ha ka jingtwa ka tnum ka ïingdorbar bad kiwei kiwei.”U Rahul u la ong ruh ba 22 tylli ki jaitktien ka Sorkar India ka la dep ban kynthup hapoh ka khyrnit ba phra ka Riti shynshar hynrei ïa ka ktien Khasi Garo kim lah.“Ka BJP ka la sdang ban pynjot lut ïa ka riti dustur, ka tynrai ki paid riewlum bad sdang ban knieh wat ïa ka bor ka District Council ruh,” u la bynrap.U Rahul u la ong ba kaei ba ka Congress party ka la leh ban pynkup bor ïa ki nong Meghalaya mynta ka Sorkar BJP ka la pyntlod lut.“Kine kin long ki mat kiba ngan rah ha kane ka Bharat Jodo Nyay Yatra bad ka jingthmu ba kong san ban ïa kren ban sngap bad ban sngewthuh ïa ka jingeh ki khun samla ki nongrep, ban wad ka lad ka lynti, bad ban kham jan bad ki nongshong shnong,” u la ong.Ha kane ka jingïalang ha Nongpoh la ïadonlang u President ka MPCC u Bah Vincent Pala, u nongïalam ka seng Congress u Jairam Ramesh, ki MLA, ki MDC, ki nongkitkam ka seng Congress bad kiwei kiwei.",Ka jingthmu jong ka Bharat Jodo Nyay Yatra ka dei ban sngap bad sngewthuh ïa ka jingeh ki nongshong shnong: Rahul,https://kynjatshai.com/sain-pyrthei/ka-jingthmu-jong-ka-bharat-jodo-nyay-yatra-ka-dei-ban-sngap-bad-sngewthuh-ia-ka-jingeh-ki-nongshong-shnong-rahul/
"Ka seng ka JSU Sengkmie ka la ïa kynduh ïa u Myntri Rangbah ka jylla u Conrad K Sangma bad ïa u Symbud Myntri Rangbah ka jylla u Ma Sniawbhalang Dhar ha ka sngi plie ïa ka Stadium ha Wahiajer bad ka seng ka lah ai da ka dorkhas halor ar tylli ki mat ban pynrung ïa ka thup jingrwai Jaintia hapoh ka Anthem bad ka jingpyrshah ïa ka jingthmu jong ka sorkar ban wanrah ïa ka Railway ha Ri Jaintia.Ka seng ka la pynsngew sha u Myntri Rangbah bad sha u Symbud Myntri Rangbah ba ka Jaintia ka dei ban paw lang ha ka thup State Anthem kat kum ka dorkhas la ong ba ka Jaintia National Dorbar la thaw ïa ka naduh u snem 1900 ban ïakhun ban dawa Hill State ha kitei ki por bad ka lah ong ruh ba ïa ka jylla ruh lah ïoh na ka Assam ha u snem 1972 dei ba lah shim na ar tylli ki District ka Assam ka United Khasi and Jaintia Hills bad ka Garo Hills.Ka seng ka la pynsngew ruh markhmat bad u CM halor ka jingthmu ka sorkar ban wanrah ïa ka Railway, ba ka sorkar da lei lei kam dei ban wan rah shapoh ri lum Jaintia namar ka ktah ïa ka jingbuhai shnong ki mynder namar ïa mynta ka jylla kam don aiñ kaba biang ban pyrkhing ïa ka jingrung kyrthlep ki mynder ri bad ki nongïalam ka seng ki la ong ïa u CM ba dei ban wanrah shuwa ïa ka aiñ ILP bad sa ïa peit pat ïa ka jingpdiang ïa ka railway hapoh ri lum Jaintia.Na ka liang u CM u lah ban khia halor kane ka jingdawa ka seng bad un sa pynsngew lang sha ki para Myntri hapoh ka Cabinet jong u.",Ïa kynduh ka JSU ïa u Myntri Rangbah ka jylla bad Symbud Myntri Rangbah halor ka State Anthem bad ka Railway,https://kynjatshai.com/khubor-kyllum/ia-kynduh-ka-jsu-ia-u-myntri-rangbah-ka-jylla-bad-symbud-myntri-rangbah-halor-ka-state-anthem-bad-ka-railway/
"Ka jingialang ba shi sngi, kumno ban saindur thymmai ban pynkiew ia ka jingthain jain ha ka Dong Shatei Lam Mihngi la pyllong da ka  APJ Abdul Kalam Centre for Policy Research & Analysis, IIM Shillong.Ia kane ka program la kyrshan da ka Development Commissioner (Handloom), Ministry of Textile, Government of India and National Institute of Fashion Technology. Ia kane ka program la plie da u AtulC. Kulkarni, u dkhot jong ka Board of Governors, IIM Shillong, ha kaba la don lang u Prof. D. P. Goyal, Director, IIM, Shillong.Haba kren ha katei ka sngi, u Dr. Sanjeev Ningombam, uba long u Centre Coordinator of theKalam Centre, u la iathuh ba ka jingthmu jong kane ka jingialang ka long ban shim ia ki lad ki lynti ban weng ia ka jingeh jong ki nongthain jain khnang ban kyntiew ia ka ioh ka kot jong ki nongthain jain ha ka Dong Shatei Lam Mihngi. Ha kane ka jingialang la ioh ban iakren shaphang kumno ban pynitynnad shuh ia ki jain thain, la ka long ha ka aiong airup, ohshrong ohshrup, ka jingpyniaid iew ia ki jain bad jingai jingmut markylliang.Ha kane ka jingialang la ioh ban iashim bynta da ki 150 ngut ki nongpule ha kaba ioh ruh ban ai ia ki jingkren da kito kiba la pyntbit ialade ha ka kam thain jain. Ki nongai jingkren ki long ka Lovely Baruah, ka Jesmina Zeliang, ka Mitrani Kakti, u Koijan Mantri, uYangoijam Maxwell, u Zosangliana Hangzo, u James Evantis Dkhar bad C. Lalthlenmawia. Ha kane ka jingialang la ioh ban pynsngew ba ki jain bathain hi da ki trai muluk ki trai jaka ki pynphalang ruh ia ka larity jong kato ka jaitbynriew.La pynsngew ruh ba ka jingpyndonkam ia ki design barim ryngkat bad ki design bathymmai ia ki jain thain hi kan kham pyniaid iew shuh shuh ia kine ki tain. Ka Dong Shatei Lam Mihngi ka don haduh 14.6 lakh unit ha ki san tylli ki jylla.Wat la ki nongshnong jong ka Dong Shatei Lam Mihngi ki long ki briew kiba sngewtynnad ban pyndon kam ia la ki jong ki jain bathain hi, hynrei, ka dang ka jingeh ha kaba pyniaid iew ia ki. La ioh ruh ban iakren ia ka jingdonkam ban don shibun ki Cooperative Society, khnang ba yn lah ban pyniaid iew ia kane ki jait jong ba pynmih ki nongshong shnong jong ka Dong Shatei Lam Mihngi. Ki nongiashim bynta, ka la kular ruh ban ki nang ia trei land hapdeng jong ki ban nang pynkiew shuh ia ka jingpynmih ia ki jain bathain hi na ka Dong Shatei Lam Mihngi.",Pyllong ka Abdul Kalam Centre IIM Shillong ïa ka jingialang thain jaiñ ka Dong Shatei Lam Mihngi,https://kynjatshai.com/khubor-kyllum/pyllong-ka-abdul-kalam-centre-iim-shillong-ia-ka-jingialang-thain-jain-ka-dong-shatei-lam-mihngi/
"U heh shipai ryngkew General Officer Commanding in-Chief jong ka Eastern Army Command, u Lieutenant General R.C. Tiwari, uba dang shuh kiew kyrdan, u la leit jngoh ia u Lat ka Meghalaya u Phagu Chauhan ha Raj Bhavan, Shillong. Ha kane ka jingiakynduh jong ki, ki la ia kren shaphang ka jingshong shngain ha Meghalaya bad ruh ia ka jinglong jingman ha ka Dong Shatei Lam Mihngi",Iakynduh u heh shipai Lt.General R.C. Tiwari ïa u Lat Phagu Tiwari ka Meghalaya,https://kynjatshai.com/khubor-kyllum/iakynduh-u-heh-shipai-lt-general-r-c-tiwari-ia-u-lat-phagu-tiwari-ka-meghalaya/
"Kawei ka jingjia aksiden ha ka shnong Rangblang Sahsniang, South West Khasi Hills district, ha ka 24 tarik, Kyllalyngkot, ka la jia ha ka por 6:00 baje mynstep, ha kaba la lam sha ka jingkhlad jong uwei u briew.Ha katei ka jingjia aksiden, la kynthup kawei ka kali Maruti kaba don u nombar ML 10-7040, ba la niah da uba la khlad noh, u Bah Petar Sohphoh (40 years old), uba dei u nongshong shnong jong ka Thadwang, Pyndengrei, West Khasi Hills.Ha katei ka jingjia, la ong ba katei ka kali ka la kylla khongpong ha surok bad ka la leit hap hapoh ka nala ba don hajan jong katei ka surok, kaba lam sha ka jingmynsaw jong u nongniah ïa katei ka kali bad u la khlad noh hashen ha katei ka jaka.Katba u SI R Rymbai uba la tohkit halor katei ka jingjia, u la pynlong da ka jingtohkit ba bniah bad kyrpad ban rah noh ïa katei ka met sha Civil Hospital, Mawkyrwat, na ka bynta ban eksamin post-mortem. Ki bahaïing ha sem mynta ki dang ap ïa ka kaiphod jong ka post-mortem bad ka jingtohkit ka dang ïaid shakhmat da u SI R Rymbai.","Khlad uwei ha ka jingjia aksiden ha Rangblang Sahsniang, SWKH",https://kynjatshai.com/khubor-kyllum/khlad-uwei-ha-ka-jingjia-aksiden-ha-rangblang-sahsniang-swkh/
":Ha ka jingsngew sarong na ka bynta ka jylla, u nongïalam ba la rangbah jong ka seng BJP bad u Cabinet Minister jong ka Animal Husbandry and Veterinary Department, u Bah Alexander Laloo Hek, u la ïohpdiang da ka khusnam Dadasaheb Phalke. Ïa katei ka khusnam, la aiti da u Myntri ka sorkar pdeng, u Ramdas Athawale ha katei ka jingrakhe ba i shongshit kaba la pynlong ha ka NDMC Auditorium, Jantar Mantar, New Delhi ha ka jingdon lang ki riewpawkhmat ba kongsan.U Bah Hek u la ïohpdiang ïa katei ka khusnam kum u Myntri ba biang bad uba trei mon sngewbha ha ka jingithuh ïa u kum uwei na ki Myntri bym shongthait ban trei shitom na ka bynta ki paidbah jong ka jylla Meghalaya bad ka jingnoh synñiang na ka bynta ka ri baroh kawei.Katei ka khusnam kaba u Bah Hek u la ïohpdiang ka dei na ka daw jong ka kam kaba u la trei met bad mynsiem, ha kaba u Bah A.L. Hek u long uwei na ki Myntri ba biang tam na ka bynta ki paidbah jong ka jylla Meghalaya bad ki nongshong shnong ki lah ban khmih lynti na u na ka bynta ka jinghikai, ka jingïoh jingmut bad kiwei kiwei, kaba long ka sakhi jong ka jingïoh biang sa shisien ban leh bha ïa ki paidbah ha ka kam saiñ hima sima jong u kaba la neh arphew snem mynta. La ithuh ïa u na ka bynta ka jingtrei shitom jong u ha ka ban wanrah ïa ka bha ka miat jong ki paidbah bad ka kam pynroi.Haba la ïoh lad ban kren ïa u Bah Hek, u la ong, “Ka khusnam Dadasaheb Phalke ka long ka burom bakhraw kaba la ktah bad ka pynskhem ïanga ba ngan trei shitom shuh shuh na ka bynta ka jingïoh jingmyntoi ïa jylla bad ka ri.”",Ïohpdiang khusnam u Hek da ka Dadasaheb Phalke ha New Delhi,https://kynjatshai.com/uncategorized/iohpdiang-khusnam-u-hek-da-ka-dadasaheb-phalke-ha-new-delhi/
"Ka ophis jong u Sub-Divisional Officer (Election), Amlarem Sub-Division, Amlarem, mynta ka sngi ka 25 tarik u Kyllalyngkot, 2024, ka la rakhe ïa kahalor ka theme, ha kaba U Dr. Abhiskek Saini, IAS, SDO (Election) u la long u Kongsan ha kane ka programme.Ïa kane ka programme la pynïaid da u u G.L.C Mylliem, MCS, Asst. Commissioner, bad u la ai ruh ïa ka jingkren pdiang bad jingaikhublei ïa baroh kiba ïa don lang ha kane ka prokram.Ha kaba sdang jong ka prokram la ai jingkren da u u M. Sangma, BLO supervisor. Ha ka jingkren jong u, u la ong  ba u kum ki BLOs ki la pyrshang katba lah ban leit sha ki shnong bad ki ïing ki sem jong ki nongthep vote ban pynsngewthuh ïa ki shaphang ka jingthep vote bad ka rukom thep vote khamtam ïa kito kiba dang thymmai. La ai jinghikai bad pynshai shaphang ka EVM machines bad shaphang ka “Vote from Home”. U la kyntu ïa ki rangbah shnong, ki rangbah niam ba kim dei ban leh shongshit ne ïashah liang ha ka por Election namar kane kan ktah ïa ka shongsuk shongsaiñ ha ki shnong ki thaw.U Luckystar Pamthied, u President of Association of Challenged People, Amlarem Block, u la ai jingkren ha kaba u la ïaroh bad ai khublei ïa ka Sorkar ïa ka jinghikai ba ka la ai na ka bynta ki ba duna ka dkhot met da kaba wanrah ïa ka “Vote from Home” kaba la ïarap bad pynlah ïa ki ba kin pyndep ïa ka hok ban vote bad ban jied ïa ki nongmihkhmat.U Kongsan ha ba ai jingkren u la ai khublei “National Voters Day” ïa baroh. U la ong ruh ba la rakhe ïa kane ka sngi manla u snem kum ka Foundation Day jong ka Election Commission. U la kyntu ïa baroh ki nongshong shnong kiba la dap 18 snem shaneng ba kin kheiñ kordor ïa ka vote jong ki la ha kano kano ka niam ka jait ka rukom im ne ka ktien ba ki don. U la kyntu ban vote katkum ka jingsngewthuh bad ka mon la jong bad ym dei ban ngop ha ka jingkren pynbieit jong kiwei. U la kyntu ba dei ban don ka mynsiem ban ïarap ban pynsngewthuh lem ïa kiwei ki bymsngew thuh khamtam ïa kito ki bym lah ban leit sha ki jaka thep vote, namar mynta ka sorkar ka la pynbiang ïa ki machines ba kin lah ban thep vote na ïing.Ha kane ka prokram la sam ïa ki EPIC sha ki nongthep vote kiba thymmai, la pule ïa ka Voters Pledge ha ka jingïalam ka F.M. War, ASE. La pynkup burom ïa ki BLO u  Dapki Shylla, BLO-4-Iongnoh, u Savio Myrchiang, 21-Amlarem A bad u Jacinthson Passah, 23-Pdengkarong, na ka bynta ka jingtrei shitom jong ki.La sam ruh ïa ki khusnam sha ki nongjop ha ka Painting Competition ba la long ha ka 23tarik Kyllalyngkot, 2024 bad ïa ka Run For Democracy kaba la long ha ka 24 tarik Kyllalyngkot, 2024.La pynkut ïa ka jingïalang da kaba u J. Tongper u la ai ïa ka jingkren khublei.","Rakhe ka ophis u SDO, Amlarem Sub-Division ïa ka “14th National Voters Day”",https://kynjatshai.com/khubor-kyllum/rakhe-ka-ophis-u-sdo-amlarem-sub-division-ia-ka-14th-national-voters-day/
"U Samla Bisharlang Pyngrope na ka shnong Mawlyngngad kaba hap hapoh ka East Khasi Hills District bad u ba la trei teng kum u Principal jong ka T.M.T Higher Secondary School bad uba trei mynta ha St. Michael’s Higher Secondary School, Umsning, u Convenor jong ka jylla Meghalaya ha ka kynhun jong ka All India Education Forum (AIEF) bad u ba bat ruh kum u General Secretary jong ka Mawlyngngad Sports Social and Cultural Club u la shah thung kum u Secretary  jong ka phutbol jong ka jylla ha ka Talent Search Sports Development Association, India ban ïatrei lang bad kane ka kynhun ha kaban wad bad kyntiew ïa ki rang ialehkai naduh ki rta ba dang rit kiba tbit bad kiba don ka sap ka phong ha ka liang ka phutbol. Їa kane la pynbna paidbah da ka Director jong ka TSSDA, India, ka Nidhi Kumari ha ka 29tarik u Nohprah 2023.U Samla Bisharlang Pyngrope u dei ruh u nonghikai u ba la ïoh pdiang ïa ka Bharat Shiksha Ratan Award ha u snem 2014, District Teacher’s Award 2015 na ka tnat jong ka pule puthi, ka sorkar Nagaland, Indira Gandhi Priyadarshini Award 2015, Best Indian Educationist Award 2016 bad State Level Teacher’s Award 2016 na ka tnat jong ka pule puthi, ka sorkar Nagaland. Nalor ka kam hikai u dei ruh u briew u ba la ïarap shibun ïa ki samla jong ka jylla jong ngi ha ka ban kyntiew ïa ka sap ka phong ka jong ki ha ka phutbol. U dei u briew u ba ju kyrshan khamtam ïa ki rang ïalehkai kiba ju wan na ka long ïing long sem kaba duk. Bun na ki rang ïalehkai kiba u ju kyrshan ki la sdang ban paw. U dei ruh u nongpeit jong ka Stadium FC Bangalore, Shillong Centre ïa kaba un sa plie shen hangne ha Nongbah Shillong.","Shah thung u Samla Bisharlang Pyngrope kum u Secretary jong ka Phutbol ha ka Talent Search Sports Development Association, India",https://kynjatshai.com/khubor-ialehkai/shah-thung-u-samla-bisharlang-pyngrope-kum-u-secretary-jong-ka-phutbol-ha-ka-talent-search-sports-development-association-india/
"Ban kynmaw burom ia ka jingdap 127 snem ia ka sngi kha jong u nongialeh laitluid jong ka ri India, u Netaji Subhas Chandra Bose bad tip ruh kum “Ka Sngi Jong ka Jingshlur”, u Lat ka Meghalaya, u Phagu Chauhan u la pyndonburom ia u Netaji Subash Chandra Bose da kaba pyndeng syntiew ia ka dur jong u ha Raj Bhavan ha Shillong. Ki ophisar ryngkat bad nongtrei Sorkar jong ka Raj Bhavan ki la ia don lang ban pyniphuh iphieng ia katei ka sngi.",Kynmaw burom ka Raj Bhavan Shillong ïa lyngkhuh sngi kha u Netaji Subhas Chandra Bose,https://kynjatshai.com/khubor-kyllum/kynmaw-burom-ka-raj-bhavan-shillong-ia-lyngkhuh-sngi-kha-u-netaji-subhas-chandra-bose/
"Ka Mawkyrwat Arm Wrestling Association (MAWA), South West Khasi Hills District ryngkat ka jingïatreilang bad ka ophis jong u District Sports Officer, South West Khasi Hills District myn ha ka 29 tarik u Nohprah, 2023 ki la pynlong ïa ka jingïakop ïa-khun kti kaba nyngkong hapoh ka South West Khasi Hills District  ïa kaba la tip kum ka “1st Mawkyrwat Arm Wrestling Championship 2023” ha kaba ki la phiah ha ki ar tylli ki bynta kata na ka bynta ka Armature bad ki Pro Category ha  kaba ki la pynlong hapoh jong ka Dorbar Hall Mawkyrwat.Ïa kane ka lympung ïa khun kti la ïasnohktilang ruh da ka Meghalaya Arm Wrestling Association (MAWA) ba la bei tyngka da ka Directorate of Sports and Youths Affairs, Meghalaya, Shillong ha kaba ki la don kumba 77 ngut kiba la ïa shimbynta kiba  kynthup ïa ki shynrang bad ki kynthei.Ha kane ka sngi la long kongsan da u Bah Junestar Kharbani, President jong ka Meghalaya Arm Wrestling Association (MAWA) ryngkat ka jingïadonlang ki nongshah khot sngewbha kata u Bah Robertjune Kharjahrin uwei na ki riew rangbah ka dong ka thaiñ, ki nongkitkam ka Seng Samla Shnong Mawkyrwat ryngkat baroh ki nongwan ïashim bynta.Ki nongjop ha kane ka lympung ïalehkai ia Khun kti ki long: – Men’s Amateur 50-60 Kg la ïoh u Dapkmenlang Lyngdoh. 60-70 kg la ïoh rah da u Jymmyson Marweiñ, 70 – 80 kg la ïoh rah da u Baniaineh Mawlieh bad 80 kg shajrong la ïoh da u Mebanson Sangma bad na ka liang ki kynthei Amateur 55 kg la ïoh nam lahduh da ka kong Pyndaplin Shabong bad 55 kg shajrong la ïoh da ka Kong Kiewdorlin Nongrum na ka bynta ki Women Pro 55 kg la ïoh da ka Kong Airikmenlang Shabong bad na ka bynta 55 kg shajrong la ïoh da ka Wandalin Syiemiong.Na ka bynta ki Mens Pro 70 kg la ïoh nam lah duh da u Pyrkhatlang Mylliem Umlong,70 kg shajrong la ïoh da u Alansun Marbaniang bad na ka bynta ka Champions of Champions Amateur jong ki kynthei la ïoh rah da ka Kong Kiewdorlin Marweiñ bad na ka bynta ka Champions of Champions Pro jong ki shynrang  la ïoh da u Alansun Marbaniang bad jong ki kynthei ka Kong Wandalin Syiemiong.U Bah Junestar Kharbani haba kren kum u kongsan u la ai ka jingkitbok kitrwiang ïa ki samla na kane ka dong ka thaiñ Mawkyrwat ba kin ym kut tang ha kum kine ki rynsan hynrei kin nangkiew haduh ha ki State Level bad ruh ha ki National bad International Level bad ka burom kan leit ym tang ha ki hynrei kan wanrah ïa ka burom ha ka dong ka thaiñ bad ïa ka Ri khasi hi baroh kawei.Shuh shuh u la ong ruh ban ïoh ïa ka nam bad ka burom ngi donkam ban trei shitom ban don ka mynsiem ban buh ïa ka thong sha khmat watla shibun ki jingeh kin don hynrei lada ngi thrang bad ïai minot ha kawei ka sngi ngin ïoh kheit ïa u soh u ba thiang ban kynjoh ha kliar ka nam bad ka burom.Ha kane ka sngi la ïoh ruh ban ai sngewbha ïa u samla Aiboklang P. Wanniang uba la mihkhmat ïa ka Ri India ha ka 44th World Arm-Wrestling Championship 2023 bad uba la poi ha ka kyrdan kaba 11 napdeng kiba 60kg Category.","Ha ka sien ba nyngkong pynlong ka MAWA ïa ka Arm Wrestling Championship 2023 ha Mawkyrwat, SWKHD",https://kynjatshai.com/khubor-ialehkai/ha-ka-sien-ba-nyngkong-pynlong-ka-mawa-ia-ka-arm-wrestling-championship-2023-ha-mawkyrwat-swkhd/
"Ki Samla pule kiba don hapoh ka lama jong ka North Eastern Hills University Student Union (NEHUSU), ha ryngkat ki dkhot ka Hynniewtrep Youth Council (HYC) mynta ka 3 tarik Kyllalyngkot 2024, ki la pynlong da ka jingïakhih ha khmat ka Meghalaya Board of School Education (MBOSE) ban pynsngew sha ka Sorkar jylla ba kan pynlait noh ïa ka Scholarship kaba dang sah teng jong ki samla pule ha ka jylla.Haba kren sha ki lad pathai khubor u Samla Banpynbiang Riang, u General Secretary ka NEHUSU u la ïathuh ba kane ka jingïalang mynta ka sngi ka long ban pynsngew sha ka Sorkar halor ka jingpynslem ban pynlait ïa ka Scholarship ki samla pule jong u snem 2023.“Ka Scholarships hi ka dei ka bhah jong ki samla pule, kane ka jingiarap pisa ki samla pule ki ïoh ban siew ïa ka bai klas ka bai hostel bad kiwei kiwei hynrei na ka jingpynslem ka Sorkar ki samla pule ki mad ïa ka jingeh ka ba khraw” u la ong.U la bynrap ba na ka liang ka NEHUSU kan ai por 10 sngi sha ka sorkar ba kan pynlait noh ïa ka Scholarship jong baroh ki samla pule lem kumta ki samla pule kin pynkhreh da ka jingïakhih kaba tyngeh ban ïoh ïa la ka hok.“Hadien ka 10 sngi lada ka sorkar kan dang pynslem ban pynlait noh ïa ka Scholarship ki samla pule, ka NEHUSU kan lum ïa ki samla pule bad kan sdang da ka jingïakhih ba tyngeh pyrshah ïa ka sorkar,” u la ong.Na ka liang u Samla Mandor Diengdoh Swer, u la ong ba kumba ka long mynta hi ka Sorkar ka la shu pynleit jingmut tang ha ki tamasa bad leh matlah ïa ki jingeh ki samla pule ha ka jylla.“Ka jingleh jong ka Sorkar ban pynleit jingmut tang sha ki tamasa ka la pynlong ïa ka jylla ba kan wan ha ka kyrdan ba khatduh eh ha ka pule puthi bad duh noh ïa ka nam kum ka Education Hub bad la tip tang kum ka Festival Hub bad ka long ka jingleh raiñ ba ki nonghikai bad ki samla pule kin hap mih madan tang ban ïoh ïa la ka jong ka hok,” u la ong.Haba kren sha ki lad pathai khubor u Bah Roykupar Synrem, u President  ka HYC u la ong ba kane ka jingwan jong ka HYC ban kyrshan ïa ka NEHUSU ka long ban kyntu sha ka sorkar ba kadei ban pynlait noh ïa ka Scholarship ki samla pule. Ka Sorkar jylla kam dei ban ap ïa ka pisa ba kan wan na ka Sorkar pdeng hynrei ka la dei ban wad shwa da ki lad ki lynti ban pynbiang shwa ïa ki khun samla .Ka HYC kan snohkti bad kan ai ka jingkyrshan ba pura sha ki samla pule ha man ka lynti ba kin shim khnang ba kin ïoh ïa ka hok jong ki.","Shiphew sngi aipor ban pynlait ïa ka Scholarship, lem kumta da ka jingïakhih ba tyngeh byrngem ki samla pule",https://kynjatshai.com/khubor-kyllum/shiphew-sngi-aipor-ban-pynlait-ia-ka-scholarship-lem-kumta-da-ka-jingiakhih-ba-tyngeh-byrngem-ki-samla-pule/
"U Myntri sorkar bad nongkren jong ka sorkar, u Bah Paul Lyngdoh myn ha ka sngi balang, u la ong ba ka sorkar kam shym la peit dur ïa ka seng Hynniewtrep National Liberation Council (HNLC) kum ka “nongshun.” Katba ka jingkren jong u ka long ha ka jingjubab jong u ha kaba ïadei bad ka jingpynbiang pahara na ka bynta ka sngi rakhe ïa ka Republic Day, khamtam ha kaba ïadei bad ka rai ba dang shen jong ka seng HNLC ban weng ka jingïakren ïasuk bad ka sorkar.Kaba bud da ka jingïalang ki Myntri sorkar kaba la dep pdiang ban kren ha ka sngi Republic Day, u Lyngdoh u la dep pyntip sha ki nongthoh kot khubor ba yn sa pynbiang ka jingap pahara katkum ki kyndon. U la pynthikna ba ka jinglong jingman jong ka aiñ bad ka hukum hapoh ka jylla ka long kaba la i hun jrut bad ba suk, kaba lah ban kdew ba ym donkam sa kiwei pat ki kyndon.U Lyngdoh u la ong ruh ba u Myntri rangbah ka jylla Meghalaya, u Conrad K Sangma bad u Symbud Myntri, u Prestone Tynsong, uba dei peit ïa ka kam poh ïing, ki la ai dak ai shin ba ka jingïakren bad ka seng HNLC ka dang plie. U la ong kumne, “Ki jingkhang ki dang plie na ka bynta ka jingïakren bad ka HNLC, bad kata ruh, yn sa pyntip ryntih ha ka sngi ba ai jingkren ha ka Republic Day.”Haba la kylli shaphang ka jingpeit jong ka sorkar ïa ka kynhun HNLC, u Lyngdoh u la ong, “Ngim shym la peit khmat ïa ka HNLC kum ka seng nongshun jong ngi ne ki paidbah kiba ngi hap ban husiar, kaba la long ka daw bah ba balei ngin sa ong ba ka jingkhang ka plie lad na ka bynta jong ki ban ïakren bad kan sa jia kumta kumba long, ha ka jingshisha ngin sa pyntip ha ka sngi rakhe ïa ka Republic Day.”","Ym dei ban peit khmat ïa ka HNLC kum ka nongshun, ka jingïakren ka dang plie lad: Paul Lyngdoh",https://kynjatshai.com/khubor-kyllum/ym-dei-ban-peit-khmat-ia-ka-hnlc-kum-ka-nongshun-ka-jingiakren-ka-dang-plie-lad-paul-lyngdoh/
"Ka Parish Nativity of Our Lord Mawkyrwat myn ha ka sngi u Blei ka 31 tarik u Nohprah 2023, ka la ïoh ban pynkut noh ïa ka jingrakhe ïa ka Jubili ksiar ne ka Golden Jubilee jong ka ha kaba ha kane ka sngi la ïoh ruh ban pynkyntang Lyngdoh Sohblei ruh ïa ki ar ngut ki Dikon da u Most. Rev Wilbert Marweiñ D.D, u Bishop jong ka Nongstoiñ Diocese. Kata u Dikon Marshall Wahlang na Mawkyrwat Parish bad ïa u Dikon Phrangsngi Lyngkhoi na Rangblang Parish.Ha kane ka sngi kut jong ka Jubili Ksiar  da ki hajar ngut ki paid riewngiet ka balang ki la wan ban sakhi ïa kane ka sngi bakhraw.Haba kren ha kane ka sngi u Bishop Wilbert Marweiñ D.D, u Bishop jong ka Nongstoiñ Diocese u la  pynpaw ïa ka jingsngewkmen ban ïohi ba ka Parish ha kine ki sngi ba mynta  ka la kiew shi bun ki bynta khamtam ha ka jingim  mynsiem. U la ong ruh ba kum ki paid riewngiet ki don kam ban peit sha khmat khamtam mynta u snem jong ka jingpynkut ïa ka Jubili ksiar jong ka Parish da kaba  ngim dei ban klet ïa kaei kaba ngi la ïaid lynti hynrei mynta ka la dei ka por ba ngin ïaid bad peit sha khmat, mynta ka sngi bad ha ki sngi ki ban wan, kumno ngin leh ban pynkhlain ïa ka jingim mynsiem ban shakri bad ban ai nguh ïa u Blei trai kynrad.Haba kren halor ka jinglong Lyngdoh Sohblei u Bishop Marwein u la ong ïa ki Lyngdoh bad ki riewniam la jied ban long ki nong duwai, kane ka dei ka kamram kaba nyngkong eh jong ki riewniam, man ka sngi ki pyndep ïa ki jingduwai na ka bynta ki paid jong u Blei. La jied ïa ki ban long ki Nongïalam, kynmaw ba phi la poi ha ka duwan ban long ki nongïalap, la jied ïa phi ban leit ïalap, ban pynbna ïa ka khubor jong ka jingpynim. Ha ka ktien jong u Blei don ka jingim bymjukut, u Blei u la khot ïa ngi ban long ki nongïalap naduh ba ngi ïoh ïa ka Baptisma hynrei kyrpang ïa ki Lyngdoh bad ki riewniam.La jied ïa ki riewniam ban long ki nonghikai, ym dei ban hikai tang ha skul hynrei ki long ki nonghikai ha ka lynti ka hok la sot bad ïalam ïa ki briew sha u Blei.Ha kane ka sngi la pynhiar ïa ka Lama Jubili da u Bishop Marwein kum ka dak ba la pynkut noh ïa ka Jubili ksiar jong ka Parish bad ruh pyllait ïa ka Souvenir jong ka lynti ïaid jong ka Parish ha kine ki san phew snem ba la dep.","Rakhe ka Parish Nativity of Our Lord Mawkyrwat ïa ka Golden Jubilee, pynkyntang ïa ar ngut ki Lyngdoh Sohblei",https://kynjatshai.com/khubor-kyllum/rakhe-ka-parish-nativity-of-our-lord-mawkyrwat-ia-ka-golden-jubilee-pynkyntang-ia-ar-ngut-ki-lyngdoh-sohblei/
"Ka Hynniewtrep National Liberation Council ka la pynbna ba ka la shim ïa ka rai ban weng noh ïa ka jingïakren ïasuk bad ka sorkar pdeng bad kumjuh ruh na ka sorkar jylla.Kane ka seng ka la ong ba ka jingweng noh ïa ka jingïakren ïasuk ka long na kadaw jong ka jingbym shim khia jong ka sorkar ïa ki jingdawa jong ka, kiba kynthup ïa ka jingweng noh ïa ka jingkheiñ be-aiñ ïa ka HNLC, ka jingweng noh ïa ki jingmudui pyrshah ïa ki nongïalam bad ki dkhot jong ka seng, ka jingshah ïa ka jingwan ki nongïalam, ka jingthung ïa u nongmihkhmat ha kane ka jingïakren ïasuk bad ki jingpyllait noh ïa ki dkhot jong ka HNLC kiba la shah kem bad shah set byndi.Ka HNLC ka la pynpaw ïa ka jingsngewsih kthang halor ka jingbym leh eiei jong ka Sorkar halor kitei ki mat jingdawa jong ka seng. Ka seng ka la ong ruh kan ym lah ban shim ïa ka jingkitkhlieh lada ka Sorkar kam plie ïa kita ki lad ki lynti kiba lah ban wanrah ïa ka jingsuk.Ka seng ka la pynpaw ruh ïa ka jingsngewnguh jong ka ïa ki ksiang jong ka seng, ki seng bhalang bad ïa ki nongkyrshan. Hynrei, ka bynñiaw pat ïa ka jingbym lah jong ka sorkar ban pdiang ïa kitei ki mat jingdawa jong ka seng.Na ka liang u General Secretary jong ka HNLC, u Bah Sainkupar Nongtraw, u la ong ba lada ka Sorkar kam sngap ïa ka sur jong ka seng, ki kam pyntriem kin sa long kiba yn ym lah ban kiar.",Weng noh ka HNLC ïa ka jingïakren ïasuk bad ka sorkar da kaba kdew ïa ki jingbymbiang ka sorkar,https://kynjatshai.com/khubor-kyllum/weng-noh-ka-hnlc-ia-ka-jingiakren-iasuk-bad-ka-sorkar-da-kaba-kdew-ia-ki-jingbymbiang-ka-sorkar/
Ka Seng Ri Khasi Sepngi Federation (RKSF) ha ryngkat ki nongïalam Shnong jong ka thaiñ Rambrai mynta ka sngi kila leit ban jurip ïa ka jingpyntrei ïa ka surok PMGSY na Mawrang haduh Rambraibah hadien ka jingïoh pdiang ïa ka jingujor na ki paidbah nongshong shnong.Ha kane ka jingjurip ka Seng ka la lap ba ka jingpyntrei ïa katei ka surok ka long kaba torti bha bad na ka liang jong ka Seng ka la kynnoh ruh ba kadei ka jingpyntrei torti da u kontraktor u ba pyntrei ïa katei ka surok kata naduh ka jingsiang ïa ka rong kam long katkum ka Detail Project Report (DPR) bad ka Seng ka la lap ruh ba don ki bynta jong ka surok ba dang shu sdang siang rong ha kine ki khyndiat sngi kala lah da khoh bad pra noh.U Bah Mawkordor Kharsyiemlieh uba dei u President ka RKSF u la dawa na u kontraktor ba u dei ban trei bha bad siang bha ïa katei ka surok lem kumta ka Seng kan hap ban shim da kiwei pat ki sienjam kiba kham tyngeh bad u la ïakren ruh bad u Executive Engineer (EE) ka tnad PWD halor katei ka bynta ha kaba na ka liang jong u EE u la kular ban shim khia bad ban sa phah ïa u SDO ban leit jurip ïa katei ka surok.,Ha ka jingjurip lap ka RKSF ba trei torti u kontraktor ïa ka surok PMGSY na Mawrang sha Rambraibah,https://kynjatshai.com/khubor-kyllum/ha-ka-jingjurip-lap-ka-rksf-ba-trei-torti-u-kontraktor-ia-ka-surok-pmgsy-na-mawrang-sha-rambraibah/
"Ka Khasi Students’ Union (KSU) Nongmynsong Unit mynta ka 3tarik, Kyllalyngkot 2024, ka la ïoh ban sam jingïarap sha ki katto katne ki longïing hapoh ka shnong da ki Kymbor Syaid bad kiwei ki tiar donkam.Ha shwa ban sam ïa kitei ki jingïarap ka KSU ka lah ïoh shuwa ban pynlong ïa ki jingïalang ba lyngkot kaba la pynlong hapoh ka ïing Dorbar Shnong Nongmynsong, Shillong ha ka jingïadon ryngkat lang u Rangbah Shnong u Bah Phrang Warjri bad u Secretary Shnong barim u Bah Ananias Nongdhar, ki nongïalam ka KSU Sengkmie kiba kynthup naduh u Samla Cleanstar Shabong bad u Samla Eddie Malniang ki Asst. Organising Secretary, u Samla Alerick Khajana  u Asst. Office Secretary  bad u Samla Sonstar Nongkhlaw u President ka KSU Shillong Mihngi Circle bad kiwei ki dkhot na ki Unit bad ki Circle.",Da ki spah tylli ki longïing sam jingïarap ka KSU Nongmynsong Unit,https://kynjatshai.com/khubor-kyllum/da-ki-spah-tylli-ki-longiing-sam-jingiarap-ka-ksu-nongmynsong-unit/
"U snem 2023 u la wan bad shen shen u la leit noh. Mynta ngi la ïoh pat ïa u snem 2024. U snem 2023 na ka bynta jong ki babun, u lah ban long u snem uba ïaid sted haduh katta katta. Hynrei, na ka bynta jong kiwei, u lah ban long u snem uba suki haduh katta katta. Haba don hapdeng jong ka jingbit jingbiang, haba don hapdeng jong ka jingkyrhai ka jingpahuh, haba don hapdeng ka spah ka phew, haba don hapdeng ka jingshait jingkhlaiñ bad haba don hapdeng ka jingkmen ka jingsngew ka jingsngewbha ka por ka ïaid sted haduh katta katta. Hynrei, lada kiei kiei, ki long da kumwei pat, ka por ka neh hajuh. Lada u briew um don hapdeng ka jingpang ka jingshitom, lada u don hapdeng ka jingduk bad jingkyrduh, ka por na ka bynta jong u kam ïaid bad ka neh hajuh.Ka jingïaid sted bad jingïaid suki jong ka por, ka shong ha ka jingïohmad jong u briew shimet. Lada u snem 2023, u long uba sted lane uba suki, mynta u la leit shaba sep ka sngi bad um wan phai shuh. Ka snem 2023, kan sa shu long tang ka history ne ki jingsah jingkynmaw.Bun napdeng jong ngi, haba wan u snem thymmai, ngi shim ia ki jingkular bad jingrai kut ba ngin pyndep bad ban leh bun kiei kiei ha une u smen thymmai. Hynrei, tang hadien katto katne bnai ngi klet noh ïa ki. Haba ngim lah ban pynurlong ïa kita ki jingkular bad jingrai kut ki jong ngi, kane ka pyllong ïa ngi ba ngin duh jingkyrmen ha ka jingim ka jong ngi. Ngi poi sha ka jingsngewraitoi bad jingim rit mynsiew haduh ba ngim lah shuh ban khie khlieh ban leh ïa kiei kiei kiba myntoi ïalade bad ïa ka imlang sahlang. Lada kit ki jingrai kut ki jong ngi ki long kiba ngim lah ban pynurlong, ka bha ba ngim ym buh ïa ki ha ki jingmut jingpyrkhat ki jong ngi.Ki ‘riewstad kiba pynlong ïa ki jingwad bniah bad ki jinglum jingtip jong ki, ki la lap ba ki babun kim lah ban pynurlong ïa kita ki jingrai kut ki jong ngi. Lada ka jingim ka long ha kane ka rukom, ka bha ba ngin shim tang katto katne tylli ki kiba ngi lah ban pyntrei kam. Ha kaba jaka ba ngin kren sniew kren siat ïa kiwei, ngin pyrshang ban kren noh ïa ki jingbha ki jong ki. Lehse, ki don don ki ban ong, mynta, ka snem ngan ym pyndonkam mobile shuh. Kane ka mobile, ka long ka sniew na ka bynta jong nga. Kane ka mobile ka long kaba ktah ïa ka thiah ka dem bad ïa ka jingkoit jingkhiah ka jong nga. Ka jingrai kut kaba kum kane ka long kaba ym lah ban long. Ki don ki briew kiba ym lah ban im wat tang shi khyllipmat khlem ka mobile. Kiba kum kine ki jait briew kin ym lah ban pyntrei kam ïa kita ki rai ki jong ki. Kan jyn da la bha ba kin shim tang ïa ka jingkut jingmut ba kin pynlip noh ïa ka mobile jong ki hadien ka shiteng synñia tang arsien ha ka shi bnai. Kane ka jingkut jingmut ka long kaba lah ban pynurlong. Lada lah ban pynurlong tang arsien ha ka shi bnai, nangta lah ban nang pynbun shuh ïa ki sngi pynlip mobile bad suki ngin sa lah ban pynduna ïa kane ka jingsniew pyndonkam mobile khlem sangeh wat tang shi khyllip mat. Kan poi ka por ha kaba ngin sa lah ban pynduna ïa kane ka jingsniew. Kane ka long tang kawei ka nuksa. Ka jingmut jong kane ka long ban pynsngew ba ngin shim ïa ki jingkut jingmut kiba ngi lah ban pynurlong ha ka jingim ka jong ngi, ngin nai da ïa khmih lynti eh ïa ki kambah kiba khraw kiba ngim lah ban leh. Ïa kane ka jingai jingmut, ngi lah ban pyntrei kam ha kiwei pat ki bynta kiba ma ngi shimet shimet ngi tip kham bha, kumno ban tei ïa la ka jingim kaba bit ba biang bad kaba kham bha.",Shim ïa ka jingkut jingmut bad ïa ka raikut  ha u snem thymmai – 2024,https://kynjatshai.com/editorial/shim-ia-ka-jingkut-jingmut-bad-ia-ka-raikut-ha-u-snem-thymmai-2024/
"Ka ka la pynlong ia ka tamasa ba shitaiew pura ha Nongpoh ka ban kut 9 tarik u Kyllalyngkot. La plie ia kane ka tamasa lehkmen da u  MDC ka Jirang, u Bah Victor Rani, bad la iadon ryngkat u President Anias Rani ka Western Ri Bhoi Dorbar, u rangbahshnong u  Petalman Thangkhiew Patharkhmah, bad ki nongialam jong katei ka shnong. Ha kane ka jinglehkmen yn sa don u nongrwai ba pawnam, u Bah Wanjop Sohkhlet. Yn pynkut ia kane ka jingialehkai da ka jingsam ia ki certificate na ka bynta ki jingjop bapher bapher.",Pyllong ka Patharkhmah Youth Club ïa ka tamasa lehkmen,https://kynjatshai.com/khubor-kyllum/pyllong-ka-patharkhmah-youth-club-ia-ka-tamasa-lehkmen/
"Ka University of Science and Technology Meghalaya (USTM) ka la pyllong ia ka Association of Indian Universities (AIU) East Zone Inter University Chess Tournament 2023-24 na ka bynta ki khynthei bad shynrang. Kane kan bteng haduh ka 11 tarik mynta u bnai.Ka New Delhi, USTM ka pynlong ia kane ka jingialehkai  ha kawei ka seng jong ka Association of Indian Universities (AIU) kaba la don ki nongiashim bynta jong ki 30 tylli ki skulbah na kawei kawei na ka  East zone da ki manager bad ki coach kiba la registar ialade na ka bynta kane ka jingialehkai. San ki nongpyniaid kynthup ia ki nongbishar  ba pawnam kum u Biswajit Bharadwaj bad Monimala Sinha, ryngkat lang bad u Golap Chandra Gogoi, Homen Chandra Rabha bad Paresh Rajbongshi, ki ban peit ia kane ka jingialehkai.La plie ia kane da u Dr. Balendra Kumar Das, Pro Vice Chancellor of USTM, bad Dr. RK Sharma, Advisor, USTM. Kane ka jingialehkai jong ki kynthei ka la sdang naduh ka 3 tarik haduh ka 6 tarik u Kyllalyngkot bad ki shynrang kan sdang naduh ka 8 tarik haduh 11 tarik u Kyllalyngkot.Ki nongiashim bynta na ki skulbah ki ban iashim bynta ha kane ka Inter-university chess ki kynthup ia ka Jadavpur University, Chhattisgarh Swami Vivekananda Technical University, M.G.K.V.P. University, M.S.C.B. University, Berhampur University, Calcutta University, KIIT University, S.M.K.V., University of Burdwan, Adamas University, Manipur University bad Banaras Hindu University.",Pyllong ka USTM ïa ka jingialehkai Chess,https://kynjatshai.com/khubor-kyllum/pyllong-ka-ustm-ia-ka-jingialehkai-chess/
"Ka President jong ka Ri, ka Droupadi Murmu ka lah ban wan plie pyrda ïa ka lympung ïalehkai ba heh tam ha ka Jylla kaba la tip kum ka Meghalaya Games  ha ka 15 tarik bad 16tarik mynta u bnai bad ruh ban buh mawnongrim na ka bynta ban shna ia ka ropeway project.Haba ai jingkren bad ki lad pathai khubor u Myntri ka tnad Tourism ka sorkar jylla, Bah Paul Lyngdoh ba dei ruh u nongai ktien ka sorkar MDA u la ong ba ka sorkar jylla  ka dang iai ap ia ka jingpyntikna na ka ophis jong ka President.Kane ka jingialehkai kan sa long ha Tura West Garo Hills district naduh ka 15 tarik haduh ka 20 tarik mynta u bnai.Kumba 3,000 ngut ki nongïalehkai kiban aireng ha ki 22 tylli ki jait jingïalehkai. Na ka liang ka sorkar jylla ruh ka la pynkhreh ban pynlut haduh kumba 23 klur na ka bynta katei ka  ka jingialehkai Meghalaya Games  . Lada ka President ka Ri ka pyntikna ba kan wan, yn  pyntikna ha ki 24kynta ban wan, ngin sa lah ban khot lang ïa ka ban buh ïa u mawnongrim na ka bynta ban tei ïa ka Shillong Ropeway Project  la ong u bah Paul.",Lah Ban Plie Ka President Murmu Ïa Ka Meghalaya Games,https://kynjatshai.com/khubor-kyllum/lah-ban-plie-ka-president-murmu-ia-ka-meghalaya-games/
"U vice president jong ka seng BJP bad uba dei peit ïa ka jylla Meghalaya, u M Chuba Ao, myn ha ka sngi palei, u la ong ba u la ban jur ban ïakhun haduh 400 seat ha ka ilekshon ban wan jong ka Lok Sabha, da kaba ong kumne, “Ka jingthmu jong ngi mynta ka long ban leit sha baroh ki jaka kiba ngim pat leit ha ki snem ba la dep.”Ha ka jingkhmih ïa jingpynkhreh na ka bynta ka ilekshon ha ka jylla Meghalaya, u Ao u la ong ba ka jingpynshlur jong ka seng ka dang ïaid shakhmat bad pdiang ba don ki seat bad ki jaka ba tlot. U la ban jur halor ka jingleit ban kynduh ïa ka kynhun grassroots, da kaba ong kumne, “Ngin sa pynlong ïa ki paidbah ba kin sngewthuh ïa ka rukom treikam ba thymmai.”Ha kaba ïadei bad ki kyrtong ban ïakhun na ka bynta ki seat Shillong bad Tura, u Ao u la batai kumne, “Ngin sa ïakren bad ka jylla bad ki kynhun jong ka jylla, kiba kynthup ïa u Myntri rangbahduh bad u Myntri ka kam poh ïing, da kaba pynthikna ba ki kyrtong kin dei kiba biang na ka bynta ki paidbah.”Halor ka jinglah ban pynïaid da u nongthaw aiñ jong ka Pynthorumkhrah, u Bah AL Hek, u Ao u la ban jur halor ka jingdonkam na ka bynta ka jingïkren ba shimet hashwa kino kino ki jingrai, da kaba pynthikna, “Ngin sa jied ïa ki kyrtong kiba dei napoh ka seng, da kaba pynlong kongsan da ki kynthei ban ïakhun kum ki kyrtong katba dang pynthikna ïa ka jingïoh jingbit na ka konstituensi.”",Thmu ïakhun ka BJP 400 tylli ki seat ha ka ilekshon jong ka Lok Sabha,https://kynjatshai.com/sain-pyrthei/yn-iakhun-400-tylli-ki-seat-ka-bjp-ha-ka-ilekshon-jong-ka-lok-sabha/
"Ha ka miet jong ka 2 tarik, Kyllalyngkot, la don ka jingjia ba sngewsih ha kaba la don haduh saw ngut ki shipai Border Security Force (BSF) kiba la mynsaw ha ka jingaksiden kali.Katei ka jingjia ka la jia ha ka por ba ka trok battalion jong ki, kaba la ïaid sha ka khappud jong ka jaka ha Maheskola jong ka South Garo Hills, ka la takhuh ïa u lum barit, ha kaba la lam sha ka jingkylla khongpong jong kane ka trok.Katrei ka trok BSF ka dei jong ka 1st Battalion jong ki shipai BSF, kaba don ka headquarter ha Tura. Hapoh katei ka trok, la don lang kiwei pat ki shipai bad ki mar ki mata, kiba la thmu ban leit sha khappud, ha kaba katei ka trok ka la khlad lynti na ka sor Baghmara na ka bynta ban leit sha ka outpost jong ka Maheskola kaba don hajan South West Khasi Hills district ha ka sngi ba ar.Katkum ka kaiphod, katei ka jingjia aksiden ka la jia naba u nongniah um lah shuh ban teh lakam ïa ka kali, na ka daw jong ka jingphiel ka brake, kaba la lam sha ka jing leit tynrah ïa u lum barit bad ka la kylla khongpong.Ha katei ka jingjia aksiden, kitei ki saw ngut ki shipai ki la ïoh jingsumar bad la rah ïa ki sha Baghmara Civil Hospital na ka bynta ka jingsumar. Hadien ba la pyllait ïa ki, ki la leitphai noh sha Tura.",Mynsaw ki shipai BSF ha surok ha GH,https://kynjatshai.com/khubor-kyllum/mynsaw-ki-shipai-bsf-ha-surok-ha-gh/
":Ka Sorkar Meghalaya Democratic Alliance-II ka dei ka Sorkar kaba trei kam bad kaba la wanrah ruh ia ki jingkylla bad ki jingtrei kam bathymmai ha baroh ki liang, ong u Myntri ka Sorkar Meghalaya, u Bah Paul Lyngdoh. Haba kren ha ki nongthoh kot khubor, u Bah Paul Lyngdoh u la ong ba ka khubor snem hymmai jong ka Sorkar Meghalaya Democratic Alliance-II ka long ban aiti met bad mynsiem na ka bynta ban wanrah ia ki kam pynroi kiba kham bad bad ban ruh ia ka jingshakri kaba kham biang ia ki paidbah.U Bah Paul Lyngdoh u la iathuh ba ka Sorkar MDA-II ka la pyrshang ban bha ia ki kam jngohkai pyrthei bad kane ka la iarap shibun ban khring ia ki nongjngohkai pyrthei la ki long nangne na India bad na kiwei ki ri jong ka pyrthei.U Myntri u la ong ruh ba ka jingpynlong ia ki tamasa, ka la long ka jingiarap kaba khraw ban kyntiew ia ki kam jngohkai pyrthei bad kito kiba la wan jngoh ia ka Meghalaya, ki la ai ka jingiaroh ia kane ka jylla.U la iathuh ba kawei na ki jingjop jong ka Sorkar MDA-II ka dei ka jingpynioh bynta ia samla ha ka CM Elevate programme. Ha kawei pat ka liang, u Bah Paul Lyngdoh u la iathuh ba lyngba kane ka prokram haduh 20,000 ngut ki samla kin ioh ia ki jingmyntoi bapher bapher ha kaba kut jong u Lber 2024.Ha kaba ia dei bad ki jingeh kiba ia dei bad u pud u sam hapdeng ka Assam bad Meghalaya, u Bah Paul Lyngdoh ula iathuh ba ka jingiapynbeit pud hapdeng jong kine ki artylli ki jylla bamarjan, ka la long ka jingjop kaba khraw.U Myntri u la iathuh ruh ba ka jingpeit pyrman jong kine ki artylli ki jylla, ka la iarap shibun ban pyllait ia ki jingiakajhia maja.Ha kaba ia dei bad ka jingialeh pyrshah ia u drok, u Bah Paul Lyngdoh uba long ruh u Myntri ka tnad Social Welfare, u la ong ba ka Sorkar ka ialeh pyrshah ia ka jingkhaii drok da kaba pynlong ia ki jingleit khynra khah khah bad ba ka Sorkar ka la lah ruh ban pyntreikam ia ki kam ia ki ain kiba pyrkhing.U la iathuh ruh ba ki pulit ki la la ban pynshisha ia ki nongkhaiing drok, wat haduh ban set byndi ia ki. Ka Sorkar lyngba ka tnad pulit, ka la lah ban thung kam haduh 3,000 ngut ki pulit ha ka kyrdan Constable ban pynkhlain ia ka jingtrei kam jong ka tnad pulit.U Bah Paul Lyngdoh u la iathuh ba ka don ka jingkiew ha ka rep ka riang bad ha ka tnad Arts & Culture.",Ka Sorkar MDA ka dei ka Sorkar kaba trei bad wanrah jingkylla:Paul Lyngdoh,https://kynjatshai.com/khubor-kyllum/ka-sorkar-mda-ka-dei-ka-sorkar-kaba-trei-bad-wanrah-jingkyllapaul-lyngdoh/
"U vice president jong ka BJP, u Dr M Chuba Ao myn ha ka sngi palei u la ong ba um ïohsngew khubor na ka liang jong u Myntri rangbah barim ka jylla Meghalaya, u Mukul Sangma ba un ïasnohkti bad katei ka seng.Haba kren sha ki lad pathai khubor, u Ao u la ong kumne, “Ym ïohsngew khubor eiei ruh em na ka liang jong u (Mukul Sangma). Ka shu lah ban dei tang ki jait briew kiba kren tang ha haw haw.”U la ong ba ki nongïalam jong ka seng BJP kim pat ïoh ïakynduh ïa u Mukul Sangma ban ïakren halor ka jingleit ïasoh bad kane ka seng.“Ym pat don eiei ruh em namar ba ka shong ha u ba lada u sngew bit ban ïasoh bad ka seng, u lah ban wan, lada um sngewbit ïa kaei bu leh, kata ruh ka shong ha u ym ha ka seng BJP,” ong utei u rangbah jong ka Meghalaya Incharge.Katba u Myntri rangbah barim jong ka jylla, u Dr, Mukul Sangma u la mih noh na ka seng Congress ryngkat bad ki 11 ngut ki nongthaw aiñ bad ïasoh bad ka All India Trinamool Congress (AITC). Hynrei, ka AITC ka lah ban jop tang san tylli seat ha ka ileskhon 2023 Assembly.",Kyntait ka BJP halor ka jingïoh dak na u Mukul Sangma ban leit ïasoh bad ka seng,https://kynjatshai.com/sain-pyrthei/kyntait-ka-bjp-halor-ka-jingioh-dak-na-u-mukul-sangma-ban-leit-iasoh-bad-ka-seng/
"Ka South West Khasi Hills District Swimming Association kum shi bynta ban pdiang sngewbha ïa u snem thymmai kumjuh ruh ban burom ïa ka mei mariang ban nym pynjakhlia ïa ki um ki wah kum ka jingbret pathar ïa ki plastik bad kiwei kiwei ha ka 31 tarik u Nohprah 2023 ka la pynlong ïa ka jingïajngi miet ha ka por 11: 45 PM ha Phot Mawpon, Mawkyrwat South West Khasi Hills District.Ha kane ka jingïajngi miet la ïalam da u Bah H. S. Diengdoh u President jong ka SWKHDSA ha kaba la wan ban ïashim bynta haduh 18 ngut ki samla kynthei bad shynrang bad la ïoh ruh ban ot ïa u cake jong u snem Thymmai bad jingdwai.Ha kajuh ka por ka seng ka ai khublei snem thymmai basuk bakmen da kaba kitbok kitrwiang bad ka jingkyrkhu kyrdoh ïa ki 27 ngut ki nongjngi napoh ka South West Khasi Hills District ki ban sa leit ia shim bynta ha ka Meghalaya Games ka ban sa long shen ha u ne u snem 2024.",Shiteng synñia pdiang sngewbha ka SWKHDSA da ka leit jngi sha Phod Mawpon,https://kynjatshai.com/khubor-kyllum/shiteng-synnia-pdiang-sngewbha-ka-swkhdsa-da-ka-leit-jngi-sha-phod-mawpon/
"Ka wei ka jingjia ba sngewsih ha kaba ka ding kaba la klang ka la bam duh ïa kawei ka ïing jong ka kong Merlinda Thyrniang kaba don ha ka shnong Rangblang Sohsyniang South West Khasi Hills District.Kat kum ka tyllong khubor ba la ïathuh da ki nong shong shnong ba kane ka jingjia ka la jia ha ka por 1 baje jong ka step 4 tarik u Kyllalyngkot 2024. Halor kane ka jingjia ym shem la don mano mano ki briew  ba mynsaw namar ba ki trai ïing kim shem la don ha ïing, ba ki dang leit donkam ha ïing jong kiba ha ïing ha sem.Na ka liang ki paidbah nongshong shnong ki la pyrshang ban theh um ban pynlip ïa ka ding hynrei kim lah leh eiei shuh ha kaba ka ding ka la bam duh noh ïa baroh ki jingbuh jingsat ha ïing ha sem bad ka jingjulor kane ka ïing ym duna ia ka T. 2 lak ei ei.",Bam duh ka ding ïa ka ïing ha Rangblang Sohsyniang SWKHD,https://kynjatshai.com/khubor-kyllum/bam-duh-ka-ding-ia-ka-iing-ha-rangblang-sohsyniang-swkhd/
":Mynta ka sngi, ka prokram ba kongsan, ka District Level ka la pyntip shaphang ka Special Summary Revision jong ka Photo Electoral Rolls, kaba la pynlong ha ka 1 tarik, Kyllalyngkot 2024, kum ka tarik ba la buh bad ka jingpynbna ba khatduh jong ki Electoral Rolls, kaba la pynlong ha ka Conference Hall jong ka ophis jong ka DC, Nongpoh.Ha katei ka prokram, ka shongknor dei ka Kong B.K Ranee MCS, Addl. Deputy Commissioner, ha kaba la don lang da ki AERO, ki nongmihkhmat na ki seng saiñ pyrthei bapher bapher bad kiwei kiwei ki kongsan. Ha katei ka prokram, ka Addl. Deputy Commissioner, ka Kong B.K Ranee ka la aiti noh ïa ka jingpynbna ba khatduh jong ka jingrai ne ka Final Publication jong ka Electoral Roll sha ki nongmihkhmat jong ki seng saiñ pyrthei bapher bapher, kynthup ïa ka INC, UDP, VPP, NPP bad kiwei kiwei. Shuh shuh, ka la kyrpad jur ïa ki paidbah ba la kot sha ka 18 snem shaneng ka rta ba ki pynrung kyrteng noh ïalade na ka bynta ka Electronic Photo Identity Card (EPIC).",Pynlong ïa ka District Level prokram ïa ka Electoral Rolls ha Nongpoh,https://kynjatshai.com/khubor-kyllum/pynlong-ia-ka-district-level-prokram-ia-ka-electoral-rolls-ha-nongpoh/
":Ka Ophis jong U District Election Officer, West Khasi Hills District, ha ka 5 tarik U Kyllalyngkot, 2024 ka la pynlong ïa ka prokram ha ka Conference Hall, jong ka ka ophis U Deputy Commissioner, West Khasi Hills, District na ka bynta ban sam ïa ka Final Publication of Electoral Rolls ne ki kyrteng bad ki jingdon jong ki nongthep vote kiba hap hapoh jong ka 32 Nongstoin (ST) Assembly Constituency, 33 Rambrai Jyrngam (ST) Assembly Constituency bad 34 Mawshynrut (ST) Assembly Constituency ïa kane la sam da ki lai ngut ki Electoral Registration Officer kiba dei khmih ïa kitei ki lai tylli ki Assembly Constituency kiba kynthup ïa I Bah H.K. Thabah, MCS, Electoral Registration Officer, 32- Nongstoin (ST) Assembly Constituency, Bah V. Swer, MCS, Electoral Registration Officer, 33- Rambrai Jyrngam (ST) Assembly Constituency bad I Bah M.A Challam, MCS, Electoral Registration Officer, 34- Mawshynrut (ST) Assembly Constituency. Ha kane ka programme la ïadon lang da kiwei pat ki ophisar sorkar bad ki briew na ki seng saiñ hima kiba pher kiba dei na kine ki lai tylli ki Assembly Constituency.Ka jingdon briew hapoh West Khasi Hills, District ka la kot sha ka 200350 ngut bad napdeng kine, 128021 ngut ki la bit ban long ki nong thep vote kaba kynthup shynrang bad kynthei, ka number jong ki nongthep vote kiba thymmai kata hapdeng karta kaba 18 haduh 19 snem,  haduh ka 5 tarik U Kyllalyngkot 2024 ka long 4978 ngut. Kine ki lai tylli ki Assembly Constituency ki don 193 tylli ki Polling Station, hynrei mynta, la dep ban thaw sa lai tylli ki Section kiba thymmai na ka bynta ka  32- Nongstoin, kata ka long ka Pyndendiloin kaba hap hapoh jong ka Khliehmawlieh PS, Mawpharbah hapoh ka Jaidoh PS bad Pyndensohphoh hapoh ka Marshan Namlang PS kumjuh ruh sa lai tylli ki section kiba thymmai na ka bynta ka 33- Rambrai Jyrngam  la dep ban thaw kaba kynthup ïa ka Mawblang bad Umriang kiba hap hapoh jong ka Nongspung PS bad Thangkuli B hapoh ka  Mawsmai PS.Shuh shuh, ki Electoral Registration Officer jong ka 32- Nongstoin (ST) Assembly Constituency, 33- Rambrai Jyrngam (ST) Assembly Constituency bad 34- Mawshynrut (ST) Assembly Constituency ki la pyntip sha ki paidbah ba thup na ka bynta ka draft electoral roll jong kitei ki lai tylli ki Assembly Constituency la leh da kaba pynshong nongrim katkum ka 1 tarik U Kylllyngkot, 2024 kaba dei ka tarik ban pyntikna la ka rta jong ki ka lah bit ne em ban long ki nong thep vote, kumjuh ruh katkum ka  Registration of Electors Rules, 1960. La dep ruh bah buh copy halor kane ka electoral roll bad kiba kwah ban wan peit ki lah ban wan ha ka ophis jong ki Electoral Registration Officer, kiba don ha ka Ophis U Deputy Commissioner West Khasi Hills, District.",La pyllait paidbah ïa ka Final Publication jong ka Electoral Rolls ha ki 3 Constituency ka WKH,https://kynjatshai.com/khubor-kyllum/la-pyllait-paidbah-ia-ka-final-publication-jong-ka-electoral-rolls-ha-ki-3-constituency-ka-wkh/
"Ki nongshong shnong jong ka Garo Hills ki la ud na ka daw jong ka jngiakynduh jingeh namarba ka jingbym trei kam ka Internet. Kine ka jingbym trei kam jong ka Internet ha Garo Hills ka la jia mynta laarsien. Kane ka jingbym trei kam jong ka Internet ha Garo Hills ka la pynlyngngoh ia ki nongshong jong katei ka thain namarba u Myntri Rangbah Conrad K. Sangma dang shen ula pynbna ban pynioh ia ka HighSpeed Internet ha Garo.Ha ka 4 tarik u Kyllalyngkot ka la don ka jngduh Internet ha Garo Hills ha ka por 4.00 baje janmeit bad ka BSNL ka la pyrshang ban biang ia ka Internet. Kane ka jingbym ioh Internel ka dei na ka daw jong ka jingpynheh ia ki surok ha Goalpara ha Assam ha kaba ki sainar Internet ki la dkut lut ha kane ka jingpynheh surok.Kane ka jingpynheh surok, ka la mih hadien ka jingpynbna ba ka President jong ka ri India, ka Droupadi Murmu kan leit jngoh ia kitei ki jaka. Kane ka jingduh Internet ka la wanrah ia ka jingdkoh ia ka jingtrei kam jong ki Bank bad kiwei ki jaka trei kiba ia dei bad ki kam pisa pilain bad kiwei ki jingpynlut pynsep ha ki san tylli ki district jong ka Garo hills.",Iakynduh jingeh ki nongshong shnong ka Garo Hill namarba ym trei kam ka Internet,https://kynjatshai.com/khubor-kyllum/iakynduh-jingeh-ki-nongshong-shnong-ka-garo-hill-namarba-ym-trei-kam-ka-internet/
"Ka Deputy Commissioner jong ka East Khasi Hills, ka Kong R.M. Kurbah ka la kyntu ia ki samla shynrang bad kynthei ka Meghalaya, kiba pynkhreh ialade na ka bynta ka kam shipai Agniveer, ba kin long kiba la pynkhreh na ka bynta katei ka kam ban shakri ia la ka jong ka ri ki.Ka Kong Kurban u la ong, kam shipai kam long kaba suk bad dei na kata ka daw ba kito kiba angnud ban rung sha katei ka kam, ki ban long kiba met bad mynsiem. Ka Kong Kurban ka la ong ruh ki samla ka jylla, ki dei ban tip ba ki lah ban ia khun ia ki kam shipai ha ka kyrdan ophisar hadien ba ki la pyndep ia ka Bachelor Degree bad ba ka mnaks jong ki ka dei ban long 50 na ka 100 shaneng.Haba kren kum ka Kongsan ha ka jingplie ia ka jingai jinghikai ia kito kiba pynkhreh na ka bynta ka kam  shipai Agriveer ba la pyllong da ka Office jong ka Deputy Commissioner, East Khasi Hills Distrcti, ryngkat bad ka jingiatrei lang bad ka Zila Sainik Welfare Board ha Synod College, Shillong, ka Kong Kurbah ka la pynsngew ruh ia ka jingdonkam ban pynlong ia ki jingai jingpynshai ha ki skul ia ki kam bapher bapher, khnang ba ki samla pule ruh ki long kiba la pynkhreh ban ialeh na ka bynta kitei ki kam.Ka Kong Kurbah ka la pynkynmaw ruh ia ka jingaiti jong u Capt. Clifford Nongrum ia la ka jong ka jingim ha ka thma pyrshah ia ka Pakistan ha Cargil. Ka la ong ba ka jingaiti jong u ia la ka jong ka jingim, ka la long ka burom kaba khraw ia ka Meghalaya bad ia ka ri India baroh kawei. Haba kren ha katei ka sngi, u Group Commander jong ka NCC Meghalaya Group, u Brig. V. Mahadik ula kyntu ia ki dkhot ka NCC ba ma ki ruh ki lah ban rung sha ka kam shipai Agniveer, namarba ma ki, ki la long lypa kiba la pynkhreh.U Director jong Zila Sainik Welfare Board, u Colonel ba la shongthait, u G.K. Rai u la ai ia ka jingkren pynshlur ia kine kibala wan sha kane ka prokram. U la kyntu ia kiba ki dei ban iai pyrshang ban ioh rung sha kane ka kam shipai katba dang biang ka por.",La plie ïa ka jingai jinghikai ban rung kam shipai Agniveer ha Synod College,https://kynjatshai.com/khubor-kyllum/la-plie-ia-ka-jingai-jinghikai-ban-rung-kam-shipai-agniveer-ha-synod-college/
"U nongïalam jong ka seng BJP bad nongthaw aiñ na South Shillong, u Sanbor Shullai, ha ka sngi palei u la ong ba ka seng ka kloi ban pdiang ïa u Myntri rangbah barom ka jylla bad u nongïalam jong ka AITC, u Mukul Sangma bad u MP ka Congress, u Vincent H Pala, lada ki kloi ban ïasnoh bad katei ka seng.“Kum ka seng, ngi kwah ban pynskhem ïa ka seng bad trei shitom ban pynthikna ïa ki paidbah ban ïasnoh bad ka seng, te lada u Pala u kwah ban ïasnoh bad ka seng, ngin pynthikna ban pdiang sngewbha,” ong u Shullai sha ki nongthoh kot khubor.Ha ka jingïoh jingtip halor ka jingkynnoh ïa ka jingthrang jong u Sangma ban ïasnoh bad katei ka seng rong soh, u Shullai u la ong, “Ngam don jingtip halor kane ka mat, lait noh sa tang ba nga la ïohi ha ki kot khubor. Nga shu ïakynduh ïa u Sangma hapoh Assembly hynrei hadein ka jingïakren, ngam pat ju ïoh ïakren ne kynduh ïa u.”“Lada u Sangma bad u Pala ki kloi ban ïasnoh bad ka BJP, ngin pynthikna ba kin shah pdiang sngewbha namar ba ki long ki nongseng saiñ hima sima ba tbit bad ba stad jong ka jylla,” ong u Shullai.",Pdiang ka BJP na ka bynta u Mukul bad Pala,https://kynjatshai.com/sain-pyrthei/pdiang-ka-bjp-na-ka-bynta-u-mukul-bad-pala/
"Ha ka jingpan jingkyrshan na ka bynta ka kyrtong NPP jong ka Shillong parliamentary konstituensi, ka Ampareen Lyngdoh, ha kaba u general secretary ka seng bad u Symbud Myntri, u Sniawbhalang Dhar ha ka sngi palei u la kyrpad ïa ki nongïalam na Jaintia Hills ban pynthikna ba ka NPP kan pynkheiñ ïa ka rekod da kaba knieh ïa ka Shillong seat na ka Congress.Ha ka jingpynbna shaphang ka jingïalang ba la pynïaid da katei ka seng ha Shillong, u Dhar u la ong kumne, “Ngi tip ba ka Shillong seat ka long kaba khlaiñ jong ka Congress ha kine ki snem ba la dep hynrei ngin pynkheiñ ïa ka rekod da kaba knieh ïa kane ka seat.”U la ong ba baroh ki mutdur ba ka NPP kan nym don kyrtong na ka bynta Shillong seat hynrei mynta ka sngi “Ngi don ïa ka kyrtong, kaba biang ban mihkhmat na kane ka konstituensi.”“Ka Ampareen ka la dep jop haduh san tylli ki ilekshon kynthup ïa ka bye election. Ka long ka Myntri ba la rangbah jong ngi bad ka wan na ka longïing longsem ban shakri ïa ki paidbah jong ka jylla bad ïa u kpa ba la khlad noh jong ka, u Bah Peter Garnette Marbaniang uba la noh synñiang shibun na ka bynta ka jylla bad ngi kwah ïa ka ba kan bud ïa ki dienjat jong u kpa jong ka bad ban bteng ban trei shitom na ka bynta jong ki paiadbah jong kane ka jylla,” bynrap u Dhar.Shuh shuh, u Dhar u la ong ba ka vote na ka NPP ka dei kaba heh tam ha Meghalaya.“Ha ka ilekshon ba la dep jong une u snem 2023, ka NPP ka la kot haduh 3.15 lak tylli ki vote. Lem bad ka jingwan ïasnoh jong ki ar ngut ki nongthaw aiñ na a seng PDF, kynthup ïa u Gavin Mylliem (Sohra) bad u Banteidor Lyngdoh (Mawkynrew), ka seng ka la kiew shaduh ka 3.50 lak tylli ki vote kat haduh mynta. Katba ka UDP ha kawei pat ka liang, ka la ïoh 2.90 lak tylli ki vote bad ka Congress bad ka VPP ka la kot haduh 1 lak tam ka vote. Te, phim dei ban duh jingkyrmen namar ba ngi heh ka vote watla ngi jop tang phra tylli ki seat (ha ka Ri Lum Khasi bad Jaintia),” ong u Dhar.Shuh shuh, u Dhar u la ong ka NPP ka dei tang ka seng ba ïatylli lang.“Ka seng jong ngi kaba hap hapoh ka jingïalam jong u Conrad K Sangma bad u Prestone Tynsong, ngi don tang kawei ha ka jingmut jong ngi, ngi long kawei. Ha ka NPP, kam don ka team A, team B team C. Ngi ïalong kawei. Kane ka long ka nuksa na ka bynta kiwei pat ki seng saiñ pyrthei,” ong u Dhar katba dang bynrap “Don kiba la kynnoh ba ka NPP ka dei ka seng jong u Garo hynrei kaei kaba kongsan ïaphi, ka long ka seng kaba la thaw ha Meghalaya ne ka seng ba shem shabar jong ka Meghalaya?”Ha ka jingkam ba ka jingjop jong ka NPP ba lam da ka sorkar MDA ka long ka seng bym pyrkhing, ha kaba une u Symbud Myntri u la ong ba ha ki san snem shiteng ba la dep, ka la don ka jingjop ha kaba ïadei bad ki surok, ka um, ka bording bad ki health sector, kiba long kiba bun.“Ka sorkar NPP ka la lah ban pynïoh ïa ki kor um sha ki 4 haduh 5 lak tylli ki longïing. Phim lah ban pynïanujor ïa ka kam jong ka sorkar Congress bad ka NPP, kaba la rim haduh san snem hakhmat ka sorkar. La don haduh 4,000 tylli ki self-help groups (SHG) ha ka por ba synshar ka Congress hynrei kat haduh san snem mynta, la don bun ki SHG ha Meghalaya kiba la kiew haduh 50,000. Kane ka long namar ba ka sorkar NPP ka dang pyrshang ban pynkiew ha ka jingpynïoh kam ïoh jam ïa ki samla ha kylleng ka jylla,” ong u Dhar.U la ai jingïaroh ruh ïa u Myntri rangbah na ka bynta ka jinglah jong u ban wanrah haduh T. 20,000 klur halor ki externally aided projects (EAPs) sha ka jylla.Kham mynshuwa, u nongthaw aiñ ka Jowai, u Wailadmiki Shylla u la kam ba un nym pynïoh bun ki vote na ka bynta ka Lyngdoh ban ïa ki vote ba u la ïoh ha ka por ba don ka ilekshon Assembly mynta u snem. “Nga kwah ban ïohi ba phi jop. Nga tharai ym don ba biang bad ba tbit ban mihkhmat na ka bynta jong ngi ha ka Ïing Dorbar Thawaiñ, kaba ym tang ba ka ai jingkren sha ki lad pathai khubor hynrei kaba dei ka briew ba kren shaphang ki mat ka kongsan hapoh ka Ïing Dorbar Thawaiñ,” ong u Dhar.Ha katei ka jingïalang, la don bynta da u Myntri sorkar, u Bah Comingone Ymbon, ka MLA ka Sutnga-Saipung, ka Kong Santa Mary Shylla, u khlieh ka JHADC, u Thombor Shiwat, ki nongïalam ka seng bapher bapher bad ki nongtrei jong ki hynñiew tylli ki konstituensi jong ka Ri Lum Jaintia.",Pan jingkyrshan ka NPP na Jaintia Hills na ka bynta ka Ampareen,https://kynjatshai.com/sain-pyrthei/pan-jingkyrshan-ka-npp-na-jaintia-hills-na-ka-bynta-ka-ampareen/
"U Symbud Myntri Rangbah ka Jylla u bah Prestone Tynsong u ba dei ruh u Myntri jong ka tnad PWD Road jong ka sorkar jylla Meghalaya haba leit jurip ïa ka surok na ka jingkieng Borbasing Ranikor South West Khasi Hills District kaba don kumba 4 kms tam eiei haduh ha lad jong ka Alikwareng  ka ba la pynrit ïa ka surok na ka 2 lane sha ka Intermediate Road ba la pyntrei da ka Dhar Construction Company u la pynshai ba un sa ïa kren bad ki heh jong ka National Highway and Infrastructure Development Corporation Limited (NHIDCL)  ban pyntrei biang da ka 2 lane ym ban shna tang da ka Single lane kumba mynta ïa kane ka surok ki la pyntrei shait shait tang da ka Single Lane.Shuh shuh ha kaba ïa dei bad ka Surok Intermediate Road  kala trei na ka shnong Wahkaji, Phlangdiloin ban pynpoi sha Ranikor ka la don ka jingïateh bad ki Consultant na ka bynta ban pynbeit ïa kane ban phah sha Delhi namar ka don ka jingkylla bad hadien kata kin sa ai ïa ka  Details Project Report (DPR). Na ka bynta ka Second Phase la tikna ba kan ïaid beit.Ha kane ka jingleit jurip ïa ka surok la ïa donlang ruh u Bah Pius Marweiñ u MLA ka Ranikor Konstitwensi, u Bah K.K. Mawa u Chief Engineer PWD Roads Meghalaya, u Bah T.Lyngwa u Deputy Commissioner SWKHD, u S.M.A Razi u IRTS Comissioner & Secretary PWD Government of Meghalaya bad kiwei kiwei de ki ophisar sorkar kyntyhup u Bah G.D. Kharwanlang u Superintendent of Police SWKHD.",Jurip u Bah Prestone ïa ka surok na jingkieng Borbasing ha Alikwareng,https://kynjatshai.com/khubor-kyllum/jurip-u-bah-prestone-ia-ka-surok-na-jingkieng-borbasing-ha-alikwareng/
"Ka Khasi Students Union South West Khasi Hills District myn ha ka 30 tarik u Naiwieng 2023 kala ïoh ban Rakhe ïa ka lyngkhuh sngi ïap kaba 175 jong u Sngap Singh Syiem u Syiem jong ka Hima Maharam Syiemship.Ha kane ka sngi kyrpang, u Bah Renikton L. Tongkhar MLA ka Mawkyrwat Constituency u la long u kongsan ha ryngkat da ka jingïadonlang u Pa im Niandro Syiemiong u ba dei u  Syiem ka Hima Maharam  Syiemship, u Bah L.T.Tariang ADC, u  Dr. K. K. Nongsiej uba dei u Principal ka Sngap Syiem College, u  Bah Forwardman Nongrem, u President ka KSU South West Khasi Hills District bad kiwei de ki dkhot jong ka KSU bad ki riew rangbah jong ka thaiñ ha ryngkat ki trai jaka ba la tei ïa u ne u mot sah kynmaw jong u Sngap Singh Syiem.Ha kane ka sngi na ka liang u Bah Renikton L.Tongkhar u la ïoh ban plie ia u Mawnongrim jong ka jingker ïa u Mot sah kynmaw jong u Sngap Singh Syiem.U bah Renikton L.Tongkhar haba ai jingkren ha kane ka sngi, u la ai ka jingkhublei bad ka jingsngewnguh ïa ka KSU ba ki la kynmaw burom ïa u Syiem ba khraw jong ka Hima Maharam U Sngap Singh Syiem kumjuh ruh u ïa ka kur Syiemlieh bad ïa ka shnong Mawtngam  bad ïa ki trai jaka ba ki la kynmaw burom ïa kane ka sngi ba kyrpang jong u Sngap Singh Syiem.",Kynmaw burom ka KSU ïa u mot sah kynmaw ha ka jingdap 175 snem u Sngap Singh Syiem u Syiem ka Hima Maharam,https://kynjatshai.com/khubor-kyllum/kynmaw-burom-ka-ksu-ia-u-mot-sah-kynmaw-ha-ka-jingdap-175-snem-u-sngap-singh-syiem-u-syiem-ka-hima-maharam/
"Ka Federation of Khasi Jaintia And Garo People (FKJGP) Khliehriat Circle mynta ka sngi ha ka por 11 baje mynstep ka la lap ïa kawei ka trok kaba pynhap tiar ha u Surok bah ha Ladrymbai khlem da pyrkhat ïa ka leit ka wan kiwei. Kane ka jingleh jong kane ka trok ka la wanrah ïa ka jingdheng kali kaba jur ha kane ka thaiñ.Na ka liang jong ka Seng haba ka la ïohi ïa kane ka jingleh khlem akor jong katei ka trok, ka Seng ka la pynher krad ïa katei ka trok bad ryngkat ka jingmaham ba ymdei ban pynhap tiar ha ki por mynsngi ha ki surok bah bad ki jaka kiba ktah ïa ka ïaid ka ïeng kiba bun ba lang. Ka la ong ruh ba ka por pynhap mar ka dei naduh 8 baje mynmiet haduh 7 baje  mynstep. Kane ka jingbuh por ka dei ïa kito kiba ym biang ka jaka pynïeng kali, hynrei ïa kito kiba biang ka jaka pynïeng kali bad ki bym ktah ïa ka ïaid ka ïeng jong kiba bun ba lang bad ka bym wanrah ïa ka jingdheng kali ki lah ban pynhap mar katba ki mon.Ka seng ha kaba ïadei bad katei ka bynta ka la dep phah teng da ki jingujor lyngba ki jingthoh sha u Deputy Commissioner ka East Jaintia bad na ka liang u DC ruh u la dep ban pynlong ïa ka jingïalang bad ki Waheh Shnong ryngkat ka jingdonlang ka Seng. Hynrei hapdeng ka jingpeit jong ka Seng ki trok pynhap mar ki la sdang biang ban pynhap mar klumar bad na ka liang jong ka Seng ka la ju lap bunsien ïa ka jingdheng kali ha ki thaiñ Khliehriat, Ladrymbai na ka daw jong ka jingleh khlem akor kiba kum kitei ki trok.Na ka liang jong ka seng ka la kyntu ïa kiwei kiwei ki trok kiba ju leit ban pynhap mar ïew sha ki thaiñ Khliehriat, Ladrymbai ba ki dei ban pyrkhat lang ïa kiwei khnang ban lait na ki jingdheng kali bad lait ban pynthut ïa ka leit ka wan jong kiba bun ba lang, pynkut ka kyrwoh na u President ka Seng FKJGP Khliehriat Circle u Bah Mishal Chyrmang.",Pynher krad ka FKJGP Khliehriat Circle ïa ka trok kaba pynhap tiar ha surok bah,https://kynjatshai.com/khubor-kyllum/pynher-krad-ka-fkjgp-khliehriat-circle-ia-ka-trok-kaba-pynhap-tiar-ha-surok-bah/
Ka Forgotten Folklore Project ryngkat bad ka Sauramandala Foundation ki la pyllong ia ka leh kmen leh sngewbha Hills Festival ha kaba la don ka jingiadie ia thied ia ki jingbam na ki basa bapher bapher hapdeng ki sur jingrwai jingtem basngewtynnad jong u  Nikhil D’Souza’s. Ha kane ka leh kmen leh sngewbha la pyllong ruh ia ka jngiakop dor jingdro bad jingiathuh khana hapdeng ki khynnah.,Pynlong jingïakop dro bad jingïathuhkhana ha ka Hills Festival,https://kynjatshai.com/khubor-kyllum/pynlong-jingiakop-dro-bad-jingiathuhkhana-ha-ka-hills-festival/
"La pyllong ia ka leh kmen leh sngewbha Gaming Festival ha ka sien banyngkong ha Shillong ka Sngi Thohdieng. Ia kane ka leh kmen leh sngewbha la plie paidbah da u Bah Paul Lyngdoh uba long u Myntri ka tnad jngohkai pyrthei jong ka Sorkar Meghalaya.Ha kaba kren ha katei ka sngi kum u Kongsan, u Bah Paul Lyngdoh u la iathuh ba ka la don ka jingkiew ha ki jngialehkai ha Meghalaya bad kane ruh ka la kylla long ka lad ka lynti ia ki samla ban pyni ia ki sap ki phong ki jong ngi.U Bah Paul Lyngdoh ula pynpaw ia ka jingsngewkmen jong u halor ka jingroi jong ki karkhana shna jingialehkai.U la ong ruh ba ka jingthmu jong kane ka leh kmen leh sngewbha ka long ka lad ban pynpaw ia ki sap ki phong, ban pynshuur ia ka mynsiem ban iakhun bad ban paw pyrthei. Ha kane ka leh kmen leh sngewbha la don haduh phra tylli ki kynhun, kynthup ruh na kiwei ki bynta jong ka ri India, ki la ia shim bynta ha kane ka jingiakop ialehkai.La don ruh ki kynhun na  Philippines, Malaysia bad Singapore kiba la ia shim bynta ha kane ka jingiakop. Kiba jop ki lah ban ioh ia ki prize kiba lah ban kot sha ka sawphew lak tyngka.",La pyllong ïa ka leh kmen leh sngewbha Gaming Festival ha Shillong,https://kynjatshai.com/khubor-kyllum/la-pyllong-ia-ka-leh-kmen-leh-sngewbha-gaming-festival-ha-shillong/
"Kawei na ki kynhun ba ai jinghikai ia ki jingtem jingput tynrai jong ki khun u Hynniewtrep, ka “Siengrity” kaba la Wahkhen, East Khasi Hills District ha ka Sngi Thohdieng ka la ioh ban ia shim bynta ha ka “Hill Festival.Haba kren ha ki nongthoh kot khubor bad lad pathai khubor, u Pynkhrawkupar Khongwet uba long uwei na ki dkhot ka Siengrity u la iathuh ba kane ka jingioh lad jong ka seng ban ia shim bynta ha kane ka lympung leh kmen leh sngewbha, ka long ka lad kaba khraw ban pynpaw ha ka pyrthei ia ka tem ka put tynrai jong ki khun u Hynniewtrep.U Bah Pynkhrawkupar Khongwet u la iathuh ba dei u kpa jong u, uba la seng ia ka “Siengrity ha ka snem 2005. Ka Siengrity ka ai jinghikai ia kito kiba kwah ban nang ban tem ia ki jyntem tynrai, kum ka bom, ka tangmuri, duitara bad besli, kynthup ruh ia ki jingrwai Iawbei.",Shim bynta ka Siengrity ha ka Hill Festival,https://kynjatshai.com/khubor-kyllum/shim-bynta-ka-seingrity-ha-ka-hill-festival/
"U Myntri ka tnad Social Welfare, u Bah Paul Lyngdoh u la pynpaw ia ka jingsngew lyngngoh halor ka jingmih jong ka Notification kaba ong ba ki kurim kiba ym dei ki Khasi ki lah ban ioh ia ki Schedule Tribe Certificate. Ha kaba kren ha ki nongthoh kot khubor, u Bah Paul Lyngdoh ula ong ban um peit ia ki kot ki sla kiba ia dei shaphang kane.",Lyngngoh u Bah Paul Lyngdoh ba mih ka Notification ïoh Certificate ST,https://kynjatshai.com/khubor-kyllum/lyngngoh-u-bah-paul-lyngdoh-ba-mih-ka-notification-ioh-certificate-st/
"Uwei na ki myntri jong ka Sorkar Meghalaya, u Bah Paul Lyngdoh, uba long ruh uwei na ki nongialam jong ka United Democratic Party ha ka Sngi Thohdieng, u la iathuh ba kane ka seng sain hima sima kan pyndep noh ia ka jingshim ia ki kyrteng jong kito ki kwah ia khun na ka bynta ka jinglong nongmih khmat sha ka Iing Dorbar Thaw Ain Lok Sabha.U Bah Paul Lyngdoh u la iathuh ba kim don kum lai bad saw ngut kiba kwah ban ioh tiket na ka UDP ba iakhun ia ka shuki Lok Sabha bad u President barim jong ka Hynniewtrep Youth Council (HYC), u Bah Robertjune Kharjahrin u la dep pynpaw ba u angnud ban ia khuh ia ka shuki MP na ka UDP.Ha kaba ia dei bad ka jingiakhun na ka bynta ka jingjied ia ki nongmih khmat ha ki Iing Dorbar Autonomous District Council, u Bah Paul u la iathuh ba ka Selection Committee ka la iakynduh katto katne sien ha kaba ia dei bad kane ka kam bad u khmih lynti ba ka Seng kan lah ban pynmih ia ki kyrteng jong ki kyrtong la kumno kumno ha u Kyllalyngkot, 2024.","Ym pynmih kyrtong MDC ka UDP ha u Kyllalyngkot, 2024",https://kynjatshai.com/khubor-kyllum/ym-pynmih-kyrtong-mdc-ka-udp-ha-u-kyllalyngkot-2024/
"U Lat ka Meghalaya u Phagu Chauhan u la pynher ia ka lama ia ka jingpyniaid ia ka kali Sorkar ba pathai khubor shapang ka jingpyntrei kam ia ki skim bapher bapher jong ka Sorkar. U Lat ula leh ia kane la Raj Bhavan, Shillong ha ka Sngi Thohdieng.Ia kane ka jingpyniaid ia ka kali pathai khubor la tip kum ka Information, Education and Communication Van sawdong ka Sor hapoh kaViksit Bharat Sankalp Yatra. Ia kaba kum kane ka prokram la pyllong ruh ha kylleng jong ka ri India ban pyni sha ki paidbah nongshong shnong ka ri India ia ki jingtrei bapher bapher jong ka Sorkar India.Kane ka kali kan sangeh ruh ha ki katto katne ki jaka ha kaba yn lah ruh ban ai jingsumar ia ki nongpang bad ka jingpynrung kyrteng Aadhar.",Pynher lama u Lat ka Meghalaya ïa ka jingpynïaid ïa ka kali pathai khubor,https://kynjatshai.com/khubor-kyllum/pynher-lama-u-lat-ka-meghalaya-ia-ka-jingpyniaid-ia-ka-kali-pathai-khubor/
"SHILLONG:Kawei ka karkhana shna Ata Magic Cook, kaba don ha Lakia Road, kaba la ju tip ruh kum ka Shri Mahadev Food Ltd ka la kem ding myn ha ka step jong ka 2 tarik Nohprah, 2023 ha ka por kumba 12 shiteng eiei.Ïa kane ka karkhana la long trai da u Anhaita Bajoria. Ha kane ka jingjia kam shem la don kano kano ba sngewsih hynrei ka ding kaba klang ka la bam shngiam lut ïa ka ne ka karkhana.Na ka liang ki pulit pynlip ding ki la trei shitom ban tem ïa ka jingklang jong ka ding. Kat haduh mynta ym pat shem la shah ban ïaid kali na Garikhana na kadaw jong ka jingkem ding katei ka karkhana.",Kem ding ka karkhana Ata Magic Cook kaba don ha Lakia Road,https://kynjatshai.com/khubor-kyllum/kem-ding-ka-karkhana-ata-magic-cook-kaba-don-ha-lakia-road/
"Hadien ba ïoh jingujor na u paidbah ka thaiñ ka Khasi Student Union (KSU), EJHDU ha ka 1 tarik u Nohprah, 2023 ka la pynsngew bad buh da ka jingthoh sha u Deputy commissioner ka district ha kaba ïadei bad ka jingshim kabu palat ki Nongdie jingdie. Ka seng ka la pynsngew ba ki la don katto katne tylli ki dukan ba shim kabu ban die ïa ki mar khamtam ki marbam ha kaba la die be-aiñ. Ka seng ka la pynsngew bad dawa ruh ba ka bor district ka dei ban jurip sha ki dukan ba kum kine ki jait leh be-aiñ ki nongdie khamtam ki marbam kin ym shim kabu ïa u paidbah ka thaiñ.Ka seng ka la pynsngew ruh ba ki mawser lane ki maw ban thew ki dei ban ïoh ïa ka Registration Seal na ka tnat ba dei peit bad ruh ki dukan ki dei beit ban don ïa ka Cash Memo kiba don ïa ka Trading License Number, ka kyrteng dukan bad kumta ter ter khnang ban lah ban teh lakam ïa ka jingdie be-aiñ da kine ki dukan bad khamtam ban buh ïa ki Display Board ki ban don ïa ki dor trai jong ki mar khatam ki mar bam.Haba ïadei bad kane ka seng ka la dawa ruh ban buh ïa ka District Consumer Dispute Redressal Commission kat kum ka Consumer Protection Act 2019 bad ruh ban ai ki kynja Consumer Awareness Program ha teng teng sha u paidbah ba siew ba thied.Na ka liang u Deputy Commissioner u kular ha khmat ka seng ban pynshitom da kaba tyngeh pyrshah ïa kito ki dukan kiba die palat katkum ba la buh ha ka MRP, bad u DC jong ka East Jaintia Hills u la kular ruh ban bthah ïa baroh ki Rashon Dukan kiba hap hapoh u pud u sam jong ka East Jaintia Hills ki hap ban buh ïa ka Display Board.","Halor ka jingshim kabu palat ki Nongdie jingdie pynsngew ka KSU, EJHDU ban leit jurip",https://kynjatshai.com/khubor-kyllum/halor-ka-jingshim-kabu-palat-ki-nongdie-jingdie-pynsngew-ka-ksu-ejhdu-ban-leit-jurip/
"Ka Services Sports Control Board ka la khur ïa ka nam kum ka kynhun ïa kura kaba kynsai ha ka sngi kut jong ka 7th Elite Men’s National Boxing Championship hynnin ka sngi ha SAI Indoor Hall bad kane ka kynhun ka la lah ban khur haduh 10 tylli ki jingjop ha kane ka jingïakhun final.Kane ka kynhun jong ka Services ka la sar naphang ha kaba 12 ngut ki la rung sha ka final ha ki 13 tylli ki bout bad ka la khur jingjop 10 ngut napdeng kine ki 12 ngut. Ha kane ka sngi la lah ban pynlong ïa baroh ki jingïakhun final na ki 13 tylli ki bout, ha kaba ki khlur ïa kura kum u Shiva Thapa na Assam, Amit Panghal na ka Services bad u Sanjeet ka Services ki la khur ia ka jingjop. Ha kine ki hynniew tylli ki sngi, ki paidbah na ka jylla ki la ïoh ban sakhi ïa kane ka lympung ïa kura kaba la long ha kane ka nongbah naduh ba ka la ïoh ban pynlong ïa ka South Asian Games ha u snem 2016.Ïa kane ka lympung kaba la sdang naduh 25 tarik u Naiwieng, la pynlong da ka Meghalaya Boxing Association (MBA), ryngkat ka Boxing Federation of India (BFI) bad la kyrshan lang da ka tnat Sports and Youth Affairs jong ka Sorkar Jylla.Ha kane ka sngi la wan sakhi lang da u Myntri ka tnat ïalehkai u Bah Shakliar Warjri, kumjuh u MLA ka Mawlai u Bah Brightstarwell Marbaniang, kumjuh u Secretary General ka BFI u Hemanta Kumar Kalita bad u Working President ka Meghalaya State Olympic Association u Bah John F Kharshiing nalor kiwei pat. Ki la don haduh 9 ngut ki rangïakura ak Jylla kiba la ïoh ban ïashim bynta bad tang ar ngut kiba la lah ban jam shaduh ka pre-quarterfinal, hynrei ki la mad noh ia ka jingshah rem watla ki la lah ban pynpaw ïa ka jingtbit ha kane ka jingiakhun.Ka jingwanrah ïa kum kine ki lympung ka la long ka jingpynshlur bad ai mynsien ïa ki ïalehkai ka Jylla ba kin long kiba trei shitom. Te kumta ka long kaba donkam ban ïoh ïa ki jaka ïalehkai kiba biang, ki rukom jied kiba kat kum ka juk mynta bad ka jingai jinghikai kaba paka na ka bynta ban kyntiew ïa ki nongïalehkai bad ruh ban lah ha ka ban pynurlong na ka bynta ban ïoh rung sha ka Olympic Games.“Nga sngwkmen ban ïohi ïa ka jingtrei shitom hapdeng ka MBA, BFI bad ka Sorkar Jylla ha kaba ka la long kaba jop,” la pynpaw u Bah Warjri. “Naduh ba nga la shimti kum u Myntri ka tnat ïalehkai, nga la ïoh ban ïaid kylleng ka jylla bad nga la ïoh ruh ban ïakren bad ki samla bad ki nongïalehkai. Ka Sorkar ka ïohi jngai ïa ki nongïalehkai kiba don ïa ki sap ïalehkai ba kynsai bad ngi donkam ban ïatrei lang bad ki samla lem bad ki synjuk ïalehkai na ka bynta ban ïohi ïa ka jingkiew ki nongïalehkai. Kane ka dei ka thong ka jong ngi bad ban pynurlong ïa ki.”Shuh shuh utei u Myntri u la pynpaw ruh ha kaba ïadei bad ka jingshim khia na ka bynta ban test haduh 14,500 ngut ki khynnah ïalehkai. Napdeng kitei, 200 ngut la pynduna ki ban hap hapoh ka Elite Pathway Programme bad haduh 12 ngut kiba la shah jied ban ïoh rung sha ka Super Elite Pathway Programme.Ha kane ka lympung manla uwei pa uwei u rangïalehkai ki la hap ban ïakhun haduh saw sien ban ïoh rung sha ka final bad kiba bun ki Bout (points) kiba la kut hynne ka sngi ki dei kiba la ïarai lang da baroh ki nongbishar. Ha kane ka jingïakhun, u Barun Singh na ka Services u la lah ban pynliem noh ïa u Yaiphaba Soibam na Manipur da 5-0 ha ka 46-48kg, hadien la bud sa u rangïakura uba la khur ïa ka takma rupa ha ka World Championships 2019 u Amit Panghal (Services) uba la jop ïa u Anshul Punia na Chandigarh da 5-0 ha ka flyweight 48-51kg.U Lalit jong ka All India Police u la long uba nyngkong ban pynliem ïa u rangïakura uba na ka Services u Pawan, ha ka bantam 51-54kg da 4-3. Ha ka final jong ka featherweight 54-57kg ki ar ngut ki Sachin ki la lah ban khur ïa ka takma ksiar, ha kaba ka Services ka la jop ïa ka Railways. Hadien ha ka final jong ka lightweight 57-60kg, ka Services ka la jop ïa ka Railways lyngba u Akash uba la jop ïa u Varinder Singh.U Shiva Thapa na Assam u la lah ban pynliem noh ïa u rangïakura na ka Services ha ka light welterweight 60-63.5kg. Watla ma u lem bad u Vanshaj ki la ïakhaid ha ka rukom iakhun, hynrei na ka liang ki nongbishar ki la rai jop ïa u Thapa. Ka Services ka la khur jingjop biang ïa ka jingjop ha kiwei pat ki hynriew tylli ki ïakhun final. Ha ka welterweight 63.5-67kg, u Rajat u la jop ïa u Abhishek Yadav na ka Railways, katba u Akash u la pynliem ïa u Abhinab Saikia na Assam (uba la ïoh ïa ka nam Best Challenger Boxer) ha ka light middleweight 67-71kg. Ha ka middleweight 71-75kg, u Deepak u la jop ïa u Ishmeet Singh na ka Railways bad u Lakshya u la lah ban pynliem noh ïa u Harsh Choudhary na Rajasthan ha ka light heavyweight 75-80kg. Kine baroh ki jingjop ki long da 5-0.Ka jingïakhun kaba khadwei ka dei ka cruiserweight 80-86kg, u Vishal na Haryana u la sdang ban pyni ïa ka jingkhlaiñ bor hashwa ba u Jugnoo na ka Services un kura da kaba tyngeh ha ka wat kaba khatduh na ka bynta ban jop da 5-2. U Sanjeet na ka Services, uba long u lahduh ha ka Asian Champion 2021 u la khur jingjop ha ka heavyweight 86-92kg da 5-0 pyrshah ïa u Naveen Kumar na Haryana.Ha ka jingïakhun final kaba khatduh jong ka super heavyweight 92kg-plus hadpdeng u Sagar na ka Railways bad u Jaipal Singh na ka Punjab. Ha kane ka jingïakhun u Sagar, uba la khur ïa ka takma rupa ha ka Commonwealth Games 2022, u la shah rem noh ha ka wat kaba lai hadien ba u Jaipal u la kura da kaba tyngeh bad na ka liang u rephri u la hap ban pynsangeh noh ïa ka ïalehkai.Ha kane ka lympung, ka Services ka la ïoh pdiang ïa ka nam Best Team, u Akash u la ïoh pdiang ia ka nam Best Boxer bad u coach ka SSCB u Jai Patil u la ïohp diang ïa ka nam Best Coach. Ka Railways ka la wan ha ka kyrdan ba-ar. Ïa ki khusnam shimet la khur da u Abhinab Saikia na Assam ïa ka nam Best Challenger Boxer bad u Pradeep Bisht ïa ka nam Best Official. Ka Meghalaya ka la ïoh pdiang ïa ka khusnam Fair Play.",Ka Services kum ka kynhun ba kynsai ha kaba kut jong ka 7th Elite Men’s National Boxing C’ship,https://kynjatshai.com/khubor-ialehkai/ka-services-kum-ka-kynhun-ba-kynsai-ha-kaba-kut-jong-ka-7th-elite-mens-national-boxing-cship/
Ka jingïalehkai ka ban bud ha ka lympung Invitation Knockout Football Tournament ba la pynïaid da ka New Nongstoiñ Sport Social Cultural Club (NNSSCC) kan bteng biang sa ha ka 4 tarik u Nohprah ha kaba ka jingïakhun ha katei ka sngi kan long hapdeng ka Blue Bomber’s na Shillong pyrshah ïa ka KMC FC na Siliguri.Na ka liang jong ka NNSSCC kaba pynïaid ka katei ka lympung kala pyntip paidbah ba ka jingïalehkai ha katei ka sngi hapdeng kitei ki ar tylli ki kynhun kan sdang ha kapor 1:00 PM ha ka madan ïalehkai ka shnong New Nongstoiñ bad la ong ruh ba baroh ar tylli ki kynhun kidon ïa ki rangïalehkai kba tbit bha.Kumta na ka liang jong ka NNSSCC ka khot ka wer ïa ki paid riewieid phutbol ba kin wan ban sakhi da la ki jong ki khmat ïa ka jingïalehkai hapdeng kitei ki ar tylli ki kynhun bad khlem pep ba ka jingïalehkai ha katei ka sngi kan long kaba itynnad bha.,Ha ka 4 tarik yn ïakhun ka Blue Bomber’s pyrshah ka KMC FC ha madan New Nongstoiñ,https://kynjatshai.com/khubor-ialehkai/ha-ka-4-tarik-yn-iakhun-ka-blue-bombers-pyrshah-ia-ka-kmc-fc-ha-madan-new-nongstoin/
":U Symbud Myntri, u Ma Sniawbhalang Dhar un sa long u nongïalam ha Dhaka ha ka ban plie pyrda ïa ka jingthoh hapoh u dur mot kaba ïadei bad ka jingim jong u nongïakhun laitluid na ka bynta ka jylla Meghalaya, U Tirot Sing Syiem ha Indira Gandhi Cultural Centre (IGCC) of the Indian Council for Cultural Relations (ICCR) ha Dhaka ha ka 16 tarik, Rymphang.Da kaba pyntip shaphang kane, u Myntri ka Art and Culture, U Bah Paul Lyngdoh u la dep pyntip ba ka sorkar jylla ka la ïakren bad ka Indian High Commission of Bangladesh khnang ban ïohi ba kane ka jingtyrwa jong ka sorkar ban don u dur mot shaphang ka jingim jong u nongïakhun laitluid jong ka Ri Lum Khasi ha ka Indian Embassy ha Dhaka kan urlong ne em.U la pyntip ba katei ka dur mot jingim bad kiwei kiwei, la pynwandur da u nongdro dur ba pawnam, u Raphael Warjri hadien ka jingpyni jong u ïa ki katto katne ki dur lyngba ka Power point, kynthup ïa ki video bad ha kaba khatduh, la pdiang da ka tnad arts and culture.U Lyngdoh u la dep pyntip dang shen ba ka kamra kaba la ai nam ïa une u nongïakhun laitluid ka ri, yn sa plie, ha kaba la don ki shithi ba shah kylli jingkylli U Tirot Sing bad yn sa pyni ïa ki rekod na ka British Library.","Yn lam lynti u Sniawbhalang ha ka jingplie ïa u dur mot jong u nongïakhun laitluid, u Tirot Sing ha Dhaka",https://kynjatshai.com/khubor-kyllum/yn-lam-lynti-u-sniawbhalang-ha-ka-jingplie-ia-u-dur-mot-jong-u-nongiakhun-laitluid-u-tirot-sing-ha-dhaka/
"Ka skul Step by Step, Shillong mynta ka 2 tarik Nohprah, 2023 ka la rakhe ïa ka lyngkhuh snem kaba 75. Ïa kane ka sngi rakhe la pynlong ha ka jingialang kaba la long ha kane ka skul, ha kaba ka Principal barim ka Shillong College, ka kong MPR Lyngdoh ka la long kum ka kongsan .Ha kane ka jingïalang na ka liang ka kong MPR Lyngdoh ka la ai khublei kyrpang ïa ki nongpynïaid jong ka skul hadien ka jingpyndep ïa ka jingaijingshakri kaba 75 snem. Ka la ai ruh ka jingkitbok kitrwiang ruh ba kane ka skul kan dang kiew irat ha ki snem ban wan .",Rakhe ka Step by Step School ïa ka lyngkhuh snem kaba 75,https://kynjatshai.com/khubor-kyllum/rakhe-ka-step-by-step-school-ia-ka-lyngkhuh-snem-kaba-75/
"U Bah George Lyngdoh uba dei u Vice President ka Trinamool Congress (TMC) mynta ka sngi u la phah da ka shithi ban  ïehnoh ïa ka kam  kum u Vice President ka party.Kat kum ka shithi ba u Bah George B Lyngdoh u la phah sha u President ka TMC, u Bah Charles Pyngrope , myn ha ka 1 tarik Nohprah 2023 , u la pyntip ïa ka rai ban ïehnoh ïa ka kam kum Vice President bad u President ka Umroi TMC Block Commitee .Ha ka shithi ba la phah u Bah George B Lyngdoh u la ai khublei ruh ïa ki nongïalam bad ki dkhot jong ka Party kiba la long ki nongaijingmut bad ki nongkyrshan ha ki ba bun ki liang na ka bynta ban ai ka jingshakri kaba bha sha ki paidbah ka jylla.U la ong ruh ba u don ka jingkyrmen ba nangne sha khmat, kin dang lah ban wanrah ïa ki mat ba donkam khamtam ki mat kiba lah ban wanrah ïa ka jingïohnong na ka bynta ki paidbah nongshong shnong.",Ai shithi ïehnoh kam u Bah George Lyngdoh kum u Vice President ka TMC,https://kynjatshai.com/sain-pyrthei/ai-shithi-iehnoh-kam-u-bah-george-lyngdoh-kum-u-vice-president-ka-tmc/
":Ka National Voter’s Day kaba la pynlong mynta ka sngi ha Patharkhmah Nongpoh, ka la ïaid beit ïaid ryntih. Katba ka Sub Divisional Patharkhmah Civil Sub Division, ha ka jingïatreilang bad ka ophis jong u Deputy Commissioner, Ri Bhoi, ka la pynlong ïa ka National Voter’s Day Run ha ka sngi palei na ka bynta ban rakhe ïa ka National Voter’s Day bad pynïaid ïa ka jingshim bynta ha ka kam paidbah napdeng ki samla.Katba u Chief Guest, u Bah M.B Tongper, Sub Divisional Officer jong ka Patharkhmah Civil Sub Division, u la long u sakhi jong ka jingshim bynta napdeng ki shispah ngut ki samla na kane ka shnong ha kane ka prokram. La don lai bynta na ka bynta ki shynrang bad kyngthei, ha kane ka prokram, la don ki nongïashim bynta kiba dei kano kano ka rta, da kaba ban jur halor ka jingdonkam jong ka hok jong ka jingthep vote. Katei ka prokram, ym tang ba ka dei ka jingrakhe ïa ka National Voter’s Day hynrei ka long ruh ban pynsaphriang ïa ka jingpyn husiar bad pyn sngewthuh halor ka hok ban thep vote.Utei u ophisar jong ka Sub Divisional u la kren halor ka jingdonkam, da kaba kyrpad ïa ki samla shnong kiba la dap 18 snem ka rta ba ki dei ban pynrung kyrteng ïalade ha ka ban thep vote, ha kaba u la pynthikna ruh ba ki dei ban thep vote ha ryngkat ka jinghok.","La pynlong ïa ka National Voter’s Day ha Patharkhmah, Nongpoh",https://kynjatshai.com/khubor-kyllum/la-pynlong-ia-ka-national-voters-day-ha-patharkhmah-nongpoh/
"Ka Regional Democratic Alliance (RDA) myn ha ka 23 tarik Kyllalyngkot 2024,  ka la pynlong ïa ka jingïalang ban pynithuh ïa u kyrtong jong ka u Bah  Robertjune Kharjarin u ban mihkhmat ban ïakhun ïa ka MP Election na ka Shillong Parliamentary Seat, ha ka jingïalang kaba la long ha ophis trei kam ka UDP .Ha ba kren ha kane ka sngi na ka liang u Bah Robertjune Kharjahrin, u la ong ba ka jingmih ban ïa khun ïa ka MP election na ka RDA kan ym long halor ka jingsngewtynnad ka jingrwai ne ka jingsngewniam ne ka jingsngewjan hynrei kan long halor ka nongrim jong ki mat ki juara kiba kum ka jylla ka kwah ban pynsngew sha ka Dorbar bah jong ka Parliament.U la ong, “Ngam poi pyrkhat ba ngan ïoh ïa kane ka kabu, ba ki nongïalam ka RDA kin ibit ïa nga ban long kum u kyrtong ban ïakhun na ka bynta ka Shillong Parliamentary Seat, Ka Shillong Seat ka dei kaba la sei ïa ki khraw pyrkhat ban ïasaid ïa ki mat na ka bynta ka Ri bad ka jaitbynriew ha Parliament  bad ngan trei shitom ban rah ïa kane ka lyngkor lada ki paidbah ki imon ban jied ïa nga.”U la bynrap, “ngam kwah ba rung sha ka saiñ pyrthei ban beiñ ban kynthoh ïa ki jingduna kiwei hynrei ngan ïa khun ïa kane ka election da ki mat ki jura jong ka Ri bad ka jaitbynriew ban lah ban pynsngew sha ka dorbar bah ka Parliament.”U Bah Robertjune u la ong ba lada ka jaitbynriew kan sei ïa  u nongmihkhmat ka jaitbynriew lyngba ka jingbang ka jingrwai, lyngba ka jingsngew niam sngew thaiñ, sngew ba haïing ka  la bakla naduh basdang, hynrei ki dei ban jied ïa u kyrtong u ban ïeng halor ki mat ki jura.Na ka liang u President ka UDP u Bah Metbah Lyngdoh u la pynpaw ïa ka jingkyrmen kaba skhem ba kin ïoh ïa ka jingjop namar ba ka don ka jingïatrei lang hapdeng ka UDP bad ka HSPDP bad kane ka jingshim rai lang ban jied ïa u bah Robertjune kharjahrin.U Bah KP Pangngiang, u President ka HSPDP u la ong ba ka rai ban ïatreilang ha ka MP election hapdeng ka UDP bad ka HSPDP ka long ban pynkhie im biang ïa ka mynsiem ieid ri bad u la pan ka jingkyrshan na ki paidbah ba ki dei ban ailad ïa u kyrtong ka RDA ha kane ka election MP khnang ba un ïoh ban rah ïa ki mat jong ka jylla ha ka Parliament.Ha kane ka jingïalang la wan ban shim bynta da ki heh nongïalam ka UDP,  ka HSPDP,  ki MLA, ki MDC, ki nongkitkam, ki nongkyrshan bad kiwei kiwei.","Jied ïa u nongmihkhmat ka jylla uba lah banrah ïa ki mat ki jura, ym halor ka jingbang ka jingrwai, ka jingsngewniam lane ka jingsngewjan: Robertjune",https://kynjatshai.com/sain-pyrthei/jied-ia-u-nongmihkhmat-ka-jylla-uba-lah-banrah-ia-ki-mat-ki-jura-ym-halor-ka-jingbang-ka-jingrwai-ka-jingsngewniam-lane-ka-jingsngewjan-robertjune/
"U President ka Meghalaya Pradesh Congress Committee (MPCC) u Bah Vincent H Pala, ha ka jingiakynduh bad ki ladpathai khubor myn ha ka 23 tarik kyllalyngkot 2024, u la ther ïa ka Sorkar jylla halor ka jingbym shah ïa u Rahul Gandhi ban leit ïa kynduh ïa ki samla pule ka University of Science and Technology Meghalaya ha Ri Bhoi district.Na ka liang u Bah Vincent H Pala u la pynshai ba ka jingthmu jong u nongïalam ka Congress u Rahul Gandhi ban leit kynduh ïa ki samla pule ka USTM kam dei na ka bynta ban ïalap election, bad u la kdew ruh ba ka Sorkar MDA ka la shah pynïaid ha ka BJP na Delhi bad Assam.Lah ban kdew hangne ba na ka liang ka sorkar Meghalaya kam shym la ai jingbit ban pynlong ïa ka jingïalang jong ka NECCC kaba la thmu ban pynlong ha USTM kumta la pynlong noh ïa kane ka jingïalang ha Queens Hotel kaba don ha Joarabat.Na ka liang ka North East Congress Co-Ordination Committee mynta ka sngi ka la shong noh ïa ka jingïalang ha Queens Hotel Jorabat ban pynlong ka jingmir jingmut jong ki jylla bapher bapher ban pynrung ïa ki mat treikam jong ka seng.Haba kren mynta ka sngi hadien ka jingïalang jong ka NECC u Bah Vincent H Pala u la ong ba kum ki nongmihkhmat na ka jylla Meghalaya hapoh ka lama ka MPCC ki la ai jingmut ban pynrung ïa ka mat ki nongrep ha ka mat treikam  jong ka seng ha kaba kala don ka kynhun kaba peit kyrpang ïa katei ka bynta.U la ong ruh ba ha katei ka jingïalang la ïoh ruh ban ïakren ïa ka jinglong jingman haka jylla Manipur kaba ki paidbah haduh mynta ki dang don hapdeng ka jingsyier bad la rai ruh ban leit da ka kynhun sha Manipur ha kaba yn sa jied da ki nongmihkhmat naki jylla ka thaiñ Shatei Lam Mihngi.",Halor ka jingbym ïoh pynlong ïa ka jingïalang ka NECCC ha USTM ther u Bah Pala ïa ka Sorkar jylla,https://kynjatshai.com/sain-pyrthei/halor-ka-jingbym-ioh-pynlong-ia-ka-jingialang-ka-neccc-ha-ustm-ther-u-bah-pala-ia-ka-sorkar-jylla/
"U Kyrtong ka Regional Democratic Alliance u Bah Robertjune Kharjahrin haba kren halor ki kyrtong ki ban aireng ïa ka MP election na ka Shillong Parliamentary Seat u la kyntu ïa ki paidbah ba kim dei ban pynlehnohei ïa ka vote jong ki hynrei ki dei ban ai ïa ka vote sha u kyrtong ka RDA u ban lah ban rah ïa ki mat jingdawa ka jylla sha Parliament.Halor u kyrtong ka VPP, u Bah Ricky Syngkong, u Bah Robertjune u la ong, “nga dei u briew uba burom ïa baroh ki sengriewlum kynthup ïa ka VPP hynrei nga sngew ba halor ka MP Election ka RDA ka kham don ka jingkyrmen ban jop namar ngi bun ki MLA bad ki MDC bad ngam kheiñ troiñ ïa baroh ki kyrtong hynrei lada ngi bishar ïa ka jingbun ki MLA ki MDC bad ka Vote Share ha ka election ba dang shu dep ngi don ka jingkyrmen kaba khraw.”U la ong, “nga kyntu ïa baroh ki nongkyrshan jong ka VPP ban ym pynlehnohei ïa ki Vote na ka bynta u kyrtong ka VPP namar  ba kane kan long tang ka jingpynpra ïa ka vote bad ka RDA ka don ïa ka jingkyrmen ban ïoh jingjop bad nga kular ba ki mat kiba na ka liang ka VPP ka kwah ban rah ha Parliament ngan rah ma nga.”U la bynrap, “ka VPP kam dei ban pynpait ïa ka vote hapdeng ki sengriewlum bad ka donkam ban long tylli tang ha ka RDA khnang ba kan don ka jingjop na ka bynta kawei ka sengriewlum.”Halor u Kyrtong ka Congress u Bah Vincent H Pala, u Bah Robertjune u la kynnoh ba ka jingbym patlah jong ka jylla ban ïoh ïa ka jingpyntreikam ïa ka Innerline Permit (ILP) ha ka jylla ka dei na ka jingbym shim khia  u MP ka Jylla.“Ka jingbym pat lah jong ka jylla ban ïoh ïa ka ILP ka lah ban long namar u MP jong ngi u Bah Vincent H Pala u ïeng pyrshah halor ka jingpyntreikam ïa ka ILP ha ka jylla,  Phi lah ban ïohi ba u Bah Pala man ka por u la kren pyrshah halor ka jingpyntreikam ïa ka ILP ha ka jylla kumta ka long ka ba donkam ïa ki nongshong shnong ha ka jylla ba kin jied da u briew u ban lah ban kren halor kane ka mat.”Halor ka kyrtong NPP ka Kong Ampareen Lyngdoh, u Bah Robertjune u la ong ba u paidbah un ym pynjop ïa ka kyrtong ka NPP namar ba ki sngewthuh ba kan sa don ka jingpynlut phut ïa ka pisa u paidbah.U la ong ba, “halor ka jingmih ïakhun ka myntri ka Sorkar ïa ka election MP ngim lah ban kynthoh eiei namar ka riti shynshar ka shah hynrei na ka bynta u paidbah kan long tang ka jinglut phut ka pisa u paidbah.”“Lada ka Kong Ampareen kan jop ïa ka MP election, katno ka pisa ba na ka liang ka sorkar jylla kan pynlut ïa ka pisa ban pynlong biang ïa ka election shiteng samoi namar kane kan dei ka pisa u paidbah, kumta ngam tharai ba ki paidbah kin jied ïa ka kong Ampareen,” u la bynrap.",Ka VPP kan pynpra ïa ka vote ki sengriewlum; NPP kan long tang ka jingpynlutphut ïa ka pisa paidbah; Congress u MP uba kren pyrshah ILP: ong u kyrtong ka RDA,https://kynjatshai.com/sain-pyrthei/ka-vpp-kan-pynpra-ia-ka-vote-ki-sengriewlum-npp-kan-long-tang-ka-jingpynlutphut-ia-ka-pisa-paidbah-congress-u-mp-uba-kren-pyrshah-ilp-ong-u-kyrtong-ka-rda/
":Ka Inspector (Kong) Aniosca Basaiawmoit kaba bat ïa ka kam kum ka Senior Instructor ha ka Central Training Institute of Civil Defence and Home Guards, Meghalaya, Mawdiangdiang, ka la ïohpdiang da ka khusnam Medal for Meritorious Service (MSM) ha ka jingrakhe ïa ka 75Republic Day of India.Ka Inspector Basaiawmoit ka dei ka kynthei ba nyngkong na ka Civil Defence and Home Guards Department hapoh ka jylla ka ban ïohpdiang ïa katei ka khusnam ba thymmai jong ka Meritorious Service Medal.Ka Ministry of Home Affairs dang shen, ka la pynithuh haduh saw tylli medal thymmai, ar tylli na ka bynta ka jingshlur (gallantry) bad ar tylli na ka bynta ka kam ka ban sa ai sha baroh ki dkhot jong ka CAPF, State Police, Civil Defence & Home Guards, RPF, Correctional Services, Fire Service bad kiwei kiwei.Ïa ki saw tylli kine ki medal, la buh ban ai kum ki medal khusnam, kynthup ïa ka Home Guards and Civil Defence Medal na ka bynta ka Meritorious Service and Police Medal for Meritorious Service etc. (PRO- CD&HG).",Ïohpdiang ka Inspector jong ka Meghalaya Home Guards da ka khusnam Meritorious Service Medal,https://kynjatshai.com/khubor-kyllum/iohpdiang-ka-inspector-jong-ka-meghalaya-home-guards-da-ka-khusnam-meritorious-service-medal/
"Ka Meghalaya ryngkat bad kiwei ki jylla jong ka ri India, ka la rakhe ia National Voters’ Day ha ka prokram ba la pyllong ha U Soso Tham Auditoruim, Shillong. Ka phang pdeng jong katei ka rekhe ka long ba yn em dei shuh ban don u ban ym ioh lad ban thep Vote haba u la dap ia ka 18 snem ka rta.U Lat ka Meghalaya u Phagu Chauhan ula long u kongsan. Ha kane ka prokran la iashim bynta da ki nongtrei jongka tnad Elekshon, ki samla pule, NCC bad kiwei. Ha kaba kren ha prokram, u Lat Chauhan u la iathuh ba ki nongshong jong ka ri India ki shaniah ia ka jingsynshar paidbah kat kum ka jingpruid dak jong ka riti synshar jong ka ri India.U Lat ula pule ruh ia ka jubanlak jied nongmihkhmat. Ha kane ka sngi la ioh ruh ia ka jingkren na u Chief Secretary jong ka Meghalaya, u Bah D.P. Wahlang, u Chief Electoral Officer ka Meghalaya, Dr.D.B.R. Tiwari, ka jingkren na ki nongmihkhmat jong ka seng sain hima sima National People’s Party bad United Democratic Party bad kiwei ki jingrwai pynbyrngia ia ki paidbah.",Rakhe ka Meghalaya National Voters’ Day,https://kynjatshai.com/khubor-kyllum/rakhe-ka-meghalaya-national-voters-day/
"Ki shipai khappud jong ka Border Security Force Meghalaya ki la rakhe ia ka Sngi Republic Day da ka jingshitrhem ha Frontie Headquarters sha Umpling, Shillong bad hawei kiwei ki jaka khappud jong ka Meghalaya. Ha katei ka sngi, u Inspector General jong ki shipai khappud BSF Meghalaya, u Harbax Singh Dhillon u la pynher ia ka lama lairong jong ka ri India.Ha katei ka sngi, kane ka kynhun shipai, kala kynmaw burom ruh ia baroh kito ki nongiakhih laitluid bad kum juh ruh ia kito baroh kiba la don kti ha kaba thoh ia ki riti synshar jong ka ri India. Ha kane ka sngi u Harbax Singh Dhillon u la ai khublei ia ki shipai BSF bad ia kiba haiing hasem jong ki ha kane ka sngi ba ka ri ka rakhe ia ka Republic Day kaba hynniewphewsan.Harbax Singh Dhillon u la kyntu ia ki shipai khappud ba ki bud ia ki ri synshar jong ka ri India bad ban iai bteng ia jingshakri jong ki da kaba long kiba peitngor ia ki kam pyntriem, ki kam kiba long pyrshah ia ka ri bad ruh ia kiwei ki kam sniew. Kum ka dak jong ka jingburom markylliang, ki BSF Meghalaya ki leit ban ai ia ki jingbam bad mithai ia ki shipai khappud jong ka Bangladesh, ka Border Guard of Bangladesh kiba don shilynter jong ki khappud jong ka Meghalaya bad Bangladesh.",Rakhe ka BSF Meghalaya ïa ka Repubic Day,https://kynjatshai.com/khubor-kyllum/rakhe-ka-bsf-meghalaya-ia-ka-repubic-day/
"Ka Meghalaya ryngkat bad ka ri baroh kawei, ka la rakhe ia Sngi Republic Day-2024, kaba long ka snem kaba hynniewphew san ha kaba ki nongshong shnong jong ka ri India ha ka 26 tarik u Kyllalyngkot, 1950, ki pdiang ia ki riti synshar jong ka ri India ha kaba ngi pdiang ba ka ri India ka long ka ri kaba laitluid, kaba lait na ki jingshahteh shakhun ha kiwei pat ki ri jong ka pyrthei, ka ri kaba im sngi na ka bynta u babun balang bad ka ri synshar paidbah.Ha kaba ia dei bad kane, ka Meghalaya ka la rakhe ia kane ka sngi, ha kaba u Lat ka Meghalaya, u Phagu Chauhan u la pynher ia ka lama lairong jong ka ri Indiah ha ka prokram ba la pyllong ha Madan Polo, Shillong. Ia kane ka jingrakha ia ka Republic Day, la pyniphuh iphieng da ka jingiashim bynta jong ki bor shipai CRP bad bor pulit, NCC, pulit Meghalaya, ki skul bad kiwei.Haba kren ha katei ka sngi,u Lat Phagu Chauhan, u la ai khublei ia ki paidbah nongshong shnong jong ka Meghalaya bad kynmaw kyrpang ruh ia ki nongialam jong ka jingiakhih laitluid jong ka ri India, kum u Mahatma Gandhi, Jawaharlal Nehru, u nongsaindur ia ki riti synshar jong ka ri India, u Dr. Ambedkar , u Sardar Vallbha Patel bad Netaji Subhash Chandra Bose. “Ngi pynpaw ruh ia ki nongialeh laitluid bad khlawait, u Tirot Sing, uKiang Nangbah, u Pa Togan Sangma bad kiwei kiba la aiti ia la ka jongka jingim na ka bynta ka jinglait jong ka ri India.U Lat Chauhan u la pynpaw ruh ia jingsngewburom ia ki bor shipai bad bor pulit kiba im sngi, meit la bad sngi na ka bynta ban iada ia ka ri na ki nongshun bad ban peit ruh ba ka don ka jingshongsuk shongshngain ha ka imlang sahlang. U Lat Shauhan u la iathuh ruh ba ha ka snem kaba la dep, kaMeghalaya ka la ioh mad ia ka jingshongsuk bad jingshong shngain bad ka ha u Lber 2022, ka Sorkar Meghalaya ka la iasoi ia ka soskular pyniabeit pud bad ka Assam ha ki hynriew tylli ki shnong kiba kine kiartylli ki jylla ki don ka jingiakam hapdeng jong ki.U la iathuh ruhba u Myntri Rangbah ka Meghalaya, u Conrad K. Sangma bad u Myntri Rangbah ka Assam, u Himanta Biswa Sarma ki la ia soi biang sa kawei ka soskular pynbeit pud na ka bynta kiwei pat ki hynriew tylli ki shong kiba don hapdeng ka jngiakam jong kine ki artylli ki jylla. “Ka Sorkar ka kwah ban wanrah ia ka jingshongsuk kaba neh bad iai ban ba ka Sorkar ka long kaba kloi ban iakren bad ka kynhun kieng atiar Hynniewtrep National Liberation Council (HNLC) hapoh jong ki riti synshar jong ka ri India bad kat kum ki kyndon ba la buh da ka tnad ki kam iada ri jong ka Sorkar India.U Lat Chauhan u la iathuh ba ka long kaei kaei ka ban sah jingkynmaw pateng la pateng na ka daw ba la lah ban pynieng ia u mot jong u Tirot Sing ha Bhaka, Bangladesh haka 16 tarik u Rymphang, 2024. “Ka long ka burom kaba khraw ia ka Meghalaya na ka daw jong ka jingwan jngoh jong ka President, ka Murmu Draupadi ia ka  Meghalaya, ha kaba ki paidbah ki la ioh ban pdiang sngewbha ia ka ha Tura bad ha ‘law Kyntang Mawphlang bad ruh ban plie iaka 5th Edition jong ka Meghalaya Games, ka jingbuh ia u mawnongrim iing jong ka Shillong Peak Ropeway, Tura Integrated Administrative Complex, Village Tourist Accomodation bad ban plie ia ka jingpynheh ia ka surok Rongjeng Mangsan Adokgre Road bad Mairang Ranigodown Azra Road.Ha kane ka sngi, u Lat Chauhan ula sam ruh ia ki khusnam Meghalaya Day Award ia kito kiba noh ia u synniang u bynhei baradbah na ka bynta ka bha ka miat jong ka imlang sahlang. Ia ka U Tirot Sing Award na ka bynta Arts and Literature la ai ia u Bah Risingbor Kurkalang na ka bynta ka jingshna ia ki jingtem tynrai naduh ba u dang khynnah. Ia ka Pa Togan Award la ai ia u Dr. Delphine Gare Momin na ka bynta ka jingnoh synniang jong u sha ka bha ka miat jong ka imlang sahlang.Ia ka U Kiang Nangbah Award for Sports la ai u Phrangki Buam uba la pawkhmat ha ka jingialehkai phutbol, ym tang ha India, hynrei ha pyrthei ruh.  Ha kane ka sngi, la pynlong ruh ia ka jingpyni iaka rong ka taw jong ki tnad Sorkar bapher bapher. Ia kane ka jingrakhe ia ka Meghalaya Republic Day la pynkut da ka jingshad bad jingrwai.",Rakhe ka Meghalaya ïa ka Republic Day-2024,https://kynjatshai.com/khubor-kyllum/rakhe-ka-meghalaya-ia-ka-republic-day-2024/
"Ka ophis jong u District Election Officer, South West Khasi Hills District, ryngkat ka jingïatreilang bad ka ophis jong u  District Sports Officer, South West Khasi Hills District ka la pynlong mynta ka sngi ïa ka National Voters Day Run 2024 ha Ranikor Civil Sub Division ha kaba u Bah T. Lyngwa, u IAS Deputy Commissioner ka South West Khasi Hills u la kaweh ïa ka lama kum ka dak jong ka jingplie ïa ka jingmareh kaba 10 km kaba la sdang na IB Border Area Development ophis (BADO), Ranikor ïaid lyngba ka Borbasing Bridge, Ranikor, bad pynkut ha  IB, Border Area Developmentophis,(BADO).Haba ai jingkren sha ki nongïashimbynta u Deputy Commissioner jong ka South West Khasi Hills District, u Bah  T. Lyngwa, IAS, u la ban jur halor ka jingdonkam jong kane ka sngi  bad ha kajuh ka por u pynshlur ïa ki ban pyndonkam ïa la ka jong ka hok. Ha kajuh ka por u khot u wer ïa ki khynnah samla ban wan sha khmat ban pynrung kyrteng bad ban ïashim bynta ha ka jingjied ïa ki nongmihkhmat ha ka jylla.Ha kane ka jingiamareh la wan ban ïashim bynta da ki kynthei bad shynrang kynthup ïa ki khynnah, samla bad rangbah na baroh kawei ka District. La sam ïa ki khusnam ryngkat ka song pisa sha ki nongjop ha ki kyrdan bapher bapher. Ka Larijanai Wartde ka la long ka nongjop ha ka kyrdan ki kynthei kiba 17 snem shapoh ba la bud da ka Larisha Kharwanniang ha ka kyrdan kaba ar bad ka Teilyntishisha Ramsiej ha ka kyrdan kaba lai. Na ka liang ki shynrang kiba 17 snem shapoh u Neverson Jyrwa u la ïoh ïa ka kyrdan kaba nyngkong, u Johnstar Sohphoh ha ka kyrdan kaba ar bad u Banshemphang Kharjahrin ha ka kyrdan kaba lai.Ha ka liang ki shynrang kiba 18 snem shaneng u Biness Kharlyngdoh u la wan nyngkong  bud sa u Jomsingstar Ramsiej ha ka kyrdan kaba ar bad u Willborn Wanniang ha ka kyrdan kaba lai bad kine baroh ki dei na ka shnong  Jakrem bad Sakwang. Na ka liang ki kynthei kiba 18 snem shalor ka Lyntijingkyrmen Kharjahrin ka la wan nyngkong bud sa ka Daplin Wahlang bad Peitty Wanniang ha ka kyrdan kaba ar bad ba lai. La sam ruh ïa ki khusnam sha ki nongïashim bynta kiba khynnah tam bad kiba la rangbah tam ha ka liang ki kynthei bad shynrang.Kiwei kiba la ïadonlang ha kane ka  jingïamareh  ki kynthup ïa u Bah S. Marwein, MCS, Block Development Officer (BDO), Ranikor C&RD Block, u Bah O.L Passah, Superintendent ka Fisheries, South West Khasi Hills District, u Bah A. Wanbah, Border Area Development Officer (BADO), Ranikor C&RD Block, Dr. W.L. Narry, Medical & Health Officer, Mawkyrwat Civil Hospital, u Bah D. Syngkon, District Sports Officer, South West Khasi Hills District bad u Bah C. Ch. Marak, Sub- Inspector, Ranikor Police Station.Kum shibynta jong ka jingrakhe ïa kane ka sngi ki nongtrei sorkar kiba don ha kylleng ki ophis jong ka distrik ki la shim ïa ka jingkular ha kaba ïadei bad ka jingrakhe ïa kane ka sngi ha la ki jong ki ophis treikam",La rakhe ïa ka National Voters Day Run 2024 ha Ranikor,https://kynjatshai.com/khubor-ialehkai/la-rakhe-ia-ka-national-voters-day-run-2024-ha-ranikor/
"Ka National People Party (NPP), myn ha ka 25 tarik Kyllalyngkot 2024, ka la  ïoh ban thaw ïa ka NPP Mairang Block Commitee, lyngba ka jingpynïasoh u MDC ka Congress na Mairang Constituency u Bah Batskhem Ryntathiang ha ka jingïalang kaba la long ha Mairang Mission.Ïa u Bah Batskhem Ryntathiang ha ryngkat ki nongkitkam jong u la pdiang burom da ka Myntri Sorkar ka ba long ruh ka kyrtong MP ka Kong Ampareen Lyngdoh, u State working president u Bah Hamletson Dohling, ki nongïalam bad ki nongkitkam ka NPP.Haba kren ha kane ka sngi na ka liang u Bah Batskhem Ryntathiang u la ong ba ka jingshim rai ban ïehnoh ïa ka party Congress ka long na ka jingkylla ka por bad ka jingbun ka jingdonkam ha ka Constituency.“Ngim don eiei pyrshah ïa ka Congress kaba la hap ban ïehnoh mynta ka sngi bad nga dap da ka jingsngewnguh ïa ka Congress kaba la pynjop bad mih khmat kum u MDC ka Mairang –Nongkhlaw Constituency hynrei ha ka jingkylla ka por kum u nongïalam ki jingdonkam ki long kiba bun bad dei na ka jingphah wad shi phah wad u Myntri Rangbah bad u Symbud Myntri.” U la bynrap ruh ba hadien ba ngi la ïa kynduh ïa ki nongïalam ka NPP kiba kynthup ïa u Conrad K Sangma bad u Bah Prestone Tynsong ha ka jingïatai kaba la long la bun bun sien, ngi sngewthuh ba kine ki nongïalam ki don ïa ka jingkitkhlieh na ka bynta ka jingdonkam kiba bun ha ka Constituency bad ngin trei katba lah ban pynjop ïa ka kyrtong ka NPP ka Kong Ampareen Lyngdoh ha kane ka election MP ka ban sa long shen.”",Lyngba u MDC ka Congress; thaw ka NPP ïa ka NPP Mairang Block Committee: Ka jingleit pynïasoh ka long ba ka NPP ka lah ban wanrah shibun ki jingmyntoi: Batskhem,https://kynjatshai.com/sain-pyrthei/lyngba-u-mdc-ka-congress-thaw-ka-npp-ia-ka-npp-mairang-block-committee-ka-jingleit-pyniasoh-ka-long-ba-ka-npp-ka-lah-ban-wanrah-shibun-ki-jingmyntoi-batskhem/
"U State working President ka NPP u Bah Hamletson Dohling u la ong ba ka party National People Party (NPP) kam dei ka party ka ba sniew kumba la kynnoh da ki katto katne ngut ki briew kiba kwah ban ïoh jingmyntoi ha ka election, ïa kane u la kren ha ka jingïalang ban pdiang burom ïa u MDC ka Mairang Nongkhlaw Constituency u Bah Batskhem Ryntathiang ha ka sngi ba u la pynïasoh sha ka NPP .Ha ba kren ha kane ka jingialang ba la pynlong ha Mairang Mission u Bah Hamletson Dohling u la ong na ka liang u National President bad u State Prestone ki la phah ka jingkhublei halor ka jingkloi jong u Bah Batskhem bad ka kynhun jong u ban pynïasoh sha ka NPP namar na ki ba bun ki party ha ka jylla ki la jied ïa ka NPP.“Nga ngeit ba shwa ban shim ïa kane ka rai phi la bishar bha, da kaba peit ïa ka nongrim ki nongïalam ka NP , namar ki dei ki briew kiba nang ba stad kiba don ka jingkitkhlieh, kiba ieid ïa la ka jong ka jaitbynriew bad kiba tip briew tip Blei,” u la ong .“Ka NPP kan ïalam ïa ki paidbah ha ka jylla sha ka lynti kaba dei, namar ki dei ki nongïalam kiba ïohi jngai ïa ka lawei ha ka jylla, bad ngi donbok shibun ba ka NPP ka don ïa kine ki nongïalam,” u la bynrap.U Bah Hamletson u la ong shuh shuh ba ka NPP kam dei kum kato ka dur ba ki pynsaphriang ha ki Social Media,  ka NPP kam dei ka party kaba sniew.“Ha shwa ka election 2023 la pynkup ïa ka NPP da ka dur bula, lyngba  ki khwan shimet ki nongshim kabu tang ban jop ka party la jong, ki kynnoh katba mon ïa ka NPP, ki  pynsniewdur ïa ka NPP,” u la ong.“Hynrei mynta ngi wan sha phi,  ban weng ïa kane ka dur ba shai jong ka NPP, ha shwa ka election 2023 ki ong wat ju jied ïa ka NPP, da ka ba kynnoh laiphew jait, tang ban pynsniewdur ïa ka NPP mynta ka shynshar biang ka NPP ha to ka urlong kane ka jingkynnoh, em,” u la bynrap.U Bah Hamlet u la ong shuh shuh ba, “ka jingkynthoh hi ka dei namar ba ka dei ka Sorkar ka ba trei, mynta lei ki kynnoh halor ka bamsap jong ka sorkar, hato long ban shu kynnoh khlem da tip, hato ka long ban shu tharai sniew.”U la bynrap, “Haba ki kynnoh ba ka sorkar ka bam sap pyni da ki sabut sakhi, mynta ka aiñ ka don ha jan bad pynshisha ïa ka jingkynnoh bamsap, ym ban shu kynnoh tang ban ïoh ka jingkyrshan na u paidbah. Ka NPP ruh ka dei ka party kaba don ka jingkitkhlieh bad ka ïeid jaitbynriew.”",Ka NPP kam dei ka party ka ba sniew; ki kynthoh namar ba ka dei ka sorkar kaba trei bha: Hamletson,https://kynjatshai.com/sain-pyrthei/ka-npp-kam-dei-ka-party-ka-ba-sniew-ki-kynthoh-namar-ba-ka-dei-ka-sorkar-kaba-trei-bha-hamletson/
"Ka Kyrtong ka NPP na ka bynta ban mihkhmat ha ka MP election na ka bynta ka Shillong Parliamentary Seat ka Kong Ampareen Lyngdoh, haba pan jingkyrshan na ki nongshong shnong ka Mairang ha kane ka election ka la ong ba kum ka kynthei briew ka lah ban trei khambha ban ïa ki rangbah kiba la long Member of Parliament (MP) na Shillong seat.Haba kren halor ka jingwan pynïasoh u Bah Batskhem sha ka NPP myn ha ka 25 tarik kyllalyngkot 2024, ka la ong ba wat ju artatien halor ka jingpynïasoh jong phi sha ka NPP namar ba ka NPP kan dei ka party ka ban ïa lam ïa phi shakhmat.Halor ka MP election ka la ong, “Ka kamram jong ka MP ka dei  ban rah ïa ki mat jong ka jylla sha nongbah Delhi, dei ban  ïasaid lang halor kine ki mat.Ka la bynrap, “la 3 samoi la phah ïa u MP da ka jingthrang ban pynurlong ïa ki mat jingdawa bad shihajar nguh lehse u la pyrshang hynrei namar bym don lang ha ka synrop lang ha Delhi ym don ba sngap, kumta  ka donkam ïa ka Shillong Parliamentary Seat ban ïoh da ka MP ka ban  don lang  ha ka liang shynshar khnang ka kin sngap kin  peitngor haba ngi leit sha Delhi.”Ka Kong Ampareen Lyngdoh ka la ong ba lada u paidbah u ai ka jingkyrshan ba pura ha kane ka MP election ka kular ban trei shitom ban long ka ksiang ban ïa saitlem na ka bynta ki jingangnud ka jylla.“Lada ka MP bad ka sorkar jylla kam don lang ha ki kam kan ïa lait ka rukom treikam bad lada phi phah ïa ka MP na ka party kaba don ka jingïatreilang bad ka sorkar pdeng kan lah ban kham trei kham bha,” ka la ong.“Ha kaba ïadei bad ka jingïalap ïa ka MP election nga la ïaid shait shait ban sngap bad peit ïa ki jingeh ki nongshong shnong ba ngan trei kum ka MP,” ka la bynrap.Ka la ong shuh shuh, “Ha kaba ïadei bad ka jingjied ïa ki MP phi dei ban klet noh ïa ka jingïashah party bad phin jied ai ka MP kaba lah ban ïasait na ka bynta jong phi.”“Ha ka jinglong MLA jong nga, nga la pyni ïa ki kam ba nga trei ha ki bynta bapher bapher bad ha ka MP ngan pyni ïa ka bynta ha ka shynshar khadar.”Ka Ampareen ka la ong ba, “Ngam dei ka MLA kynthei ne shynrang hynrei nga dei ka MLA jong phi bad ngan trei shitom bad pyni ïa ka jingtrei khambha ban ïa u rangbah uba phi la phah sha Delhi.”“Jied ïa nga namar nga la dei ka MLA kaba la pyni nuksa ïa phi ïa ka jinglah jong nga ban trei ïa ka kam, namar nga don ïa ka jingtip ka jingnang,  jied ïa nga namar nga don ha ka party kaba la trei lang bad ki party ha Delhi,” ka la bynrap.“Ngan trei shitom bad nga la tyrwa ha phi, mon maphi bad lada nga lah ban ïajan ïa ka Delhi bad ka jylla kan don ka jingmyntoi kaba khraw,” ka la ong.",Ngan long ka MP kynthei ka ban lah ban trei kham bha ban ïa ki MP shynrang kiba phi la dep phah: Ampareen,https://kynjatshai.com/sain-pyrthei/ngan-long-ka-mp-kynthei-ka-ban-lah-ban-trei-kham-bha-ban-ia-ki-mp-shynrang-kiba-phi-la-dep-phah-ampareen/
Ka myntri ka tnat ka koit ka khiah ka Sorkar Jylla ka Kong Ampareen Lyngdoh ka la bthah ïa ka North Eastern Indira Gandhi Regional Institute of Health and Medical Sciences (NEIGRIHMS) ban aiti ïa ka kaiphod halor ka jingkhlad ka samla ha kane ka hospital.Na ka liang ka Myntri ka la phah ïa ka khubor sngewlem sha ki bahaïing hasem jong ka samla Ranisha Syiemlieh kaba la khlad noh ha kane ka jaka sumar.Lah ban kdew hangne ba na liang ki ba haïing jong ka samla Ranisha Syiemlieh  ki la kynnoh ba ka jingkhlad kane ka samla ka dei na ka jingleh torti ki nongsumar ka NEIGRIHMS Hospital  bad ïa kane la lap na ki jingthoh ba kane ka samla ka la thoh katba ka dang don ha ICU kiba kdew ïa ka jingbym sumar hok ki nongsumar ha kane ka Hospital.,Halor ka jingkhlad ka samla ha NEIGRIHMS pan ka myntri ïa ka kaiphod,https://kynjatshai.com/khubor-kyllum/halor-ka-jingkhlad-ka-samla-ha-neigrihms-pan-ka-myntri-ia-ka-kaiphod/
"Ka Meghalaya ka la kam ba don haduh 61shnong kiba ha Langpih ba ki dei kiba hap sha Meghalaya. Ka Langpih ka long kawei na ki hynriew tylli ki shnong kiba ym shym la lah ban iapynbeit pud hapdengka Meghalaya bad Assam.Ki ia Regional Committee jong ka Meghalahya bad Assam kin sa ai ia ki kaiphod ki jong ki hadien ka jingleit jngoh jong ki ia ka Langpih kaba don ha West Khasi Hill District.U Shongknor jong ka Regional Committee na ka bynta ka West Khasi Hills, u Bah Paul Lyngdoh, u la iathuh ba 61 tylli ki shnong kiba ha Lapih ki dei ki shnong jong ka Meghalaya.U Bah Paul u la iathuh ba kine kam pynbeit pud hapdeng jong kine ki artylli ki jylla ki long kiba iaid beit iaid ryntih.U Bah Paul Lyngdoh u la iathuh ba ka la don ka jingiapynbeit ban leit jngoh lang ia ka Langpih ha u Naiwieng, 2023,hynrei kane kam shym la urlong na ka daw jong ka jingbym lah ban ia pynbiang lang ia ka por.U Bah Paul Lyngdoh u la iathuh ba kan ka don ka jingpan por shuh shuh ha kaba ia dei ba ka jingai ia ka kaiphod da ka Committee, wat lada ka Sorkar ka la buh ba ka jingai ia ka kaiphod ka la dei ban long ha u Nohprah-2023.",Kam ka Meghalaya ba 61 tylli ki shong ka Langpih ki hap sha Meghalaya,https://kynjatshai.com/khubor-kyllum/kam-ka-meghalaya-ba-61-tylli-ki-shong-ka-langpih-ki-hap-sha-meghalaya/
"Ka Orange Automobile kaba dei trai da u Bah Shemphang Lyngdoh mynta ka kynti ka la ïoh ban plie paidbah syndon ïa ka jaka die ïa ki Spare Part jong ki puh shilum jong ka kompani Robot kawei na ka kompani kaba na Faridabad bad ka long ruh ka kompani kaba la paw ha baroh ka pyrthei ha ka kam die bad khaïi ïa ki tiar jong ki puh shilum, bad ha India ka la don haduh 150 ngut ki nongkhaïi (dealer).Hakane ka sngi plie ïa ka Orange Automobile la wan ban sakhi lang da u CEO jong ka Robot Components Pvt Ltd u N K Gupta kum u kongsan ha ryngkat ka jingïadon lang u Bah Shemphang Lyngdoh uba dei u trai ka Orange Automobile, ki Phadar na Laban Parish bad na Christ King ha ryngkat ki ba haïing hasem.Ha kane la sngi la batai bniah ruh shaphang ka jingïaid lynti jong ka Robot Components kiba la kynthup ïa ki 30 tylli ki snem bad ïa ka rukom shalan ïa ki tiar hapoh ka Ri bad shabar Ri, lah ruh ban kdew ba ka jingplie ïa kane ka dukan die tiar jong ka puh shilum ka dei ka ba nyngkong ha ka jylla hak aba na ka liang jong ka Robo Components Pvt Ltd ka la sdang ban pynpoi ïa ki tiar ki jong ka kiba la biang lut kat kum ki jingdonkom na ka bynta ki briew kiba pyndonkam ïa ka puh shilum kaba la kham pynsuk ruh ïa kiba kwah ïa ki tiar kim donkam shuh ban leit wad na shabar.Hadien ba la khap ïa u Ribon jong ka Orange Automobile kaba don ha Laitkor Rngi Shillong la ïoh ban kyrkhu syndon da u Phadar Pynshai Lyngdoh na Christ King na ka bynta ka jingïaid beit ïaid ryntih ha ka die ka thied, na ka liang u Bah Shemphang u la ai khublei ïa u N K Gupta uba la kloi ban ïatrei lang bad ka Orange Automobile ha ka ban pyndap pynbiang ïa ki tiar na ka bynta ki paidbah ka jylla Meghalaya",Ha ryngkat ka jingkyrkhu u Lyngdoh la plie paidbah ïa ka Show Room jong ka Orange Automobile ha Laitkor,https://kynjatshai.com/khubor-kyllum/ha-ryngkat-ka-jing-kyrkhu-u-lyngdoh-la-plie-paidbah-ia-ka-show-room-jong-ka-orange-automobile-ha-laitkor/
"Uwei na ki Myntri jong ka Sorkar Meghalaya bad nongialam jong ka United Democric Party, u Bah Paul Lyngdoh ula ai jingmut ba dei ban pynlong ia ka jingwan bniah ia ka jingwad bniah scientific study ha ka jingpynlut jong ka Sorkar lada shah ia ka jingiaid jong ka rel sha Meghalaya.Une u rangbah u la ong, u la ong lada kata ka jingpynlut kaba haduh katta katta hato katno kan wanrah jingmyntoi ia ka Meghalaya. U Bah Paul u la ong ba dei ban don ka jingiasyllok bad ki seng bhalang bad baroh kiwei kiba don ka bynta halor ka jingshah ia ka jingwan jong ka rel sha Meghalaya.U Bah Paul Lyngdoh ula ong ba wat la ka sur na Jaintia Hills ki pyrshah ia ka jingwan jong ka rel,ia kane ruh lah ban iakren sngewthuh. Une u nongmihkhmat u la ong ba ki paidbah ki pyrshah ia ka rel ba kan wan sha Meghalaya, ka long namarba ki paidbah ki tieng ia ka jingwan tyllep jong ki bar jylla na ka daw jong ka jingbym don jong ki ain kum ka Inner Line Permit ka ban iada ia ka jinglong kyrpang jong ka jaitbynriew Khasi Pnar.",Dei ban wan wad bniah ïa ka jingpynlut lada wan ka rel sha Meghalaya: Paul Lyngdoh,https://kynjatshai.com/khubor-kyllum/dei-ban-wan-wad-bniah-ia-ka-jingpynlut-lada-wan-ka-rel-sha-meghalaya-paul-lyngdoh/
"Ki pulit jong ka jylla ki la sdang ban tohkit khnang ban lap ksai ïa kito kiba donkti halor ki kot khyrdop ba la tah shabar jong ki dukan ha Sohra bad Shella.Na ka daw jong katei ka kot khyrdop ba long kum ka jingpynbna ka la pynlong ïa ki paidbah nongshong shnong ba kin kylli jingkylli ïa kine ki paidbah jong katei ka shnong ba kin leit beit beit ban beh ïa ki nongtrei bym dei kiba na kane ka shnong ba kin mih na ki ar tylli ki shnong, ha kaba lada kim mynjur ban mih, ki hap pynkhreh ban shimkhia na ka bynta ka bainong ba ki hap dei ban mad.Ar sngi shwa, la lap ïa kitei ki kot jingpynbna kiba la tah ha ki dukan jong ka jaka ha Sohra. Ha ka sngi thohdieng, la don ki kot jingpynbna kiba la ïasyriem kiba la tah ha ki jaka ha Ichamati bad Shella.Kitei ki kot jingpynbna ki dei kiba la thoh ha ka ktien Khasi.U Superintendent of Police jong ka East Khasi Hill, u Bah Sylvester Nongtnger u la ïathuh ha ki nongthoh kot khubor ba ka jingtohkit ka la sdang lypa ban lap ksai ïa ki briew ba donkti shadien jong kine ki kot jingpynbna.“Ngi la hukum ïa u SDPO bad OC ba kin thwet ïa ki briew ba donkti ha kane ka kam. Te kumta, la don ka jingtohkit kaba dang ïaid shakhmat halor kane ka jingjia,” ong u Bah Sylvester.Ha kine ki kot jingpynbna yn shym la don kano kano ka jingsoi jong uno uno u briew ne ka kynhun.",Sdang tohkit ki pulit ban lap ksai halor ki kot khyrdop ba la tah shabar jong ki dukan ha Sohra bad Shella,https://kynjatshai.com/khubor-kyllum/sdang-tohkit-ki-pulit-ban-lap-ksai-halor-ki-kot-khyrdop-ba-la-tah-shabar-jong-ki-dukan-ha-sohra-bad-shella/
"Ki Final Electoral Rolls na ka bynta saw tylli ki Assembly Konstituensi, kynthup ïa ka Nartiang (ST), Jowai (ST), Raliang (ST) bad Mowkaiaw (ST), ki la aiti noh sha ki nongmihkhmat jong ka seng saiñ pyrthei myn ha ka 5 tarik, Kyllalyngkot da u Bah B.S Sohliya, IAS, District Election Officer, West Jaintia Hills, ha ka kamra ophis ba pynlong jingïalang jong u DC ha Jowai.Kiba don ha katei ka jingsam, ki kynthup ïa u Additional Deputy Commissioner (Election), u Bah B. Blah, ADC D V Lyngdoh bad u ADC HML Kynta.U Deputy Commissioner u la dep pynbna ba ïa ka final electoral rolls na ka bynta kine ki konstituensi, lem bad ka tarik ba la buh kata ha ka 1 tarik, Kyllalyngkot 2024, la dep pynmih ha ka jingbud jong ka Registration of Electors Rules, 1960. Kito ki briew ba don jingmut ki lah ban khmih ïa ki roll ha ka ophis jong u Deputy Commissioner (Election Branch) bad ha ki designated polling station ha ka por ba long trei.U Bah B. Blah, ADC, ERO, u la sam ïa katei ka jingtip hapoh ka jingpyndonkam jong ki Electronic Voting Machines (EVMs) bad ki VVPATs, ha kaba ka la khot sngewbha ïa kito kiba don jingmut sha ka ophis na ka bynta ka jingbatai ba bniah. Shuh shuh, la don ka jingbatai bniah da ka demonstration van ka ban sa pynhusiar shaphang ki mashin EVM bad VVPAT.Na ka bynta ka Nartiang (ST), la don haduh 45,375 ngut ki nongthep voter, kynthup ïa 22,328 ngut ki shynrang bad 23,047 ngut ki kynthei ba thep vote. Ha Jowai (ST), la don haduh 41,345 ngut ki nongthep voter, lem bad 19,464 ngut k shynrang bad 21,881 ngut ki kynthei. Na ka bynta ka Raliang (ST), ka jingkheiñ baroh ka la kot haduh 40,019 ngut ki nongtheo voter, kaba la don haduh 19,001 ngut ki shynrang bad 21,018 ngut ki kynthei. Ha kaba khatduh, ha Mowkaiaw (ST), la don haduh 39,669 ngut ki nongthep voter, lem bad 19,624 ngut ki shynrang bad 20,045 ki kynthei.Katba ki jaka ba thep vote ki dei kine: Nartiang ka don haduh 63 tylli, ka Jowai ka don haduh 57 tylli bad ka Raliang bad ka Mowkaiaw ki don haduh 55 tylli ki jaka thep vote.",La sam ïa ki final electoral roll na ka bynta saw tylli ki assembly konstituensi ha West Jaintia Hills,https://kynjatshai.com/sain-pyrthei/la-dep-sam-ia-ki-final-electoral-roll-na-ka-bynta-saw-tylli-ki-assembly-konstituensi-ha-west-jaintia-hills/
":Ka la don ka National Seminar halor ka “Social Science Research, Institutions and Development in North East India”, kaba la pynlong mynta ka sngi da ka Centre na ka bynta ka Gender Studies, University of Science and Technology Meghalaya (USTM) ha ka jingïatreilang bad ka Indian Social Science Academy. Ïa katei ka seminar, la kyrshan da ka Indian Council of Social Science Research, NERC.Katba ki riew wad bniah ki kynthup ïa u Prof Sambit Mallick, IIT Guwahati, Prof Rana Pratap Singh, School of Environmental Sciences, Babasaheb Bhimrao Ambedkar University bad ka Dr Sabrina Iqbal Sircar, Pragjyotish College, Guwahati, bad kiwei kiwei.Ka Dr Sircar, ha ka jingkren jong ka, ka la ong ba ha ka jinglong riew kynthei bad ka jingpule shaphang kia jinglong kynthei ne shynrang ne gender, katei ka kynhun ka la pynlong da ka jingïatai nia ba bun rukom, kynthup ïa ka kynhun jong ki kynthei ha ka jingteh lakam ïa ki shynrang. “La ithuh ïa ki riew kynthei ha baroh ki liang ha kaba ïadei bad ka imlang ka sahlang, hynrei na ka por sha ka por, la don ki jingai jingmut halor ka phang ba dei, khamtam shaphang ka jinglong briew bad ka kolshor”, bynrap ka Dr Sircar.Hadien jong ka jingpyndep ban pdiang sngewbha da u Prof. G.D. Sharma, Hon’ble Vice-Chancellor, USTM bad Dr RK Sharma, Advisor USTM, Prof GD Sharma kiba la kren sha ki paidbah bad ïa phylliew jingmut halor ka jingïalong kajuh ki kynthei bad shynrang na ka bynta ka roi ka par ha ka imlang ka sahlang. Ïa katei, la bud da ka jingkren na ki stad wad bniah ba tbit. La don haduh 24 tylli ki kot wad bniah kiba la pyni da ki nongpule Ph.D. ha ki saw tylli ki Technical Sessions ha kane ka seminar ba long baroh shi sngi.Dang shen, la pdiang sngewbha da ka jingkren da u Prof. Amit Choudhury, Director-ODL, USTM. Dr. Trishna M. Thakuria, Convenor and Organizing Secretary jong kane ka seminar kiba la kren shaphang ka jingthmu jong kane ka seminar.",Pynlong seminar ka USTM & Indian Social Science Academy ha R & D ha ka jylla NE,https://kynjatshai.com/khubor-kyllum/pynlong-seminar-ka-ustm-indian-social-science-academy-ha-r-d-ha-ka-jylla-ne/
"Ki pulit jong ka jylla ki la pynlong da ka jinghusiar ba jur hadien ba ki la ïohpdiang kawei ka mail bym ithuh myn ha ka sngi thohdieng, kaba la byrngem ban thmu pynbthei bomb ha man la ki ïing kashari, kynthup ïa ka Meghalaya High Court.Ka Meghalaya High Court ka la dep ïohpdiang ïa katei ka mail kumba 5:54 mynstep myn ha ka sngi thohdieng.Katkum ki jingïoh jingtip ba bniah, la phah ïa katei ka mail na morguelol545@gmail.com, kumba la kynnoh, “Nga la buh da ki bomb hapoh ka ïing kashari hynrei ha man ki ïing kashari jong ka ri India. La buhrieh ïa kitei ki jingbthei bomb bad kin sa bthei ha ka por mynstep. Phin sa thiah lynktar ha ryngkat ka jinglyngkien ka snam.“NGI DEI KA KYNHUN BA LA TIP KUM KA “Terrorizers111”“AI ÏA KA KYRTENG JONG KA KYNHUN JONG NGI SHA KI LAD PATHAI KHUBOR NE NGIM SANGEH ÏA KANE KA KAM LEHNOH”La phah ha katei ka mail sha ki jaka bapher bapher jong ka ri.U Superintendent of Police jong ka East Khasi Hills, u Bah Sylvester Nongtnger u la ong ba ki pulit ki la pynlong da ka jinghusiar ba jur halor katei ka jingïohpdiang ïa katei ka mail. “Ngi la pynjur ka jinghusiar ban pynap pahara hapoh ka ïing kashari,” bynrap u Sylvester.Ïa mynta, ki lad pathai ki la dep pyntip ba ka kynhun pynlip bomb ne ki bomb squad bad ki ksew sma ïa u bomb ne ki bomb-sniffing dog, ki la pi mar mar ha katei ka jaka jong ka ïing kashari ha Meghalaya.",Ïohpdiang ka Meghalaya HC da ka jingbyrngem ban pynbthei bomb na ki ‘Terrorizers111’; husiar ki pulit,https://kynjatshai.com/khubor-kyllum/iohpdiang-ka-meghalaya-hc-da-ka-jingbyrngem-ban-pynbthei-bomb-na-ko-terrorizers111-husiar-ki-pulit/
SHILLONGKa Mawrusyiar Youth and Cultural Club (MYCC) ka la pynkut noh ïa ka jingrakhe jingdap 50 snem jong kane ka seng.Ia kane ka jingrakhe jongdap 50 snem la pyniphuh iphieng da ka jingiashim bynta jong u dkhot ka ing dorbar Lok Sabha u Vencent H Pala.Haba kren ha katei ka sngi u bah Vencent H Pala u la pyllait paidbah ia ka sovenier jong kane ka seng bad u la iathuh ba ki samla jong ka jylla ki long kiba don sap donphong bad ki dei ruh kiba nang ba stad.Hynrei u la ong ruh ba kam myntoi pat lada ngi  don kum kita lada ngim pyndonkam pat ia ki.U Pala u la iaroh ruh ia ki nongseng jong kane ka MYCC kiba la don kane ka jingiohi jngai ba kumno kane ka seng kan ai ia ka jingshakri ia ka imlang sahlang.Ia kane ka jingrakhe la pynwai noh da ka jingpynlong ia ka jinglehkmen leh sngewbha  kaba kynthup da ki nongrwai nongput nongtem na Nongstion bad Shillong’s Snow White kiwei de.,Pynkut ka MYCC ïa ka jingrakhe golden jubillee,https://kynjatshai.com/khubor-kyllum/pynkut-ka-mycc-ia-ka-jingrakhe-golden-jubillee/
":Ka Sorkar Meghalaya ka la kyntu ka la seng ba la shah kheiñ beaiñ, ka Hynniewtrep National Liberation Council (HNLC) ba kan ym weng ïalade na ka jingïakren ïasuk hapdeng ka Sorkar Pdeng, ka SorkarMeghalaya bad ka HNLC. U Myntri ki kam jngohkai pyrthei, u Bah Paul Lyngdoh u la ïathuh ba ka Sorkar kam shym la ïoh jingtip shaphang ka jingweng jong ka HNLC na ka jingïakren ïa suk bad ka Sorkar.Ki khubor ki ïathuh ba ka Sorkar ka la shim khia ban peit ba ka jingkren ïasuk kan ïaid beit ïaid ryntih. Ha kaba ïa dei bad ka jingweng ïa ki jingujor pyrshah ïa ki nongïalam bad ki dkhot jong ka HNLC ha ki pulit, kynthup ruh ïa ka jingmap, u Bah Paul Lyngdoh u la ong, kane ka lah ban long bad kata ruh kan shong ha ka jait jingshah ujor. U Bah Lyngdoh u la ïathuh ruh ba ka Sorkar ka dang pynlong ïa ka jingbishar bniah halor ka jingmap ïa ki dkhot jong ka HNLC.Une u nongmihkhmat u la ong ba ha kane ka jingïakren ïasuk, ki don bun ki jingpynkhreh bad ong ruh ba ka por kam pat dei ïa ka HNLC ba kan weng ïa ka jingïakren ïasuk hapdeng ka Sorkar Pdeng, Sorkar Meghalaya bad ka HNLC. Ha kaba ïa dei bad kane, dang shen ka HNLC ka la pynbna lyngba ki kot khubor bad lad pathai khubor ba ka la shim ïa ka rai ban weng na ka jingïakren ïa suk na ka daw ba ka Sorkar kam treh ban pynurlong ïa ki jingdawa jong ka seng.",Kyntu ka Sorkar ïa ka HNLC ban ym weng na ka jingïakren ïasuk,https://kynjatshai.com/khubor-kyllum/kyntu-ka-sorkar-ia-ka-hnlc-ban-ym-weng-na-ka-jingiakren-iasuk/
"U Ksiang jong ka sengkiengatiar Hynniewtrep National Youth Council (HNLC) u Bah Sadon K Blah, ha ka jingïakynduh bad ki ladpathai khubor myn ha ka 8 tarik Kyllalyngkot 2024, ha Shillong Press Club u la ong ba jingïakren ïasuk hapdeng ka HNLC bad ka sorkar kan bteng lada ka sorkar ka jied da ka lynti saiñ pyrthei ym da ka lynti ka aiñ.Haba kren sha ki ladpathai khubor u Bah Sadon K Blah uba long ruh u President ka HNYF u la pynsngew sha ka sorkar ba u shabi ban pynïaid shakhmat ïa kane ka jingthmu ban ïakren ïasuk ka don ha kti ka sorkar ym ha ka HNLC namar ha ki jingïalang kiba la dep ban pynlong na ka liang ka seng ka la dep ban pynpaw ba ka sorkar ka dei ban weng shwa ïa baroh ki mokotduma khnang ba ka jingïakren ïasuk kan ïaid shakhmat hynrei na ka liang ka sorkar ka pynpaw ïa ka jingeh ban weng ïa ki mokotduma pyrshah ki dkhot ka seng kumta ka mih ka jyrwit jyrwat ba kane ka jingthmu ka sah teng.“Kano kano ka seng lehnoh kaba la thaw ka long ban don ka jingïakhun pyrshah lane ka jingleh thma pyrshah ka sorkar bad lada ka sorkar ka kwah ban don ka jingïakren ïasuk lyngba da ka lynti ka aiñ kane ka jingïakren ïasuk kan ym poi shaei shaei ruh namar ïa kane ka mat dei ban pynïaid kat kum ka mon ka saiñ pyrthei ym da ka lynti ka aiñ,” u la ong.Haba kdew halor ka jingmynjur ïa ka Safe Passages, u la ong ba ka Safe Passages hi ka dei ka jingpynbeit kaba tang shipor ban pynurlong ïa ka jingïakren ïasuk bad ka dei kaba pher bad ka jingdawa ban weng ïa baroh ki mokotduma pyrshah ïa ki dkhot ka seng.U la bynrap, “Ka jingkynnoh ba ka HNLC ka la shim ïa ka rai ba kyrkieh ka dei kaba bakla namar ba kane ka jingïakren ïasuk ka la ïaid la ar snem tam mynta bad la bun bun sien la dep ban pynsngew sha ka sorkar halor ka jingkwah ka seng bad lada ka sorkar hi ka don ka jingthmu ba shisha ban pynurlong ïa kane ka la dei ban shimkhia ïa kine ki jingdawa ka seng namar ïa kane ka mat hi donkam ïa ka mon jong ka sorkar ym ban peit da ka lynti ka aiñ.”Halor ka jingkyntu ka sorkar ban phah mihkhmat ïa ki nongïalam ba ha khlieh duh ka HNLC ha ka jingïakren ïasuk u Bah Sadon u la ong ba ki nongïalam ka seng kiba la mihkhmat ha ka jingïakren ïasuk mynta la ar snem ki dei ki nongïalam kiba la shah pynkup bor pura na ka seng, bad kiba lah ban pynïaid shait shait ïa kane ka jingïakren hynrei na ka liang ka sorkar ka la shu sohkdiah sah ïa ki nongïalam ba ha khlieh duh ka seng kumta kane ka jingthmu ka sahteng sah haduh mynta.”U la bynrap,” Lada ka Sorkar hi ka kular ban weng ïa baroh ki mokotduma pyrshah ki dkhot ka seng, kane ka jingïakren ïasuk kan ïaid shakhmat, bad ka shong ha ka rukom pynïaid ka sorkar namar lada ki ong ba ka bor ka don ha ka liang ka HNLC, bad ïa ki mokotduma kim shem la weng, ki dkhot ka seng ki dang shah khot hajir shait shi shait ha ka NIA bad ki Magistrarial Court kan buh jingeh kane ka jingthmu ban wanrah jingsuk.”“Kum u nongïalam ka sengbhalang ruh ngi bun ki mokotduma ba la ujor pyrshah ïa ngi bad da ka jingïakren la lah ban weng ïa ki ba bun ki mokotduma bad ki dkhot ka HNLC ki don tang lai tylli ki motkotduma balei ka sorkar kam lah ban weng ïa kita?” u la ong.Na ka liang ka HNYF ka pynrem jur ïa ka jingshim sting ka sorkar halor kane ka mat namar na ka liang ka HNLC ka la wan haduh tyngkong ban ïakren ïasuk bad ka seng ka kyntu ïa ka Sorkar MDA ba ka dei ban shim khia bad kam dei ban pynlehnohei ïa kane ka lad ba ka ïoh mynta.Haba kylli u la ong, ” ka jingpynbna ka HNLC ban weng ïa ka jingïakren ïasuk ym ïa u ksiang ka dei na ka bynta ka sorkar ba kan sngewthuh ba u shabi ban ïakren ïasuk u dang don lada ka sorkar ka sngap ïa ka jingkwah ka seng bad ka rai kan shong ha ka sorkar.”Lah ban kdew hangne ba na ka liang ka HNLC ha ka 30 tarik Nohprah 2023 ka la phah da ka shithi sha ka ssorkar pdeng ba kan weng noh na ka jingïakren ïa suk hadien ba ka sorkar jylla kam shem la pdiang ïa ka jingdawa ka seng ban weng ïa baroh ki mokotduma pyrshah ki dkhot ka HNLC.",Ïa ka mat ïakren ïasuk bad ka HNLC ka sorkar ka dei ban jied da ka lynti saiñ pyrthei ym ka lynti ka Aiñ: Sadon Blah,https://kynjatshai.com/khubor-kyllum/ia-ka-mat-iakren-iasuk-bad-ka-hnlc-ka-sorkar-ka-dei-ban-jied-da-ka-lynti-sain-pyrthei-ym-ka-lynti-ka-ain-sadon-blah/
"SHILLONGKa myntri ka koit ka khiah ka kong Ampareen Lyngdoh ka la pynpaw ia ka jingsngewkhia kaba jur halor ka jingpynpaw jong ka HNLC ba ka kwah ban weng noh na ka jingiakren iasuk hapdeng kane ka seng bad ka sorkar India kynthup ruh ia ka sorkar Meghalaya. Ka kong Ampareen Lyngdoh ka la ong ba ka seng sain hima sima NPP ba ka kwah ba kane ka jingiakren iasuk hapdeng ka HNLC bad ka sorkar pdeng kynthup ruh ia ka NDA 2.0,ka dei ban iaid shaphrang.Ka kong Ampareen Lyngdoh ka la ong ba wat lada kane ka jingiakren iasuk ka hap hapoh jong u symbud myntri rangbah u bah Prestone Tyngsong uba peit ia ka tnad pulit hynrrei na ka liang ka NPP bad ka sorkar NDA 2.0,kin leh shitom ba kane ka jingiakren iasuk kan iaid shaphrang.Ka Ampareen ka la iathuh ba ha kane ka jingkren iasuk ki don katto katne ki jingeh tang ba kam shym la kwah ban pynpaw ia ki.Ka Amparren ka la iathuh ruh ba u symbud myntrirangbah mynta um don ha shillong bad ka khmih lynti ba u tang shu wan phai sha jylla un sa lah ban pyniaid shakhmat ia ka kane ka jingiakren iasuk shakhmat.",Angnud ka NPP bad ka sorkar jylla ba ka jingïakren ïasuk ka HNLC kan ïaid shaphrang,https://kynjatshai.com/khubor-kyllum/angnud-ka-npp-bad-ka-sorkar-jylla-ba-ka-jingiakren-iasuk-ka-hnlc-kan-iaid-shaphrang/
"NONGPOHU syiem ka Rai Marwet u Paiem Arun Ken Syiem u la khot sngewbha ia ki nongshong  shnong jong ka jylla ba kin wan iashim bynta lang ha ka leh niam Sohjer bad ialehkmen lang Ka ban long naduh ka 17 tarik haduh ka 20 tarik mynta u bnai.U Paiem Arun ken Syiem u  la iathuh ba kane ka leh niam ka dei na ka bynta ban ainguh ia u Trai nongbuh nongthaw na ka bynta u soh nyngkong  uba iadei bad kane ka aiom ot.U Paiem u la iathuh ruh ba ka jingpynlong ia kane ka lehniam bad leh sngewbha ka long ruh kum shibynta ban pynneh pynsah iala ka jong ka lariti ia kaba la seng la buh da ki long shuwa manshuwa,bad kane ka long ruh kum shi bynta ban pynim ia la ka jong ka lariti namar kane ka juk kaba mynta ka la sdang ban klet ia la ka jong ka tynrai.",Pynkhreh ka Raid Marwet ïa ka lehniam sohjer,https://kynjatshai.com/khubor-kyllum/pynkhreh-ka-raid-marwet-ia-ka-lehniam-sohjer/
"Ha kawei ka jingjia aksiden kaba shyrkhei kaba la jia ha surok bah hajan Umtrew ha ka por kumba 4:00 jan miet jong ka 8 tarik Kyllalyngkot 2024, kawei ka longkmie ka la duh ei ïa la ka jingim hadien ba ki pipe kiba la kit ha kawei ka trok ki la hap bad ban ïa ka.Kane ka jingjia ba sngewsih ka la jia kat ba kane ka longkmie ka dang ïaid lynti ban leit phai sha ïing kat ba ka dang wanphai na ïingïap briew .Kat kum ka jingïathuh ki briew ba la ïohi la ong ba kane ka jingjia ka la jia hadien ba trilar jong kane ka trok kaba kit ïa ki pipe ka la lait kynsan na kane ka trok bad ka la ban ïa kane ka long kmie.Ha kane ka jingjia ka Kong Cleris Nongsiej, 37 snem ka rta kaba dei ka nongtrei ka tnad ka koit ka khiah ka la khlad ha shen.Ka Kong Cleris Nongsiej ka dei kaba don 6 ngut ki khun bad ka dei kaba shong ba sah ha Umtrew jan madan football.U nongñiah kane ka trok kaba la kylla, kaba don ïa u Registration Number JH 05 CX 4295, u la phet krad noh na kane ka jaka mar sien jia kane ka jingjai. Ïa ka met kane ka longkmie la pynrah noh sha  Nongpoh Civil Hospital na ka bynta ban pyndep ïa ki jingdonkam bad na ka liang ki bor ba dei khmih ki dang pynlong ka jingwad ïa u nongñiah kane ka trok.",Khlad ka longkmie na ka jinghap ki pipe na ka trok ha Umtrew,https://kynjatshai.com/khubor-kyllum/khlad-ka-longkmie-na-ka-jinghap-ki-pipe-na-ka-trok-ha-umtrew/
"Ka Seng Samla Shnong Mawkyrwat South West Khasi Hills District myn ha ka 6 tarik u kyllalyngkot 2024 ka la ïoh ban pynkutnoh ïa ka jingrakhe lehkmen ïa  ka jingdap 30 snem jong ka jingïaid lynti jong ka Seng Samla Mawkyrwat da kaba buh ïa ka Phang. “Ki samla ki nongpynbha bad ki nongtrei, ïa ka mynta bad ka lawei”, ha kaba u Bah Renikton L.Tongkhar MLA ka Mawkyrwat u la long kum u kongsan uba lawan pynkut noh ïa kane ka taïew lehkmen jong ki samla Mawkywat.Ka seng samla mawkyrwat ka la ïoh ruh ban pynlong ïa shibun ki jingpyn byrngia ha baroh shitaïew ha kaba ki la sdang naduh  ka 23 tarik Nohprah 2023  bad pynkut noh haka 6 tarik u Kyllalyngkot 2024. Ki jingïalehkai kiba kynthup ïa ka jingïalehkai tynrai kynting Mawsan, Mawpoint, Volly Ball, BasketBall, Tit dibit bad kiwei de, shuh shuh kila ïoh ruh ban pynlong ïa ka Talent Show ka sap ka phong jong ki samla, bad ka jingïakop Thei bad Rang bha briew jong ka Mawkyrwat.U Bah Renikton L. Tongkhar haba kren ha kane ka sngi u la ai mynsiem shibun ïa ki samla ba kum ki samla watla shibun ki jingïaleh ki ïakynduh hynrei ngi dei ban long kiba khlaiñ bad kiba skhem ki jingmut jingpyrkhat ban wanrah ïa ki jingbha ïa ka shnong ka thaw bad ïa ka dong ka thaiñ baroh ka wei. U la ong ruh ba ki samla naka shnong Mawkyrwat kin long ki nuksa naka bynta ki wei de ki shnong ba marjan watla ka dei ka shnong kaba rit hapoh ka District hynrei shibun ki riew paw khmat ha ka shynshar khadar ki ophisar ba pher bapher kiba la paw bha na kane ka shnong ai ba nang ne shakhmat kin dang mih shuh shuh ki samla ki stad bad kiba Shemphang.U Bah Robertjune Kharjahrin u la ong ba  kum ki riew shimet lane kum ki kynhun kiba pher bapher, yn nym lah ban len ba ki kwah ban kynjoh sha ka jingjop bad ki kliar lum jong ka nam ha baroh ki kam kiba ngi dei ban trei. Katba ngi dang ïa beh sha kata ka jingkynjoh ïa ka burom bad ka nam ki samla ba ieit nga kwah ban ai jingmut ba ha kata ka jingïaid lynti ki dei ban peit nuksa ïa u dieng bah ba ki thied ki pynskhem ïa u diengbah ha madan bad ki tnad kiba ïar. Lada kwah ban kynjoh sha kliar jong ka nam, kynmaw ba ki thied jong phi ki dei ban bat skhem ha madan kum ka jingsngewrit, bad ka jingsngewnguh ïa kaei kaba phi don ha ka jingim.Ïa ka nam Thei bha briew tam jong ka Mawkyrwat la ïoh da ka Samla Ibadapynhun Lyngkhoi, bad ïa ka nam Rangkynsai la ïoh da u Samla,  Pynbhalang Snaitang.Ha kane ka sngi la ïoh  jingkren lyngkot da u Bah Kitborsing Lyngdoh uba dei u President Seng Samla Shnong Mawkyrwat ba kum ka seng samla shnong shibun ki kam ba ki la leh na ka bynta ka shnong  ha shibun ki jingeh ba ki ïa kynduh ha ka jingïaid lynti jong ki kum ki samla kiba peit ïa ki jingbha hapoh ka shnong ka thaw,  ka jingpynlong ïa kum kine ki jingïalehkai bapher bapher ka long ruh kum shi bynta ban tehsong ïa ki khun samla hapoh ka shnong ban ïa long kawei bad ruh ban lait na ki kam sniew khamtam ïa u drok.Ha kane ka sngi la iïoh ruh ban pynkup burom ïa ki nongkitkam  barim jong ka Seng Samla Shnong Mawkyrwat kum juh ruh ïa ki Rangbah shnong bad ka jingai sngewbha ruh ïa ki nongïashim bynta bapher bapher ha kane ka jingrakhe ïa ka jing dap 30 snem ka Seng Samla Shnong Mawkyrwat.Ha kane ka sngi nalor u kongsan u Bah Renikton L Tongkhar la ïa donlang ruh u Bah Robertjune kharjahrin ki nongkitkam  jong ki Seng Samla Shnong ba marjan bad kiwei de ki riew rangbah kiba la shah khot sngewbha ha kane ka sngi.",Pynkut ka Seng Samla Shnong Mawkyrwat ïa ka jingrakhe lehkmen jong ka jingdap 30 snem,https://kynjatshai.com/khubor-ialehkai/pynkut-ka-seng-samla-shnong-mawkyrwat-ia-ka-jingrakhe-lehkmen-jong-ka-jingdap-30-snem/
"Ka jingmih jong ki dak thoh ktien (alphabet) Jaintia ka dei ka ba la pynlynga ïa ki paidbynriew salonsar ha Ri Khasi bad don ruh ki ba bynñiaw namar ba ka kyrsoi tang na ki kynrem lyndan jong ka sor Jowai bad la thung ruh ha ka shlem Dorbar Dalariti (District Council) ba la phiah ban korbar ïa ka Raijbah (district) Jaintia baroh kawei. Nangta la pynmih ruh ha ka kyrwoh dulir sorkar jylla bad ka la neh bad shong aiñ ha ka thoh ka tar ïa ka ktien Pnar ka ba la kam kum ka ktien Jaintia. Kiwei kiwei ki thaiñ palat na sor Jowai, ha kum sha Raijbah Jaintia Rilum Mihngi (East Jaintia Hills District) sha War Jaintia bad shatei na ka Raijbah Jaintia Rilum Sepngi ruh kim pat pdiang ha kino kino ki jingthoh la ha ki skul, ki kot ba pynmih paidbah kynthup ruh ha ki shlem pathai khubor. Lada jurip sani lei lei wat ha sor Jowai ruh ym pat pdiang salonsar namar ba la don lypa ki dak thoh ktien ba la pyndonkam mynta la jan dap arspah snem naduh ba aipateng u Thomas Jones. Lada buddien ïa ka khana mynnor u Thomas Jones u la buhti naphang ïa ki dak ktien phareng (English Alphabet) khlem da weng ïa ki dak ki ba ym donkam ha ka ktien Sohra ha kata ka por. Ïa kane lah ban sabut na ka kot Khasi ba nyngkong jong u Thomas Jones ka ba la jer Ca Citab ban Hicai Ca Citien Cassia ha ka snem 1842. Na ka daw ba ka ktien Khasi na Sohra ka long ka ba la duriap u Thomas Jones ha ryngkat ki nonghikai Khasi jong u, u Junkha, u Doowan Rai bad u Laithat ha ka ba thoh bad pynmih kot, lehse ka la don ka jingsngew ban pynbiang shuh shuh ia ki dak katkum ka rukom thoh bad ha ka snem 1852 pat la pynbeit noh ïa ka kyrteng ‘Ka Kitab Nyngkong ban pule ka ktien Khasi’ katkum ba la sot na ka jynthoh u William Pryse. Kham hadien ha u snem 1896 u Jeebon Roy u la kynthup sa ïa  u ‘ï’ bad u ‘ñ’ ha ki dak thoh ktien Khasi. Lah ban long ba la weng noh ïa kito ki dak ba ym donkam ha ka ktien Khasi khlem da bishar ïa kiwei kiwei ki ktien na ki thaiñ ha kylleng ka Ri Khasi. La kumno kumno ka ktien Khasi ka la nang san nang mer haduh kumba ka long mynta, hynrei la buhteng ban suitñiew ïa ka ba yn kynthup biang ïa kino kino ki dak ki ba dawa ha ki ktien shnong na ki katto katne ki thaiñ. Kumta ka la poi shaduh u pud ba la mih syndon da ki dak thoh ktien Jaintia.Kaei ka ba la phiah u phareng ha ka snem 1890 lyngba ka kpait treikam ban phiah bad synshar (divide and rule policy) ka la dei ba yn pyrshang tehsong biang, ha ka jingshisha. Tang na ka daw ba ka sorkar Bilat ka la dep kam trai pura ïa ka thaiñ Jaintia ba kynthup ruh ïa ki elaka ba don mynta sha Karbi Anglong jong ka jylla Assam naduh u snem 1935, kumta ka phiah na ka Hima Khyrim ba dang synshar ki syiem bad dorbar Hima Khasi. Hangta la pynlong ïa ka Raijbah Khasi & Jaintia Hills (United Khasi & Jaintia Hills District) na ka bynta ban pynbiang ha ka rukom synshar khadar. Ka ba phylla mynta ka long ba ki paidbah Pnar na kita ki elaka ha Karbi Anglong bad na them Barak jong ka jylla Assam, kumjuh ruh ki paid Ri-War na shathie ka jylla Meghalaya haduh kito ki ba sah sha Raijbah Sylhet ha Ri Bangladesh ki dang ñiew bad tip ïa lade kum ki Khasi, ki dang pule kot Khasi bad kim bna eiei shaphang kita ki dak thoh Jaintia. Ka ba kham lyngngoh shuh shuh ruh ka long ba ym don shuh u ‘ng’ la bujli da uwei pat, u ‘ï’ la bujli da u ‘y’ ha kita ki dak thoh ktien Jaintia. Kane ka lah ban pynkulmar ïa ki paid nongthoh khamtam ki khynnah skul. Nalor kata, u dak ba la bujli ha ka jaka u ‘ng’ u dei u dak-thoh-sur (phonetic alphabet) ba la buh thup ha kata ka thup ba ki khot kaka ba dei tang ïa ki dak Latin ba la pynkhreh ha ka spah snem ba khat khyndai ban pynbiang ryntih ïa ki sur jong kita ki dak thoh. Kata ka mut ba u dei u juh hi bad u ‘NG’ tangba shu kwah pynpher, hynrei ki dak thoh tynrai ba synlar (elementary alphabet) ki neh hi tang kito ki dak thoh naduh A haduh Z. Lada khmih ïa ki ktien shnong na ki thaiñ bapher ha Ri Khasi, ka ktien Amwi bad ktien Lyngam ka donkam sa u dak ‘cj’ katkum ka sur ba dei ban pule ïa ki kyntien. Lehse, lah ban don sa kiwei kiwei ruh ki ban donkam dak u ba biang thik katkum ka sur bad kata kan ym kut shuh lada shna thymmai.Na kata ka daw ha ka jaka ban shna thymmai ïa ki ktien shnat ne tien shnong, la dei pynban ban bynrap ha ki dak thoh ktien Khasi nalor ki ba la don A haduh Y. katkum ba la tih bniah na ki katto katne ki riewtbit ha ka ktien bad ka deiriti Khasi ki la ai jingmut ban kynthup ïa u ‘C’, ‘Cj’ bad ‘Oo’  ban kham biang bad lehse lah ban weng noh ïa u ‘G’ namar ba la biang da u ‘K’ ha manla ki kyntien. Ym lah ban batai ha ka ba ïadei ïa u C bad Cj namar lah ban ïeh ha kito ki riewtbit na ki trai shnong ba kren ka ktien Amwi bad Lyngam lane kiwei kiwei pat ki thaiñ. Kat kum ba la ïa syllok na Amwi ki don kum I Bah H H Mohrmen bad Bah Mankular Lamin Gashnga bad ym artatien ba dang byllai kiwei kiwei kiba tip. Ha thaiñ Lyngam kum I Bah Witting Mawsor bad khlem artatien byllai kiwei kiwei ruh.",Ki Dak-thoh-ktien Jaintia,https://kynjatshai.com/uncategorized/ki-dak-thoh-ktien-jaintia/
"Ka Khasi Students Union Mawkyrwat Circle mynta ka sngi ka 2 tarik u Nohprah ki la ïoh ban Pynhap pyrda noh ïa ka 1st Maitshaphrang under 16 Football Tournament 2023 kaba ki la pynlong ha Madan MDSA Nonglang South West Khasi Hills District ha kaba u Bah Lambokstar Marngar uba dei u President ka KSU Sengkmie u la long kum u Kongsan bad u Bah Kitborlang Nongrem kum u Symbud Kongsan.Ki kynhun ïalehkai kiba la poi ha kaba kut jong kane ka lympung ïalehkai ki long ka Youngest boy FC pyrshah ïa ka Sakwang SC ha ka jingïalehkai kaba la i tynnad shisha ha kaba ka Youngest Boys FC kala long ka lah duh da kaba ka la ïoh ban thep 1 – 0 kol pyshah ïa ka Sakwang Sports Club. Ïa kane ka kol jong ka Youngest Boys FC la ïoh ban thep kol lyngba u Donal K. Kharai uba phong da ka jersy no 13 kata ha ka 22 Minutes.Ha kane ka sngi la ïoh ka jingkren kyntu kynpham bad ai mynsiem ïa ki khynnah ïalehkai da u Kongsan u Bah Lambokstar Marngar, u Bah Kitborlang Nongrem bad kumjuh na u bah Forwardman Nongrem u President ka KSU South West Khasi Hills ha ryngkat da ka jingïadonlang ki dkhot KSU Mawkyrwat Circle bad ki paidbah kiba la wan ban ai jingkyrshan ïa ki khynnah ïalehkai jong ki baroh ar tylli ki kynhun.Ha kane ka sngi ka Youngest Boys FC kala ïoh khur ïa ka song pisa kaba T. 29 hajar ha ryngkat bad ka trophy bad ka Sakwang SC T.18 hajar ha ryngkat bad ka trophy.",Lahduh ka Youngest boy FC ha ka 1st Maitshaphrang under 16 FT 2023 jong ka KSU,https://kynjatshai.com/khubor-ialehkai/lahduh-ka-youngest-boy-fc-ha-ka-1st-maitshaphrang-under-16-ft-2023-jong-ka-ksu/
U Dkhot ka liang pyrshah bad uwei na ki nongialam ka Voice of the People Party (VPP) na North Shillong u bah Adelbert Nongrum u la kyntu ia ka sorkar jylla ba kan pyndonkam noh ia ka jingkieng rim nar kaba don ha Umiam n a ka bynta ka jingiaid jong ki kali.U Bah Adelbert u la ong ba ka sorkar ka lah ban pyndonkam ia kane ka jingkieng nar kaba la rim na ka bynta  ban pyllait ia ka jingdheng kali namar mynta ka jingkieng Umiam ka dang hapdeng ka jingmoramot.UBah nongrum u la ong ba ha ki por ba mynshuwa ki kali ki ju iaid na shillong sha Guwahati lyngba katei ka jingkieng nar. Ha ka shithi ba une u nongmihkhmat u la thoh sha u Myntri ki kam pynmih bor ding iletrik u A.T Mondal u la iathuh ba u la leit jngoh hi dalade ia katei ka jingkieng rim hynrei u la ong namar ba ma u u dei uwei na ki riew paidbah bad ka long kaei kaei kaba eh ban ong eiei shaphang katei ka jingkieng bad kyntu ia ka MePGCL ba kin phah ia ki engineer jong ka ban pynlong ka jingwad jingtip shaphang katei ka jingkieng lada lah ne em ban pyndonkam ia ka.Une u nongmihkhmat u la ong ba ki paidbah ki la iakynduh ia ka jingeh kaba khraw khamtam ki nongpang bad kiwei ki nongleit jingleit kiba iaid lynti lyngba ka jingkieng Umiam ba mynta. Une u nongmihkhmat  u la ong ba ka sorkar ka dei ban shim ia ka rai kaba tyngeh  ban weng noh ia kane ka jingdheng kali lyngba ka jingkieng Umiam da kaba pyndonkam noh da kane ka jingkieng nar kaba rim.,Kyntu u bah Adelbert Nongrim ïa ka sorkar ban pyndonkam ïa ka jingkieng nar Umïam,https://kynjatshai.com/khubor-kyllum/kyntu-u-bah-adelbert-nongrim-ia-ka-sorkar-ban-pyndonkam-ia-ka-jingkieng-nar-umiam/
"Ha ka jingkhynra kaba la pynlong myn ha ka 1 tarik Nohprah, 2023 ki kynhun BSF ka Meghalaya ki la ïoh ban bat ïa kawei ka trok kaba don ïa u Registration Number ML 04 C 5133 kaba kit ïa ka pla shini kaba la buhrieh bha bad la thmu ban shalan ha ka dur bu ju shalan mar ka NBCC.Ïa kane ka trok la shah pynsangeh da ka kynhun Mobile Check Post (MCP) na Sonapur kaba thmu ban ïaid na ka surok Lumshnong – Sonapur pyrshah sha ka surok Lailong – Harai ha Harai ha East Jaintia Hills, Meghalaya.Ha ka jingtalasi ba la pynlong da ka MCP la lap ba kane ka trok ka la kit ïa ka pla shini kaba la buhrieh bha bad ba la thmu ban shalan ha ka dur ba ju shalan mar ka NBCC. Ka kynhun jong ka MCP ka la pynlong ïa ka jingwad bniah kaba la lam ruh haduh ban da lap bad ïoh kurup ïa ka pla shini kaba la buhrieh bha. La kem noh ïa u draibar jong kane ka trok na kadaw ba um don ki kot ki sla kiba biang.Ha kawei pat ka jingkhynra, ka kynhun BSF jong ka Meghalaya ka la ïoh ban kurup ïa ki katto katne kiba kynthup ïa shibun ki mar kiba la thmu ban shalan be-aiñ bad kiba shongdor T. 28 Lak, da ka jingthmu ban shalan sha Bangladesh. Ïa kine ki briew kiba la ïoh kem bad ïa ki mar ba la ïoh ban kurup la aiti noh sha ka PS-Umkiang na ka bynta ka jingtohkit kaba bniah.",Ïoh kurup ki BSF ïa ka shini ba thmu shalan be-aiñ sha Bangladesh,https://kynjatshai.com/khubor-kyllum/ioh-kurup-ki-bsf-ia-ka-shini-ba-thmu-shalan-be-ain-sha-bangladesh/
"U Deputy Commissioner jong ka West Jaintia Hills u la iathuh ba ki bor district kin pynlong ia ka jingpynshai paidbah halor ka jingpyndonkam ia ki kor thep vote EVM ha ki saw tylli ki constituency jong ka West Jaintia Hills District naduh ka 13 tarik  u Kylla lyngkot. U Deputy Commissioner u la iathuh ruh ba ki bor district kin pyndonkam ia kawei ka kali na ka bynta ka jingai jingpynshai paidbah ha kaba iadei bad ka jingpyndonkam ia ki EVM, bad kane kan sdang noh shen.U DC u la ong ba ki paidbah kiba kwah ban ioh jingtip shaphang kane ki lah ban wan sha ka ophis jong u DC naduh ka 10:00 AM haduh  1:00 PM ban ioh ia ki jingpynshai ba bniah ia kiba yn ai ia ki BLO bad ki nongtrei jong ka ophis DC.",Yn ai jingpynshai ka WJHD kumno ban pyndonkam ïa ki kor EVM,https://kynjatshai.com/khubor-kyllum/yn-ai-jingpynshai-ka-wjhd-kumno-ban-pyndonkam-ia-ki-kor-evm/
"La rakhe ia ka ka sngi jong kiba duna dkhot met shityllup ka pyrthei-2023. Ka phang pdeng jong kane ka sngi ka long ban ia trei lang ban kot sha kata ka thong ban iarap ia kiba duna dkhot met.Ia kane ka prokram la pyllong ha  Bhoi Rymbong C & RD Block Hall, Bhoirymbong. Haba ai jingkren ha kane ka sngi u BDO, Bhoirymbong u Bah P. Mukhim, u la iaroh ia ka seng ba ka la lah ban pynlong ia kane ka programme ban pynpaw ia ka jingailad ia kiba duna dkhot met ba kin wanrah ia ka jingpynshai paidbah ban pynsngewthuh ia kito kiba duna dkhot met ba ki don ia ka hok ha baroh ki bynta ym dei ban shah leh bein ne ibein bad leh klet noh ia ki.",Rakhe ka Bhoi Rymbong C & RD ïa ka sngi kiba duna dkhot met ha pyrthei-2023,https://kynjatshai.com/khubor-kyllum/rakhe-ka-bhoi-rymbong-c-rd-ia-ka-sngi-kiba-duna-dkhot-met-ha-pyrthei-2023/
"Ka seng sain hima sima Hill State People Democratic Party kaba la rim duh ha Meghalaya, ka la shim ia ka rai ban pynkhlain bad pyniar ia ka jngtrei kam jong kane ka seng, ym tang ha Khasi Hills.Hynrei, ha Jaintia Hills ru kum juh. Ha kaba dei bad kane, ka HSPDP ka la pynlong ia ka jngialang ha Orchid, Thadlaskein ha West Jaintia Hills District, la jied ia u Bah Wanshwa Nongtdu kum u President bad ia u Bah One Way Talang kum u General Secretary jong ka HSPDP jong ka Jaintia Hills.U President jong ka HSPDP ha Meghalaya, u Bah  K.P. Pangniang u la iathuh ba ia kane ka seng sain hima sima la seng ha ka snem 1968, shuwa ba ka jylla Meghalaya kan ioh la ka jong ka jylla bapura. U Bah Pangniang u la iathuh ba kane ka seng ka dei ba peit ia ka bha ka miat jong ki riew lum.",Sdang  pynkhlaiñ ka HSPDP ha Jaiñtia Hills,https://kynjatshai.com/khubor-kyllum/sdang-pynkhlain-ka-hspdp-ha-jaintia-hills/
"U nongmih khmat ka BJP na Shillong constituency bad uba long ruh u chairman of the Meghalaya Tourism Development Corporation (MTDC) Sanbor Shullai u la pynpaw ia ka jingpyntreikam ia ki skim ha la ka constituency.Haba kren bad ki nongthoh khubor u Shullai u la iathuh ba lyngba ka Atal Mission for Rejuvenation and Urban Transformation (AMRUT) skim ki briew jong ka South Shillong yn sa lah ban pynpoi um ha ki ing jong ki lyngba ka PHE bad Shillong Municipal Board.U Shullai u la ong ba kane ka jingslem ban pyntreikam ia kane ka skim ka dei na ka daw ba slem ban ioh ia ka no objection certificate (NOC) na ka tnad khlaw Forest department khamtam haba ki la leit peit ki la lap ba ka tyllong um ka don hapdeng khlaw.U Shullai u la iatuh ruh ba ia ka pisa ba long haduh 34 crore la dep ban bei na ka bynta kane ka project kaba hap hapoh ka tnad PWD khamtam  lada ka dei ban maramot lane shna ia ki surok rim ha Lumparing, Kenches Trace bad Rilbong.",Yn ïoh um shuh ka South Shillong na ka Scheme AMRUT: Sanbor Shullai,https://kynjatshai.com/khubor-kyllum/yn-ioh-um-shuh-ka-south-shillong-na-ka-scheme-amrut-sanbor-shullai/
"Ka tnad Krishi Vigyan Kendra jong ka KVK Imphal kaba don ha  jong ka South Garo Hills,  ka la pynlong ia ka jingaijinghikai ban pyndonkam ia ki kor ki bor ka juk mynta ban pyndonkam ha pdeng ki jylla bapher jong ka ri India.Ia kane ka jingaijinghikai la lam khmat da u Dr Rupam Bhattacharjya uba la pynjanai ia lade ha ki kam ri jingri jong ka KVK South Garo Hills, haduh ka College of Veterinary Sciences, AAU, Khanapara, Assamand Assam Livestock and Poultry Corporation (ALPCo), Guwahati, Assam ba la kyrshan pisa da ka NABARD kaba pyntreikam ia ka skim Capacity Building for Adoption of Tecnology(CAT).Ka jingthmu jong kane ka programme ka long ban iarap ia ki nongiashim bynta na kylleng ka ri India ba kin ioh ban ia phylliew jingmut hapdeng jong ki, ha kaba iadei bad ka jingpyndonkam ia ki kor ki bor jingstad kiba mynta ha ka liang ka rep ka riang bad ka ri jing ri.",Ai jinghikai ka tnad KVK ha South Garo Hills,https://kynjatshai.com/khubor-kyllum/ai-jinghikai-ka-tnad-kvk-ha-south-garo-hills/
"Ka Khasi Students’ Union Laban Circle ka la ïoh ban pynlong ïa ka Free Medical Camp mynta ka 2 tarik u Nohprah, 2023 ha Kynjat Phutbol kaba la sdang naduh 10 baje mynstep haduh 3 baje nohphai sngi.Ha kane ka sngi, la ïoh ban ai jingsumar ïa ki 198 ngut ki briew kiba kynthup ïa ki khyllung, longkmie bad rangbah kiba la wan sha kane ka Medical Camp ba la pynïaid da ka Seng.Ki doktor kiba la ïa don ryngkat ha kane ka sngi ka kynthup ïa i Dr. L. Rynjah na Laban Dispensary, Dr. B. R. Garod, na Lumparing UPHC, Dr. K. Nongbri (Pediatrics) na Children Hospital, Dr. A. Dkhar (ENT) na Robert Hospital, Dr. T. Syngkon bad Dr. A. Lyngdoh (Dentist) na Titanium Dental Health Care bad ki doktor napoh Bansara Eye Clinic.Ha kane ka sngi la don ryngkat lang ruh ki Lab Assistant na ka Dr. Lal Path Labs kiba la ïarap ban test shini (diabetes), cholesterol, thyroid, uric acid bad kiwei kiwei ki test kiba ki paidbah ki donkam.Ka Seng ka pynpaw ïa ka jingsngewnguh kaba khraw ïa baroh ki doktor, ki nurse, asha, pharmacist, lab technician, ANM, DEO kiba la ;adon ryngkat ha kane ka sngi ban ai ïa ka jingshakri kaba pura sha ki paradoh parasnam ha kaba ïadei bad ka koit ka khiah.",Haduh198 ngut poi ki paidbah sha ka Medical Camp ba la pynïaid da ka KSU Laban Circle,https://kynjatshai.com/khubor-kyllum/poi-198-ngut-ki-paidbah-sha-ka-medical-camp-ba-la-pyniaid-da-ka-ksu-laban-circle/
"Ka National Stock Exchange, kaba ka Headquarter jong ka dei na Mumbai ka la pyllong ia ka jingiaphylliew jingmut halor ka phang Financial Market ha Vivanta Hotel ha Shillong. Ha kane ka jingiaphylliew jingmut la ioh ban iakren bad batai shaphang ka share market, stock, bonds bad kumno ban ia shim bynta ha kane ka phang.",Pyllong jingïamir jingmut ka National Stock Exchange ha Shillong,https://kynjatshai.com/khubor-kyllum/pyllong-jingiamir-jingmut-ka-national-stock-exchange-ha-shillong/
"Ka Khasi Students Union Mawkyrwat Circle mynta ka sngi ka 2 tarik u Nohprah kila ioh ban Pynhap pyrda noh ia ka 1st Maitshaphrang under 16 Football Tournament 2023 kaba kila pynlong ha Madan MDSA Nonglang South West Khasi Hills District ha kaba u bah, Lambokstar Marngar president KSU Sengkmie u la long kum u kongsan bad u Bah Kitborlang Nongrem kum u symbud kongsan.Ki kynhun ialehkai kiba la poi ha kaba kut jong kane ka lympung ialehkai ki long ka Youngest boy FC pyrshah ia ka Sakwang SC ha ka jing ialehkai kaba la i tynnad shisha ha kaba ka Youngest Boys FC kala long ka lah duh da kaba ka la ioh ban thep 1 — 0 kol pyshah ia ka Sakwang Sports Club .Ia kane ka kol jong ka Youngest Boys FC la ioh ban thep kol lyngba u Donal K.Kharai jersy no 13 ka ta ha ka 22 Minutes.Ha kane ka sngi la ioh ka jing kren kyntu kynpham bad ai mynsiem ia ki khynnah ialehkai da u Kong san bah Lambokstar Marngar, Bah Kitborlang Nongrem bad kumjuh na u bah Forwardman Nongrem President KSU South West Khasi Hills ha ryngkat da ka jing ia donlang ki dkhot KSU Mawkyrwat Circle bad ki paidbah kiba la wan ban ai jing kyrshan ia ki khynnah ialehkai jong ki baroh ar tylli ki kynhun.Ha kane ka sngi ka Youngest Boys FC kala ioh khur ia ka song pisa kaba T.29 hajar tyngka ha ryngkat bad ka trophy bad ka Sakwang SC T.18 hajar tyngka ha ryngkat bad ka trophy.",Lahduh ka Youngest boy FC haka 1st Maitshaphrang under 16 FT 2023 jong ka KSU.,https://kynjatshai.com/khubor-ialehkai/lahduh-ka-youngest-boy-fc-haka-1st-maitshaphrang-under-16-ft-2023-jong-ka-ksu/
"U khlur ïalehkai phutbol ba paw na ka jylla uba la mih khmat ruh ia ka India sha ki rynsan bapher u la ioh ia ka kabu ban plie pyrda ia ka shlem ai jinghikai phutbol ha ka jingiatreilang ka “El Elyon Institute & Nangkyrsiew Thiah Player Youth Club” ka Ri Bhoi Football Coaching Centre (Academy) ha ka jingiadon lang u Bah Mayral Born Syiem, MLA Nongpoh Constituency, RB Shadap President ka RBDSA, Wanphrang Sumer Assistant Rangbah Shnong Pahamsyiem ki paidbah lem bad ki dkhot jong ka El Elyon Institute.Ha ka jingkren lamphang na ki nongialam jong ka El Elyon, ki la pynshai ba ka jingthmu ban wanrah ia kane ka shlem ka long ban sei bad kyntiew ia ka sap jong ki khynnah ryngkat ka jingiarap jong ki coach.Ha kane ka shlem la phiah h ki 5 bynta, kata ha ka thup U-16, U-14, U-12, U-10 and U-8 kynthei bad shynrang.Na ka liang u MLA, u la ai ka jingiaroh halor ka jinglah ban pynurlong ia kane ka thong da ka jingshimkhia lyngba kine ki 2 tylli ki kynhun “Kane kan wanrah ia ka rukom ïalehkai phutbol sha kawei pat la kyrdan namar lada phi hikai naduh dang khynnah kin iaid ha kato ka lynti bad bud ruh ia ki kumba ka long. Nga kyrpad ia ki coach ba kin ym hikai tang ban ïalehkai phutbol hynrei hynrei ia ka rukom im kaba beit ba kin bud ia ki man ka sngi kum ki nongïalehkai bad ban ym klet ruh ia ki jingpule”.Kum u kongsan, na ka liang u Bah Eugeneson u la pynpaw ia ka jinglong la kloi ban kyrshan bad iarap ia ki khynnah ha ka kam ïalehkai phutbol “Nga lah ban iohi ia ka lawei ba phyrnai ha ka kam ïalehkai phutbol ha kane ka jylla jong ngi hynrei ki nongïalehkai ki dei ban pynleit jingmut bad trei shitom bad ba yn ym don mano mano ban pynbakla noh.“Ngi don shibun ki rangïalehkai na kane ka jylla kiba la ïalehkai shabar jylla ha ka rta kaba 16 snem shapoh hynrei tang 3 ngut kiba la ïoh ïalehkai na ka bynta ka ri India (Senior), namar kata donkam bha ban pynleit jingmut ha ka jingthmu jong phi bad ban aitilut ialade na ka bynta ka lawei kum u nongïalehkai phutbol” ong u Bah Eugene.",Plie u Bah Eugeneson Lyngdoh ïa ka shlem phutbol na ka bynta ka thaiñ Ri Bhoi,https://kynjatshai.com/khubor-ialehkai/plie-u-bah-eugeneson-lyngdoh-ia-ka-shlem-phutbol-na-ka-bynta-ka-thain-ri-bhoi/
"Ka Meghalaya State Weightlifting Association kaba khmih ruh ia ka kam ïalehkai rahnar lane Weightlifting ha ka jylla, ka la pynlong ia ka jingiakob rah nar ba shi sngi, kata ha ka 02 tarik Nohprah ia kaba la tip kum ka 2nd State Weightlifting Championship ha madan NSCA Pahamsyiem, Nongpoh.Ha kane ka lympung la wan ban ïashim bynta da ki kynthei bad shynrang na kylleng ka jylla ha ki thup bapher bapher.U President ka Ribhoi Youth Federation, Bah Bipul Thangkhiew, u la wan ban plie pyrda ia kane ka lympung katba u Bah Tongper (ADC Ri Bhoi District) u la wan ban pynhap pyrda ia kane ka jingïalehkai. Kiwei pat kiba la ia don lang ki kynthup ia u Bah Ferdynald Kharkamni, President KSU-NKHD, Bah Markus Marten, President HNYF Northern Region, Bah FK Kharwanlang, Vice President Meghalaya Weightlifting Association, Bah Donald Rymbai, President MWA, Bah Ryntathiang, Chairman PFC, MSOA bad kiwei kiwei.Ha katei ka sngi la ioh ruh ban sam ia ki takma bad ki thup sah kynmaw na ka bynta ki nongjop ha ki jingïalehkai bapher bapher. U Bah Anantasius Ryngdongsngi uba dei ruh uwei na ki nongïalehkai ba paw ka jylla u la khur bun tylli ki khusnam bad lah ruh ban rah haduh 120 kilo.",Paw ki sap lyngba ka jingpynlong ïa ka State Weightlifting Championship ha Nongpoh,https://kynjatshai.com/khubor-ialehkai/paw-ki-sap-lyngba-ka-jingpynlong-ia-ka-state-weightlifting-championship-ha-nongpoh/
"Ka seng United Democratic Party (UDP) ka la pynkhreh ban phla ïa ki kyrteng jong ki kyrtong ban ïakhun na ka bynta ka Shillong bad Tura parliamentary seat mynta u bnai.Ka jingïakren ba dang ïaid ha ka jingïalang bad ki nongïalam na ki district bapher bapher jong ka Ri Lum Khasi bad Jaintia, ka la don ka jingthmu ban pynleit jingmut ïa ki lai ngut ki nongïakhun kum ki kyrtong, kynthup ïa u Bah Robertjune Kharjahrin, u dkhot barim ka Hynniewtrep Youth Council (HYC); u Bah DLR Nonglait, u President jong ka Khasi Authors’ Society (KAS); bad u Bah PT Sawkmie, uba dei u nongthaw aiñ barim ka Mawlai.Ïa ka kaiphod halor ka jingïakren na ki nongïalam jong ki district, shen, yn sa phah sha ka state election committee (SEC), kaba yn sa rai halor ki kyrtong na ka bynta ka Shillong bad Tura parliamentary seat.U Jemino Mawthoh, uba dei u general secretary ka seng UDP, u la ong ba ïa ka jingïakren ban pynkut ha ka jingïalang, yn sa pyndep noh ha ka taïew ban wan. U la ong ba ka SEC kan sa khmih na ka jubab ban ïoh na ki nongïalam jong ka seng hashwa ban shim ïa kano kano ka rai ba khatduh.“Ïa ka kaiphod jong ka jingïakren ha katei ka jingïalang bad ki nongïalam jong ki district bapher bapher, yn sa phah sha ka SEC,” ong u Jemino katba dang bynrap, “Ngim lah ban shim rai ïa kaei kaei halor kane, ïa mynta, hynrei ka SEC kan sa khmih ïa ki jingpeit bad ka jingai jingmut jong ki nongïalam ka seng bad ban sa shim ïa ka rai.”Katba dang peit halor kitei baroh, u Mawthoh u la pynthikna ba ka seng kan sa pynbna hi ïa ki kyrteng jong ki kyrtong na ka bynta ka ilekshon Lok Sabha hapoh une u bnai.Kaba bud da ka jingïalang jong ka SEC, ka jingthmu jong ka seng UDP ban ïakren shaphang ka jingtyrwa bad ka seng Hill State People’s Democratic Party (HSPDP) hapoh ka Regional Democratic Alliance (RDA). Baroh ar tylli kitei ki seng ki long kiba ïatreilang ban pynkhreh na ka bynta ka ilekshon LS.U Mawthoh u la pynshai ba ka HSPDP ka la pynsah teng ïa ka jingjied ban pynmih ïa katei ka jingtyrwa bad ka rai ba la dep lum, kaba yn sa pynpoi lang da kine ki ar tylli ki seng ba jied ïa ki kyrtong na ka bynta ka Shillong parliamentary seat.",Pynkhreh ka UDP ban phla shaphang ki kyrteng jong ki kyrtong ban ïakhun na ka bynta ka Shillong bad Tura seat mynta u bnai,https://kynjatshai.com/sain-pyrthei/pynkhreh-ka-udp-ban-phla-shaphang-ki-kyrteng-jong-ki-kyrtong-ban-iakhun-na-ka-bynta-ka-shillong-bad-tura-seat-mynta-u-bnai/
":Ka Federation of Khasi Jaiñtia Garo People’s  FKJGP  South West Khasi Hills District mynta ka sngi haba ai jingkren sha ki lad pathai khubor ha ophis treikam jong ka seng  ha Mawkyrwat ki la ai ka jingkhublei bad  jingsngewnguh ïa u Symbud Myntri Rangbah jong ka jylla u Bah Prestone Tynsong u ba dei ruh u Myntri ba dei peit ïa ka tnad PWD kumjuh ruh ïa u Deputy Commissioner South West Khasi Hills u Bah T. Lyngwa, u MLA ka Ranikor Bah Pius Marweiñ bad ïa ki ophisar jong ka tnad PWD bad jong ka NHIDCL ba myn ha ka 30 tarik u Naiwieng ,2023 ki la leit jurip hi da la ki jong ki khmat ïa ka Surok 2-Lane na jingkieng Borbasing Ranikor kaba don 4 kms kaba la shna pynrit noh sha ka Intermediate Road.Halor kane ka bynta na ka liang u Bah Kenesjune L. Nonglait uba dei u President ka FKJGP South West Khasi Hills District ba hadien ba ki la ïohi ha ki lad pathai khubor halor ka jingleit jurip ïa katei ka surok kim pat sngew hun ban ïohi ïa ki jingkular tang  ha ki lad phathai khubor da kaba kyntu ba ïa kaei ba ki la dep jurip bad kular ha katei ka sngi ba ïa kane ka surok dei ban shna noh da ka 2-Lane ym shuh da ka Intermediate Road. Kyrmen skhem ba kan urlong shisha bad na ka liang ka seng kan ïai budien halor kane ka surok kumba u Bah Prestone Tynsong u la kular.Ha kane ka sngi  la ïa donlang ruh u Bah Cambel Jyrwa uba dei u Assistant General Secretary, u Bah Enborsing Sing Syiemiong uba dei u Information Secretary ka FKJGP South West Khasi Hills bad kiwei kiwei de.",Sngewnguh ka FKJGP ïa u Bah Prestone Tyngsong ban pynkylla 2-Lane ïa ka surok na Borbasing sha Alikwareng,https://kynjatshai.com/khubor-kyllum/sngewnguh-ka-fkjgp-ia-u-bah-prestone-tyngsong-ban-pynkylla-2-lane-ia-ka-surok-na-borbasing-sha-alikwareng/
"U Nigel Hopkins P Marak, uba dei u nongshong shnong ka Meghalaya, u la pyndep ïa ka 145th course na ka National Defence Academy (NDA) ha ka 30 tarik, Naiwieng 2023, u la dep ïashim bynta ha ka jingïaid parade ba la pynlong da ka military grandeur bad uba la pynkhreh ban bat ïa ka kyrdan kum u Lieutenant ha ka Indian Army ha u Nohprah 2024.Ka President jong ka India, ka Droupadi Murmu, ka la don ha ka Passing Out Parade kum ka nongshah khot sngewbha bad ka reviewing officer. Katei ka parade ka long kum ka bynta jong ka prokram ba dei shaphang ka training ba lai snem ha NDA Khadakvasla.Ha ka jingithuh halor ka jingjop jong u ha kane ka kyrdan pule, u Nigel Hopkins P Marak u la pyndep ïa la kyrdan pule jong ka B.Sc na Jawaharlal Nehru University (JNU). Kane ka la bud da ka training ba la neh shi snem ha ka Indian Military Academy (IMA) ha Dehradun.",Yn bat ïa ka kyrdan Lieutenant ha ka Indian Army u samla na Meghalaya,https://kynjatshai.com/khubor-kyllum/yn-bat-ia-ka-kyrdan-lieutenant-ha-ka-indian-army-u-samla-na-meghalaya/
"Myn ha ka 26 tarik u Kyllalyngkot, 2024 la rakhe ïa ka jingdap 75 snem ka jingïoh Republic ha South West Khasi Hills District ha kaba u Myntri ka tnad Revenue & Disaster Department jong ka Sorkar Meghalaya, u Bah Kyrmen Shylla u la pynher ïa ka Lama ka Ri bad shim ïa ka Rashtriya Salute jong ka kynhun parade kaba kynthup naduh ki pulit,  ki NCC haduh ki khynnah skul ha ka jingrakhe ïa ka jingdap 75 snem jong ka Republic Day ha ka rukom kaba ishongkun ba la pynlong ha phyllaw Ïingskul jong ka Nativity Higher Secondary School, Mawkyrwat.Ha kane ka sngi ki la don  kumba 6 tylli ki skul ki la ïashim bynta ha ka March Past bad 8 tylli ki Department ki la ïashim bynta ha ka jingïakop pyni ïa ki Tableau.La pynshongshit shuh shuh ïa kane ka sngi da ka Cultural Programme, ka jingsam jingbam da ka Officers’ Club, Mawkyrwat sha ki khunswet jong ka Hope Orphanage.Ha kane ka jingrakhe la wan ban ïa sakhi lang da ki nongtrei sorkar, ki khynnah skul ryngkat ki nongshong shnong jong ka Mawkyrwat C&RD Block.",Wan pynher Lama u Kyrmen Shylla na ka bynta ka 75 Republic Day ha Mawkyrwat,https://kynjatshai.com/khubor-kyllum/wan-pynher-lama-u-kyrmen-shylla-na-ka-bynta-ka-75-republic-day-ha-mawkyrwat/
"Ha ka sngi rakhe ïa ka sngi laitluid ka ri ne ka Republic Day kha ka 26 tarik Kyllalyngkot, 2024 ka la don ka jing jia accident kaba i shyrkhei ha Pahamrioh, Ri Bhoi District, ha kaba  kawei ka trok kaba don ïa u Registration Number AS 01 MC 8136 kaba la pynher stet bha  ka la leit tynrah ïa ar tylli ki kali, kawei ka Auto kaba don ïa u Registration Number ML 10 C 9558 bad kawei ka Eco kaba don ïa u Registration Number ML 10 B 8800.Ha katei ka jingjia u nongñiah ka Eco, uba la tip kyrteng kum u Anshu Kumar, uba la don 20 snem karta u la ïap hashen, katba u nongñiah ka Auto u la mynsaw jur bad la pynkit noh ïa u sha Shillong. Katba u nongñiah jong ka Trok u la phet krad noh na katei ka jaka.Katkum ka jingtip ba la ïoh la ong ba kane ka Eco bad ka Auto ki dang ïeng ha ka jaka sait kali kaba don hapdeng ka surok NH 6, katei ka trok kaba la wan na Shillong ban leit sha Guwahati ka la leit ban tynrah ïa kitei ki kali.Ki pulit ka Nongpoh ki la shim khia halor katei ka jingjia bad ki dang pynlong ka jingtohkit halor kane.","Ïap uwei, mynsaw uwei na ka jingtynrah kali ha Pahamrioh",https://kynjatshai.com/khubor-kyllum/iap-uwei-mynsaw-uwei-na-ka-jingtynrah-kali-ha-pahamrioh/
"Ki  Shnong 18 Mile kaba hap hapoh jong ka  South West Khasi Hills District ha ryngkat bad ka Seng longkmie ki la ïa mih paidbah  ban pynkhuid ïa ki wah kiba don ha shilynter jong ka shnong bad ruh ïa ki pung shnong kum ki jaka sum ha kaba ki la lap shibun ki plastic, ki bilor ba naka liang ki paidbah kiba  leit ba wan ha shilynter kane ka surok ki ju mlien ban pret pathar ïa ki plastic, ki bilor bad kiwei kiwei kiba pynjakhlia bad don ruh ki  briew kiba ju wan bam khana ha kine ki jaka.Namar kata na ka liang ki bor shnong lyngba u Bah Fronstar Mawlein uba dei u Myntri shnong ka 18 Mile ha ryngkat ki seng longkmie ka Kong Diana Rngaid  ki la pynpaw ka jingsngew diaw halor kane ka bynta ba la lap shibun ki bilor, ki plastic na ka jingbym patiaw ki briew ban bret klumar ïa ki jakhlia bad khnang ban lait na ki jaboh ka Mei mariang, ka shnong, ka thaw, ki wahduid kiba don hapoh shnong ki la buh ka jingmaham ba tyngeh ba nangne shakhmat kin ym shah shuh ïa kino kino ki briew kiba wan bam khana, sait kali ne ban bret jakhlia ha kine ki wah hapoh jong ka shnong 18 Mile bad ïa kane la shim ïa ka rai  hadien ba ki la dep ban pynkhuid noh ïa kine ki wah da kaba ki la thoh ruh da ki jingmaham  bad lada ka shnong kan dang lap ïa ki briew kiba dang pynkheiñ ka shnong kan sa pynshitom kat kum ki kyndon aiñ jong ka shnong, ong u Bah Frontstar Mawlein.",Maham ka shnong 18 Mile ïa ki briew kiba ju wan bret bad leh jakhlia ha ki wah,https://kynjatshai.com/khubor-kyllum/maham-ka-shnong-18-mile-ia-ki-briew-kiba-ju-wan-bret-bad-leh-jakhlia-ha-ki-wah/
"U nongmihkhmat jong ka South Shillong Constituency, u Bah Sanbor Shullai u la buh ia ki mawnongrim na ka bynta bun tylli ki project ia kaba yn pyntrei kam hapohka General State Scheme 2022-23 on January 27, 2024. Ia kine ki project la ai jingmut da u Bah Sanbor Shullai bad pdiang ruh da ka tnad PWD bad ka Sorkar Meghalaya. Kine ki project kin kyntiew ia ka roi ka par jong katei ka constituency.Kawei na kine ki project ka dei ka jingshna pynheh bad jingsiang rong ia ka surom hapdeng  Rilbong Community Hall bad Umshyrpi Bridge in Rilbong, Shillong ha ka jinglut kaba T.4,35,56,000/-. Kawei pat ka project ka dei ka jingshna ia ka surok ka ban pyniasnoh ia ka surok PWD lyngba ka Mynsain Forest Road sha iingshong iingsah jong u Deb Das Chakraborty ha Upper Lumparing,Shillong, ha ka jinglut kaba T. 1,38,70,000. Additionally, a motorable feeder road from the existing PWD Road via the residence of Dr Merybell up to the residence of Rolet Rynjah and others at Madan Laban, Shillong, has been sanctioned with an amount of Rs.1,77,83,000/-. Kawei pat ka project ka dei na ka bynta ka jingroi ia ka Lumoparing ha ka jinglut kaba T. 82,81,000/- Kane ka kam pynroi ka kynthup ia ka jingshna ia ka surok, ka jingshna ia ka kynroh jong ka Sanbor Shullai Road bad kiwei.Kawei pat ka project ka dei ka jingshna shuh shuh ia ka surok PWD maduh Top Um shaduh Block (A), Kynjat Phutbol ha ka jinglut kaba T. 63,13,000/- . Kawei pat ka project ka dei ka jingshna ia ki muri lyngba ka surok PWD na Glorymai (Laban) sha St. John’s, Madan Laban ha ka jinglut kaba T. 55,29,000/-. Kawei pat ka project ka dei ka jingshna ia ka surok PWD ban iaid kali nalor ka wahduid naduh ka kshaid jong u  (L) Q. Kharwanlang shaduh ka jingkieng PWD ha Lower Lumparing (Dhobi Ghat) ha ka jinglut kaba T.1,14,41,000.Kawei pat ka project ka dei ka jingshna ia ka muri ha Kench’s Trace Road na Bishnupur Taxi Stand sha Bathesda Hospital, Upper Kench’s Trace ha ka jinglut kaba T. 2,41,50,600/- Kawei pat ka project ka kynthup ia ka jingshna ia ka rurok nakhmat jong ka Art & Culture ha Rilbong sha Umshyrpi PWD Road, Rilbong ha ka jinglut kaba T. 1,98,30,700. Nalor kitei ki project, kawei pat ka jingshna ka long ka jingshna ia ka surok dewbilat ban iaid kali na Keating Road sha ki bynta jongka Lady Kean college ha ka jinglut kaba  T. 14,18,200/-. Ki jinglut baroh jong kine ki jingtei ka kot sha ka T.15,21,72,500/- bad ioh ruh iaka jingmang pisa na ka Sorkar.","Buh mawnongrim u Sanbor Shullai ïa ki project ba T.15,21,72,500/- ïa ka South Shillong Constituency",https://kynjatshai.com/khubor-kyllum/buh-mawnongrim-u-sanbor-shullai-ia-ki-project-ba-t-152172500-ia-ka-south-shillong-constituency/
"Ban pynsngewthuh paidbah ia ka lyngkot jong ki shipai para khappud, ka Border Security Force Meghalaya ka la pyllong ia ka prokram ai jingiarap ia ki paidbah kiba shong basah ha ki khappud jong ka Meghalaya bad Bangladesh, kynthup ruh ia ka jingai jingsumar ia ki nongpang bad ka jingai dawai ei.Ia kane ka prokram la pyllong jong ki jaka khappud jong ka Meghalaya bad Bangladesh ha kaba kine ki shipai ki don ki jaka pahara jong ki. Ia kane ka prokram la pyllong hapoh ka jingpeit jong u BSF Commandant, u Vinod Kumar Thapliya. Ha kane ka prokram, ki doktor jong ka BSF Meghalaya, ki la pyllong ia ki jingeksamin ia ki nongpang bad jingaidawai ei ia ki nongshong shnong jong ka Laijori, Kuliang and Sankhat.Haduh 300 ngut kine ki nongshong ha ki khappud jong ka India bad Bangladesh ki la ioh ia ki jingsumar khlem kano kano ka jingsiew. Ha kane ka prokram la ioh ruh ban ai ia ki 11 tylli ki kor suhjain ia ki nongshong shnong kynthei jong ka Umkiang, Dona, Laijuri bad Huroi kiba hap hapoph ka East Jaintia Hills district jong ka Meghalaya. Ha kane ka prokran la ki shipai pahara khappud jong ka BSF Meghalaya ki la ioh ruh ban sam ia ki tiar jingialehkai sha ki khynnah skul. Ka BSF Meghalaya ka shim ruh ia ka jingkitkhlieh ban trei na ka bynta ka bha ka miat jong ki paidbah nongshong ha ki jaka khappud jongka Meghalaya bad Bangladesh.",Ai jingsumar bad dawai ei ki shipai paraha khappud BSF Meghalaya,https://kynjatshai.com/khubor-kyllum/ai-jingsumar-bad-dawai-ei-ki-shipai-paraha-khappud-bsf-meghalaya/
"Ha kawei ka jingjia kaba sngewsih, uwei u samla briew u la khlad noh hashen hadien ba u la hap shapoh ka riat bah riat san kaba don da ki spah phut shapoh, katba u dang ïa leit leh sngewbha bad la u paralok hapoh kawei ka jaka jngohkai pyrthei kaba la bna nam bha kaba don ha ka shnong Mawmluh, Sohra.Katkum ka jingtip ba la ïoh lum, la ïathuh ba kane ka jingjia kaba sngewsih ka la jia ha ka por kumba 4 baje eiei jong ka janmiet ka 28 tarik Kyllalyngkot, ha kaba u wei u samla ba la tip kyrteng kum u Bankynmaw Lyngdoh Mairang, 23 snem karta uba shong basah ha Nongmynsong East Khasi Hills District, u la khlad noh hashen hadien ba u la hap shapoh ka riat bah kaba don ha ka shnong Mawmluh ha Sohra.La ïathuh ruh, ba u ne u samla uba la khlad noh u dei uba trei bylla sngi hapoh kawei ka Resort kaba la tip kum ka Pala Resort, bad ha kane ka sngi ba la jia kane ka jingjia kaba sngewsih, u la leit kai lang bad u wei u paralok jong u da ka thuk thuk sha katei ka jaka jngohkai kaba don ha Mawmluh, Sohra.La ïoh jingtip ruh, ba tang mar ïa ïoh jingtip halor kane ka jingjia, na ka liang ki nongshong shnong ha ryngkat ki nongïalam shnong ka Mawmluh ki la leit mareh bran bran sha katei ka jaka bad ban pyntip sha ki bor pulit ka Sohra SDPO kiba marmar ki la hiar sha kane ka jaka ha ryngkat ki bor pulit ban leh ïa kaba donkam.Dei hadien ka jingïakhun kaba la neh katto katne kynta, namar ka jingjylliew ka riat bad ki jingeh ban hiar sha katei ka riat ki bor pulit ka Sohra bad ka jingïarap lang na ki bor pynïaid shnong ki la lah ban sei ïa ka met jong une u samla uba la khlad noh bad ban rah sha Sohra CHC ban pynlong ïa ka jingtohkit halor kane ka jingjia kaba sngewsih.","Ïap hashen u samla hadien ba hap shapoh ka riat bah ha Mawmluh, Sohra",https://kynjatshai.com/khubor-kyllum/iap-hashen-u-samla-hadien-ba-hap-shapoh-ka-riat-bah-ha-mawmluh-sohra/
"U nongialam rangbah jong ka BJP bad Myntri ka Sorkar Meghalaya, u Bah Alexander Laloo Hek u la ioh pdiang ia ka khusnam Dadasaheb Phalke Award.U Bah Hek uba long u Myntri ka tnad jingri jingdup jong ka Sorkar Meghalaya, u la ioh ban pdiang ia kane ka khusnam na u Myntri Khynnah jong ka tnad Social Justice, u Ramdas Athawale ha ka jingpynkup burom ba la pyllong ha NDMC Auditorium,Jantar Mantar, New Delhi ha kaba la don lang kiwei ki heh Sorkar. Iakane ka khusnam la ai ha u Bah Hek, kum ka jingithuh ia u synniang ba une u nongmihkhmat ula noh ban shakri ia ki nongshong shnong jong kaMeghalaya bad ia ka ri hi baroh kawei.U Bah Hek uba la kyndit ban ioh pdiang ia katei ka khusnam kaba long ka burom kaba khraw ia ka Meghalaya, ula ong ba kane ka jingioh pdiang ia ka khusnam ka long kaba burom kaba khraw na ka bynta jong u bad kane kan nang ai mynsiem shuh shuh ia u ba un nang trei kham bha shuh na ka bynta ka jingbha jong ka Meghalaya bad jong ka ri hi baroh kawei. U Bah Alexander Laloo Hek la long u nongmihkhmat mynta la arphew snem kynthih haduh kine ki sngi.",Ioh pdiang u Myntri AL Hek ïa ka khusnam Dadasaheb Phalke Award,https://kynjatshai.com/khubor-kyllum/ioh-pdiang-u-myntri-al-hek-ia-ka-khusnam-dadasaheb-phalke-award/
"U nongïalam ba rangbah ka BJP, u Bah Alexander Laloo Hek uba long ruh u Myntri ka tnad jingri jingdup, u la ïoh pdiang ïa ka Dadasaheb Phalke Award.Haba kren sha ki nongthoh kot khubor bad lad pathai khubor, u Bah Hek u la ïathuh ba ïa kane ka khusnam la ai tang ïa ki kompani ba pynmih phlim. Hynrei, ïa kane ka jingai khusnam la nangpynïar shuh shuh da kaba ai ruh ïa kiwei Myntri bad ki dkhot jong ka Ïing Dorbar Thawaiñ bad ïa ki nongmihkhmat jong ki Ïing Dorbar Thawaiñ na ka bynta ka jingnoh synñiang na ka bynta ka imlang sahlang.U Bah Hek u la ïoh ban pdiang ïa katei ka khusnam na ka bynta ka jingtbit jong ka jinglong Myntri bad ruh kum ka jingithuh ïa u Bah Hek uba la noh ïa u synniang baradbah na ka bynta ka bha ka miat jong ki nongshong shnong jong ka Meghalaya bad jong ka ri hi baroh kawei.Ïa kane ka khusnam la ai ïa u Bah Hek da u Myntri Khynnah jong ka Sorkar Kmie uba dei peit ïa ka tnad Social Justice, u Ramdas Athawale ha ka jingpynkup burom kaba la pyllong ha NDMC Auditorium, Jantar Man, New Delhi",Ïoh pdiang u Bah Hek ïa ka khusnam “Dadasaheb Phalke Award”,https://kynjatshai.com/khubor-kyllum/ioh-pdiang-u-bah-hek-ia-ka-khusnam-dadasaheb-phalke-award/
"Ki nongshong shnong ki la ud pyrshah ïa ka jingshah ïaid ïa ki trok ki bakit palat pud lyngba ka surok Umrit kaba pynïasoh bad ka shnong Pahammawlein bad Umling lyngba ka jyngkieng Lailad. Ki nongshong shnong ki la ong ruh ba ki sngewkhia jingmut la kane jyngkieng ka lah ban shan ïa ka jingïaid jong kitei ki trok kiba khia bad i kum ba kan kylla.La ong ruh ba ka jingïaid jong kine ki trok ki bakhia bad suki haduh katta katta ha ka por mynmiet, ka la pynlong ïa ki nongshong shnong ban don ka jingsuba jur ïa katei ki trok tip kan jia aiu.Don napdeng jong ki, kiba la ong ba kin hap ban leh eiei ïa kane. Ki nongshong shnong jong kitei ki jaka ki la ong ruh ba ka jingsawa kaba mih na ka jingïaid jong kine ki trok ha ka por mynmiet, ka la pynthud ïa ka thiah ka dem jong ki nongshong shnong. Kine ki nongshong shnong ki la ong ruh ba lada kane ka jyngkieng kan julor, ka jingeh bakhraw ka ban ap kan long ïa ki nongshong shnong jong ka Ri Bhoi Sepngi.Ki nongshong shong ki la ong ruh ba wat lada ka surok kaba lam sha Patharkhmah ka long kaba bha, hynrei ki don pat ka jingsheptieng bad ka jingshong syier ïoh ba ka jyngkieng Lailad  kan julor noh lada shah ïa ki trok ban ïaid ryngkat bad ki jingkit kiba khia tang 9 ton namar kane ka jingïaid jong ki trok ki bakit palat pud.Ha kaba ïa dei bad kane ka jingeh, ki nongshong shnong ki la kyntu ïa ki bor Sorkar Districtban pynlong ïa ka jingtohkit bad ban khang noh ïa ka jingïaid jong ki ha ka por mynmiet.",Sngewkhia ki nongshong ba ïaid ki trok ba kit palat pud lyngba ka jyngkieng Laidlad,https://kynjatshai.com/khubor-kyllum/sngewkhia-ki-nongshong-ba-iaid-ki-trok-ba-kit-palat-pud-lyngba-ka-jyngkieng-laidlad/
"Ki rangbah ka Seng Khasi ki la ïoh ban ïashim bynta ha ka jingïalang ba phra jong ka “International Conference of World Elders” ha Dibrugarh, Assam ha kaba la pynlong da ka ICCS naduh ka 28 tarik u Kyllalyngkot, 2024 bad ban pynkut pat haduh ka 1 tarik u Rymphang, 2024.Kane ka jingïalang ka long ban kyntiew ïa la lariti bad ka jingïatrei lang hapdeng ki rangbah nian bad kiwei ki rangbah ba ïa wad lad wad lynti kumno ban pynneh ïa ka bha ka miat. Ha kane ka jingïalang la ïa shim bynta da ki 300 ngut ki riew rangbah bad nongïalam niam na ki 33 tylli ki ri jong ka pyrthei kumno ban pyndonkam ïa ka jingstad jong ki longshuwa manshuwa ban wanrah ïa ka jingshongsuk shongshngaiñ bad ka jingïaburom markylliang ha pyrthei.Ka Seng Khasi ka la long kaba donbok ha kane ka bynta, ha kaba ka ïoh ban pyni sha ka pyrthei ïa ka jingngeit tynrai jong ka jaitbynriew, ka jingdon ïa la ka jong ka lariti da kaba pyni ïa “Ka Shad Thma” ha kaba la shim bynta da ki samla jong ka Seng Khasi Seng Kmie",Shim bynta ki Rangbah ka Seng Khasi ha ka “International Conference of World Elders”,https://kynjatshai.com/khubor-kyllum/shim-bynta-ki-rangbah-ka-seng-khasi-ha-ka-international-conference-of-world-elders/
"Ka Dorbar Shnong Umbuda ka la pynkup burom ia ki dkhot jong ka kiba la ai ia ka jingshakri jong ki haduh 25 snem. U Rangbah Shnong bamynta bad u Chief  Executive Member ba mynshuwa jong ka Khasi Autonomous District Council, u Bah C.B. Syiem u la long uwei na kiba la shah pynkup burom ha ka Sngi Saitjain. Ha kane ka jingpynkup burom la ia shim bynta ruh da u Bah Raynold Kharkamni uba long u Vice-Chairman jong ka Meghalaya State Planning Board kum u Kongsan ha kaba la don lang ruh u Bah B.B. Makdoh uba long u Shongknor jong ka Synjuk Ki Dorbar Shnong Ri Bhoi ryngkat bad ki nongialam jong ka KSU, FKJGP, HNYF bad kiwei.Ha kane ka sngi la don ruh ia ka jingiakynduh lang bad ka jinglehkmen Snem Thymmai, kaba kynthup ia ka rwai ka siaw, ka put ka tem bad jingshad. Haba kren ha katei ka sngi, u Rangbah Shnong ka Umbuda, u Bah C.B. Syiem u la pynpaw ia ka jingsngewnguh ia baroh kito kiba la ia shim bynta. Ia  ka Executive Committee jong ka Dorbar Shnong la seng la buh bad trei kam naduh ka snem 1998. Kiba bun na ki dkhot jong ka ki dang dei ki dkhot haduh mynta bad ki dang iai bteng ia ki jingshakri jong ki ia ka shnong, la iathuh u Bah C.B. Syiem.",Pynkupburom ka Dorbar Shnong Umbuda ïa kiba la shakri arphewsan snem,https://kynjatshai.com/khubor-kyllum/pynkupburom-ka-dorbar-shnong-umbuda-ia-kiba-la-shakri-arphewsan-snem/
"U nongïalam ka BJP bad uba dei ruh u Myntri sorkar, u Bah Alexander Laloo Hek myn ha ka 29 tarik kyllalyngkot 2024 , u la pynpaw ïa ka jingkloi ban ïakhun ïa ka MP election na Shillong Parliamentary Seat , ka ban sa long shen na ka party BJP.Haba kren sha ki ladpathai khubor u bah Hek u la ong “Ngam ong ban nga dei tang ma nga uta u kyrtong uba biang ban ïakhun na Shillong parliamentary seats hynrei lada ka party ka kwah ba ngan ïakhun, ngan nym ong em ha kane ka kynti,” .U la ong ruh ba don bun kiba kwah ban ïakhun ha kane ka election MP 2024 na Shillong Parliamentary Seat, kynthup u President barim ka Meghalaya BJP, u Bah  Ernest Mawrie bad ka Kong Fenela Lyngdoh Nonglait nalor kiwei kiwei.Wat la katta, ïa ka rai kaba khaduh yn sa shim da ki nongïalam ba ha khlieh duh, u la bynrap.Ha kawei pat ka liang, u Bah Hek u la ong ba um don jingtip eiei halor ka ka jingmih shakhmat jong ki briew na Tura ban pan ticket na ka bynta ban ïakhun ha ka electipn MP na Tura constituency.Naka  liang ki nongïalam ka BJP ki la kyntait ba ka don kano ka no ka jingïapher jingmut hapdeng ki dkhot ka party.“Ngam shym la ïoh sngew kano kano ka jingïapher jingmut ha ka Party. Ngi don u President uba thymmai bad baroh ngi ïatrei na ka bynta ka jingbha ka Party, ki paidbah bad na ka bynta ka jingbha ka jylla,” kam u Bah Hek.","Lada ka Party ka kwah, nga kloi ban ïakhun na Shillong parliamentary seat",https://kynjatshai.com/sain-pyrthei/lada-ka-party-ka-kwah-nga-kloi-ban-iakhun-na-shillong-parliamentary-seat/
":Ka “Ngin Ïaikynjoh Music School Rangthong” South West Khasi Hills District myn ha ka 27 tarik u Kyllalyngkot 2024, ki la ïoh ban pynlong ïa ka jingïakop rwai ne ka Singing Competition kum shibynta ban sei ïa ki sap ki phong bad ban  pyni sha ka pyrthei ïa ki sap jong ki samla ki khynnah na kane ka dong ka thaiñ Rangthong bad kumjuh ruh ban pynshlur ïa ki samla ban long kita ki rang kynsai bad ki thei kynsai ban wanrah ïa ka burom ha ka shnong ka thaw bad ïa ka ri baroh kawei.Watla kane ka shlem ai jinghikai halor ka rwai ka put ka tem ba la tip kum ka “Ngin Ïaikynjoh Music School Ranthong” kam pat dap snem kata naduh ba la seng ïa ka da kaba ki la buh ruh  ïa ka  phang ” Pyrshang mynta, ban Nangkiew ha ka Lashai ” ka la long shisha ka nuksa kaba bha tam ban kyntiew  ïa ki briew kiba don ïa ka sap ba la kyrkhu kyrpang da u Blei ha kaba ha kane ka jingïakop rwai  ki la don kumba 17 ngut kiba la wan ïa shimbynta  bad kane ka dei ka sien kaba nyngkong jong ki ban pynlong kum ïa kine ki rynsan ïa kop rwai.Ha kane ka sngi la long konsan da u Bah, Kitborlang Nongrem Myntri shnong Ranthong bad u Bah, Forwardman Nongrem u President ka KSU South West Khasi Hills District  kum u Symbud kongsan ha ryngkat da ka jingïadonlang u Bah Wellbond Syiemlieh u Secretary jong ka Ngin Ïaikynjoh Music School, Rangthong ki nongkitkam bad ki paidbah kiba la wan ban sakhi lang ha kane ka sngi.U Bah Kitborlang Nongrem haba kren kum u kongsan ha kane ka sngi u la pynpaw ka jingïaroh ïa ki nongseng ïa ka “Ngin Ïaikynjoh Music School Rangthong” ba ki la lah ban pynlong kum ïa kine ki rynsan ïakop rwai kata watla hapdeng shibun ki jingeh ha ki lynti ïaid jong ki.Shuh shuh u la pynpaw ka jingsngew sarong ban ïohi ïa shibun ki samla kiba la ïoh lad ban pynpaw ïa ki sap ki jong ki ha kane ka rynsan ïakop Rwai. U la ong ruh ba ki sur jingrwai ki don ka bor kiba lah ban pynum ïa kiba eh ka dohnud, kiba pyntngen ïa ki jing sngewsih, bad shibun kiei kiei kiba pynktik ïa ki jingmut jingpyrkhat jong ki briew. Ka jingrwai ka lah ruh ban pynïatylli ïa ki briew ha kino kino ki bynta ban poi sha ka thong. Ki Ri jong ka pyrthei ki don la ki jingrwai ieid Ri kumjuh ruh kane ka Ri Khasi ba ieid jong ngi, namar kata u la ai mynsiem shibun ïa ki samla ka thaiñ kiba don ïa kane ka sap ba kyrpang ba u Blei u la ai ha ki ba ki dei ban pyndonkam hok ïa ka khnang ba kan long ka jingmyntoi bad ka rah ïa ka nam bad ka burom ïa ka shnong bad ka thaiñ hi baroh kawei.U Bah Forwardman Nongrem haba kren ha kane ka sngi u la kyntu ïa ki samla ba kim dei ban lehraiñ ban pynpaw pyrthei ïa ki sap ba ki don, da kaba ai nuksa ïa ka Shakira kaba dei kawei ka nongrwai ba pawnam  ha ka pyrthei ha kaba nyngkong ki briew ki ïa rkhie beiñ ba ka sur rwai jong ka ka long thik kumba pah ka blang hynrei da ki jingtreishitom ha ryngkat da ki jingthrang ka mynsiem mynta ka la long ka nongrwai ba pawnam tam ha ka pyrthei baroh ka wei. Kyrmen skhem ba ki samla na kane ka thaiñ kiba mih na kane ka shlem ai jinghikai “Ngin Ïaikynjoh Music School”, Ranthong kin sa sei shibun ki nongrwai kiba pawnam ym tang hangne hapoh ka shnong hynrei kin sa ïoh lad ban pyni sha ka pyrthei ïa ki sap ba ki don.Ki nong jop ha kane ka Singing Competition 2024  ïa ka nam lahduh la ïoh da ka Shipara Melody Mawthynrew, bad ïa ka kyrdan kaba ar la ïoh da ka Baiamonlang Marbaniang na ka shnong Mawlangwir bad ïa ka kyrdan kaba lai da u Bah Shanbor Lyngdoh na ka shnong Mawten ha kaba ki la ïoh pdiang ïa ka song pisa ha ryngkat ki  Certificate bad ïa kane ka jingïakop Rwai la pynlong ha Dorbar Hall Ranthong South West Khasi Hills District.","Ban pynshlur ïa ki samla ka thaiñ, da ka Singing Competition pynlong ka “Ngin Ïaikynjoh Music School Rangthong”",https://kynjatshai.com/khubor-kyllum/ban-pynshlur-ia-ki-samla-ka-thain-da-ka-singing-competition-pynlong-ka-ngin-iaikynjoh-music-school-rangthong/
"Hadien ba la mih ka jingujor na ki nongleit nongwan bad ki riew paidbah ba ki don ki khynnah samla shynrang bad kynthei bad ki don ruh ki samla pule ha ka uniform kiba ju shong ha surok kaba don mar syndah bad ka jaka pule jong ka skul bah University of science and technology Meghalaya kaba don ha Jorpul Ribhoi District ki ju ïa shongkai bad ka muja ïadih kyaid dih kynja khlem kheiñ shuh wat ha ka por mynsngi kaba la buh jingeh pat ïa ki paidbah kiba pyndonkam ïa kane ka surok namar ym i don jingshngaiñ shuh.Na ka liang ka Hynniewtrep Youth Council Ribhoi District lyngba u General  Secretery, u Samla Tony Shylla ha ryngkat ka jingïadon lang bad u Bah RC. Thangkhie u Vice President, u Bah Warnes Lamin u Vice President bad ki dkhot, u la buh da ka jingmaham kaba tyngeh ïa ki briew khlem akor kiba ju mlien ban leh ïa kine ki kam jaboh ha kane ka jaka ba kim dei ban mlien nangne sha khmat namar mynta ka sngi ki shu sneng da lap sa shisien kin ai da kaba tyngeh. Na ka liang ka seng ki la buh ruh da ka jingkyrpad ïa ka bor pulit ba ki dei ban peit pyrman bha ïa kum kine ïoh mih kano kano ka jingjia kaba sngew sih hadien habud",Beh krad ka HYC ïa ki samla pule kiba ïa dih kyiad bad kynja ha jan USTM,https://kynjatshai.com/khubor-kyllum/beh-krad-ka-hyc-ia-ki-samla-pule-kiba-ia-dih-kyiad-bad-kynja-ha-jan-ustm/
"Ka National People’s Party (NPP) myn ha ka sngi Nyngkong ka la thung ïa u MLA ka Sohra uba la jop ar samoi, u Bah Gavin M Mylliem Monday kum u President jong ka Party, East Khasi Hills District.Ka jingthung ïa ki nongkitkam ba thymmai ka la long hadien ka jong ka jingïalang jong ka District Executive Committee (DEC) jong ka party kaba la long ha Shillong Club.U MLA ka Mawkynrew u Bah Banteidor Lyngdoh bad u CEM ka KHADC u Bah Pyniaid Sing Syiem ki la shah thung kum ki Working Presidents, Ka MDC ka Nongshken ka Kong Grace Mary Kharpuri, u MDC ka Mawphlang u Bah Lamphrang Blah bad u MDC ka Mawsynram u Bah Alvin Khyriem Sawkmie bad u Bah Sherbor Mawlong ki la shah thung kum ki Vice President.Kiwei pat ki kynthup ïa u Bah Aibor Tynsong, u Bah Jansing Tynsong, u Bah Malcolm R Mylliemngap bad u Bah Wonderson Dkhar kum ki General Secretaries bad u Bah Auspicious L Mawphlang kum u Treasurer.Ka party ka la thung ruh ïa ki 10 ngut ki Secretary kiba kynthup ïa u MLA barim ka Mawhati u Bah Dasakhiatbha Lamare, Firstborn Dkhar, Alan West Kharkongor, K Beni Warjri, Richeal Wankhar, Bhaboklang Ryntathiang, Rito Sing Syiem, Kistoles Marbaniang, Traibor Nongkhlaw bad Iantly Jurwa bad la thung ruh ïa u Bah Jiedsing Kurbah kum u Adviser nalor ki 26 ngut ki Executive Members.",Thung ka NPP ïa u Bah Gavin M Mylliem kum u President ka Party,https://kynjatshai.com/sain-pyrthei/thung-ka-npp-ia-u-bah-gavin-m-mylliem-kum-u-president-ka-party/
"Ka Khasi Students’ Union (KSU) South East Central Circle, Pynursla, ka la ïoh biang ban pynthymmai ïa ki nongkitkam ba thymmai myn ha ka 27tarik, Kyllalyngkot 2024 na bynta ka samoi treikam jong u snem 2024-27 da ka jingïathep vote la panbit pynbiang bad la pynïaid hi da ka Election Committee jong ka KSU-CEC kata da ka jingïathep vote ha kaba u Samla Cleenstar Shabong, u Secretary jong ka Committe bad uba long ruh ha kajuh ka por u Assistant Organising Secretary ka KSU-CEC u la long u Nongpynïaid bad nongkhmih bniah ïa ka jingïaid ryntih kane ka jingjied Nongkitkam.Ha kane ka sngi ki dkhot ka KSU South East Central Circle, Pynursla na ki 8 tylli ki Unit ki la jied bad pynkhamti ïa kine harum ban long ki Nongïalam ba thymmai jong kane ka Circle:-1. President: Samla Wallam Jingshngaiñ Suting2. Vice- President Samla Basuklang N Khongwar3. General Secretary: Samla Vorrozislov Sohklet4. Assistant General Secretary: Samla Sanlang Vennhanan Diengdoh5. Organising Secretary: Samla Jestice Kharbyngar6. Education Secretary: Samla Riskhemlang Lyngdoh7. Sports Secretary: Samla Mewanteiskhem Mawïong8. Environment and Cultural Secretary: Samla Thawthymmai Suting9. Office Secretary: Samla Pynskhemborlang Nongrum10. Publicity and Information Secretary: Samla PynkiewbiangHa kane ka sngi hadien ba la dep pynbna ïa ka result jong kane ka election la pyndep ruh ïa ka jingshim jingkular jong kine ki Nongkitkam ba thymmai jong ka Circle da u Samla Raymond Kharjana, Chairman ka Election Committee bad uba long ruh u Organising Secretary ka KSU-CEC. Ha kane ka sngi la ïoh ïa ka jingkren kaba lyngkot na u Samla Raymond Kharjana ha kaba u la pynkynmaw ïa ki Samla ba haba ki long kum ki nongïalam ne dkhot jong ka Seng, kim dei ban khmih lynti jingmyntoi na ka Seng naba ka Seng hi kam ju ïoh eiei ban ai ne siew tulop ïa ki kumba long kiwei kiwei pat ki nongtrei ïa kiwei kiwei ki kam. Hynrei ka KSU ka don tang ban ai ïa ki jinghikai  ïa ki Samla bad ki paradoh para snam kumno ban ieid ïa la ka ri  ka Jaidbynriew bad ban pynshlur ruh ïa ki samla ba kin long kiba trei shitom khamtam eh haba ki ïaleh ïa kino kino ki mat ba ka Seng ka shim ban ïaleh. Shuh shuh une u Samla ula ong ruh ba ha kine ki sngi kum ki dkhot ka Seng ngi dei ban long kiba peitngor bad kiba husiar bha ïa ka jingkren bad jingkynshoit ki katto katne ngut kiba pyrshang ban pynpait pynpra ïa ka Jaidbynriew halor ka nongrim jong ka jingsngew pher thaiñ, jingsngew pher niam bad ka jingpynïapher Jaidbynriew halor ka ktien ka thylliej ba ngi kren ha ki shnong bad ki dong bapher bapher jong ka Ri-Hynñiewtrep.La ïoh ruh ïa ka jingkren ha  kane ka sngi na u Samla Melajied Khongbuh, u Assistant Publicity & Information Secretary KSU-CEC bad uba long ruh u nongpeit nongkhmih ïa ka Seng ha kane ka thaiñ. Une u Samla u la ong ba kum ki nongïalam ba thymmai ka Circle ki dei ban long kiba kloi ban bah ïa ka lyngkor kaba khia na ka bynta u paidbah paidlang jong kane ka dong ka thaiñ bad ba kin ïai pyntyllun shakhmat ruh ïa ki shalyntem jong ka Seng da kaba pyndep ïa ki kam ba dang sah ha ka samoi treikam jong ki nongïalam barim jong ka Seng.Shuh shuh u Samla Ksanborlang Thabah, u General Secretary barim jong ka KSU haba ai jingkren ha kane ka sngi u la ai khublei kyrpang ïa ki dkhot jong ka Seng kiba na ki 8 tylli ki Unit kiba hap hapoh kane ka Circle kiba la shimkhia ban pyndep ïa la ka jong ka kamram da kaba ïa poi ryntih ban jied ïa ki nongïalam kane ka Circle. Kyntang ïa wai u la ai ka jingkyrkhu kitbok kit rwiang ïa ki Nongïalam ba thymmai ka Circle ba kin nangïai lah ban trei kham bha shuh shuh lyngba ka KSU  na ka bynta ka bit ka biang bad ka shongsuk shongshngaiñ jong ki paradoh para snam kiba don ha kane ka thaiñ.La ïoh ruh ïa ka jingkren lyngkot na u Samla Wallamjingshngaiñ Suting, u President ba thymmai jong kane ka Circle, uba la ong ba um don eiei ban kren kum u President ba dang shu shimti ïa ka kam Nongïalam. Hynrei u la kyrpad ïa baroh ki Nongkitkam ba thymmai bad ïa ki dkhot ka Seng ba kin ïa snohkti lang kawei ban ïa treilang ryngkat bad u kum u President khnang ba kin lah ban pyntyllun shakhmat ïa ki shalyntem jong ka Seng. Shuh shuh u la ong ruh ba um don shibun ban kren, hynrei u don ban ong tang kawei ba ai ba ka jingkren nangne shakhmat kan dei beit da ka kam, ym shuh tang da ka ktien.La pynïaid ïa kane ka jingïalang ba lyngkot jong ka lympung pyntian smai ïa kine Nongkitkam ba thymmai da u Samla Cleenstar Shabong, u Secretary Election Committee KSU-CEC ha ryngkat ka jingïadon ryngkat ki dkhot ka KSU napoh Shillong kiba la wan ban ai mynsiem bad ban pynshngaiñ lang ha kane ka Lympung ong ka kyrwoh na u Samla Pynkiewbiang Khonglein, u Publicity & Information Secretary ka KSU South East Central Circle, Pynursla.","Jied bad pynthymmai ka K.S.U South East Central Circle, Pynursla ïa ki Nongkitkam ba thymmai na bynta ka samoi treikam 2024-2027",https://kynjatshai.com/khubor-kyllum/jied-bad-pynthymmai-ka-k-s-u-south-east-central-circle-pynursla-ia-ki-nongkitkam-ba-thymmai-na-bynta-ka-samoi-treikam-2024-2027/
"Ki nongtrei ka koit ka khiah 108 Emergency Services hapoh ka jingïalam jong ka Meghalaya EMRI Workers Union ki la kyntu ïa ka Sorkar ban ym ai ïa ki Ambulance 108 sha kiwei pat ki tnad Sorkar na ka bynta ban pyndonkam ba kyrkieh ïa ki hapoh ka jylla.Haba kren sha ki lad pathai khubor, u President ka MEMRIWU u Bah Roipar Kharaswai u la ïathuh ba hadien ba ka kompani kam treh ban pynïaid shuh ïa ka 108 Emergency Services, ka tnad ka koit ka khiah ka la pan por lai bnai ba kan wad noh da kawei ka kompani ban pynïaid ïa ka Emergency Services, hynrei haduh mynta kam pat lah. Kumba ka long haduh mynta, ïa kane ka kam la peit da ka National Health Mission.U Bah Kharaswai u la ïathuh ba ïa ka Emergency Services ha Meghalaya la peit da ka Sorkar jylla mynta la shi snem shiteng khlem kano kano ka jingïarap na ka Sorkar Pdeng. U Bah Kharaswai u ong ba ka tnad ka koit ka khiah ka dei ban pynïaid noh ïa ka 108 Emergency Services da lade na ka National Health Mission.  U la ïathuh ruh ba ka seng ka sngewkhia shibun ba kam shym la lah ban aiti ïa ka jingpynïaid ïa ka 108 Emergency Services shano shano. U la ïathuh ruh ba kane ka jingbym treh jong ka tnad ka koit ka khiah ban shim noh ïa ka jingpynïaid ïa ka 108 Emergency Services da lade, ka la buh ïa ka jingeh kaba khraw ïa ki nongtrei jong ka Emergency Service, ha kaba kine ki nongtrei kim ïoh shuh ïa ka jingpynkiew tulop ba shisien shi snem, ka jingbym shngaiñ ka trei ka ktah, ka jingkiew kam bad kiwei ki jingmyntoi.Ha kaba ïa dei bad kine ki jingeh jong ka Union,  ka jingïakren bad ka Myntri ka koit ka khiah jong ka Meghalaya kam shym la sei soh bad kan sa don biang sa kawei ka jingïakren ha ka 6 tarik u Rymphang ban ïa wad ïa ki lad ki lynti kumno ban weng ïa kine ki jingeh.",Kyntu ka Meghalaya EMRI Workers Union ban ym ai ïa ki Ambulance sha kiwei ki tnad Sorkar,https://kynjatshai.com/khubor-kyllum/kyntu-ka-meghalaya-emri-workers-union-ban-ym-ai-ia-ki-ambulance-sha-kiwei-ki-tnad-sorkar/
"Kum ka jingrakhe ïa ka National Girl Child Day, ka District Legal Services Authority (DLSA), South West Khasi Hills District, Mawkyrwat, myn ha ka Sngi Nyngkong ka la pynlong ïa ka prokram pynshai paidbah halor ka “Protection of Children from Sexual Offences (POCSO) Act-2012 & Early Marriage” ha Photjaud, South West Khasi Hills District.Ha kane ka prokram la ïa shim bynta da ki khynnah skul bad ki nongmihkhmat na ki shnong. Ïa ka National Girl Child Day la rakhe man la ka snem ban pynshai paidbah ïa ki hok jong ki kynthei bad kiwei ki jingbym biang jong ki ha ka imlang sahlang.Ka Kong S.M. Wanniang, kaba long ka Judicial Magistrate, First Class, South West Khasi Hills District, Mawkyrwat, ka la ïathuh ba ka aiñ POCSO Act, 2012 ka ai jingïada ïa kikhynnah kiba hapoh ka 18 snem ka rta na ka jingpynïathoh khynnah ïa ki, ki jinglehbeiñ lehkhoh bad ka jingpyndonkam ïa ki dur khlem akor jong ki khynnah. Ka la ïathuh ruh ba kane ka aiñ ka pynshitom ïa kito kiba pynkheiñ ïa ki hok jong ki khynnah.Ka Kong S.M. Wanniang ka la kyntu ïa ki nongïashim bynta ba kin ujor sha ki bor jong ka aiñ, pyrshah ïa kito kiba pyrshang ban pynthoh bria ïa ki khynnah ha ki longïing longsem ki jong ki.Ka Kong S.M. Wanniang ka la pynsngewthuh ruh ba jingshongkha shongman kat kum ka aiñ ka dei ban long 21 snem ka rta na ka bynta u shynrang bad 18 snem ka rta na ka bynta ka kynthei. Ka la ïathuh ba ka long be-aiñ ban ïa shongkha shuwa jong katei ka por bad ka aiñ ruh ka pynshitom ïa kiba kum kita.",Rakhe ka South West District Legal Services Authority ïa ka National Girl Child Day,https://kynjatshai.com/khubor-kyllum/rakhe-ka-south-west-district-legal-services-authority-ia-ka-national-girl-child-day/
"Ka Screening Committee jong ka All India Congress Committee (AICC) ka la pdiang ïa ka kyrteng jong u MP na Shillong u Bah Vincent Pala ban ïakhun biang na ka bynta ka jingjied ïa u MP jong ka Shillong Parliamentary Constituency. Ka Screen Committee ka la pdiang ruh ïa ka kyrteng jong u dkhot ka Ïing Dorbar Thaw Ain ka Meghalaya, u Saleng A. Sangma ban ïakhun na ka bynta ka jingjied ïa u MP jong ka Tura Parliamentary Constituency.Ïa ki kyrteng jong u Bah Vincent Pala bad u Saleng A. Sangma la ai da ka Meghalaya Pradesh Congress Committee (MPCC) ha ka jingïalang ba la pynïaid da u Shongkinor jong ka Screening Committee u Rana K.P. Singh, uba la long mynshuwa u Lamphang jong ka Punjab Vidhan Sabha speaker ha Rajiv Bhavan, Guwahati.Haba ïa kren bad u Bah Vincent Pala lyngba ka phone, u la ïathuh ba kiba pan ticket na ka Congress ban ïakhun ïa ka jingjied MP na ka bynta ka Shillong Parliamentary Constituency ki long tang ma u, kaba mut tang u Bah Vincent Pala bad na ka bynta ka Tura Parliamentary Constituency dei tang u Saleng A. Sangma.",Pdiang ka AICC Screening Committee ïa ka kyrteng u Vincent Pala bad u Saleng A. Sangma ban ïakhun MP,https://kynjatshai.com/sain-pyrthei/pdiang-ka-aicc-screening-committee-ia-ka-kyrteng-u-vincent-pala-badu-saleng-a-sangma-ban-iakhun-mp/
"SHILLONGKi nongpyniaid jong ka IIM Shillong  ki la pynpaw ia ka jingsngew burom ia ki nonghikai u Shri Kashish Sharma, SaagarikaBhasker Panyam, bad ia uwei u samla pule Sampada Dubey kiba la ioh ia ka khusnam 2024.Ka IIM ka la pynpaw ruh ia ka jingsngewnguh Aditya Birla kaba la ai ia katei ka khusnam na ka bynta ban pynshlur ia ki jingpule. Ia kane ka kynhun la seng 1999, Kine kiba la ioh ia kane ka khusnam ki la iaroh ruh ia kane ka kynhun ia ka jingshlur jong ka ban kyrshan khlem sahngeh da kaba ai ia ki scholarship na ka bynta kito kiba angnud ban pule ha ki kyrdan kiba kham shalor.",Pynkup burom ki nongpynïaid ka IIM ïa kiba ïoh khusnam 2024,https://kynjatshai.com/khubor-kyllum/pynkup-burom-ki-nongpyniaid-ka-iim-ia-kiba-ioh-khusnam-2024/
"NONGPOHKa Office of Project Director, Meghalaya AIDS Control Society (MACS), ha ka jingiatreilang bad ka ophis Deputy Commissioner of Ri Bhoi District bad ki tnad ka sorkar  ki la pynlong  ia ka jingai jinghikai kaba iadei bad ka jingkoit jingkhiah bad pynkut mynta ka sngi ha Nongpoh. Kane ka jingaijinghikai ka la sang naduh ka 17 tarik u September,2023 bad ka jingpynkut ia kane ka jingaijinghikai la pyniphuh iphieng da ka jingdonlang sakhi lang ha kane ka sngi jingpynkut da ka jingiadon lang jong u MLA u Mayralborn Syiem, Chairman of Meghalaya State Health Advisory Board.Dr. B Decruse, Project Director of MACS, Dr. L Myrthong, Deputy Director – Medical at MACS, Dr. D Mlah, Addl. DM & HO of Ri Bhoi District, Dr. E Kalwing, District AIDS Control Officer jong ka Ri Bhoi District,ryngkat lang bad ki ophisar na ka tnad sorkar bapher bapher bad na ka tnad ka koit ka khiah.Lah ban pynkynmaw hangne ba ka Ri-Bhoi ka long kawei na ki District kaba la shah jied ha ka sorkar kum ka an Aspirational District, ka ban long ka district ka ban ioh lad ban pyntreikam ia ki kam pynroi kiba kyrpang na ka bynta kane ka district.",La pynkut noh ïa ka jingai jinghikai ka koit ka khiah IHC ha Ri Bhoi District,https://kynjatshai.com/khubor-kyllum/la-pynkut-noh-ia-ka-jingai-jinghikai-ka-koit-ka-khiah-ihc-ha-ri-bhoi-district/
"SHILLONGKi nongpyniaid bad nongtrei jong ka ICAR Research Complex for NEH Region mynta ka sngi ki la rakhe ia ka jingdap 49 snem ia kaba la seng la buh ia ka da ka sorkar India.Haba ai jingkren ha kane ka program Dr. B.C. Deka u Vice Chancellor, ka skulbah Assam Agricultural University, Assam, kane kam pat biang na ka bynta ki saiantis jong ka rep ka riang ba kin pynmih ia ki jingshem jong ki ha ki jingthoh ha ki kot khubor bad ki magazine. Hynrei u la ong ba ka jingshem jong ki saiantis ki dei ban long kiba lah ban pyndonkam da ki nongrep khnang bal ah ban kyntiew ia ka rep ka riang ha India .U la ong ruh ba ki kor ki bor ba la pynmih da ka ICAR ki dei ban long kiba lah ban pyndonkam da ki nongrep. La ong lada kine ki jingshem ki lah ban pyndonkam da ki nongrep kane kan sa long ka lad bah ban kynyiew ia ka rep ka riang bad ia ka ioh ka kot ki nongrep.",La rakhe ïa ka jingdap 49 snem ka ICAR,https://kynjatshai.com/khubor-kyllum/la-rakhe-ia-ka-jingdap-49-snem-ka-icar/
"U Myntri ka Tnad ialehkai ka Jylla Bah Shakliar Warjri mynta ka sngi u la ai dongmusa jong ka 5th Meghalaya Games ha ka jingialang kaba la long ha madan SSA Stadium shillong.Ia u dongmusa yn rah sha Tura West Garo Hills kaba long ka jaka ban pynlong ia ka kane ka lympung naduh ka 15 tarih haduh ka 20 tarik u Kyllalyngkot.Haba ai jingken u Myntri u la pynsngew ia ka jingkmen jong u ba la lah ban pynlong ia kane ka 5th Meghalaya Games da kaba pynmeh ia une u dongmusa bad aiti ha ki nongpyniaid ia kane ka lympung.U la ong ruh ba kane ka jingialeh ka dei kawei na ki lympung ialehkai kaba hehduh ba la pynlong ha kane ka jylla.U bah Warjri u la ong ruh ba lyngba kane ka rynsan ka long ruh ka lad ka lynti ba kito kiba ialehkai kin nang tyngshain bad kiew haduh ba ki lah ban iashim bynta ha ki kyrdan jong ka ri bad ki lah ban poi shaduh ka Olympics. U la ong ruh ba ki kam ialehkai ka long kawei ka lynti ban khanglad na ki kam sniew kam dih drug,kumta ka  Meghalaya Games ka long kawei ruh na ka jingialehkai kaba lah ban pynkiew ia ki samla ha ki kam ialehkai.",Khaweh lama u Myntri ïa ka jingïaid lynti ka dongmusa na Meghalaya sha Tura,https://kynjatshai.com/khubor-ialehkai/khaweh-lama-u-myntri-ia-ka-jingiaid-lynti-ka-dongmusa-na-meghalaya-sha-tura/
"U Acting Syiem jong ka Hima Langrin Syiemship, u Bah B.H. Syiemiong myn ha ka 9 tarik u kyllalyngkot 2024, u la ïoh ban lum ban lang ïa ki khun ki hajar hapoh ka Hima Langrin ban pynlong ïa ka dorbah bah jong ka Hima ha kaba ïa kane ka jingïalang ki la pynlong  ha ka Shnong Phlangdiloiñ South West Khasi Hills District  ha kaba ha kane ka sngi da ki spah ngut ki paidbah ki la wan ha kane ka Dorbar kiba kynthup ïa ki Sordar Shnong ki Myntri ki Lyngdoh ki rangbah bad ki samla kiba la kot 18 snem shaneng ka rta.U Bah B.H. Syiemiong, u Acting Syiem jong ka Hima Langrin u la ong ba ka jinglum ïa kane ka Dorbar ka dei hadien ba ma u la shimti kum u Acting Syiem jong ka Hima Langrin u la lap ïa shibun ki jingduna bad ki jingbakla ha ka rukom synshar khadar hapoh ka Hima Langrin ïa kane u la kren hadien ba la kut ka Dorbar ba u la pynshai ha ki lad pathai khubor  ba ha kane ka  Dorbar  ba mynta ka sngi shibun ki la ïoh ban ïakren ïa ki mat kiba la wanrah da ka jingïa mynjur lang da ki paidbah da kaba rah kti bad ka la long  kaba ïaid beit ïaid ryntih na ka bynta  ban wanrah ïa ka synshar khadar kaba khuid  hapoh ka Hima Langrin.Shuh shuh, u la ong ruh ba ha ki snem ba la dep ïa ka Dorbar Hima la pynlong tang da ki Sodar, Secretary shnong ki Myntri ki Lyngdoh khlem da ïoh bynta lang ki khun ki hajar jong ka Hima, hynrei ha kane ka kynti ba mynta ha ka jinglong jong u kum u Acting Syiem la wanrah thymmai ba ha ka Dorbar jong ka Hima dei ban ïadon bynta lang baroh ki shynrang kiba la kot 18 snem shaneng ka rta. U la ong ruh ba mynta ka sngi ki paidbah ki la pynpaw ba kim kwah shuh ban dang long Syiem biang u Syiem Nangtei syiemiong u ba la shah weng Syiem shipor kum u Syiem jong ka Hima Langrin.Ha kane ka sngi la ïoh ruh ban ïakren ha kaba ïadei bad ki jaka ki puta kumno ban pynwandur na ka bynta ka bhah tyngka ïa ki jingmih napoh kane ka Hima kiba dei hok ban ïoh pdiang hapoh ka Hima Langrin bad shibun kiwei de ki rai kiba la lah ban ïa mynjur da ki khun ki hajar jong ka Hima kiba la wan ha kane ka Dorbar mynta ka sngi da kaba ki ïasoi kyrteng  ïa ki kyrteng jong ki baroh kum ka dak ba ki la ïa mynjur ïa ki mat ba la ïa kren mynta ka sngi.",Da ka Dorbar bah lum u Acting syiem ïa ki khun ki hajar jong ka Hima Langrin Syiemship,https://kynjatshai.com/khubor-kyllum/da-ka-dorbar-bah-lum-u-acting-syiem-ia-ki-khun-ki-hajar-jong-ka-hima-langrin-syiemship/
"Ka seng FKJGP – Khliehriat Circle ka pynrem jur ïa u Train Phawa halor ka jingthombor bad pynmynsaw ïa ki arngut ki nongïalam shnong ka shnong Tuber Kmai Shnong East Jaintia haduh ban da poi sha ka jaka sumar bad shah suh haduh 5 ksai. Kine ki nongïalam shnong kiba la shah thombor ki dei u Micky Lyngdoh uba dei u Waheh Shnong ka Shnong Tuber bad u Denis Lyngdoh uba bat ïa ka kam Secretary IVCS bad ha kajuh ka por uba dei ruh u Chairman ka Seinraij Tuber Kmai Shnong. Kine ki nongïalam shnong ki la shah thombor myn ha ka miet jong ka 3 tarik Kyllalyngkot, 2024 ha ka por kumba 11 shiteng.Katei ka jingjia kadei tang namar ba ha katei ka miet ka don ka jingïa huri hura hapoh shnong hapoh thaw ha kaba kitei ki nongïalam shnong ki ïoh jingtip ïa katei ka jingïa huri hura, kitei ki nongïalam shnong da ka jingthmu ban leit tem ïa katei ka jinghuri hura hynrei ynda ki la wan ki shah thombor pynban bad pynmynsaw da u sdie ha u Train Phawa. Halor kane, ka seng ka sngewkhia ba ha kine ki sngi ki briew kim burom shuh wat ïa ki nongïalam shnong ruh.Ha kaba ïadei bad katei ka jingjia la dep ujor da ka FIR da u para jong u Waheh Shnong u Chelang Lyngdoh. Katkum ka jingtip jong ka seng ba u Train Phawa u la dep ïoh ïa ka Interim Bail ka ban kut haduh ka 12 tarik Kyllalyngkot, 2024.Na ka liang jong ka seng ka kyrpad jur ïa u Public Prosecutor uba na ka liang ki nongujor ban pynkhlaiñ ka jingïakhun hapoh kashari khnang ba hadien ka 12 tarik Kyllalyngkot, 2024, utei uba shah kynnoh um dei shuh ban lait na kti ka aiñ bad ha ka juh ka por ki pulit kim dei ban ailad ïa kum kitei ki briew ban ïoh Interim Bail biang namar ba lada ailad kan long kum ka jingpynshlur ïa kiwei pat ban leh kam sniew pynkut ka kyrwoh na ka Seng FKJGP.",Pynrem jur ka FKJGP-KC halor ka jingshah shoh ki nongïalam shnong ka Tuber Kmai Shnong,https://kynjatshai.com/khubor-kyllum/pynrem-jur-ka-fkjgp-kc-halor-ka-jingshah-shoh-ki-nongialam-shnong-ka-tuber-kmai-shnong/
"Ka Mawpait Tlongpleng Sports & Cultural Club myn ha ka 8 tarik u Kyllalyngkot  2024, ka la pynlong ïa ka jinglehkmen ban pdiang ïa u snem thymmai bad ki hep kiba rit kata hapoh ka shnong da ki jingïalehkai kiba pher bapher kiba kynthup kum ka Run for Fun, Penalty Shootout, Hit the Tin Sack Race, Corrom  Board, Sweet meat Game ,In & Out Game bad ka Tug of War ha kaba ïa kitei ki jingïalehkai la phiah da ki House kum ka Sngap Sing Syiem House, Tirot Sing Syiem House, Wickliffe Syiem House bad ka Kiang Nangbah HouseLa sdang ïa ka jinglehkai da ka Run For Fun ha ka por mynstep da ka jingduwai ba la ïalam da u President ka MTS & CC, u Kromlin Shylla. Ïa kine ki jingïalehkai pyn byrngia la pynhap pyrda da u Myntri, u Bah Donboklang Kharlyngdoh uba la pyrto ïa ka MTS & CC kaba la ju pynlong ïa kane ka jinglehkai man la u snem da kaba u la sneng la kraw ïa ki hep kiba rit ba kin long kiba smat kiba sting khamtam ha ka pule puthi, kiba kohnguh ïa la ki kmie ki kpa bad kiba tip ruh ïa u Blei Nongbuh Nongthaw kumjuh ruh u la hikai ba kin long ruh kiba lehkhuid ïa ki sawdong sawkun bad ïa la ka shnong ka thaw.Ha kane ka Sngi u Myntri u la ïoh ban ai ka jingai sngewbha sha ki longkmie jong ka shnong da ki tapmoh khlieh, kumjuh ruh sha ki hep kiba rit kiba pass bha ha ka Examination jong u snem 2023.Ha kane ka sngi la ïoh ruh ka jing ai sngewbha da ki Trophy bad ka song pisa sha u Captain ka Kiang Nangbah, u Mangkara Snaitang da u Myntri bad ïa ka kynhun kaba ar ka Sngap Sing Syiem la aiti da ka song pisa kaba rit eh, sha ka Captain ka Mawlynnai Snaitang.",Ha ryngkat ki khynnah rit lehkmen ka Mawpait Tlongpleng & Cultural Club,https://kynjatshai.com/khubor-ialehkai/ha-ryngkat-ki-khynnah-rit-lehkmen-ka-mawpait-tlongpleng-cultural-club/
"U Symbud Myntri ba dei peit ïa ka tnad Urban Affairs, u Ma Sniawbhalang Dhar, myn ha ka sngi ba ar, u la ong ba ka sorkar jylla ka la pynlong da ka rai ban ïakren bad ka Harijan Panchayat Committee (HPC) ba kan rai khatduh halor ka jingtyrwa ban pynkynriah ïa ki 342 ngut ki bahaïing ba sah ha Sweepers’ Colony ha Them Iew Mawlong.U Dhar u la pyntip sha ki nongthoh kot khubor kumne, “Katba ka tarik na ka bynta ka jingïalang ban wan, yn sa pyntip mar syn leitphai u Symbud Myntri sha katei ka jaka.”Da kaba kular halor katei, u Dhar u la ban jur ba ki nongshong shnong jong ka Sweepers’ Colony ki dei ban mih na ka Them Iew Mawlong.Ha ka 7 tarik, Nohprah, ka sorkar jylla ka la pyndep ka kamram ban pynïoh tam haduh 1.4 akar ka jaka na ka bynta ki 342 tylli ki longïing na Them Iew Mawlong.Ïa katei ka rai, la pynlong ha ka por ba don ka jingïalang bad ki kongsan jong ka HPC, kiba la mynjur ba ïakren biang ha ka taïew bar jong u Kyllalyngkot.Da kaba pynpaw halor ka jingpyni ïa ka shon shap ne blueprint ba la pynthymmai biang da ka sorkar jylla ha ki jingïalang ba la dep pynlong, ka HPC ka la dep hun halor katei.Katkum ka jingkyrpad jong ka sorkar jylla kaba la mynjur ban pynkynriah ïa ki 342 tylli ki longïing na Them Iew Mawlong sha ka jaka ba heh haduh 2.14 akar ba dei trai da ka Shillong Municipal Board. Ha ka jingjubab ïa katei ka jingkyrpad, ka sorkar ka la rai ban ai tam haduh 1.4 akar na ka bynta ban pynkynriah ïa kitei ki nongshong shnong.U Gurjit Singh, u Secretary jong ka HPC, dang shen, u la dep ong ba ki la mynjur bad katei ka blueprint jong ka sorkar hynrei u la ban jur halor ka jingdonkam ban ïakren shaphang ki katto katne ki mat bad ki nongshong shnong jong ka Sweepers’ Colony.“Te kumta, ka HPC kan sa pynlong biang da ka jingïalang bad baroh ki nongshong shnong jong ka Them Iew Mawlong ban ïakren halor ka jingïalang ba mynta hashwa ban ïakynduh ïa ka sorkar jylla,” bynrap u Gurjit Singh.",Yn ïakren ka sorkar jylla na ka bynta ban pynkynriah ïa ki Sweepers’ Colony bad ki HPC,https://kynjatshai.com/khubor-kyllum/yn-iakren-ka-sorkar-jylla-na-ka-bynta-ban-pynkynriah-ia-ki-sweepers-colony-bad-ki-hpc/
"Ka jingstad ia ka jingai ia ki jinghikai ha kaba ia dei bad ka koit ka khiah khlem ka jingshna ia ki jaka ai jinghikai Medical College kan long kaba eh ban urlong. Ha u ‘Nailar jong ka snem ba la dep, ka kynhun Myntri jong ka Sorkar Meghalaya, ka la shim ia ka rai ban sdang noh ia ki lai tylli ki Medical College, kane ruh kam shym la urlong wat lada san tylli ki bnai ki la iaid lait.Haba kylli shaphang kane, ka Sorkar ka ong ba dang peit biang ia kane ka kam. Haba kylli shaphang ki kyndon kiba ia dei bad ka jingsdang ia ki Medical College,ki thymmei khubor ki iathuh ba ka Sorkar ka dei ban siew sha ka National Medical Commission (NCM), kaba long ka nongpeit ba ha khliehduh ha kaba ia dei bad ka jingbuh ia ki Medical College  ha India.Hapoh jong ka National Medical Commission, ki don saw tylli ki Autonomous Board ba kynthup iaka Undergraduate Medical Education, Post Graduate Medical Education, Medical Assessment & Rating, Ethics bad Medical Registration. U “Nailar jong u snem ba la dep, ka Kynhun Myntri ka la pdiang ia ka jingmait phang ia ka jingsdang noh ia ki Medical College ha Shillong, Tura bad Ri Bhoi District.Ha kaba ia dei bad ka jingstad iaka Shillong Medical College, ka tnad ka koit ka khiah ka la pyllong ia ka jingwad lad wan lynti halor ka jingdon jong ki Specialist Doctor bad kiwei ki nongtrei jong ka Shillong Civil Hospital bad Ganesh Das, ha kaba yn lah bad ban shim ia ki na ka bynta ka jingsdang ia ka Shillong Medical College.Ka jingsdang ia ka Tura Medical College ka la nang iaid shakhmat bad ka tnad ka koit ka khiah kan hap ban pyndep ia ki jingiateh soskular ha kaba ka jingtrei kan long ha ka dur jong ka jingiatrei lang jong ka Sorkar bad ‘riew shimet ha ka dur jong ka PPP Model. Kane kane ka jingiateh kan long bad ka Medical College bapawkhmat hapoh ka ri, khnang ban sdang noh ia ka Tura Medical College. Ha kaba ia dei bad ka jingsdang noh ia ka P.A. Sangma International Medical College ha Ri Bhoi District, kaba yn pyniaid da ka skulbah shimet jong ka USTM, kane ka skulbah ka la phah sha ka Sorkar ia ki jingtyrwa jong ka, ba ka jingsdang ia kane ka College kan long ha kata ka rukom, ha kaba ka jingmyntoi ka long ia kaSorkar bad ka USTM kum juh.Kane ka jingtyrwa ka long ba kan don ka jingailad ban pule khlem shim pisa ia ki katto katne ki samla pule bad ba kan don ruh ka jingshim duna ia ka jingsiew ia ka bai pule jong ki katto katne ki nongpule jong ka jylla, kynthup ruh ia ka jingshah ban shim ram bad ban siew ruh ia ka ram hadien ha ka dur jong ka Swiss Challenge Mode.",Dang shim por ban sdang ïa ki Medical College ha Meghalaya,https://kynjatshai.com/khubor-kyllum/dang-shim-por-ban-sdang-ia-ki-medical-college-ha-meghalaya/
":Ka kynhun jong ka Ri Bhoi People Council (RBPC), ba la lam khmat da u President Jayson Nongrum, ka la leit jngoh ïa ka 20th Mile Village hynnin ka sngi na ka bynta ban pdiang burom ïa ki san ngut ki nongïa kura kiba la ïohrah ïa ki takma ha ki bynta bapher bapher ha ka National Kick Boxing Championship kaba la pynlong da ka Kick Boxing Federation of India ha New Delhi.Kitei ki sng ngut ki nongïa kura, kiba hap hapoh ka jinghikai jong u Bah Thomas Rongthaluh, uba shimti ruh kum u President jong ka Meghalaya Marshal Arts Federations, kynthup ruh ïa u Rimanbha Syngkli ha ka 59 kg category, uba la ïohrah ïa ka takma ksiar ha ka Point Fighting, u Wanlamkupar Syngkli ha ka 71 kg category, u la ïohrah ïa ka takma ksiar ha ka Low Kick bad ka takma rupa ha ka Point Fight, u Hynrai Khymdeit, uba la ïohrah ïa ka takma rupa ha ka Kick Light, u Kyrshan Lyngdoh ha ka 54 kg category ha ka jingïohrah ïa ka takma rupa ha ka Low Kick bad u Francis Klein ha ka 63 kg category uba la ïohrah ïa ka takma rupa ha ka Low Kick.Katba u Coach Bah Thomas Rongthaluh, uba lam ïa katei ka kynhun jong ki san ngut, u la trei shitom ha ka ban pynïakhun ïa ki, khamtam ha ka jingleit jingwan. U la ban jur halor ka jingduna ka jingpynbiang ka jinghikai, da kaba batai ba ki nongïalehkai, kynthup ïa kiwei kiba u la ai jinghikai, ki la hap kilan met hapoh ka jaka ba long madan, da kaba pyndonkam da ki tiar jong ki ba la shna hi da ki lyntang bad ki siej. U la ban jur halor ka jingdonkam ban pynbiang nadong shadong ïa ki tiar kilan met, da kaba ong ba da kaba pynbiang baroh kine, kan lah ban pynïoh jingïarap ïa ki nongïalehkai ba kin lah ban ïaid shakhmat, ban ïa kaba pynïanujor bad kiwei ki jylla.",Pdiang burom ka kynhun jong ka RBPC ïa ki nongïa kura ha 20th Mile Village,https://kynjatshai.com/khubor-ialehkai/pdiang-burom-ka-kynhun-jong-ka-rbpc-ia-ki-nongia-kura-ha-20th-mile-village/
"Ha kine ki sngi, kat shaba ngi iaid ngi ieng, kat shaba ngi leit ngi wan, ngi iohsngew ia ki briew ba ki ong, ba kim don por. Haba ka por ka dei ka jong ngi, ha kano ka rukom pat ba ngi ong ba ngi don por. Don tang artylli kiei kiei kiba pynlong ia ngi ban ym don por.Kawei ka lah ban long ba ngi shu pynsep ei ia ka por bad kawei pat ka long ban ngin nang ban bate ia ka por. Kawei ka lah ban long ba ngi la kwah pat ban pyndep lut ia baroh ki kam ki jong ngi tang hapoh arphewsah kynta kynta. Dei na kane ka daw ba ngim don por shuh ban leh ia kiwei pat ki jait kam kiba ia dei bad ka imlang sahlang ka jong ngi. Dei na kane ka daw ba ngim don por shuh ban ia kynduh ia ki paralok, ki ba haiing hasem ki jong ngi, ia ki ki kur ki kha ki man ki jong ngi. Te, haba kumta, ngin ialeh shuh kumno mo. Ki stad ka thoh ka pule bad ki stad ka pyrkhat pyrdain Psychologist ki ai jingmut ia ngi ba ngi lah ban jop ia kane ka jingeh ka long ba ngi dei ban nang ban bate ia ka por. Ka jingnang ban bate bad ban tehlakam ia ka por ka long kaba donkam ia baroh. Hynrei, kane ka jingthoh ka long kham kyrpang ia ki samla pule kumno ban nang ban bate ia ka por ka jong ki. Ka dei ban don ka thong ha kaba pyndonkam ia ka por. Ka thong na ka bynta ki samla pule ka long ba, ha kata ka por dei ban pyndep ia kita ki jingpule. Dei ban pyndep noh ia ki khlem buhteng. Nangta shuh shuh, ki samla pule kiba mynta, kin hap banpule bun kynta khnang ba kin lah ban pass bha ha ki jingpule ki jong ki. Ha ki por kiba mynshuwa, kiba bun, ha ba ki leit peit ia ki result jong ki, ki sdang shuwa na na shatrai. Ki sdang da kaba peit na tdong na ka Thrid Division bad kiew ter ter shaneng. Hyniei, mynta ka la poi ka por ba ka jingpeit ia ki result ka sdang na ka jingioh Position bad jingioh distinction. Lada ym ioh Position lane pass ha ka thup General List lane Tribal List, ki samla pule ki peit pat, sha kata kaba kiong, katno tylli ki Subject ki ioh Distinction. Lada ym pass bha, ym lah ban ioh jaka pule ki babha, la ka long hangne ha Meghalaya lane shabar jylla. Ha kane ka juk jong ka jingiakop ban pass bha bad ban wan nih shakhmat, ka jingbuh teng ka long kaei kaei kaba ym dei ban don hapdeng ki samla pule.Ka jingbuh teng, ka wanrah ia shi bun ki jingeh bad jingbabe.Ka jingbuhteng, ka pynlang thup ia ki jingpule ka buh ia ki samla pule ha ka jingeh bad jingjynjar jingmut. Te, namarkata, baroh ki Assignment dei ban pyndep ia ki tang shu ioh na skul, college ne univetsity. La la buh teng ia ki, ki lah ban lang kat u lumbah bad ha kaba khatduh, yn ym lah ban pyndep shuh ia ki. Lada pyndep ia ki ha ki minit kiba khatduh, ki lah ban ktah pat ia ka por pule ia kiwei pat ki subject. Kane ka jingpyndep ia kitei ki Assignment ha ka minit kaha khatduh, ka long ka jingpyndep kyrkieh bad ka ban ym janai. Da kaba ong ia kine kiei kiei, kata kam mut ba ngim dei shuh ban sngap jingrwai, ngim dei ban peit TV, ngim lah shuh ban leh ia kita ka Face Book. Ngi lah ban leh ia kine ki eiei baroh tang ba ngim dei ban pyllut pat ia ka por jong ngi tang ha kine kiei kiei baroh. Haba ngi la dep ia ki jingpule jong ngi, ngi lah ban peit TV bad kumta ter ter ban pynpyngngad ia ki jingmut jingpyrkhat jong ngi. Da kaba leh kumta, ngin lah ban bteng biang ia ki jingpule ki jong ngi ha ka rukom kaba dei bad kaba iaid beit iaid ryntih bad kaba wanrah ia ka jingmkyntoi. Ka jingpyndon ia ki mobile bad kiwei ki kor ki bor, ki long kiba ngim lah kiar ha kane ka juk kaba mynta. Hynrei, ngi dei pat ban sngewthuh ba ngim dei pat ban pynsep ei ia ka por bakordor jong ngi, ka ban long ia jingbet ia u symbai ia u symbai babha bad uba ngi lah ban khmih lynti ban kheit ia u soh bathiang ynda la dei ka por.",Ka jingbate ïa ka por bakordor,https://kynjatshai.com/editorial/ka-jingbate-ia-ka-por-bakordor/
Ka ïing bishar u Special Judge POCSO Nongstoiñ myn ha ka 5 tarik u Kyllalyngkot 2024 kala rai pynrem noh ïa u Pynshailin Sangriang da kaba phah set along haduh 7 snem ha ryngkat ka kuna ba un siew haduh 20 hajar tyngka.Ka jingrai pynrem ïa u Pynshailin Sangriang kadei hadien ba ka ïing bishar ka la lap lyngba ki sakhi sabut halor ka jingdon kti ka jong u ban thombor ïa ka longrynïeng jong kawei ka heprit kaba dang 13 snem ka rta bad ka ïing bishar ka la pynngat ruh ïa u tei u runar ha ka kyndon 4 jong ka POCSO Act.Lah ban kdew hangne ba katei ka jingjia ka la jia ha ka 25 tarik u July 2018 ha kaba ki pulit ka Nongstoiñ ki la ïoh pdiang ïa ka ejahar na kiba ha ïing jong katei ka Heprit halor ka jingthombor ka jong u ïa katei ka Heprit ha kaba ki pulit ki la kem noh ïa utei u briew bad register ïa ka case katkum ka case number 61(07) 2018 u/s 7/8 POCSO Act bad la charge Charge sheeted ïa ka case da ka Investigating Officer hapoh ka kyndon 3(A)/4 POCSO Act.,Hynñiew snem ha along ryngkat ka kuna shah rai pynrem uba thombor ïa ka Heprit 13 snem,https://kynjatshai.com/khubor-kyllum/hynniew-snem-ha-along-ryngkat-ka-kuna-shah-rai-pynrem-uba-thombor-ia-ka-heprit-13-snem/
"AMLAREM:Ka Office jong ka District Social Welfare Officer, West Jaintia Hills District, Jowai mynta ka 4 tarik Nohprah, 2023 ha ka por 10 baje mynstep ka la pynlong ïa ka jingrakhe ïa ka International Day of Person with Disabilities 2023. Ïa kane ka prokram la pynlong ha Syiem Jingsuk Secondary School, Lai Lyngdoh Hall, Amlarem Sub-Division bad la pynïaid ïa kane prokram da u Bah E. Kyndait, LDA jong ka Office DSWO, ha kaba U Bah H. Pohthmi, MDC War West, Deputy Chairman JHADC u la long u kongsan. La ïoh ruh ïa ka jingkren ai khublei na ka Kong N. Sutnga, ka UDA DSWO, Jowai.Ka Theme jong ka International Day of Person with Disabilities 2023 ha u ne snem ka long “United in Action to rescue and achieve the SDGs for, with and by persons with disabilities”.Ha katei ka prokram, la ai ka jingkren pdiang da ka Kong R. Passah, DSWO ha kaba ka la pynshai shaphang kane ka sngi ba kane ka sngi kadei ka sngi kaba la leh burom ha baroh shityllup ka pyrthei na ka bynta ki briew kiba don jingduna ha ka dkhot met. Ka la ong ruh ba ka sorkar ka don ki skhim ba kyrpang na ka bynta ki ba duna ha ka dkhot met, kumta ka la kyntu ïa ki kmie ki kpa ba lada don   ki khun kiba don jingduna ha ki dkhot met jong ki, ki dei ban leit sha ki Nodal Hospital khnang ba kin ïoh ïa Disability Certificate ban leit mih sha ki Office sorkar  ban ïoh ïa ka jingïarap na ka sorkar.La ïoh jingkren run na ka Kong Aidiam M. Kassar, Psychologist Manager, DRCDA halor ka Scheme & Services for persons with Disabilities, na u Bah L. Khonglah, Advocate Jowai Bar Association halor ka Right of Persons with Disabilities, na ka Kong P. Chyrmang, Office Assistant, ICDS, bad na ka Kong M. Lapasam, Mukhya Sevika, BDO Office.U kongsan ha ba ai jingkren u la kyntu ïa kiba duna ha ka dkhot met ban long kiba shlur bad kiba trei shitom wat la ki don ka jingduna ha ka dkhot met. U la kyntu ruh ïa ki longkmie longkpa kiba don ki khun kiba duna ka dkhot met ba kim dei ban lehraiñ,  hynrei ki dei ban mih shakhmat  ban ïalam sha ki ophis sorkar ba kin ïoh jingïarap na ki Scheme sorkar ki bapher bapher.La pynkup burom ïa ki arngut kiba don jingduna dkhot met da kaba ai ïa ki Momentus. Ïa kine ki arngut kiba la ïoh pdiang ïa ki Momentus ki long u Bah Kalvin Suting, Moosakhia Village bad ïa u Bah Nicholas Khonglah, Lai Lyngdoh.Ha kane ka jingrakhe la don ka Medical Checkup (General) bad la pynlong ruh  ka jingïalehkai na ka bynta kine kiba duna dkhot met kum ka Musical Chair, Spoon Marbel Race bad kiwei kiwei, ha kaba la sam ruh ïa ki Price ïa kiba ïashim bynta.","Rakhe ka District Social Welfare Officer, WJHD, Jowai ïa ka International Day of Person with Disabilities 2023",https://kynjatshai.com/khubor-kyllum/rakhe-ka-district-social-welfare-officer-wjhd-jowai-ia-ka-international-day-of-person-with-disabilities-2023/
":Myn ha ka 3 tarik, Nohprah 2023 kumba 4.15 baje janmiet, ka la don ka jingjia aksiden ha Mawlangwir Saidsnat kaba don hajan jong ka Rowel Lyngdoh Stadium, ha kaba kawei ka ar shaka kaba don ïa u nombar AS 01 MB  5259 (KTM) ba la niah da u Nangpyndapbor Kharlyngdoh ba la don 17 snem ka rta, uba dei u khun jong u Bah Tishingroy Shylla jong ka shnong Nonglang lem bad u Badatipskhem Snaitang, 17, uba dei u khun jong u Bah Roshanroy Lyngdoh na Nonglang, katba ki dang ïaid na Mawkyrwat ban leit sha Nonglang, ki la ïatakhuh pyrshah ïa kawei ka kali ba don u nombar ML 12 1474 kaba dei ka kali Alto, ba la niah da u Bah Dirling Khalyngdoh na Nonglang. Katba la ïoh jingtip ba u nongniah jong ka Alto u la poi sha ka lynti ba khun ha ka por ba u nongniah jong ka ar shaka u la takhuh bad katei ka kali bad hadien, u la mynsaw katba uwei pat uba shong shadien jong ka ar shaka u la mynsaw bad la rah noh sha hospital. U SI, u Bah R. Rymbai u la leit ha ka PO bad u la khmih bniah halor katei ka jingjia. Katba ïa katei ka mukotduma, la dep registar katkum ka kyndon jong ka aiñ bad dang ap ban ai da ka FIR.",Aksiden kali ha Mawlangwir Saidsnat,https://kynjatshai.com/khubor-kyllum/aksiden-kali-ha-mawlangwir-saidsnat/
"Ka ïing bishar u Special Judge POCSO Nongstoiñ myn ha ka 3 tarik u Kyllalyngkot 2024 ka la rai pynrem ïa u Slander Mawleiñ da kaba phah set along haduh 10 snem ha ryngkat ka kuna kaba 30 hajar tyngka hadien ka jinglap ba u dei u ba donkti ban thombor ïa ka longrynïeng jong ka Heprit ba dang 10 snem ka rta.Na ka liang jong ka ïing bishar u Special Judge POCSO ka la pynngat ruh ïa utei u runar ha ki ar tylli ki kyndon kata ka kyndon 6 jong ka POCSO Act bad kumjuh ha ka kyndon 506 Part-1 IPC kaba yn shah pynsaja biang sa 1 snem ha along ryngkat ka kuna kaba 5 hajar tyngka. Katei ka jingjia kadei kaba la jia naduh ka 7 tarik u Nohprah 2018 ha kaba kiba ha ïing jong katei ka Heprit ki la leit ban ujor sha thanad Nongstoiñ ha kaba la register ruh ïa ka case hapoh Nongstoiñ Police Station katkum ka case Number 99(12)2018 u/s 506 IPC R/W 5(m)(n)/6 POCSO Act, bad la Charge sheeted ïa katei ka case da ka Investigating Officer hapoh ki kyndon 506 IPC R/W Sec 5(m)(n)/6 POCSO Act.",Shiphew snem ha along shah rai pynrem uba thombor ïa ka longrynïeng jong ka Heprit,https://kynjatshai.com/khubor-kyllum/shiphew-snem-ha-along-shah-rai-pynrem-uba-thombor-ia-ka-longrynieng-jong-ka-heprit/
"Ka Synjuk ki Nongshynshar Shnong Nongmynsaw Syiemship mynta ka sngi ka 10 tarik u Kyllalyngkot ki la leit ban ïa kynduh ïa u Deputy Commissioner ka WKH u Bah Garod LSN Dykes halor ka jingkynjah jong ka jingïakren pynbeit pud na ka bynta ka thaiñ Langpih.Na ka liang jong ka Synjuk kala pynpaw ïa ka jingsngew lynga hadien ba kim ïohi dak shuh ïa ka, ki sien jam jong ka Sorkar ba kan shim halor ka kam ïa pynbeit pud hapdeng ka Meghalaya bad ka Assam kaba long ka mat kaba la sah slem eh haduh katta katta kaba kum ki paidbah nongshong shnong kiba shong ha ki thaiñ Khappud ki la thrang bad angnud dik dik ïa ka jingpynbeit noh ïa u pud u sam.Kumta na ka liang jong ka Synjuk ka wan ban buh ïa ka jingthoh khnang ba u DC un pynkynmaw ïa ka sorkar bad ïa u Chairman ka Regional Committee ban thaw ki lad ki lynti ban pynkloi noh ïa kane ka kam kumba ka Synjuk ka la ju thoh la bunsien ïa ki mat jingdawa ban pynneh pynsah ïa ka Langpih Sector hapoh ka jylla Meghalaya.",Ba la kynjah ka jingïakren pynbeit pud leit pynkynmaw ka SNSNS sha u DC ka WKH,https://kynjatshai.com/khubor-kyllum/ba-la-kynjah-ka-jingiakren-pynbeit-pud-leit-pynkynmaw-ka-snsns-sha-u-dc-ka-wkh/
"U Myntri rangbah ka jylla Meghalaya, u Conrad K Sangma, myn ha ka 3 tarik, Nohprah, u la ai khublei ïa ka seng Bharatiya Janata Party (BJP) na ka bynta ka jingjop ha ki lai tylli ki jylla jong ka Madhya Pradesh, Rajasthan bad ka Chattisgarh.“Ka long kaba kyndit bad ka lynti ba bha kaba long ha Madhya Pradesh. Nga ai khublei ïa u Shivraj Singh Chauhan ha kaba watla u la don ha kane ka sorkar la don mynta da ki bun bun snem, hynrei u la lah ban ïakhun ïa ki jingeh baroh, baroh ki jingsniew kiba la ban halor jong u bad u la lah ban ïakhun baroh ki jingeh lem bad ka kynhun jong u ban jop ha kane ka lynti,” ong u Sangma ha ki lad pathai khubor.U Sangma u la ai khublei ruh ïa u president ka seng BJP, u JP Nadda na ka bynta ka jingjop jong kane ka seng ha ki lai tylli ki jylla, kynthup ha Rajasthan bad Chattisgarh.","Ai khublei u Myntri rangbah ka Meghalaya halor ka jingjop ka seng BJP ha Madhya Pradesh, Rajasthan bad Chattisgarh",https://kynjatshai.com/sain-pyrthei/ai-khublei-u-myntri-rangbah-ka-meghalaya-halor-ka-jingjop-ka-seng-bjp-ha-madhya-pradesh-rajasthan-bad-chattisgarh/
"Ka seng sain hima sima Meghalaya Bharatiya Janata Party (BJP) ka la leh kmen na ka daw ba ka la ioh ia ka jingjop ha ki lai tylli ki jylla na ki saw tylli ki jylla ha ka jingjied ia ki nongmihkhmat sha ki Iing Dorbar Thaw Ain jong ki jylla ha ri India.Ia kane ka jingjop la pynbna ha ka Sngi U Blei. Kane ka jingjop jong ka BJP ha kitei ki jylla, kan ai mynsiem ruh ia ka BJP ha Meghalaya kaba don mynta hapdeng ka jingpynkhreh ban ia khun na ka bynta ki artylli ki shuki MP na Meghalaya ha ka snem, 2024.Haba ai jingkren ha kane ka sngi u nongialam ka BJP u Alexander Laloo Hek u la ong ba kane ka jingjop, ka pyni ia ka dak jong ka jingkyrmen ba ka BJP kan sa sar ha MP elekshon, 2024. U Bah Hek u la ong ba wat lada ka BJP kam shym la jop ha Mizoram bad Talangana, hynrei kam trei shitom ban jop pat ha ka elekshon MP. Haba kren shaphang ka jong wan jong ka election Lok Sabha, u Bah Hek u la iathuh ba ka shong eh ha ki nongialam ba ha khlieh jong ka BJP iano yn ai tiket ba kin ia khun ia ki artyll ki shuki MP na Meghalaya.",Kmen ka BJP Meghalaya ba jop ka seng ha ki lai tylli ki jylla ha India,https://kynjatshai.com/khubor-kyllum/kmen-ka-bjp-meghalaya-ba-jop-ka-seng-ha-ki-lai-tylli-ki-jylla-ha-india/
"Ka Sorkar Meghalaya kan sa buh ia ka iew jong ki nongrep ha ki bynta baher baher jong ka jylla khang ban lah ban shah ia ki nongrep ba kin don la ka jong ka kynhun ba ki lah ban pyniaid iew bad pynbeit hi ia ki jindonkam baroh. Haba iathuh ia kane u myntri rangbah ka jylla, u Conrad Sangma u la ong ba kane kan pynlait ia ki na ka jingshah tukar da kiwei pat bad ba kin ioh ia ka mon laitluid. Ia ki nongrep yn sa ai bor ba ki lah ban pyniaid iew hi kumba ka dei. Kane ka long ka sien jam ba khraw bad ngin nang iai bteng ban pynheh ia ki iew, ki la don na ki katto katne kiba la sang bad ngin nang pynbha shuh shuh ia ki.",Yn plie lad ka Sorkar ïa ki nongrep ban pynïaid ïa ki iew jong ki: Conrad K. SAngma,https://kynjatshai.com/khubor-kyllum/yn-plie-lad-ka-sorkar-ia-ki-nongrep-ban-pyniaid-ia-ki-iew-jong-ki-conrad-k-sangma/
NKa kynhun ïalehkai jong ka Blue Bomber’s FC na Shillong kala ïoh ban khur ïa ka jingjop ha ka jingïakhun kaba la long mynta ka sngi ka 4 tarik u Nohprah ha ka lympung Invitation Knockout Football Tournament bala pynïaid da ka New Nongstoiñ Sport Social Cultural Club (NNSSCC).Ka jinglah jong ka Blue Bomber’s FC ban khur ïa ka jingjop kadei hadien ba kala lah ban pynliem noh ïa ka kynhun ïalehkai jong ka KMC FC na Sonapur d 2 kol la 1 kol ha ka jingïalehkai hapoh ka madan New Nongstoiñ bad lyngba katei ka jingjop ka Blue Bomber’s kala ïoh ban bsuh khlieh ïa lade sha ka quater final jong katei ka lympung.Haba phai sha katei ka jingïalehkai hapdeng kitei ki ar tylli ki kynhun kala long shisha kaba itynnad haduh katta katta ha kaba ka KMC FC kala ïoh pynkhih jar nyngkong eh ha ka minit kaba 13 lyngba u Robert Khongjoh hynrei ha ka minit kaba 25 ka Blue Bomber’s kala ïoh ban pynphai lyngba u Basuk Bina bad dei sa ha ka minit kaba 33 lyngba u Stephan Pale ka Blue Bomber’s kala ïoh ban pynkhih sa ïa ka kol kaba ar.Na ka liang jong ka KMC FC kala ïakhun tyngeh sa ha ka jingïalehkai jong ka kylla miet ha kaba kala ïoh ruh ïa shibun tylli ki kabu ban ïoh pynïakhiad biang hynrei kitei ki kabu kila shu sepei noh namar ka jingbym lah ban pynrung ïa ka bol shapoh jong ka kol bad kala hap ban mad noh ïa ka nam rem.Ïa ka nam man of the match ha katei ka sngi la ïoh da u Stephan Pale na ka Blue Bomber’s FC bad ka jingïalehkai ka ban bud ha katei k lympung kan long sa ha ka 12 tarik u Nohprah ha kaba ka 7 Wasa FC kan ïakynduh pyrshah ïa ka Peerless FC na Kolkata.,Pynliem ka Blue Bomber’s ïa ka KMC FC ha madan New Nongstoiñ,https://kynjatshai.com/khubor-ialehkai/pynliem-ka-blue-bombers-ia-ka-kmc-fc-ha-madan-new-nongstoin/
"Ka jingpynïoh da u optical fibre cable ha kylleng ka jylla khnang ban ïoh ka network ba biang wat sha ki jaka ba jngai ruh, yn sa sdang naduh u Lber la shem snem.Da kaba pyntip shaphang kaeti hadien jong ka jingïalang ba la khmih bad ki heh jong ka tnad IT ha ka sngi nyngkong, ha kaba u Myntri rangbah ka jylla, u Conrad K Sangma u la ong, “Ngi la dep rai ban ïaid shakhmat bad u maw jam ba khatduh ha ka ban pynïoh ïa ka network ba biang hapoh ka jylla da kaba pynïoh da ki optical fibres. Ngi don ka jingïakren ba bniah bad ka telecom wing jong ka Powergrid ha kaba ngi la ïaid shakhmat mynta ban sdang pynïoh da ki optical fibre cable ha kylleng ka jylla lyngba baroh ki block.”Katkum ka jingïathuh jong u, la don ka da ka road map kaba la dep pynmih bad ïa katei ka projek, yn sdang ha ka por ba biang.“Ngi khmih lynti ba ka kam kan sa sdang noh shen ha u Lber la shem snem bad ngi khmih lynti ba hapoh 12 haduh 15 bnai ba la ïoh por, ka mut ha u snem 2025 ha u Jylliew bad Naitung, baroh ki block ha ka jyla bad ha baroh sub division bad kumjuh baroh ki district, yn sa pynïoh da ki optical fibres,” ong u Sangma sha ki lad pathai khubor.“Bad ym tang kata, naduh ban sa sdang treikam halor u optical fibre cable, yn sa pynïoh ha ki jaka pule, ki kynhun bapher bapher, ki hospital ruh kin sa ïoh ka network ba biang bad ngin sa bteng ban pynïoh ha baroh ki jaka bapher bapher,” ong u Sangma.Shuh shuh, utei u Myntri rangbah u la ong ba katei ka projek ka long kaba kongsan ha ka ban buh ha ka jingmut ïa ki projek e-Governance ba la bei tyngka ha ka dor baheh bad ba ka sorkar ka dang pyrshang ban pynbiang ïa ka e-Governance katkum ka jingkwah jong u paidbah.Haba la kylli jingkylli ïa u Sangma, u la ong ba katei ka projek ka long kaba la khleh lang namar ba ka jingïoh jingmut ka long ban biang ka network. Ïa katei ka projek, la tyrwa hapoh ka NESID bad ha kiwei pat ki jaka ka ban sa noh synñiang da ka sorkar jylla.",Yn ïoh optical fibre cable ha kylleng ka jylla ha u snem 2025,https://kynjatshai.com/khubor-kyllum/yn-ioh-optical-fibre-cable-ha-kylleng-ka-jylla-ha-u-snem-2025/
"U Myntri Rangbah ka Meghalaya, u Conrad K. Sangma u la ong ba ka jingailad ban shah ia ka jingiaid jong ki rel kit mar kit mata bad kit jingbam kan long ka jingmyntoi kaba khraw ia ki nongshong shnong jong ka Meghalaya. Haba kren ha ki nongthoh kot khubor ha ka Dorbarbah ki nongrep ha Convention Hall ha Shillong, u Myntri Rangbah K. Sangma u la ong haduh mynta, um pat shym la lah ban ai jingmut ia ka Sorkar India ha ka wanrah ia ka rel sha ki bynta jong ka Khasi Hills na ka daw ba kane ka don don hapdeng ka jingiakren hapdeng jong ka Sorkar bad kito kiba don ka bynta bad kane ka jingiaid jong ka rel.",Ka jingwan ka rel kit mar kit mata ka long ka jingmyntoi kaba khraw: Conrad K. Sangma,https://kynjatshai.com/khubor-kyllum/ka-jingwan-ka-rel-kit-mar-kit-mata-ka-long-ka-jingmyntoi-kaba-khraw-conrad-k-sangma/
"Ka Kisan Morcha jong ka BJP ka la pynlong da ka jingïalang ban rakhe ïa ka 3rd Farmer’s Day bad ruh ha katei ka jingïalang, ka la long kum ka rynsan na ka bynta ka jingïamir jingmut lang ki paidbah na ka bynta ka lawei ba phyrnai jong ka kam rep riang ha ka jylla Meghalaya, ha ka ophis jong katei ka seng kaba don ha Bivar Road ha ka sngi nyngkong.Haba kren shaphang katei ka jingïalang, u Chief guest ha kane ka sngi u dei u Bah John F. Kharsiing uba la ong ba ka ri ka don ar tylli ki atiar, ka khyndew bad ki nongrep. Khlem kine ki ar tylli ki atiar, ngin nym ïoh bam.‘Bun na ki briew ha ka jylla Meghalaya, ki dei ki nongrep’, ong u President jong ka BJP Kisan Morcha, u Ralden Bryan Shabong.‘Lada ka imlang ka sahlang kan sdang treikam lang sha ka bynta kaba ngi phohsniew, ka long kaba kongsan ba ka kam rep kam riang, yn kyrshan ban noh synñiang da ka pisa, jingstad saïan bad kiwei kiwei khnang ban lah ban tei ïa ka lawei ba lashai. Katei ka seng kan sa mih ban pynthikna ba ka kam rep kam riang kaba don jingthmu ban pynïoh ki scheme jong ka sorkar pdeng da ka BJP, kan sa pynïoh jingmyntoi ïa u paidbah riewshimet ruh’.Khnang ban pynthikna ïa ka jinglaitluid ha ka pyrkhat pyrdaiñ bad ka jingpynmih ïa ka jingai jingmut halor ki bank, katei ka seng ka la wanrah lang ïa ka ïing ba long kawei ban ïatylli, ki nongseng kam lajong jong ka imlang ka sahlang, ki nongïalam ba dei ki nongrep ba kongsan, ki stad saïan jong ka kam rep kam riang, ki nongthaw polisi jong ka lawei ba lashai bad ki riewshimet kiba don jingtbit ha ka ban rep ban riang.Ha ka ban pynkut noh ïa katei ka prokram, u Bijit Khongsit, uba dei u General Secretary ka BJP Kisan Morcha, Meghalaya Pradesh, u la pynkynmaw ba ka jingwan jong u Myntri rangbahduh ka India, u Modi Ji u la ong kumne, “Ki saw tylli ki jaitbynriew ha kane ka ri ki long ki bym ïoh bym kot, ki samla, longkmie bad ki nongrep; ngi hap ban ïatreilang na ka bynta ka jingbha jong ki.",Rakhe ka BJP ïa ka 3rd Farmer’s Day,https://kynjatshai.com/sain-pyrthei/rakhe-ka-bjp-ia-ka-3rd-farmers-day/
"U Myntri Rangbah ka Meghalaya, u Conrad K. Sangma u la iathuh ba ka jngtrei kam jong ka Sorkar synrop Meghalaya Democratic Alliance-II kam long shuh kumba mynshuwa. U Myntri Rangbah Conrad K. Sangma u la iathuh ba ha ki por kiba mynshuwa, ki kam pynroi hapoh Meghalaya, ki long beit da kaba pyntrei kam skim bapher bapher jong ka Sorkar. Haba kren kum u Kongsan ha ka Dorbarbah ki nongrep, Third Meghalaya Farmers’ Parliament ha Convention Hall, Shillong, u Myntri Rangbah ula ong ba ka Sorkar ka la pynlla ia ka rukom trei kam jong ka da kaba ia trei lang bad ki paidbah.U la ong ba ka Sorkar ka la shem ba paidbah ki pyntrei ka da ka jngshitrhem ia ki skim jong ka Sorkar na ka daw ba ki sngewthuh ia ka jingeh ka jong ki bad ba ka ia trei lang bad ki khlem kano kano ka jingtehlakam.U Myntri Rangbah u la iathuh ba dei na kane ka daw ba ki ba ka jylla ka la roi bun bun shah. U Myntri Rangbah Conrad K. Sangma u la iathuh ba ka Sorkar ka pyntrei kam ia ki skim hadien ba ka sngewthuh nadong shadong naduh tynrai bad da ka jngiatrei lang jong ki paidbah nongshong shnong.U Myntri Rangbah Conrad K. Sangma u la iathuh ruh ba barooh ki skim pynroi, ki dei kiba la sain dur bha bad ka Sorkar pynshlur ia ki paidbah ba kin seng ia ki kam la jong bad ki trei ia ki kam la jong ha ki kam bapher bapher ryngbad bad ka jingpynshur bad jingkyrshan jong ka. Ha kaba ia dei bad kane, u Myntri Rangbah Conrad Sangma u la iathuh ba ka Sorkar ka la buh ia ki Start up ban btin lynti ia ki nongseng kam seng jam bad ki Mission bapher bapher khnang ba ki jingpyntrei kam ia ki kam pynroi jong ka Sorkar kin long kiba jop.Ha kaba ia dei bad kane, ula iathuh ba ha ka sdang ba ka Sorkar ka pyntrei ka ia ka FOCUS, la don tang 1,000 ngut ki nongrep kiba pynpaw ia ka jingangnud jong ki na ka bynta ban iohi ia ka ram kaba khlem sut, ka jinghikai ban pynkylla powder ia u synrai Lakadon bad kumno ban pyniaid iew ia u. U Myntri Rangbah u la iathuh ban mynta kiba buh ia ki application jong ki, ki don haduh 15,000 ngut ki nongrep ha Meghalaya.U la iathuh ruh ba ki Processing Unit mynta ki la nang buh hapoh jong ka jylla. U la iathuh ba ka jingiohnong jong ki paidbah mynta ka long da ki bun bun shah. Ha kaba ia dei bad ka jingpynjyrngam ia ka mariang, u Myntri Rangbah Conrad K. Sangma da kaba pyntrei kam ia ka Meghalaya Rejuvenation, ki paidbah ki la wan shakhmat ban pyntrei kam ia kane ka skim ha kaba ki trai khyndew bad trai jaka, ki la long kiba la kloi ban pynneh pynsah ia ki khlaw, ki tyllong bad ki wahduid ha kaba ka Sorkar ka la kloi ban pynlut haduh 4,000 klur tyngka. Haba kren ha katei ka sngi, u Myntri ki kam ri jngri, u Bah Alexander Laloo Hek, u la kyntu ia ki nongrep bad nongri jingri ba ha kano kano ka kam kaba ki leh, ki dei ban shim ruh ia ka jingkitkhlieh khnang ba ki kam pynroi ki iaid shaphrang.Ha kaba kren ha katei ka sngi, u Myntri ki kam ka rep ka riang, ka Kong Mazel Ampareen Nongkynrih ka la kyntu ia kito kiba la biang ka jingnang ka jingnang jingstad ba kim dei ban shu shong shuh sah hangne ha Sor, hynrei ba kin leit phai biang sha ki shong ban iarap ia ki kmie ki kpa nongrep, khnang ba kin lah ban pynkiew ia ka ioh ka kot jong ki. Ha kane ka sngi, u Myntri Rangbah Conrad K. Sangma ryngkat bad ki myntri jong u ki la sam ia ki Cheque sha ki nongioh myntoi jong ka skim, Rejuvenation bad FOCUS",Pynkylla ka Sorkar MDA-II ïa ki skim barim ban long kiba jop: Conrad K. Sangma,https://kynjatshai.com/khubor-kyllum/pynkylla-ka-sorkar-mda-ii-ia-ki-skim-barim-ban-long-kiba-jop-conrad-k-sangma/
"SHILLONG:Ka ding ba klang kaba la bam duh ia ka jaka tylliat atta ,suji,besonbad moida kaba kyrteng Magic Cook ha Lukiar road Shillong.Kane ka la jia ha ka meit sngi thohdieng ha ka por 11 baje mynmeit. Ka ding ka la bam duh lut ia ki kor tyllait jingbam bad ia u kew uba don da ki spah kwintal ha katei ka jaka.Ki marjan kiba la iohi ia kane ka jingjia, ki la iathuh ba la phone sha ki pulit pynlip ding mar ia pluh katei ka jaka. Hynrei ym shym la ioh ban pyntip ia ki pulit.La iathuh ruh ba ki pulit ki la slem ban wan ban pynlip ia katei ka ding. Ka jingpynlip ia kane ka ding ka la bteng haduh ka por 12 baje shiteng sngi sngi saitjain.Ki khubor ki iathuh ba u trai jong ka Magic Cook u dei u Sanjeev Bajoria.",Bam ka ding ïa ka jaka tyllait atta Magic Cook ha Lukiar road Shillong,https://kynjatshai.com/khubor-kyllum/bam-ka-ding-ia-ka-jaka-tyllait-atta-magic-cook-ha-lukiar-road-shillong/
"U Bah Elkin Rynniaw u President ka Meghalaya Liberation Association of Visually Impaired u la pynbna ba na ka liang ki dkhot, kane ka association ki la shim ïa ka rai ban pynduh pyndam noh ïa ka kyrteng ka MLAVI bad ha ka jaka jong kane yn tip noh da ka Naitional Inclusive Society.Haba kren sha ki lad pathai khubor ha ka 4 tarik Nohprah 2023 ha Shillong Pressclub u Bah Elkin Rynniaw u la ong ba kane ka long kum shi bynta ban tehlakam ïa ka jingshim kabu jong ki briew ban pan ka jingïarap pisa ha ka kyrteng jong kane ka Association.U Bah Elkin Rynniaw u la ong “ha ka jingïalang ba la long ha ka 9 tarik Risaw 2023, la shim ïa ka rai ban pynduh pyndam noh ïa ka kyrteng jong ka Meghalaya Liberation Association of Visually Impaired bad ha ka jaka jong kane ïa kane ka seng yn tip noh da ka National Inclusive Society.U la ïathuh ruh ba kumba ka long mynta hi kane ka seng, ym lah shuh wat ban register ruh namar kin bun ki kam ki jam ki ban hap pyndep lada kwah ban pynim ïa kane ka seng bad namar ki ba bun ki jingeh kumta la rai ban pynkha noh da ka National Inclusive Society.Ha ba kren ban ai ka jingkhublei kyrpang ïa ki para dkhot halor ka jingrakhe ïa ka World Disability Day 2023 kaba dei ha ka 3 tarik Nohprah 2023. U Bah Beningstar Kharpor u la kdew ba da ka jingmih bun ki sengbhalang ki ba ïarap kyrpang ïa ki briew ba duna ka dkhot met ha ka jylla, ki la ïoh ïa ka lad ka lynti ban tur shakhmat ha ki ba bun ki liang ha ka imlang sahlang.U Bah Kharpor u la kyntu ruh ïa ki nongmih khmat ba kim dei ban kyntait ban ïa kynduh bad ki briew ba duna dkhot met, namar kum ki briew hi ki don bun ka jingduna ka ba ki donkam ban pynsngew sha ki nongïalam jong ki.",Ba bun ki ba shim kabu rai ban pyndam noh ïa ka kyrteng ka MLAVI bad pynkha noh da ka NIS,https://kynjatshai.com/khubor-kyllum/ba-bun-ki-ba-shim-kabu-rai-ban-pyndam-noh-ia-ka-kyrteng-ka-mlavi-bad-pynkha-noh-da-ka-nis/
"Ka Meghalaya State Pollution Control Board ha ryngkat ka Bor District ka la pynlong da ka jingpynsngew paidbah hadien ba la mih katto katne ka jingpyrshah halor ka jingpan jingbit biang jong ka “Uranus Stone Product and Co” kaba dei ka kompani kaba ju pynmih ïa ki maw Boulder kaba don ha ka shong Umduba na ka bynta ka Environmental Clearance.Ha kane ka sngi jong ka jingpynsngew paidbah, la lam khmat da u Bah S. Syiem u Engineer ka MSPCB ha ryngkat ka jingïadon lang da ka Kong Balakyntiew Ranee  ka ADC , u Erik Dkhar  u BDO ka Umling Block, ki Rangbah Shnong bad ki Nongshong shnong kane ka thaiñ kiba la ïoh ban sngap bad ban sakhi ïa ka jing pynsngew na ka liang jong ki paidbah la ki kwah ne em ba ka quarry kan ïoh biang ïa ka jingbit ban tih maw ha kane ka jaka.Hadien ba la sngap na ki nongkren pyrshah bad bym pyrshah kiba kynthup ïa ka seng HYC ba la ai jingkren da u Vice president ka Ribhoi District u Bah RC. Thangkhiew u la ong ba na ka liang ka seng kam kyrshan ïa kane ka kompani, ka seng ka sngap ïa ka sur ki paidbah bad lada don ka jingujor na ka liang ki paidbah bad ki paidbah ki mad jingeh ka seng kan sa leit ban kynduh ïa u E.M jong ka District Council uba dei peit ïa ka tnad Forest nangta ïa u DC ka Ribhoi bad ïa u MLA jong ka Jirang Constituency ban ïa kren bha halor kane.Haba phai pat ban sngap na ka liang ki Rangbah Shnong jong ki shnong kiba don kynthup ïa u Nikthil  Marak u President jong ka All killing na ka liang ka jong ki, ki la kren shai ba ka jingdon jong ka quarry hangne ka shnong ka la ai jingmyntoi mynta ïa kiba bun ki ïing ki sem bad ki la kren shai ba kim pyrshah ïa ka “Uranus Stone Production and Co”.Ban pynshai halor kane sha ki paidbah na ka liang ka “Uranus Stone Production and Co” ka la pynshai paidbah halor ka rukom trei kam ka jong ka khnang ban lait don kano kano ka jingktah ïa kane ka shnong. La ong ba kane ka company kan ai kam aijam ïa ki nongshnong shnong, kan thung ruh ïa ki dieng ha ki jaka ba long khyndew hadien ba la dep khlong ne tih ïa ki maw, ïa ki jaboh ba mih kin buh bha shi jaka, lada la dep pyndonkam ïa ka jaka ka company kan shna da ka pung dohkha bad kiwei kiwei de.Hadien ba kam don kano ka jingpyrshah na ka liang ki paidbah, na ka liang jong ki nongpynïaid ki la batai ba ka la don ruh haduh 158 tylli ki shithi ba kim don kano kano ka jingpyrshah ïa kane ka company bad ïa ka kaiphod ba ki ïoh lum mynta ka sngi kin sa aiti sha ka Sorkar Jylla bad yn sa ap pat ïa ka rai hadien ba la dep khmih bniah da ka Sorkar Jylla.",Haduh 158 tylli poi ka shithi bym pyrshah ïa ka Quarry Maw ha Umbuda,https://kynjatshai.com/khubor-kyllum/haduh-158-tylli-poi-ka-shithi-bym-pyrshah-ia-ka-quarry-maw-ha-umbuda/
"Ka Khasi Students’ Union ka la kyntu ïa ki bor Sorkar jong ka tnad ka thoh ka pule ba dei ban pynshitom ïa u nonghikai Lower Primary School, u Bah Wikiru Shylla na ka daw jong ka jingbym kitkhia jong u ban hikai ïa ki khynnah skul.Ha ka shithi ba la thoh sha u Myntri ka tnad pule puthi jong ka Sorkar Meghalaya, u Rakkam A. Sangma, u President jong ka KSU-WJHDU, u Bah Laitphar Syngkrem u la ong ba ka jingbym wan hikai skul thikna jong u Bah Wikiru Shylla ka la ktah shibun ïa ka jingpule jong ki khynnah skul bad kylla long ruh ka jingban khia ïa kiwei ki nonghikai.Ha kane ka shithi, u Bah Laitphar Syngkrem u la ïathuh ba wat lada utei u nonghikai um ju wan hikai, hynrei u ïoh pat ïa ka tulop kumba long kiwei ki nonghikai kiba kitkhia ïa la ka jong ka kamram.U Bah Hababiangki Biam u la ong ba kane ka jingleh jong une u nonghikai ka long ka jingleh bym dei bad ka bym shonghok. U nongïalam jong ka seng ki samla pule u la pynpaw ruh ba u Wikiru Shylla u la wan hikai skul ha ka 4 tarik u Naitung, 2013 bad hikai tang 33 sngi ha ka snem 2013 bad hadien kane um shym la wan hikai shuh bad u la wan hikai biang 23 sngi ha ka snem 2014. Na ka daw jong kane ka jingleh jong u, une u nonghikai u la shah sospon kam ha u Lber 2017 haduh u Naiwieng 2019.La shah biang ban bteng ïa u ban hikai ha u Nohprah 2019 bad u dang ïai bteng ban leh biang kumjuh bad um shym la wan tikna.",Kyntu ka KSU WJHDU ban pynshitom ïa u nonghikai bym wan hikai skul thikna,https://kynjatshai.com/khubor-kyllum/kyntu-ka-ksu-wjhdu-ban-pynshitom-ia-u-nonghikai-bym-wan-hikai-skul-thikna/
"U Myntri Rangbah ka Meghalaya, u Conrad K. Sangma u la ïathuh ba ka Sorkar jylla ka la long kaba la kloi ban pynlut na ka bynta ban kyntiew ïa ka thoh ka pule kham tam lei na ka bynta ki jingpule ha ki kyrdan kiba kham shaneng ha ka liang ka Higher and Technical Education hapoh jong ka jylla.Haba kren ha ka jingplie ïa ka Sohra Government College ha East Khasi Hills ha kaba la don lang ruh u Myntri ka thoh ka pule u Rakkam Sangma bad ka Myntri ka tnad ka koit ka khiah ka Dr. Mazel Ampareen Lyngdoh, u Myntri Rangbah u Conrad K. Sangma u la ïathuh ba ka Sorkar kan theh lut na ka bynta jong ki samla bad kaei kaba wan ha khmat jong ka Sorkar ka long ban kyntiew ïa ka thoh ka pule hapoh jong ka jylla. U Conrad K. Sangma u la ïathuh ba ha ka por ba u Bah Lahknem Rymbui u dang bat ïa ka kam myntri ka tnad pule puthi, ka Sorkar ka la shim ïa ka rai kaba tyngeh ban kyntiew ïa ka thoh ka pule kham tam ha ka kyrdan Higher and Technical Education.U Myntri Rangbah u la ïathuh ka Sorkar jylla ka la lum ïa ka khajna Cess la bun bun snem khlem da pyndonkam ïa ka bad kane ka Sorkar ka la shim ïa ka rai bad sdang ban pyndonkam ïa kane ka pisa ban kyntiew ïa ka thoh ka pule.“Dei da ka jingpyndonkam ïa kane ka pisa kaba mih na ka khajna Cess ba ngi la sdang ban shna ïa ki jingtei bathymmai bad sdang ban pynbha ïa ki skul bad ki college kiba la rim”, la ong u Myntri Rangbah Conrad K. Sangma.U Conrad K. Sangma u la ïathuh ba kane ka Sorkar jylla kaba mynta ka la shna pynbha ïa ki 2500 tylli ki Lower Primary School ha ka jinglut kaba 500 klur tyngka. U la ïathuh ruh ba ka Sorkar jylla kan pynrung ruh ïa ki kot jong ka NCERT na ka bynta ka Meghalaya Board of School Education (MBoSE), ha kaba ka jingpule ïa ka jingkheiñ bad Science kan long lang ha pyrthei.Ha kaba ïa dei bad ka jingpyntrei kam ïa ka National Education Policy-2020, u Myntri Rangbah u la ong ba baroh ki Government College hapoh jong ka jylla dei ban don ïa ka jingpule ïa ka Science bad Commerce. U la ong ba kane ka dei ka rai kaba eh jong ka Sorkar namar ba kane kan ktah ïa ka pla pisa jong ka Sorkar. Hynrei, wat la katta ruh ka Sorkar kan ïaid shaphrang ban pynurlong ïa kane ka jingthmu. U la ïathuh ba ka Sorkar jylla mynta ka kynti ka la mang haduh 2000 klur tyngka ban pynlut na ka bynta ka thoh ka pule bad kaneka dei ka jingpynlut kaba heh tam na baroh ki tnad jong ka Sorkar.Haba kren ha katei ka sngi, u Myntri ka tnad pule puthi u Rakkam Sangma u la ïathuh ba ka Sorkar ka la ai ka jingkyrshan barad bah ïa ka thoh ka pule hapoh jong ka jylla.Kiba la kren ha katei ka sngi ki long ka Kong Ampareen Lyngdoh, u Chief Advisor jong ka Sorkar jylla u bah Lahkmen Rymbui, u MLA jong ka Shella, u Bah  Balajied Kupar Synrem bad u MLA ka Sohra u Bah Gavin Mylliem.Ïa ka Sohra Government College la tip ïa ka mynshuwa kum ka Sohra College bad pynbna kum ka College jong ka Province ha ka snem 2009. Ka jingkyntiew ïa ka Sohra Government College sha ka Provincialised College ka la wanrah ïa ka jinglut kaba haduh 12 klur tyngka ha ka snem 2020. Da ka jingbeit pisa jong ka Sorkar kane ka College Sorkar ka don ki jingtei kiba biang, kiba kynthup ïa ki Class Room, Library, Laboratory, Boys’ Hostel & Girl Hostel bad kiwei ki jingdonkam kiba biang.",Kloi ka sorkar jylla ban pynlut bad ban kyntiew ïa ka thoh ka pule: Conrad K. Sangma,https://kynjatshai.com/khubor-kyllum/kloi-ka-sorkar-jylla-ban-pynlut-bad-ban-kyntiew-ia-ka-thoh-ka-pule-conrad-k-sangma/
":Ha kawei ka jingjia kaba sngewsih, uwei u briew u la duh noh ïa la ka jong ka jingim na ka daw jong ka jingshah bat ha ka bording elektrtik ha Jynkieng Umiam kaba hap hapoh Mawlai Police Station.Kane ka la jia myn ha ka Sngi U Blei ha ka por 5.30 baje janmeit. Kat kum ka khubor ba la ïoh lum, une uba ïap la tip kyrteng ïa u, u Rishanlang Muktien uba dang 25 snem ka rta bad ka shnong jong u ka dei na  Ladlasharai jong ka Ri Bhoi District. U dei ruh uwei na ki nongtrei jong ka Jynkieng Umiam kaba don mynta hapdeng ka jingmoramot.Une u nongtrei u la shah bat bording elektrik katba u dang leit ban lum diengïap najan jong u Transformer jong ka ITD Cementation India Limited ha Umiam. La rah ïa u sha Shillong Civil Hospital bad ki doktor ki la pynbna ba u la ïap na katei ka jingmynsaw.",Ïap u nonglum diengïap ba shah bat bording elektrik ha Jynkieng Umiam,https://kynjatshai.com/khubor-kyllum/iap-u-nonglum-diengiap-ba-shah-bat-bording-elektrik-ha-jynkieng-umiam/
":Uwei u nongñiah Auto u la duh noh ïa la ka jong ka jingim ha ka Sngi Nyngkong ha ka jingïatyngkhuh jong bad kawei ka trok ha Jynkieng Umlew ha National Highway-44 Shillong Bypass Road. Ka kyrteng jong utei u nongñiah Auto, ka dei u Dhiren Chandra Barman uba na Umling, Ri Bhoi District.Kat kum ka jingïathuh jong ki pulit la ong ba une u nongñiah ïa ka Auto u la leit ban tynrah ïa ka trok ha ka jingïaid jong u na Umroi sha Toll Plaza. Ki pulit ki la ïathuh ba kane ka jingïatyngkhuh kali ka la jia namar ba u nongñiah ïa ka Auto um lah shuh ban teh lakam ïa ka kali kaba u ñiah kaba wan na sha ka liang pyrshah.Ha kane ka jingjia, arngut kiba shong ha ka Auto ki la mynsaw bad la pynkit noh ïa ki da ka kali Ambulance sha Bhoi Rymbong ban ai jingsumar. Ïa ka met jong uba ïap la aiti noh sha ki bahaïing hasem hadien ba la pyndep ïa ka Post Mortem.U nongñiah jong ka trok u la phet krad noh na katei ka jaka hadien jong katei ka jingjia.",Ïap u nongñiah Auto ha ka jingïatyngkhuh bad ka trok,https://kynjatshai.com/khubor-kyllum/iap-u-nongniah-auto-ha-ka-jingiatyngkhuh-bad-ka-trok/
"Ki shipai pahara khappud Border Security Force jong ka Meghalaya kiba la pyllong ia ka leit pahara ha kiba bun ki jaka, ki la ioh ban khang lad ia ki jingkhaii martur na Meghalaya sha Bangladesh. Ha kaba ia dei bad kane, kine ki shipai pahara khappud, ha ka Sngi Nyngkong ki la ioh ban kurup ia ki dawai Phensedyl bad shini na ki khappud jong ka Meghalaya bad Bangladesh katba ki nongkhaii ki dang pyrshang ban khaii tuh ia kine ki mar sha Bangladesh.Ia kine ki mar la leit ban aiti noh ia ki sha ki bor jong ka ain. Ki shipai pahara khappud jong ka 172 Battalion Meghalaya BSF ki la ioh ban kurup haduh 190 bitor ka dawai Phensedyl katba dang pyrshang ban khaii tuh na ki khappud jongka East Jaintia Hill jong ka Meghalaya sha Bangladesh. Ha kawei pat ka jingjia, kawei pat ka kynhun shipai khappud jong ka 172 Battalion Meghalaya BSF ki la ioh ban kurup haduh 18,000 Kg ka shini na kiwei ki districts khappud jong ka Meghalaya bad Bangladesh. Ia kine ki dawai phensedyl bad shini la ai ban aiti sha ki heh Sorkar jong ka Custom bad pulit jong ka Meghalaya ban pyndep ia ki kyndon jong ka ain.",Ioh kurup dawai Phensedyl bad shini ki shipai pahara khappud Meghalaya BSF,https://kynjatshai.com/khubor-kyllum/ioh-kurup-dawai-phensedyl-bad-shini-ki-shipai-pahara-khappud-meghalaya-bsf/
"Ka lympung ïalehkai phutbol ba la tip kum ka Night Football Knock-Out Tournament ba la pynïaid da ka Tbeh Jingshai Umroi Football Association kala sdang hynnin ka miet ha madan Umroi hapdeng ka jingshongkun bad shongshit kaba dei ruh ka sien ba nyngkong ba la pynlong ïa ka jinglehkai phutbol ha ka por mynmiet.Ïa katei ka lympung ïalehkai phutbol la wan ban plie pyrda da u Bah Damanbait Lamare MLA ka Umroi kum u kongsan, ha ka jingdonlang u Bah Shalan Sylliang President ka TJUFA, Lover Roy Lyngdoh Secretary, Bah PB Sylliang Rangbah Shnong Umroi Umdohbyrthih bad kiwei kiwei ki riew rangbah.Ka jingïalehkai plie pyrda ha katei ka sngi ka la long hapdeng ka Bhoi Zone pyrshah ïa ka Clarissa ha kaba ka jingïalehkai ka long kaba shongshit bad itynnad bala wan ban sakhi ruh da ki spah ngut ki paidbah watla ka dei haka por mynmiet ban ai jingkyrshan ïa la ka jong ka kynhun bad hapdeng ka jingïakhun kaba jur naduh ba sdang ka kylla step haduh ka kylla miet ka Bhoi Zone kala lah ban pynliem noh ïa ka Clarissa da 2-0 kol ban rah ïa ka jingjop ba nyngkong jong katei ka lympung.","Shongshit ka phutbol miet ka TJUFA ha madan Umroi, pynliem ka Bhoi Zone ïa ka Clarissa ha ka sngi sdang",https://kynjatshai.com/khubor-ialehkai/shongshit-ka-phutbol-miet-ka-tjufa-ha-madan-umroi-pynliem-ka-bhoi-zone-ia-ka-clarissa-ha-ka-sngi-sdang/
"U nongïalam ka NPP bad uba dei ruh u Myntri Sorkar, u Rakkam A Sangma, myn ha ka 30 tarik, u la kam ba ka seng liang pyrshah ka Congress ka la long ka party ka bym donbor shuh ha ki thaiñ Garo Hills.Ha ka jingkitbok kit rwiang ïa u nongïalam uba la jop mynta la lai sien na Gambegre, u Saleng A Sangma na ka bynta ba u la ïoh ka ticket na ka bynta ban ïakhun na Tura parliamentary seat, u Rakkam u la ong, “Nga ai ka jingkitbok kitrwaiang ïa u hynmen baheh jongnga u Saleng uba la ïoh ïa ka ticket na ka bynta ban ïakhun ïa ka election Lok Sabha. Nga ai ka jingkitbok kitrwiang kaba bha na ka bynta ka jong u hynrei lada jop ne rem ka long kaei kaei kaba pher naba ka lah ban long ka jingphoh sniew na ka bynta jong u  hynrei ngim dei ban kheiñ troiñ ïano ïano kumba ka election ka dei beit ka elction.”“Hynrei ïa kaba mynta, nga kwah ban pyntip ïa baroh ba ka lawei jong ka Congress bad ka jingïakhih jong ka Congress kam donbor shuh,” bynrap u Sangma.“Ngam tip ba u Saleng haduh katno un lah ban wanrah ka jingkylla ha i por ba lyngkot dang ha ka shibnai mynta u dang ïa kynduh ïa nga bad ngi dang ïa kren halor kane ka mat, u la ong ba yn ym ïakhun hynrei ngam tip, u dei u ba donbok shisha ba u la ïoh ïa ka tiket ban ïakhun bad nga kit bok ïa u,” u la bynrap.Haba la kylli ïa u Rakkam, u la ong, “ka Congress ha Garo Hills  mynta ka la don u nongmih khmat, dei? Ki duna haduh 19 ngut na ka 20 ngut ki MLA ha Garo Hills. Te kumta, ka long kaba eh na ka bynta jong ki ban ïa khun ha ka election LS ka ban wan.”",Ka Congress kam donbor eiei ha Garo Hills: Rakkam A Sangma; Ai jingkitbok kit rwiang ïa u Saleng,https://kynjatshai.com/sain-pyrthei/ka-congress-kam-donbor-eiei-ha-garo-hills-rakkam-a-sangma-ai-jingkitbok-kit-rwiang-ia-u-saleng/
"Ki samla ryngkat ki khynnah skul na Ri-Bhoi District mynta ka sngi ki la shim bynta shitrhem ha ka jingïakop dro kaba dei shibynta shuwa ka jingrakhe ïa ka International Water Conclave shaphang ka jingkordor jong ka um ban tyngkai bad ban pynneh-pynsah ïa ka na ka bynta ka lawei khamtam eh ha kine ki jylla ri lum jong ngi ba la pynlong ha District Library ha Nongpoh.U Bah MB Tongper uba dei u Additional Deputy Commissioner ka Ri-Bhoi District u la pyntip ba kane ka dei ka bynta ba nyngkong haka District Level ha kaba yn sa jied ïa ki nongdro kiba tbit tam ki ban ïoh pat ban leit shim bynta ha ka State Level. Shuh shuh kin sa don ruh kiwei ki jingïakop naduh ka Quiz, Public Service Announcement, Slogan Writing bad kiwei kiwei ha ka 3 tarik Rymphang, 2024, naduh ka por 11 baje ha Science Hall.U la ong ruh ba katei ka jingïakop ka dei shibynta jong ka prokram International Water Conclave 2024 ka ban sa long ha nongbah Shillong ha ka 9 bad 10 tarik Rymphang ha kaba ïa ki 3 ngut ki nongjop ha katei ka competition yn phah sha ka State Level bad ïa ki nongjop yn ai buskit T.20,000/-, T.15,000/- bad T.10,000/- ïa u ba wan nyngkong, ba-ar bad ba-lai.",Shim bynta ki samla bad khynnah skul ha ka ïakop dro ha ka jingrakhe ïa ka International Water Conclave ha Ri-Bhoi,https://kynjatshai.com/khubor-ialehkai/shim-bynta-ki-samla-bad-khynnah-skul-ha-ka-iakop-dro-haka-jingrakhe-ia-ka-international-water-conclave-ha-ri-bhoi/
"U Director ka North Eastern Indira Gandhi Regional Institute of Health & Medical Sciences (NEIGRIHMS), u Dr. Nalin Mehta u la hap ban mih na ophis trei kam jong u, ban panmap na ki nongïalam ka Hynniewtrep Youth Council (HYC) kiba la byrngem ban khang tala ïa ka NEIGRIHMS, hadien ba u Director u la kren tohmet ïa ki nongialam ka seng ha ka jingialang ka ba u la khot ban pynlong mynta ka sngi.U Director ka NEIGRIHMS u Dr. Nalin Mehta, ha ka 31 tarik kyllalyngkot 2024, u la khot ïa ki nongïalam ka HYC ban ïa kren halor ki mat jingdawa ka seng, ki ba kynthup ïa ka jingpynlong eksamin thungkam Nurse ha NEIGRIHMS, halor ka mang 80% na ka bynta ka Group C bad D da ki trai jylla, bad kiwei kiwei ki mat.Hynrei kane ka jingïakynduh ka la poi sha ka jingbitar bad mih jyndat ki nongïalam ka HYC    hadien ba u Director ka NEIGRIMHS u la sdang ïa kane ka jingïakren da ka jingkynnoh ba ka seng ka la wan tang ban pynkulmar, kaba la pynlong ïa ki nongïalam ka seng ba kin bitar bad mih da ka jingdom na kane ka kamra.Na ka liang ki nongïalam ka seng ki ba la wan sha ka jingïalang tang 5 ngut ki la khot ïa ki dkhot jong ka seng ban wan sha NEIGRIMHS na ka bynta ban khang tala noh ïa ka NEIGRIMHS lada u Director um mih ban pan map na ki nongïalam ka seng.Dei hadien ba la wan mih ki Magistrate kiba la leit ban ïa kren ïa u Director, kaba la pynlong ïa u Director ba un wan mih shabar bad panmap na ki dkhot ka HYC bad kular ban pynlong biang ïa ka jingïalang ha ka sngi ba mynjur ki dkhot ka seng.Haba kren ha kane ka sngi u President ka HYC u Bah Roykupar Synrem, u la ong ba kane ka jingkynduh ka la pynbitar na ka daw ba u Director ka NEIGRIMHS u la sdang ïa ka jingïakren da kaba kynnoh ba ki la wan tang ban pynkulmar.“U Director u la khot hi ïa ka jingïalang hynrei u la sdang ïa ka jingïakren da kaba pyrshang ban kren ñiewbeiñ ïa ki nongïalam ka HYC, bad u khlem kren halor ki mat jingdawa, u la kynnoh ba ngi wan da ka jingmut ban pynkulmar,” u la ong.U la bynrap, “Kane ka la pynbitar ïa ngi bad ngi la mih da ka jingbitar bad ngi la phah ïa uba u dei ba un panmap shwa na ki nongïalam ka Seng bad dei da ka jingwan ki Magistrates bad ki bor pulit kiba la leit ban ïakren ïa u bad pynlong ïa u ban wan ban panmap ïa na ngi.”U Bah Synrem u la ong ruh ba kane ka dei ka khubor sha baroh ki Director kiba dei ban peit ïa ki tnad treikam ka sorkar pdeng ba haba ki wan ha ka jylla ki dei ban burom ïa ki trai jylla.“Ka seng kan dang buddien ïa ki tnad trei kam ba ka dei ban thungkam ïa ki trai jylla bad ki dei ban burom ïa ki briew ba dei ki trai jylla bad ka jingïalang hi ngin sa pynlong ha kawei ka sngi,” u la ong.",Ba kren lap lah u Director ka NEIGRIHMS bitar ki HYC: Hap hiar panmap u Director na ki nongïalam ka Seng,https://kynjatshai.com/khubor-kyllum/ba-kren-lap-lah-u-director-ka-neigrihms-bitar-ki-hyc-hap-hiar-panmap-u-director-na-ki-nongialam-ka-seng/
"U Symbud Myntri ba dei peit ïa ka Home (Prisons), u Ma Sniawbhalang Dhar, myn ha ka sngi ba ar, u la pyntip ba ka sorkar shen, kan sa buh ïa ka jaka na ka bynta ban shna ïa ka central jail.U Dhar dang shen, u la ong ba la tyrwa ban shna ïa ka central jail ha Shillong township ba thymmai. Katkum ka jingkren jong u, la don ka jingïateh kaba la dep soi hapdeng ka tnad home (jail) bad ka tnad urban affairs department na ka bynta ka jingpynkynriah ïa ka Shillong District Jail sha ka Shillong township ba thymmai.“Hynrei, ngi la rai ban wad da kawei ka jaka naba don kiba la ai jingmut ïangi ba ngi dei ban ïoh da ka jaka ba long kynjah bad hato ka biang ne em ba ngin shna da kawei ka phatok ba thymmai, ki paidbah kin sa pyrshah. Te kumta, shen ngin sa rai halor ka jaka ba biang, kaba dei ban jngai na ka sor. Kan bha kata,” ong u Dhar.Ka jingïalang hapdeng ka Urban Affairs Department bad ka Home Department kaba la dep pynlong haduh lai sien. La mynjur ba ka Urban Affairs Department kan sa shimti halor ka jaka (ha kaba la don lypa ka Shillong district jail) ha ka jingpyn kylliang na ka bynta ka jaka ba thymmai jong ka Shillong Township ba thymmai.U Dhar, uba dei peit ïa ka tnad urban affairs, u la ong ba ka phatok na thymmai jong ka Shillong kan dei ka central jail standard, ha kaba ki koidi bad ki koidi ba hap hapoh ka jingshah kylli jingkylli, kin sa shah buh la ka long ka jong. Donkam ka jaka ba don haduh 25 akar na ka bynta ban shna ïa ka phatok ba thymmai.Haba la kylli, utei u Myntri u la ong, “Ngin sa pynheh ïa ka jaka ha Jail road hadien ba la pynkynriah ïa ka Shillong district jail.”U Dhar u la pyntip ba u la kyrpad ban pyndep noh ban shna ïa ka phatok ha Nongstoin Jail ban lait na ka jingkhap niah ha Shillong district jail.Shuh shuh, utei u Myntri u la pan ïa ka kaiphod halor ka jingdonkam ban pynskhem ïa ka jingap pahara ïa ki phatok, kynthup ïa ka Jowai district jail na ka bynta ban ïoh jingïada na ka jinglait phettuh ki koidi na phatok.“Hadien ba nga la shimti ban peit ïa ka phatok, nga la pan da ka kaiphod halor ban pynskhem ïa ki nongap pahara hapoh ki phatok da kaba buh da ki CCTV bad ki briew ba don bor ban peit ïa ka phatok. Ngi la phah da ka jingkyrpad sha ka tnad bei tyngka ba kan pynbun shuh shuh ki nongtrei ban lait na ka jinglait phet tuh ki koidi,” ong u Dhar.Kum kiwei pat ki jylla, ka jylla Meghalaya shen, kan sa don la ka jong ka central jail.Ïa mynta, ka jylla ka don haduh san tylli ki district jail, kynthup ïa ka Shillong, Williamnagar, Jowai, Tura bad Nongpoh bad ka lah ban pynrung haduh 595 ki koidi shynrang bad 55 ngut ki koidi kynthei.",Pynslem ka jylla Meghalaya halor ka jaka ban shna ïa ka Central Jail,https://kynjatshai.com/khubor-kyllum/pynslem-ka-jylla-meghalaya-halor-ka-jaka-ban-shna-ia-ka-central-jail/
"Kum shi bynta ban rakhe ïa ka jingdap 10 snem jong ka Seng mynta u snem 2024 naduh ba la seng ïa ka ha u snem 2014, ka Blood Donation Cell jong ka HYC:CEC mynta ka sngi ka 31 tarik Kyllalyngkot, 2024, ka la pynlong ïa ka Prokram “Blood Donation Camp” ha Community Hall, NEHU, Shillong ha ryngkat ka jingïatreilang bad ka Transfusion Medicine & Blood Centre, NEIGRIHMS, Shillong, ka Meghalaya AIDS Control Society bad ka Meghalaya State Blood Transfusion Council.Ha katei ka prokram da ki phew ngut ki dkhot jong ka Seng ki la wan ban noh synñiang ïa ka snam kaba kordor ka jong ki ha kane ka Prokram kum shi bynta ban ïarap ïa kito kiba donkam ïa ka snam ha ki jingpang jingshitom ki jong ki.Na ka liang ka Blood Donation Cell jong ka Seng ka la ai khublei ïa baroh ki dkhot ka Seng kiba la wan ban ïa shim bynta ha kane ka Prokram bad ngi ngeit skhem ba lyngba kane ka jingai snam ka jong ki kan long ka jingkyrkhu ïa kiba bun ki mynsiem briew kiba kordor kiba lah ban ïoh ïa ka jingïarap lyngba kane ka snam.“Ngi ai khublei ruh ïa ki Doktor, ki Counsellor bad ki nongtrei napoh ka Hospital NEIGRIHMS kiba la wan ban pynbit pynbiang ïa ki jingdonkam baroh na bynta kane ka Prokram bad lyngba ka jingïatreilang ngi la lah ban pynlong ïa ka Prokram kaba jop,” ka jingkhublei ba la ai na ka liang ka Blood Donation Cell jong ka seng.","Kum shi bynta ban rakhe ïa ka jingdap 10 snem, pynlong ka Blood Donation Cell ïa ka Prokram “Blood Donation Camp”",https://kynjatshai.com/khubor-kyllum/kum-shi-bynta-ban-rakhe-ia-ka-jingdap-10-snem-pynlong-ka-blood-donation-cell-ia-ka-prokram-blood-donation-camp/
"Ki dkhot ka BJP, kynthup ïa ka Mahila Morcha Presidents na Meghalaya, Sikkim, Nagaland bad kiwei pat ki jylla northeast, ki la ïoh kynduh ïa i Kong Sylbi Passah, iba dei i nongïohpdiang ïa ka khusnam Padmashree hapoh ka ïingsah jong i. I Kong Sylbi i la ïohpdiang ïa katei ka khusnam, ha ka jingdon lang jong u nongkren ka BJP, u Bah Mariahom Khrakrang bad u Vice President ka jylla, u Gagan Jain.I Kong Sylbi Passah, iba dei i nongrwai ïa ki jingrwai tynrai, i la ïohpdiang katei ka jingithuh na ka bynta ka jingnoh synñiang jong i. Ha ka kam kaba i la trei, i Kong Passah i la ïoh nam da ki khusnam ba kynthup ïa ka Sangeet Natak Akademi, Indian Chamber of Commerce for Affirmative Action Front-Liners, Prasar Bharati appreciation bad ka Meghalaya Day.U Mariahom Kharkrang u la ong, “I Kong Passah i la pynshongshit ïa ki paidbah da ki jingrwai tynrai. I Kong Passah iba la ïohrah ïa ka khusnam Padmashree da ka sorkar ba synshar u Myntri rangbahduh, u Modi, i la wanrah ïa ka riti jong ki jingrwai tynrai bad pynpawnam ha India, kaba la paw hangne ba tang ka seng BJP ka lah ban ai nam ïa ka jylla Meghalaya.”Ka president jong ka Meghalaya BJP Mahila Morcha, ka Kong Susuki Pariat ka la ong, “Ka sorkar u Modi ka la ithuh ïa i Kong Passah kum ka riewlum na ka jylla Meghalaya kaba long ruh ka sakhi jong ka ‘sabka saath, sabka vikaas, sabka biswas’, kaba mut ba la kyllum lang ïa baroh, tei ha ka kam pynroi na ka bynta baroh bad jop ha ka jingshaniah.”",Ïoh i Kong Sylbi Passah da ka khusnam Padmashree ba la ai da ki dkhot ka seng BJP,https://kynjatshai.com/khubor-kyllum/ioh-i-kong-sylbi-passah-da-ka-khusnam-padmashree-ba-la-ai-da-ki-dkhot-ka-seng-bjp/
"Ki pulit ka Garo Hills ki la pynlong ïa ka jingleit wad ha ki khlaw jong ka Bolkinggre ha East Garo Hills kaba don sha shiliang jong ka Wah Simsang hadien ba ki la ïoh jingtip ba ka la don ka jingwan hap jong kawei ka tiar ba phylla na jrong ka suiñ bneng bad kaba ïa syriem ïa ka Parachute. Kane ka tiar ka dei na ka bynta ban thew ïa ka jinglong jong ka suiñ bneng.Ki pulit jong ka Anti Insurgent ki la pynlong ïa ka jingleit wad ha Bolkinggre hadien ba ki la ïoh jingtip ba la don ba ïoh tam ïa kawei ka tiar ba phylla ha Asiragre kaba hap hapoh jong ka Williamnagar Police Station. Ha kane ka jingleit wad la don lang ruh ki nongpynlip bomb ne ki Bomb Disposal Squard. Kane ka jaka ba la pynlong ïa ka jingwad, shisien ka la long ka jaka rieh tngen jong ki riew kiang atiar bad na katei ka jaka la shem ïa ki tiar pynbthei bad tiar pynmynsaw briew ba bun jait.Haba ki pulit ki la pynlong ïa katei ka jingwad bad jingtohkit, ki la shem ba uwei u briew uba kyrteng u Silnang R. Marak jong ka Arisagre kaba hap hapoh jong ka Williamnagar Police Station, East Garo Hills, u la ïoh tam ïa kawei ka tiar “Meteomodm PS-20 bad kawei jaiñ Parachute rong saw kaba ïa dei bad ka jingthew ïa ka jinglong ka suiñ bneng.Ïa kane ka tiar la shna da ka France. U Silnang R. Marak u la lap ïa katei ka tiar na kper jong u bad hadien kane u la rah noh ïa ki shapoh ïing. Ki pulit ki la shimti noh ïa kine ki tiar na une u briew bad pynbna ba kane ka tiar ka dei tang na ka bynta ban thew  ïa ka jinglong jingman jong ka suiñ bneng bad ba ki paidbah kim dei ban sheptieng.",Lap ki pulit ka Garo Hills ïa ka tiar thew jinglong suiñ bneng,https://kynjatshai.com/khubor-kyllum/lap-ki-pulit-ka-garo-hills-ia-ka-tiar-thew-jinglong-suin-bneng/
"Kum shibynta ban pynïaid shakhmat ïa ka projek “Green Economy Meghlaya” Ka Khasi Hills Autonomous District Council (KHADC ) ha ryngkat ka jingïatreilang bad ka Meghalaya Basin Development Authority (MBDA) ka sorkar jylla, ha ka 31 tarik Kyllalyngkot 2024 ka la  pynlong jingïalang ha State Convention Center.Ka Green Economy Meghalaya ka dei ka projek ban pynneh pynsah ïa ki khlaw ki btap, ba ka Council kan ai da ka jingïarap pisa ïa ki nongrep kiba ïada ïa ki khlaw.Haba kren sha ki lad pathai khubor, u Bah Pynïaid Sing Syiem, u CEM ka KHADC, u la ïathuh ba kane ka project kan long ka jingïatrei lang hapdeng ka KHADC, MBDA  bad ka jingïasnohkti lang da ka Rabo Bank Acorn bad ka Iora Ecological Pvt Ltd kiba na ka nongbah Delhi ban pynurlong ïa kane ka jingthmu.“Ka jingïalang kaba la khot da ka KHADC ha ryngkat  ka Meghalaya Basin Development Authority (MBDA) ban ia kren halor ka Projek “Green Ecomony Meghalaya” kaba long ka jingthmu ban pynneh pynsah ïa ki khlaw ki btap da kaba kan ai jingïarap shi ki nongrep kiba thung dieng, kynthup ïa ki dieng latyrpat, ki dieng sohmarit, ki dieng kwai,” u la ong.U la bynrap, “Ka council kan ai ruh ïa ka jingïarap sha ki khlaw kyntang, ki khlaw ka Hima, ki khlaw kur, halor kane ngi la dep ban pynlong ïa ka jingïalang bad mynta ka sngi ngi la khot jingïalang bad ka JHADC bad GHADC, kaba ki khlem wan, hynrei la wan shim bynta da ki nongïalam Hima.U la ong shuh shuh, “ban ïada ïa ki khlaw ki btap ki don ki aiñ na ka sorkar pdeng bad ka sorkar jylla hynrei kane ka sienjam ka long ban ïarap ïa ki nongrep kiba ïarap ban pynneh pynsah ïa ki khlaw da kaba ai da ka jingïarap pisa hapoh kane ka projek.”U Bah Pyniaid u la ïathuh ba haduh mynta la don haduh 28 ngut ki nongrep kiba la dep ban register ïa lade na ka bynta ka ne ka projek.“Kine ki 28 ngut ki nongrep kiba la dep ban register ha KHADC na ka bynta ban pynneh pynsah ïa ki khlaw kin long ki nuksa na ka bynta kiwei pat ki nongrep ba kin wan sha khmat ban shim ïa ka sienjam ban sumar sukher ïa ki khlaw ki btap,” u la ong.","Lyngba ka Green Economy Meghalaya, 28 ngut ki nongrep ba pynneh khlaw kin ïoh ka jingïarap pisa na ka KHADC",https://kynjatshai.com/khubor-kyllum/lyngba-ka-green-economy-meghalaya-28-ngut-ki-nongrep-ba-pynneh-khlaw-kin-ioh-ka-jingiarap-pisa-na-ka-khadc/
"U Myntri  ba dei peit ïa ka tnad pule puthi, u Rakkam A Sangma myn ha ka sngi Baar u la ong ba baroh ki skul ki donkam ban pyndonkam ïa ki kot ba la ithuh da ka Meghalaya Board of School Education (MBoSE).U la pyntip ruh ba ka sorkar ka dang khmih bniah halor ka jingïoh jingmyntoi bad ka jingbym ïoh jingmyntoi jong ka jingkyrpad ba la ïoh pdiang na ka Catholic Schools Association (CSA) kaba la kyrpad ban shah ïa ki ban bteng ban pyndonkam ïa ki kot pule lade.“Na ka bynta kane ka jingtyrwa, ym tang kito ki skul kiba hap hapoh ka CSA, hynrei ngi shah tang mynta u snem ban pyndonkam ïa ki kot pule lade namar ba ha u snem ban wan kata ha u 2025, baroh ki skul ki dei ban pyndonkam da ki kot pule ba la ithuh da ka MBoSE,” ong u Sangma.“Shuh shuh halor ka jingkyrpad na ka CSA, ka sorkar ka la plie ki lad ban ïakren halor kino kino ki mat. Ngin sa thung ïa ki komiti ban pule bniah ïa baroh kine khnang ba baroh ki kot ngin lah ban pule bad peit bniah, yn sa phah peitbniah ne examine bha shwa ha ki riew shemphang (experts) bad hadien kane ngin sa shim rai kumba ka long. Ka jingai jingmut  jong baroh ka long kaba biang tam,  ka rukom hikai kaba bha bad ki kot pule ba biang ki dei ban pule da ki khynnah pule hapoh ka jylla,” u la ong.U la ong ba ka la donkam ban don noh ïa ka rukom hikai kaba long ryntih la ha ki kot pule ne ha ki jinghikai ha baroh ki skul bad u la ong ruh ba ka tnad pule puthi ka la sngewthuh ba don ki skul ki don ha la ki jong ki kot pule lyngba ki nongpynmih (publishers) hynrei ka long kaba kongsan bad ba donkam kum ka jylla ban don noh ïa ka jinghikai kaba long ryntih bad katjuh lang ïa baroh, ha kaba lah pat ban pyndonkam da kiwei ki kot ïa ki supplementary sobjek hynrei ia ki major sobjek ka dei ban long ryntih (uniform).Ka sorkar jylla dangshen ka la pyllait ïa ki kot pule NCERT na ka bynta ka MBoSE ha Teachers Initiation Conclave kaba la long ha Tura.U Myntri u la pyntip ruh ba ka sobjek English bad ka Mathematics yn sa ïoh naduh ka 5 haduh 10 tarik Rymphang ha katba ka Science NCERT Meghalaya Edition yn sa ïoh naduh ka taïew ban wan.“Ka Cabinet ka la dep ban shim ïa ka rai ba ki kot pule MBoSE yn sa pyndonkam ha baroh ki skul kiba ïadei bad ka Board. Hynrei, na kadaw jong ka khapngiah por, bun ki skul kiba la dep ban thied (order) ïa ki kot pule kiba dei ban pynmih naduh mynshem snem, kumta ngi shah ban bteng mynta u snem. Naduh u snem ban wan ngin sa sdang pyntrei kam noh da ka kot pule ba la ithuh da ka MBoSE,” u la bynrapÏa mynta, u Myntri u la pyntip ba ka sorkar jylla kan sa pynlong da ka jingïalang ban ïakren la shem bnai bad kiba riew shemphang (experts) bad baroh ki nongïashim bynta bapher bapher (stakeholders) na rilum Khasi bad Garo na ka bynta ka jingpynroi ban pynwandur ïa ka State curriculum.Ka jingïalang kan sa ïakren ruh ha kano ka rukom ban ïaid shakhmat na ka bynta ban ïoh pynrung lang ïa ki riti ki distur, ka riti treikam jong ka khyrnit kaba 6 (six schedule) ka put ka tem tynrai, ki jingïalehkai tynrai ka ktien ka thylliej ha ka pule puthi, ong u Sangma.",Naduh u 2025 baroh ki skul ki dei ban pyndonkam noh da ki kot NCERT: Rakkam A Sangma,https://kynjatshai.com/khubor-kyllum/naduh-u-2025-baroh-ki-skul-ki-dei-ban-pyndonkam-noh-da-ki-kot-ncert-rakkam-a-sangma/
":Ki pulit ka Khanapara myn ha ka 9 tarik, Kyllalyngkot 2024, kumba 08:30 mynstep ki la ïohpdiang ka jingtip ba uwei u nongtrei jong ka MePTCL ba la tip kyrteng kum u (L) Bah Paimon Khongkrom uba dei u kurim jong ka Kong Keldaris Mawlong, u la bthat jubor ïa la ka jingim lade da kaba phasi da ka pla ïew ha ka jingkhang hapoh kamra jong u jong ka jaka ba u sah ha MePTCL kaba don ha Bara Killing Ri Bhoi District kaba hap hapoh ka thanad Khanapara.Ïa katei ka metïap, la dep weng noh hapoh ka jingpoi jong ki pulit lem bad ki bahaïing jong u. Ïa katei ka metïap, la lap da ki nongsakhi. Katba ki bahaïing ha sem bad ka kurim jong u ki la kyrpad na ka bynta ban phah leh ïa ka post mortem, naba kim suba sniew ne ïoh don kaei kaei kaba sniew bad ka kurim jong u ka la ong ba u kurim jong ka u don jingshitom ha ka liang ka pyrkhat pyrdaiñ, kumta ki la phah da ka jingkyrpad ïa u ADM Nongpoh bad hadien, u Bah Eric ADM Nongpoh u la dep phah da ka jinghukum na ka bynta ban pynïaid shakhmat da ka post mortem bad ïa katei ka met, la aiti noh sha ka kurim na ka bynta ban pyndep don burom khatduh.","Da ka pla ïew, dkhat u rangbah ïa la ka jingim ha Bara Killing",https://kynjatshai.com/khubor-kyllum/da-ka-pla-iew-dkhat-u-rangbah-ia-la-ka-jingim-ha-bara-killing/
"Ka South West Khasi Hills District Vollyball Association mynta ka sngi ka 11 tarik u kyllalyngkot 2024, ki la ïoh ban kitbok kitrwiang da ki jingkyrkhu kyrdoh ïa ki Rang bad ki Thei ïalehkai Vollyball jong ka District kata ha shwa ba kin leit ban ïashim bynta ha ka Meghalaya Game ka ban long ha Nongbah Tura.U Bah Elevenson Wanniang uba dei u President jong ka South West Khasi Hills District Vollyball Association u la ong ba kane ka  dei ka sien ba nyngkong ban ïoh ïashim bynta ban mih khmat napoh ka district sha ka Meghalaya Games wat la ha ki por ba la dep ki la don ki samla napoh ka District kiba don ka sap kiba la paw ha ki kam ïalehkai Vollyball.Namar kata ha kane ka kynti ba mynta ngi kitbok bad ngi don jingkyrmen skhem ba lyngba kine ki Samla kin sa wanrah ïa ka nam jingjop bad ka burom kan leit ym tang ha ki hynrei ïa ka District bad ïa ka Jylla hi baroh kawei. Shuh shuh u la kyntu ruh ïa ki ba kin trei shitom ban don ka mynsiem ïaleh bad kynmaw ruh ban long ki briew  kiba bud ryntih ïa ki kyndon ha ka  akor ban pyni  sha ka pyrthei ba kum ki Samla kiba la nang la stad kiba don ïa ka akor bad ka burom.Na ka liang u Bah Edilbert Ïawphniaw bad u Bah Sherbok Marbaniang kum ki riew rangbah jong ka thaiñ kiba ju ai mynsiem ha ki kam ïalehkai ki la  kitbok kit rwiang ïa baroh ki ban sa leit ïashim bynta ban kin lait na ki jingpang jingshitom ban ïoh ïa ka met kaba koit kaba khiah lyngba da ka jingdon ryngkat u Blei haduh ba kut jong ka jingïalehkai bad kyrmen ba ki samla kin sa wanrah ïa u soh jong ka jingkmen.Ha kane ka sngi la ïa donlang ruh ka Kong Balutmon Nengnong napoh ka District Sports Officer DSO Mawkyrwat u Bah Edilbert Iawphniaw, u Bah Sherbok Marbaniang kum ki riew rangbah, u Bah Elevenson Wanniang uba dei u President jong ka SWKHDVA bad kiwei de ki nongkitkam jong ka South West Khasi Hills District Vollyball Association ha ryngkat ki 18 ngut ki Rang bad ki Thei ïalehkai Vollyball.",Ha shwa ban leit sha Tura kitbok ka SWKHDVA ïa ki Rang bad Thei ïalehkai Vollyball ban wanrah nam jingjop ha ka Meghalaya Game 2024,https://kynjatshai.com/khubor-ialehkai/ha-shwa-ban-leit-sha-tura-kitbok-ka-swkhdva-ia-ki-rang-bad-thei-ialehkai-vollyball-ban-wanrah-nam-jop-ha-ka-meghalaya-game-2024/
"Ka Byrnihat kawei na ki jaka sor jong ka Ri Bhoi District ha Meghalaya, kaba la paw pyrthei kum kawei na ki sor ha Meghalaya kaba buntam ki karkhana bapher bapher, mynta ka kynti ka Byrnihat ka la paw sha khmat kum kawei na ki jaka ka shnong kaba dap da ki lyer jaboh ki pum-pum bad kaba jaboh tam hapoh ka Ri India ha u snem 2023. Ïa kane la iathuh da ka kynhun ki ‘riew shemphang ha ka jingpynmih ïa ka kaiphod jong ki.Katkum ka kaiphod kaba la tip kyrteng ka “Centre for Research on Energy and Clean Air”, ka la ong ba ka sor Begusarai ha Bihar bad Greater Noida ha Uttar Pradesh ki long ki sor kiba jakhlia bad ba jaboh tam. Kane ka kaiphod ka la ïathuh ruh ba ka Byrnihat ha Ri Bhoi District ka wan hadien jong kitei ki artylli ki sor.Katei ka kaiphod ka la ïathuh ruh ba ka Nongbah Delhi ka long kaba jur bha ka tdem jakhlia ha ka por tlang bad ka wan baphra napdeng kiwei ki sor jong ka ha Ri India.Uwei na ki dkhot jong ka CREA, uba dei ruh u na ki nongwad bniah jong ki shnong kiba don ha ki bynta ba shathie jong ka Dewbah Asia, u Sunil Dahia u la ïathuh ba kane ka kynhun ka la lah ban pynmih ïa kane ka kaiphod hadien ba ka la pynlong ïa ka jinglum jingtip halor ka jingdon jong ka tdem jakhlia ha ki 227 tylli ki sor jong ka Ri India ha ka snem 2023.Haba la pyrshang ban ïakren bad ki nongshong shnong bad ki nongshong dukan ha kane ka thaiñ ki la kubur ba naduh ba ki dang khie haduh da thiah ki hap ban ring mynsiem da kane ka lyer ba jaboh kiba mih na ki karkhana ba don ha kane ka thaiñ, ym tang katta hynrei ki jaiñ ki nep ki jaboh lut bad ki jingthung jingtep ki sniew lut, na ka liang jong ki kum ki riew paidbah ki la kyrpad ïa ka sorkar ba kan leh eiei halor kane na ka bynta ka bha ka miat bad ka koit ka khiah u paidbah",Ka Byrnihat ka dei ka shnong kaba jaboh tam hapoh ka ri India ha u snem 2023,https://kynjatshai.com/khubor-kyllum/ka-byrni-ka-dei-ka-shnong-kaba-jaboh-tam-hapoh-ka-ri-india-ha-u-snem-2023/
"U President jong ka Meghalaya NPP, u Marcuise N. Marak u la iathuh ba ki nongshong shnong jong ka Meghalaya ki shaniah ha ka jingialam jong u Myntri Rangbah Conrad K. Sangma na ka daw jong ka jingtrei kam bha jong ka Sorkar, Meghalaya Democratic Allinacce-II ba  lam khmat da ka seng sain hima sima NPP.Ha kaba ia dei bad ka jingkynnoh jong u dkhot ka Iing Dorbar Thaw Ain Lok Sabha, u Bah Vincent Pala ba ka Sorkar MDA kam shym la leh eiei, u Marcuise N. Marak u la ong ba kata ka jingkynnoh ka long kaba khlem nongrim. “Ladaka Sorkar MDA kam shym la leh eiei, kumno pat ka lah ban long ba ka NPP ka dang jop haduh kattei ha ka jingjied ia ki nongmihkhmat sha ka Iing Dorbar Thaw Ain jongka Meghalaya ha ka snem 2023.Kane ka pynshisha ba ka Sorkar MDA ka trei bah hapoh ka jingialam jong u Myntri Rangbah Conrad K. Sangma. Halor ka jingkam jong ka seng Congress ba kan jop ia ka Tura bad Shillong Parliamentary Assembly, u Marcuise N. Marak u la ong ba ha kaba ia dei bad ki kam sain hima sima, ki seng sain hima sima ki lait sha ka paidbah ban pan jingkyrshan bad ki paidbah ki ai ia ka jingkyrshan ka jong ki ia kito kiba seng kiba trei na ka bynta jong ki.Ka NPP ka la trei met bad mynsiem na ka bynta ban kyntiew ia ka ioh ka kot bad ka bha ka miat jong ki paid bad kamk artatien ba ki paidbah kin ai jingkyrshan ia ka NPP. Une u nongialam jong ka NPP uba long ruh u Myntri jong ka Sorkar Meghalaya u la ong ba um i don kano kano ka jingkyrmen ia ka seng Congress, la ka long na ka bynta ka Sorkar Pdeng lane Sorkar jylla.",Ki nongshong shnong ki shaniah ïa ka NPP na ka jinglehbha ka Sorkar MDA: Marcuise N. Marak,https://kynjatshai.com/khubor-kyllum/ki-nongshong-shnong-ki-shaniah-ia-ka-npp-na-ka-jinglehbha-ka-sorkar-mda-marcuise-n-marak/
"Ka donmusa jong ka lympung ialehklai 5th Meghalaya Games mynta ka sngi ka la wan poi ha West Jaintia Hills District da ka jingpdiang sngewbha da U ophisar jong ka District Sports u bah K Passah ha ka jingiadon ryngkat jong ki samla ki ban leit iashim bynta ha katei ka 5th Meghalaya Games ka ban long mynta u bnai ha Tura. Ia kane ka dongmusa la aiti ha u Marlangki Suting uba long u nongialehkai football bad rah ban pynpoi ha Ummulong CHC.Ia kane ka dongmusa la rah sha Jowai da kaba iaid lyngba ki shnong bapher bapher.Ka jingrah ia ka dongmusa ka long lyngba ka Mihmyntdu lad college, Moorlong, Ladthadlaboh surok bah, Marian Hills higher Secondary School bad pynkut ha Ummulong Taxi Stand, Iawmusiang, Jowai. Kiba la rah ia kane ka dongmusa ki long u Deilang wa o Nongpluh, (Badminton), u Honda-ohi Pappang (Taekwondo), Ferdinand Suchiang (Wushu), Wankishwa Mawlong (Judo), kong Happiness Phawa (Athletic) bad  Marso Kyndiat (Athletic).Ia kane ka programme la pynlong ha Ummulong Taxi Stand, Iawmusiang   ha ka jingiadonlang u MLA Wailadmiki Shylla u Deputy Commissioners u B. S Sohliya, IAS, Superintendent of Police u C. Syrti, MPS, Nongstoin District Sport officer, East Jaintia Hills DSO, bad West Jaintia Hills DSO ki la iadong lang ha kane ka programme.Haba ai jingkren ha kane ka sngi u Wailadmiki u la kyntu ia ki nongiashim bynta ba kin aiti lut met bad mynsiem ha katei ka jingialehkai.U la ong ba ki nongialehkai ki dei ban pyrshang bha bad pynleit jingmut khnang ba kin long kiba bit ban kheit ia u soh jong ka jingjop.",Poi ka dongmusa jong ka 5th Meghalaya Games 2024 ha Jowai,https://kynjatshai.com/khubor-ialehkai/poi-ka-dongmusa-jong-ka-5th-meghalaya-games-2024-ha-jowai/
"Ka seng sain hima sima Congress ka la pynbna ba kan ym ia shim bynta ha ka jingplie ia ka Ram Temple ha Ayodhya.  Haba kren ha ki nongthoh kot khubor bad lad pathai khubor ha Congress Bhavan ha Shillong, ka nongaiktien jong ka AICC Spokesperson, ka Wing Commander ba la shongthait, ka Anuma Acharya, ka la iathuh ba ha kane ka jingtrei jong ka kum ka Wing Commander ha ka kam shipai liengsuin, ka la ioh ban leit jngoh ia ki jaka mane Blei, kum ki temple, ki Mosque.Mandir, Gurudwara bad ki Iingmane bad pynpaw ba ka jingngeit ka dei na ka bynta shimet bad ba kam dei ban iakhleh lang bad ka sain hima sima. Ka Acharya ka la ong ba kum ka Hindu Bramin ka sngewdei ban ong ba dei ban pyndep pura ia ka jingshna ia ka Ram Temple bad nangta sa plie pat ia ka. “Ka jingtei ia ka Ram Temple kam pat dep haduh mynta namarba ka jingpyndep ia ka bynta bashajrong duh ka dang sah bad kumno yn pynlong ia ka lehniam pranpratishtha.”, la ong ka Acharya bad bteng shuh shuh ba kane ka jingplie kyrkieh ka dei na ka bynta ka jingmyntoi ka kam sain hima sima.Ka la ong ruh ba ka jingplie ia kane ka temple ka dei ban long haduh ka sngi jong ka jingrakhe ia ka Ram Navmi, kaba long ka sngi kha jong u Lord Ram. Ka Acharya ka la ong ba kane ka jingbymtreh jong ka Congress ban ia shim bynta ha ka jingplie ia ka Ram Temple ka long ka dak jong ka jingpyrshah jong ka Congress ban pynkylla ia ka kam niam sha ka kam sain hima sima jong ka BJP.",Pynbna ka Congress ban ym ïashim bynta ha ka jingplie ïa ka Ram Temple ha Ayodhya,https://kynjatshai.com/khubor-kyllum/pynbna-ka-congress-ban-ym-iashim-bynta-ha-ka-jingplie-ia-ka-ram-temple-ha-ayodhya/
"U Myntri ka tnad ka thoh ka pule jong ka Sorkar Meghalaya, u Rakkam A. Sangma u la iathuh ba ka jingpynlait paidbah ia ki kot NCERT Text Books kan long ha ka 25 tarik u Kyllalyngkot. U Myntri Rangbah Conrad K. Sangma un pynlait ia kine kot da kaba sdang na Tura bad sa pynbud pat na Shillong.U Rakkam A. Sangma u la iathuh ba ka jingpynlait ia kitei ki kot ka la dei ban long ha ka 16 tarik mynta u bnai, hynrei la hap ban pynkynriah noh sha katei ka tarik na ka daw jong ka jingwan jngoh jong ka President jong ka ri India ia ka Tura bad ia ka Shillong. Ka jingpyndonkam ia ki NCERT Text Books kan long ha ka English, Maths bad Science.U Myntri u la iathuh ba baroh ki jaka pule ki dei ban pyndonkam ia ki kot ba la bthah da ka MBOSE ban pyndonkam.",Yn pynlait paidbah ïa ki kot NCERT Text Books da u Myntri Rangbah Conrad Sangma,https://kynjatshai.com/khubor-kyllum/yn-pynlait-paidbah-ia-ki-kot-ncert-text-books-da-u-myntri-rangbah-conrad-sangma/
"U Myntri ka tnad ka thoh ka pule, u Rakkam A. Sangma u la iathuh ba ka Sorkar jylla ka dang ap ia ka Sorkar Pdeng ban pynlait ia ka pisa kaba ia dei bad post-matric scholarship jong ki samla pule.Ia kane la iathuh da u Myntri Rakkam A. Sangma ha ki nongthoh kot khubor.Ha Meghalaya ki don haduh 67,000 ngut ki samla kiba dei ban ioh ia katei ka scholarship. Napdeng jong ki, la don haduh 37,000 kiba la ioh ia katei ka scholarship.U Myntri u la iathuh ba u Sorkar ka dep ai ia ka Utilization Certificate sha ka Sorkar ha kaba ia dei bad ka jingioh pdiang ia katei ka pisa kaba ia dei bad ka scholarship.U Myntri u la iathuh ba ka Sorkar ba ka Sorkar jylla ka la ioh pdeng 34 klur tyngka na ka pisa kaba ka dei ban ioh haduh 163 klur tyngka bad ia katei ka pisa kaba ka la ioh la dep ai sha ki samla pule.",Ap ka Sorkar Meghalaya ïa ka Sorkar Pdeng ban pynlait ïa ka post matric scholarship,https://kynjatshai.com/khubor-kyllum/ap-ka-sorkar-meghalaya-ia-ka-sorkar-pdeng-ban-pynlait-ia-ka-post-matric-scholarship/
"Ka ophis jong u Block Development Officer, Mawkyrwat C&RD Block, South West Khasi Hills District bad ka Different Line Departments myn ha ka 11 tarik Kyllalyngkot 2024, ka la ïoh ban pynlong ïa ka “Janjatiya Gaurav Divas Campaign” halor ka “Hamara Sankalp Viksit Bharat Yatra” ha Upper Primary School, Pyndenumjarain Village, South West Khasi Hills District.Ha kane ka sngi la wan pynshai da u A. K. Tiwari, IRS, Deputy Secretary, Government of India u ba long u Designated District Prabhari Officer jong ka South West Khasi Hills District. Ha kane ka jingïalang la ïa don ryngkat ruh u Block Development Officer, Mawkyrwat C&RD Block, u Bah I. Lawrniang, MCS, bad kiwei de ki ophisar sorkar.Ha kane ka sngi la sdang ïa ka prokram lyngba ka jingkren u Myntri Rangbahduh jong ka Ri India lyngba ka Screen pynbud sa ka Hamara Sankalp Viksit Bharat Yatra Pledge Administered da u  Block Development Officer, Mawkyrwat C&RD Block, u Bah I. Lawrniang, MCS.Ha ba kren ha kane ka sngi u A. K. Tiwari, IRS, Deputy Secretary, u la pyntip ba ka sorkar India ka la pyllait ïa shibun ki skhim da ka jingthmu ban ïoh jingmyntoi ki paidbah nongshong shnong jong ka Ri India baroh kawei.Ha kane ka sngi la ïoh ruh ban ai sngewbha da ki Certificate ïa ki nongseng kam seng jam la jong Self-Help Group (SHG) kiba la trei bha ha ki kam jong ki, kata ïa ka Kiewshaphrang Self Help Group (SHG) Pyndenumjarain Village bad kiwei de lyngba ka National Rural Livelihoods Mission (NRLM), Pradhan Mantri Awas Yojana- Gramin (PMAY-G), Ha kane ka sngi ka la don ruh ka jingpynshai paidbah na ka bynta ki skhim ka sorkar pdeng na ka ophis  u Public Health Engineering PHE , Deputy Commissioner (Supply), District Medical and Health Officer, National Rural Livelihoods Mission (NRLM), na ka ophis u Superintendent of Fisheries bad na ka  Integrated Child Development Services (ICDS) kumjuh na ka Bank’s shuh shuh la don ruh ka jingpynrung kyrteng ei na ka bynta ka LPG gas bad kiwei kiwei de.","La pynlong ïa ka “Janjatiya Gaurav Divas Campaign, Hamara Sankalp Viksit Bharat Yatra” ha Pyndenumjarain, SWKHD",https://kynjatshai.com/khubor-kyllum/la-pynlong-ia-ka-janjatiya-gaurav-divas-campaign-hamara-sankalp-viksit-bharat-yatra-ha-pyndenumjarain-swkhd/
"Ka sor Tura mynta ka don hapdeng ka jingkhreh pynkhrum ban pdiang sngewbha ïa ka jingwan jngoh jong ka President Proupadi Murmu ïa ka Garo Hills. Ha kane ka jingwan jngoh, ka President Droupadi kan plie ruh ïa ka jingïalehkai 5th Meghalaya Games. Ka President Murmu kan sah tang shi miet ha Tura bad kan leit phai noh ha ka sngi babud. Ki bor Sorkar District ki la ïa bun kam, la ka long ha ka jingpynbiang ïa ka jingshongsuk shong shngaiñ lane ha kaba ïa dei bad ka jingpynitynnad ïa ka sor Tura.Ka jingwan jngoh jong ka President Murmu kan long ka ban pynsah jingkynmaw ïa ka nongsynshar ba ha khliehduh jong ka India bad ruh ïa ki nongïashim bynta ha ka 5Meghalaya Games ha Tura. Ki paidbah jong ka Tura ki la pynpaw ïa ka jingkmen kaba khraw ïa ka jingwan sah miet jong ka President Murmu ha Raj Bhavan Complex ba thymmai ha Tura.",Pynkhreh ka Tura ban pdiang ïa ka President Murmu,https://kynjatshai.com/khubor-kyllum/pynkhreh-ka-tura-ban-pdiang-ia-ka-president-murmu/
"Ka Umpyrshin kam dei ka shnong hynrei ka dei tang ka kyntoit dong, kaba hap hapoh ka jingpeit jingkhmih da ka shnong Huroi. Ïa kane la ong da u Bah Golden Marbaniang uba dei u Rangbah Shnong jong ka Shnong Huroi ïa ka Seng Kur Suchen.U Bah Golden Marbaniang hynne ka sngi u la pynshai paidbah halor ka khubor kaba la pynmih na ka Dorbar Kur Suchen, ba kan don ka Dorbar Kur jong ki ha ka 20 tarik Kyllalyngkot, 2024 ha shnong Umpyrshin, u la pynshai paidbah ba ha kaba ïadei bad ka Dorbar Kur Suchen kan ïaid beit shakhmat ha katei ka sngi, hynrei ha kaba ïa dei bad ka jingpynpaw kyrteng jong ki ïa ka jaka ha ka shnong Umpyrshin ba kin pynlong ïa ka Dorbar Saw Kur jong ki, na ka liang u Rangbah shnong jong ka shnong Huroi u la ong, ba ka umpyrshin kam dei ka shnong hynrei ka dei tang ka kyntoit dong Umpyrshin, Huroi kaba hap hapoh ka jingpeit jingkhmih jong ka shnong Huroi. kumta u la ong ba ka Saw Kur Suchen ka dei ban pynbeit bha ïa kane ka jingbakla jong ki ha kaba ïa dei bad ka jingpynmih khubor jong ki.Kane ka dei ka jingpynshai na u Rangbah shnong jong ka shnong Huroi.",Ka Umpyrshin kam dei ka shnong hynrei ka dei tang ka kyntoit dong: Golden Marbaniang,https://kynjatshai.com/khubor-kyllum/ka-umpyrshin-kam-dei-ka-shnong-hynrei-ka-dei-tang-ka-kyntoit-dong-golden-marbaniang/
"TURA:Ka President jong ka ri India, ka Droupadi Murmu kan wan ban plie ïa ka jingïalehkai 5th Meghalaya Games ha ka janmeit  jong ka 15 tarik u Kyllalyngkot ha  P.A. Sangma Stadium ha Tura. Ha kaba ïa dei bad kane ka jingïalehkai, ka jingwanrah ïa ka dongmusa sha katei kajaka ïalehkai na Shillong mynta ka dang don ha shiteng lynti. Kane ka dongmusa kan tbeh jingshai na ka bynta san sngi.Ki bor Sorkar District ki la shna ïa ki jingker ïa ki jaka ïaid kjat shilynter jong ki surok ha Tura bad la don ruh ka jingwan ïa ki jingshai ding elektrik bad ka jingpynkhuid ïa ka sor Tura ban pdiang sngewbha ïa ka President Droupadi.Katkum ki tyllong khubor la ïathuh ba ka jingrah ïa ka dongmusa na Shillong sha Tura ka la poi ha Nongstoin ha 12 tarik u Kyllalyngkot bad shimti ïa kane ka dongmusa da u Deputy Commissioner bad District Sports Officers jong ka West Khasi Hills District. Ïa kane kajingpdiang ïa ka dongmusa la pynlong ha Anderson Higher Secondary School Upper New Nongstoin. Ha katei ka prokram, u Deputy Commissioner, u Bah Garod LSN Dykes, Deputy Commissioner ka West Khasi Hills u la shimti ïa ka dongmusa na u nongïalehkai Beningstar Lyngkhoi.Shuwa jong kane ka dongmusa la rah da lai ngut ki nongïalehkai, kita ki dei u Banjoplang Wanniang, u Aibanpynshailin Nongbri bad u Donald Nongtnger bad ïaid lyngba ki shnong jong ka  Nonbah Junction, Nongstion Market Complex bad pynkut pat ha NRL Petrol Pump New Nongstion. Ïa kane ka dongmusa yn rah sha Williamnagar bad hadien kane, yn pynpoi sha Tura.",Yn plie ka President Murmu ïa ka jingïalehkai 5th Meghalaya Games ha Tura,https://kynjatshai.com/khubor-ialehkai/yn-plie-ka-president-murmu-ia-ka-jingialehkai-5th-meghalaya-games-ha-tura/
"U President ka Khun Hynniewtrep Awakening Movement (KHNAM), u Bah Thomas Passah haba kren sha ki lad pathai khubor myn ha ka 11 tarik Kyllalyngkot 2024, u la pyntip ba ha ka MP election ka KHNAM kan ai jingkyrshan ïa ka party ka bym don jingïadei eiei bad ka Bhratiya Janata Party (BJP) namar ngim hun ïa ka jingshynshar shilliang khmat ka BJP hapoh ka Sorkar Pdeng.Na ka liang u Bah Thomas u la ong ba haba ka party ka la rai ban treh ban ïakhun ïa ka MLA ka MP election lei kam don jingmut, bad ngin shim khia tang na ka shlem ka District Council namar ka KHNAM la thaw thik tang na ka bynta u Hynniewtrep, bad ngim kwah ban leit sha Garo Hill ban pynkhlaiñ ïa ka KHNAM, hynrei ka seng kan sa shim rai ïano kan kyrshan ha kane ka election MP.“Kum ka Seng saiñ pyrthei kan long kaba bakla ban shu shong khlem kyrshan ïano ïano hynrei ka KHNAM hi kum ka kyrteng kan ym treh ban kyrshan ïa kano kano ka Party kaba don bynta bad ka BJP, ngi la ïohi ka jingshynshar shilliang khmat ka BJP kumta ngim kwah shuh ba ka BJP kan jop biang ha ka sorkar kmie ngi kwah ba kan wan da kawei ka party,” u la ong .Ha kaba ïadei bad ka jingpynkhreh ïa ka MDC election, u Bah Thomas Passah u la ong ba, “ngi la ïoh ban pynthymmai ïa ka Election Committee hapoh ka jingïalam u Bah James MA Neng, bad ngi la ïoh pdiang ki ïa ba wan ban pan tiket na ki constituency bapher bapher hynrei kim pat dep ban bishar lut kumta ngi dang ap.”U la bynrap, “Ka jingthmu ka KHNAM ka long ban pynïeng 29 ngut ki kyrtong na ka KHNAM hynrei haba ong ban pynïeng 29 ngut kam mut khlem da bishar bha ïa ki kyrtong namar ka Dsitrict Council  kam don ïa ka Anti Defection Law, kumta ngi kwah ban bishar bha ïa ki kyrtong namar ngi kwah ban ïoh da kiba ïaid shah bad ïaineh khnang ba lada ngi jop ngin lah ban pyndep hok ïa kaba ngi kular sha u paidbah.”U Bah Thomas u la ong, “Ha ka election MLA la don 9 ngut kiba pan tiket hynrei ngi la rai ban ym pynïeng kyrtong ha MLA, hadien ba ngi la pyrkhat bha u paidbah u tip ba kiba bun hi ïa ka District Council ki ju pynlong kum ka jaka shong shipor ban jop MLA bad ngi ong ka Autonomous District Council hynrei ka jinglong laitluid ka District Council pat ka duh noh namar ka party kaba don ha ka bor ha ka jylla ka dei ka juh ka party kaba shynshar ha District Cuncil te ka don ka jingtuklar na ka sorkar jylla lyngba ka party kan don ka jingtuklar iïa ka rukom trei kam ka DC.”U la bynrap, “ka KHNAM 20 snem ka la ïaid lynti ka ïaid da ka nongrim ba skhem khlem pisa wat la ki ong ba ka dei ka party kaba tlot, kaba duk ka dei hynrei kum ka Movement ka pynhun ïa ka seng namar na ka por sha ka por ngi ju rah ïa ki mat ki jura la don election ne ym don bad ngi tur sha khmat na ka bynta ka bha ka miat ka jaitbynriew.”U Bah Thomas u la ong ba, “ka KHNAM kam kwah ban shakri ar kynrad kumta ka la rai ban ym pynïeng MLA bad kan shakri tang ïa ka District Council, namar ban ïoh hi ban shakri pura ïa ka jaitbynriew kan dei ha District Council. Kumta ngi kwah ba ki paidbah kin ai ka jingkyrshan ïa ka KHNAM namar baroh ki party ki la don bynta ha ka sorkar jylla kumta lada ki kwah ban peit ba ka District Council kan don bor marwei ai ka jingkyrshan ïa ka KHNAM.”",Ha ka MP Election Ka KHNAM kan ym kyrshan ïa ka party ba don bynta bad ka BJP,https://kynjatshai.com/sain-pyrthei/ha-ka-mp-election-ka-khnam-kan-ym-kyrshan-ia-ka-party-ba-don-bynta-bad-ka-bjp/
"Ka Khun Hynniewtrep National Awakening Movement (KHNAM) myn ha ka 11 tarik Kyllalyngkot 2024, ki la leit ban ïa kynduh bad u Chief Executive Member (CEM) ka KHADC u Bah Pyniaid Sing Syiem ban pynsngew halor ki lai tylli ki mat kiba ktah ïa ka jaitbynriew, kynthup ban pynkylla noh ïa ka 128 (I) AD Rule.Haba kren sha ki lad pathai khubor u President ka KHNAM u Bah Thomas Passah u la ïathuh ba ha kane ka jingïakynduh bad u CEM ka KHADC na ka liang ka KHNAM ka la ïoh ban ai jingmut sha ka Council halor ka jingap jingma na ka jingbym wanrah ka jingpynkylla ïa ka 128 (I) AD Rule.“Naduh 2016 ngi la ïakynduh bad ki CEM na ka bynta ban ïa kren halor ka 128 (I) AD Rule, kaba kren halor u briew uba donhok ban thep vote ha District Council bad ngi la dep ban thoh ban phah pynkylla halor kane namar ka dei ka aiñ kaba ap jingma ïa ka jaitbynriew,” u la ong.U la bynrap, “Kumta ngi la dep ban thoh sha ka District Council ba ka dei ban pynkylla bad pynskhem noh halor kane ka aiñ bad dei ban kdew shai ba  dei tang u Khasi uba don hok ban thep Vote ha District Council;  khnang ba lada don ba ujor sha ïingkashari kane ka aiñ kan ym ïap.”Haba batai halor kane ka 128 (I) AD Rule, kaba kdew ba uno uno u briew uba ïoh ban thep Vote ha District Council u dei ban long u nongshong shnong ka Ri India, u dei ban long uba la kot 18 snem ka rta, u dei ban don ha ka met ba koit ba khiah bad jingmut kaba beit, ym dei ban long u briew ba la shah pynrem ha ka ïing kashari lane ha kano kano ka aiñ, bad wat la ym dei u Khasi hynrei u dei u nongshong shnong u ba la sah 12 snem.“Halor kane ka bynta ngi la ïoh ban ïakren bad u CEM bad ngi la ai jingmut ba dei ban pynkylla noh ïa kane da ka bsuh lang ïa ka kyndon ba thymmai kaba kdew shai ba u, ba lah ban thep vote ha District Council, u dei ban dei na ka jaitbynriew Khasi bad pyndam noh ïa ka jingkdew ba un dei u nongshong shnong ba pura ka jylla,” u la ong .“Ha ka jingïakynduh bad u CEM u la ong ba kane ka dei ka ba donkam bha kum ka District Council bad u la kular ban shim khia ïa kane bad ka dei ka kam kaba dei ban leh noh marmar bad ngin sa ïakynduh bad u DCA Minister ruh khnang ban ym don kano kano ka jingma ïa ka jaitbynriew.”Ka KHNAM ka la ïakynduh ruh bad u CEM na ka bynta ban ujor halor ka jingshim dor ka Hima haba ki nongshong shnong ki leit ban shim ïa ka dulir Pynskhem na ka bynta ban register ïa ki jaka puta ha KHADC.“Kiba ktah ïa u paidbah halor ka Khasi Hills Autonomous District Regulation and Administrationof Land Act 2021 kaba dei ka aiñ kaba ailad ïa ki trai jylla ban register ïa ka khyndew ka shyiap hapoh ka KHADC hynrei halor kane na ka liang ka KHNAM ka la wan ban jingujor halor ka jingshim dor haba ki leit ban shim ïa ki kot donkam na ki dorbar ki raid ka Hima ban register hapoh ka KHADC.”U la ong, “ka don ka jingbym ïaid beit namar kane ka aiñ ka batai ba katno ki dei ban shim ïa ka dor. Kino kino ki ba shim ïa ki dulir pynskhem kaba hap ïoh na ki Hima bad kane ka aiñ  ka kdew ïa ka dor ba donkam ban shim kat kum ka jingheh ka jaka. Hynrei ka jingujor hi ka long ba haba shim ïa ka dor na ka liang ka Hima ka shim ïa ka dor kaba heh kat kum ka Sq.ft. kane ka pynjynjar ïa ki paidbah.”U la bynrap, “Haba ym pat don kane ka aiñ na ka liang ka Hima ka ju register ïa ka jaka bad mynta ba la wan kane ka aiñ, hato ka Hima ka shim ïa ka dor ban register ne ban ai dulir pynskem kane kam shai. Namar kane ka aiñ ka kdew ba ka Hima kam lah shuh ban register ïa ka jaka hynrei hap beit ban register tang ha District Council namar lada u juh u briew, ka juh ka jaka un hap ban register ha ka Hima bad ha DC bad lada ka long kumne kan wanrah jingeh namar ka jingheh ka dor bad ka jingdon ki jyrwit jyrwat lehse kiba bun ki paidbah ki lah ban leit register noh sha DC ophis te kane ka aiñ kan ïap noh.”Ha kaba ïa dei bad kane na ka liang u Pyniaid Syiem u la kular ban shim khia bad un sa pynbeit bad ki bor ba dei peit.Kawei ka mat ka ba la pynsngew da ka KHNAM ha khmat u CEM ka long halor ka Trading Laisen kat kum ka Section 10 (2) United Khasi Jiantia Hills District Trading by Non-Tribal Regulation Act 1954, bad na ka liang ka KHNAM ka la kyntu ïa u CEM ban kyntu ïa ka Council ban sangeh noh ban ai trading laisen ïa kiwei pat ki jaitbynriew.“La ka dei ha Iewduh, Khanapara, Umsning, Nongpoh bad kiwei kiwei ki jaka kiba i donkam ban yn ym ai trading laisen shuh sha ki bar jylla khang ba ki Khasi hi kin ïoh ïa ka lad ka lynti ban leh ïa ki kam khaïi ha ka jylla.”","Ka 128 (I) AD Rule ka buh jingma ïa ka jaitbynriew donkam ban pynkylla noh, ong ka KHNAM",https://kynjatshai.com/khubor-kyllum/ka-128-i-ad-rule-ka-buh-jingma-ia-ka-jaitbynriew-donkam-ban-pynkylla-noh-ong-ka-khnam/
"Ka Synjuk ki Rangbah Shnong Ri-Bhoi District mynta ka sngi kala pynpaw ka jingsngewkhia halor ka jingbym don u Block Development Officer ba pura ha Umsning C&RD Block ba la buh jingeh ïa kiba bun ki Rangbah Shnong ban pyndep ïa ki kam ki jam khamtam ha kaba ïadei bad ka pisa ka pilaiñ.U Bah BB Makdoh uba dei u Chairman ka Synjuk ki Rangbah Shnong Ri-Bhoi District ha ka jingdonlang ki Rangbah shnong jong ka Ribhoi u la ong ba kum ka Synjuk ki pynpaw ka jingsngewkhia ba tang ha ki 5 bnai haduh 4 ngut la pynkylla ïa ki BDO ha Umsning C&RD Block. Kaba la buh jingeh shi katdei ia ki paidbah kane ka thaiñ halor ka jingbym don u BDO ba pura ban shimti īa ka shuki ban íaid beit ki kam  ha kaba ïadei bad ki kam pisa khamtam ba kum ki Rangbah Shnong na kylleng ki shnong ki la donkam ïa ka pisa ha kaba ïadei bad ki skhim bapher bapher naduh ka SRWP, MP skhim bad kumjuh ruh ka skhim MNREGA ba dei ban íoh naduh shuwa ka Khristmas.Na ka liang  ka Synjuk ka la dawa na ka sorkar ba ka dei ban thung mardor da u BDO ba pura uba lah ban trei pura bad thikna ïa ma kam ba la bynshet ban pynsuk ïa ki paidbah kiba leit donkam ha katei ka ophis treikam sorkar.",Sngewkhia ka Synjuk ki Rangbah shnong bym don BDO ba pura ha Umsning Block,https://kynjatshai.com/khubor-kyllum/sngewkhia-ka-synjuk-ki-rangbah-shnong-bym-don-bdo-ba-pura-ha-umsning-block%ef%bf%bc/
"U Myntri ka tnad jong ka koit jong ka Sorkar Pdeng, u Dr. Mansukh Mandaviya u la plie bad aiti na ka bynta ka jingpyndonkam jong ki paidbah ïa ka National Institute of Pharmaceutical Education and Research ba thymmai ha Guwahati bad buh ruh ïa u mawnongrim jong ka NIPER Hyderabad bad NIPER Raebareli da kaba pyndonkam ïa ki kor ki bor lad pathai khubor ka juk mynta.U Dr. Mansukh Mandaviya u la plie bad buh ruh ki mawnongrim na ka bynta ki jingtei badki project kiba ïa dei bad ka koit ka khiah ha Arunachal Pradesh, Assam, Manipur, Meghalaya, Mizoram, Nagaland bad Tripura.Ha kaba ïa dei bad kane, ka Myntri jong ka tnad ka koit ka khiah, ka Kong Mazel Ampareen Lyngdoh ka la plie ïa ka Integrated Public Health Laboratory (IPHL) hapoh ka jingtrei kam jong ka PM-ABHIM ha Pasteur Institute, Shillong.Hapoh jong ka PM-ABHIM jong u snem 2021-2026, ka Myntri ka la ïathuh ba ka jingshna ïa ka Critical Care Block (CCB) bad Integrated Public Health Laboratory (IPHL) kan long ha ki hynñiew tylli ki district jong ka Meghalaya.U Myntri Rangbah ka Assam u Dr. Himanta Biswa Sarma, u Myntri Rangbah ka Tripura u Manik Saha bad u Myntri Khynnah jong ka tnad Chemicals & Fertilizers and New & Renewable Energy jong ka Sorkar Pdeng u Bhagwanth Khuba ki la ïa don lang ha katei ka prokram.",Plie bad buh mawnongrim u Dr. Mansukh Mandaviya ïa ki jaka ai jingsumar ha ka Dong Shatei Lam Mihngi,https://kynjatshai.com/khubor-kyllum/plie-bad-buh-mawnongrim-u-dr-mansukh-mandaviya-ia-ki-jaka-ai-jingsumar-ha-ka-dong-shatei-lam-mihngi/
"SHILLONG:Ki samla pule jong ka Meghalaya kiba don da ki hajar ngut mynta ki la ïoh ban pynhiar mynsiem hadien ba u Myntri Rangbah Conrad K. Sangma u la ai ïa ka jingmynjur jong u ban pyllait noh ïa baibam jong ki samla pule, ïa kaba la tip kum ka Post Matric Scholarship.Haba pyntip lyngba ka lad pathai “X”, u Myntri Rangbah Conrad K. Sangma u la ïathuh ba ka Sorkar Pdeng ka la pyllait ïa ka pisa basah jong ka Post Matric Scholarship bad ba ka Sorkar jylla kan pyllait kloi noh ïa kane ka pisa sha ki samla pule katba lah.",Pynbna u Myntri Rangbah ba la pyllait ka Sorkar Pdeng ïa ka Post Matric Scholarship,https://kynjatshai.com/khubor-kyllum/pynbna-u-myntri-rangbah-ba-la-pyllait-ka-sorkar-pdeng-ia-ka-post-matric-scholarship/
"Ka Bharatiya Janata Party’s (BJP) East Jaintia Hills Mandal ka la pdiang sngewbha ïa ka arngut ki riew pawkhmat bad kyrtong MLA 2023 jong ka seng Congress. Kita ki dei ka Jhanika Siangshai bad u Rangbah Shnong barim jong ka Tuber Kmaichnong bad uba dei ruh  u nongïalam jong ka United Democratic Party (UDP), u Bah  Jiedlang Sana.Kitei ki ar ngut ki la wan ban pynïasnoh ïalade bad ka BJP mynta ka 12 tarik u Kyllalyngkot. Ha kane ka jingpdiang ïa ki dkhot bathymmai, la don lang ruh u State President u Rikman G Momin, ki President barim, kum u Bah Shibun Lyngdoh bad Moina Sing Phyllut. Kiwei kidkhot jong ka BJP na ki district bapher bapher ki la ïa don lang ha katei ka sngi.Haba kren ha katei ka sngi, u State President Rikman G Momin u la pynpaw ïa ka jingsngewnguh ïa ka jingwan rung seng jong kine ki dkhot ba thymmai. Ki nongïalam ka BJP ki la pynpaw ba ka jingïatrei lang hapdeng jong ki kan wanrah ïa kiba bun ki jingmyntoina ka bynta ki paidbah.",Rung BJP ki dkhot ka Congress bad UDP,https://kynjatshai.com/sain-pyrthei/rung-bjp-ki-dkhot-ka-congress-bad-udp/
"U Myntri ka tnad pule puthi ha ka jylla, u Rakkam A Sangma, mynta ka 12 tarik Kyllalyngkot 2024, u la ïathuh ba na ka liang ka Sorkar Pdeng lyngba ka tnad Tribal Affair ka la dep ban pyllait ïa ka Scolarship na ka bynta ki samla pule ha ka jylla bad ha ka taiew ban wan ka Sorkar kan sa pynlait noh ïa kane ka pisa.Haba kren sha ki u Myntri u la ïathuh ba ha ki khyndait bnai ka Sorkar Pdeng ka la ïoh ban pyllait ïa ka 1st instalment Scholarship na ka bynta ki 37,000 ngut ki samla pule bad mynta ka sngi ka la pynlait sa ïa ka 2nd instalment na ka bynta ki 67,000 ngut ki samla pule ha ka jylla.U Myntri u la ïathuh ba na ka liang ka Sorkar Pdeng ka la pyllait ïa ka Scholarship kaba long T. 41, 25, 00,000/- na ka bynta u snem 2022-23.Na ka liang u Myntri u la pynpaw ka jingkhublei sha ka Sorkar Pdeng bad kumjuh sha ki samla pule kiba la ïai shah ha kane ka bynta.","La ïoh ka Sorkar ïa ka Pisa bai bam ki samla pule, ha ka taiew ban wan yn pynlait noh ïathuh u Myntri",https://kynjatshai.com/khubor-kyllum/la-ioh-ka-sorkar-ia-ka-pisa-bai-bam-ki-samla-pule-ha-ka-taiew-ban-wan-yn-pynlait-noh-iathuh-u-myntri/
"U Myntri ka tnad pule puthi ha ka sorkar jylla u Rakkam A sangma, haba pynshai halor ka jingkynnoh  Ka Akhil Bharatiya Vidyarthi Parishad (ABVP), Meghalaya, u la ong ba ka jingjied ïa ki nonghikai ka dei kat kum ka rai ki nongshim interview bad ka Sorkar kam don bynta eiei ha kane ka bynta.Lah ban kdew hangne ba na ka liang ka AVBP myn ha ka 11 tarik kyllalyngkot, 2024,  ka la phah da ka shithi sha u Myntri Rangbah ka jylla ban dawa ban pynsangeh bad tohkit halor ka result ba la pynbna halor ka jingthung kam Assistant Teacher ha ki skul Lower Primary ka Sorkar kiba hap hapoh ka Dadenggre Sub Division, West Garo Hills hadien ba napdeng ki 34 seat 33 seat la ïoh da kiwei ki jaitbynriew ym ki paidriewlum . Haba kren sha ki ladpathai khubor u Myntri u la ong ba ka jingjied ïa ki kyrtong ka dei katkum ka jingbishar ki nongshim interview hadien ba la dep ban bishar kat kum ka jingleh bha jong ki kyrtong, bad ka dei ka Unreserved Category bad ka dei ka rai ki nongshim interview ym jong ka Sorkar.",La jied ïa ki nonghikai kat kum ka jinglehbha jong ki ha ka interview,https://kynjatshai.com/khubor-kyllum/la-jied-ia-ki-nonghikai-kat-kum-ka-jinglehbha-jong-ki-ha-ka-interview/
"Tang hadien ba mih ka kaiphod jong u snem 2023 lyngba ka Centre for Research on Energy and Clean Air (CREA), ba ka Byrnihat ha Ri Bhoi District ka hap ha ka kyrdan kaba nyngkong eh hapoh ka ri halor ka jingjaboh jong ka lyer, ka Sorkar Meghalaya ka la shim khia ban teh lakam halor kane ka jingjaboh ka lyer, kaba lah ban ktah ïa ka koit ka khiah ki paidbah.Ban shim khia halor kane ka bynta ban pynduna ïa ka jingjaboh ka lyer ha katei ka thaiñ ba bun ki Karkhana ha Ri Bhoi District, ka Sorkar Meghalaya ka la thaw syndon da ka Committee kaba kyrpang na ka bynta ban pyntreikam ïa ka National Clean Air Programme (NCAP) ban khlieh da u Deputy Commissioner ka Ri Bhoi na ka bynta ban ïa khun pyrshah ne pynduh halor kane ka jingïohnam halor ka jingjaboh bha ka lyer ha ka ri India baroh kawei.Ka sorkar jylla haba shim khia ban ïakhun pyrshah na ka bynta ban pynduna ïa ka lyer jaboh ha Byrnihat ka la pynmih syndon da ka jingthoh kaba dei katkum ka Vide Notification No. Env.2/2018/436 Dtd. 07/09/2021, ban thung kyrpang ïa katei ka Committee na ka bynta ban pyntreikam ïa ka National Clean Air Programme kaba long ka thong ban pynduna ïa ka lyer jaboh.Katkum ka kyrwoh ba la phah da ka sorkar jylla, haba pyntreikam ïa ka National Clan Air Programme kin sa pyntreikam ha ki bynta bapher bapher ban shim bynta lang na baroh ki liang khnang ban lah ban jop halor kane ka thong ban pynduna ïa katei ka jingjaboh jong ka lyer ha ka thaiñ Byrnihat.La pynpaw ruh lyngba ka NCAP, ka sorkar kan shim khia ruh ban pyntreikam na ka bynta ban pynduna ïa ka lyer jaboh da kaba pynbha ïa ki surok ha ka thaiñ EPIP ba bun ki Karkhana, ban ïaleh ban pynjyrngam ïa katei ka thaiñ da kaba ïada ïa ka mei mariang bad ruh ban shim khia na ka bynta ban tehlakam ïa ki Karkhana kiba pynmih bun ïa la lyer jaboh.Kaba kham kyrpang, ka sorkar haba pyntreikam ïa katei ka National Clean Air Programme, ka sorkar lyngba ka Committee kin sa pynlong ruh ïa ki prokram ai ïa ki jinghikai bapher bapher ïa ki paidbah ryngkat ki trai Karkhana bad kiwei kiwei ba ïa trei lang da ka bor sorkar na ka bynta ban pynduna ïa ka jingïoh nam ba ka Byrnihat ka dei kaba jur tam ka lyer jaboh hapoh ka ri India.Shuh shuh, ka Meghalaya State Pollution Control Board kan sa shim khia ruh ban wad bniah bad ban thaw ïa ki lad ki lynti na ka bynta ban bishar bniah halor kane ka jingjaboh ka lyer kaba la ïoh nam syndon ha ka ri India ba ka dei ka thaiñ ba jaboh bha ka lyer, ha kaba ha kane ka jingïakhun ban pynduna ïa ka lyer jaboh yn ïa treikam lang ruh naduh ka Center for Science & Industrial Research-National Environmental Engineering Research Institute (CSIR-NEERI) ban peit ban khmih halor kane ka jingmih ka lyer jaboh ha ka thaiñ Byrnihat.",Yn shim khia ka Sorkar Jylla ban teh lakam ïa ka jingjaboh ka lyer ha Byrnihat,https://kynjatshai.com/khubor-kyllum/yn-shim-khia-ka-sorkar-jylla-ban-teh-lakam-ia-ka-jingjaboh-ka-lyer-ha-byrnihat/
"Hadien ka jing mih ka kaiphod na ki stad wad jingtip ba ka Byrnihat ka dei ka shnong kaba ha khmat eh ha baroh ka wei ka Ri india ha ka ban pynmih ïa ka lyer jaboh kaba mih na ki karkhana kiba don ha ki bynta jong ka Assam bad Meghalaya kaba la wan rah syndon ïa ka nam ba ka Byrnihat kum ka wei na ka shnong kaba hakhmat ha kaba ïadei bad ka jingdon ka lyer kaba jaboh, kaba la wan rah shibun ki jingeh ïa ki riew paidbah bad ki nongleit nongwan ha kane ka jaka namar ka jingbym lah shah ka jong ki ha ka ban ring mynsiem, khamtam ïa ki trai shnong kiba shong basah ha ka ne ka thaiñ kiba hap ban im ryngkat bad ka lyer jaboh da ki phew snem.Mar ïa ïoh ïa ka khubor halor kane na ka liang ka Hynniewtrep National youth Movement  Ribhoi District hapoh ka jingïalam u President, u Samla Donald Muktieh mynta ka sngi ha ryngkat ki dkhot jong ka seng ki la buh da ka dorkhas ha khmat jong u ADC, u Bah M.B Tongper ban pynsngew ïa ka jingsngew khia kaba jur halor ka jingmih ka khubor ba ka Byrnihat ka shnong kaba rit eh hynrei ka wan ha khmat duh halor ka jingdon jong ka lyer kaba jaboh ha baroh ka wei ka Ri India.Na ka liang jong ka seng mynta ka sngi lyngba ka ophis jong u Deputy Commissioner Ribhoi District ka la buh da ka jingdawa ba ka State Pollution Control Board ka dei ban khmih bad ban shim khia bad peit bniah ïa kine ki karkhana kiba don ha ka thaiñ Byrnihat ba ki dei ban leh eiei halor kane khnang ba ki paidbah ba shong ha kane ka thaiñ kin ïoh biang ïa ka lyer kaba khuid.",Ka Byrnihat ka shnong kaba rit hynrei kaba jaboh tam ha baroh kawei ka Ri India,https://kynjatshai.com/khubor-kyllum/ka-byrnihat-ka-shnong-kaba-rit-hynrei-kaba-jaboh-tam-ha-baroh-kawei-ka-ri-india/
"U Myntri rangbah ka jylla, u Conrad K Sangma, myn ha ka 4 tarik, Nohprah, u la pynlong da ka jingïlang bad ki heh jong ka NHIDCL, Deputy Commissioners, baroh ki tnad ba dei peit bad ki kontraktor ban khmih ïa ki projek ba dang ïaid ba la sdang da ka NHIDCL hapoh kane ka jylla Meghalaya.Haba kren sha ki lad pathai khubor, u MR u la pyntip ba ki kontraktor ki la shah bthah kam ban ai por ban pyndep ïa kine ki projek bad ban ïakren halor kino kino ki mat bad ki DC bad ki Department.Ha ka jingbiang ban tei ïing ha kane ka por tlang, ki heh ba dei peit ki la ïoh jingkyrpad ba kin shna la ki jong ki momentum bad pynthikna ba dei ban pyndep ïa ki projek ha ka por ba biang.“Ngi la dep peit lut ïa ki projek ba kongsan kiba la sdang da ka NHIDCL hapoh ka jingïalang bad kyrmen ba kito ki projek kin seisoh bad pyndep ha ka por ba la buh,” ong u Sangma.Haba la kylli shaphang ki jingeh ba ka sorkar ka mad ban sdang tei ïa kum kine ki projek, u Sangma u la ong ba la don ki jait jingeh bapher bapher kum ka jingshim ïa ka jaka, pynkhuid ïa ki khlaw ki btab, ka jingpynkynriah ïa ki tiar ki tar bad kiwei kiwei kiba la sorkar ka dang pyrshang ban ïakren.",Leit jngoh u MR ïa ki projek ba dang ïaid jong ka NHIDCL hapoh jylla,https://kynjatshai.com/khubor-kyllum/leit-jngoh-u-mr-ia-ki-projek-ba-dang-iaid-jong-ka-nhidcl-hapoh-jylla/
"U Myntri ki kam pynmih bording elektrik, u A.T. Mondal u la leit jngoh ia ka jingtrei kam jongka Umiam Stage-I Dam ban peit ia ka jingtrei pynbha Dam Rehabilitation and Improvement Project. Ia u A.T. Mondal la synran da u Sanjay Goyal, uba long u Commissioner & Secretary ka tnad pynmih bording bad uba long ruh u Shongknor bad Managing Director  jong ka MeECL, ryngkat bad u Bah Moonstar Shangpliang, Director Distribution bad Incharge Director (Generation) kynthup ruh ia ki heh Sorkar jong ka Ri Bhoi District.Kane ka jingleit jngoh ka long ban peit ia ka jinglong jingman jong ka Umiam Stage-I Dam bad ruh ia ki artylli ki jingkieng pyllait um bad ban peit katno ka kam jong ka DRIP ka la iaid. U A.T. Mondal u la ioh ruh ban ia kren bad ki  ongmihkhmat jong ka M/S ITD Cementation India Ltd.Ha kaba ia dei bad jingshna ia katei ka bynta kat kum ki kyndon ba la buh da ka Sorkar. Ka Umiam Stage-I Dam kam dei tang ba la shna ia ka da ka dewbilat bad ki nar. Hynrei, ka tyllong bah ha kaba pynbiang bording ia ki karkhana bad ia ki nongshong shnong jong ka Meghalaya.","Leit jngoh u Myntri ki kam pynmih bording elektrik, u A.T. Mondal ïa ka Umiam Stage-I Dam",https://kynjatshai.com/khubor-kyllum/leit-jngoh-u-myntri-ki-kam-pynmih-bording-elektrik-u-a-t-mondal-ia-ka-umiam-stage-i-dam/
":Ka Sorkar Meghalaya ka la pdiang ïa ka Laboratory Test ba pyndep ha Assam kaba la pynthikna ba ki dawai kuli wieh” kim long kiba biang ban ai na ka bynta ki khynnah skul jong ka Meghalaya. Kane ka long namarba kine ki dawai kim kot sha kata ka kyrdang jong ki dawai babha kumba la buh da ki stad ka koit ka khiah. Ïa kine ki dawai la sam sha ka tnad ka koit ka khiah jong ka Sorkar Meghalaya bad ai ruh ïa ki khynnah skum ba kin dih na ka bynta ka jingpang wieh. Ïa kine ki dawai kuli la dep sam ruh sha ki Aganwadi Centre bad Hospital.Ka shithi ba kane ka lad pathai khubor ka ïathuh ba u Drug Inspector u la bthah ïa baroh ki hospital ba kim dei ban ai shuh ïa une u dawai wieh bad ba ki nongtrei ka koit ka khiah kim dei ban pdiang shuh ïa kine ki dawai “Albendazole” hadien ba la dep pynshisha da ka Laboratory Test jong ka Assam ba une u dawai um pat biang ïa kata ka kyndon ba la buh. Ïa ka jingbym biang jong une u dawai la pyntip naduh ka 6 tarik u Naiwieng, hynrei ïa kine ki dawai la dep ai sha ki khynnah skul jong ka jylla jong ka Meghalaya naduh u Risaw.Kane ka jingeh ka la mih namarba ka Meghalaya kam don la ka jong ka Laboratory ba tei ïa ki dawai bad ïa kane la hap ban shaniah ha ka Assam bad ha ka juk ka por, ïa une u dawai la nangai ïa ki khynnah skul, katba ka test ka dang ïaid. La ïathuh ba ïa kine ki dawai la dep ai ha Khasi bad Jaintia Hill bad la pynpaw ruh ïa ka jingsngewkhia kaba jur ba kum kane ka jingjia, ka lah ban ktah ïa ka jingkoit jingkhiah jong ki nongpyndonkam. Ïa une u dawai M/S Maxtar BIOGENEICS at Khasra No.725, Malku Majra, Nalagarh Road, Baddi district Solan jong ka Himachal Pradesh. Ym tang katta, la ïathuh ruh ïa ka pisa kaba thied ïa u dawai Albendazole ruh la dep siew lut bad kane ka jong ka jingduhnong ïa ka jylla Meghalaya da ki klur tyngka. Kiwei ki jingkylli kiba mih ki long, kumno mo ka tnad ka koit ka khiah kan phah dih ïa kita kitei ki dawai kuli ban ïada ïa ka jingpang wieng khlem da pyndep ïa ka Test kaba thikna bad kaba lah ban pynshishai ba utei u dawai u long uba biang ban dih.",Pynsangeh ka tnad ka koit ka khiah ïa ka jingpyndonkam ïa u kuli dawai wieh,https://kynjatshai.com/khubor-kyllum/pynsangeh-ka-tnad-ka-koit-ka-khiah-ia-ka-jingpyndonkam-ia-u-kuli-dawai-wieh/
":U Myntri Rangbah ka Meghalaya, u Conrad K. Sangma u la ïathuh ba ka Meghalaya ka la ïoh ïa ka nam ka burom bad ka jingbun kyrdang na ka Geographical Indication (GI) ïa ka jingbha jong u shynrai Lakadong uba pynmih na Meghalaya. U Myntri Rangbah Conrad K. Sangma la ïathuh ïa kane ha ka jingkren jong u ha ka Dorbarbah ki nongrep Meghalaya Farmers’ Parliament ba la pyllong ha Convention Hall ha Shillong.U Myntri Rangbah Conrad K. Sangma u la ïathuh ba saw snem mynshuwa ym don mano mano ba ithuh ïa ka jingbha jong u shynrai Lakadong. Hynrei, mynta ïa une u shynrai la ithuh da ka Geographical Indication ba u dei u shynrai uba bha, kaba don ka bor pynkhiah. U Myntri Rangbah u la ïathuh ba ka jylla ka lah ban kot shaduh kane ka kyrdan, ka dei na ka daw jong ka jingbtin lynti jong ka Sorkar ban ïarap ïa ki nongrep jong ka jylla ban pynïaid ïew ïa ki mar ki jong ki, ym tang hangne ha ri India, hynrei sha kiwei ki ri jong ka pyrthei ruh.",Ïoh kyrdan Geographical Indication u shynrai Lakadong ka Meghalaya,https://kynjatshai.com/khubor-kyllum/ioh-kyrdan-geographical-indication-u-shynrai-lakadong-ka-meghalaya/
"U Myntri Rangbah ka Meghalaya, u Conrad K. Sangma u la ïathuh ba ka Sorkar Pdeng ka la pynsangeh pyntrei kam ïa ka Members of Parliament Local Area Development Scheme (MPLADS) ym tang ïa ka Tura, hynrei ha baroh kawei ka ri. U Chief Minister Conrad K. Sangma u la pynshai ïa kane hadien ba u President jong ka BJP ha Meghalaya u Rikman G Momin u la kynnoh ba ka Tura MP, ka Agatha K. Sangma kam shym la leh eiei ha kaba pyntrei kam ïa ka MP Skim ha Garo Hills. Haba ïada ïa ka Agatha K. Sangma, u Myntri Rangbah Conrad K. Sangma u la ïathuh na ka Sorkar Pdeng ka la pynsangeh ïa ka MP skim hadien ba ka India ka la shah lynshop lynsher ha ka jingpang Covid-19. “Ym tang ka Tura Parliamentary Constituency kaba la shah ktah, hynrei ka ri hi baroh kawei”, la ong u Conrad K. Sangma.Nangta shuh shuh, u Conrad K. Sangma u la ïathuh ba kane ka jingpynsangeh ïa ka MP Skim ka dei da ka jingleh jong ka Sorkar Pdeng NDA ïa kaba la lam khmat da ka bad ba u Rikman G Momin u dei ban buh ïa kane ka jingkylli ïa u President jong ka BJP. U Conrad K. Sangma ka la pyndep ïa la ka jong ka kamram kum ka dkhot jong ka Ïing Dorbar Lok Sabha kaba mih khmat ïa ka Tura Parliamentary Seat, ha kaba ka la lah ban ïakynduh ïa ki myntri jong ka Sorkar Pdeng ha kaba pynïoh bad pyntrei ïa ki skim jong ka Sorkar India. U Myntri Rangbah Conrad K. Sangma u la ïathuh ba dei lyngba jong ka Agatha Sangma la ïoh ban pyntrei kam ïa ki project jong ka MPGSY bad ïa ka ïa ka skim pynbiang Jal Jeevan, kaba kynthup ruh ïa ka jingpynneh pynsah ïa ki tyllong.",Ka Sorkar Pdeng ka la pynsangeh ïa ka MPLADS ha baroh kawei ka ri: Conrad K. Sangma,https://kynjatshai.com/khubor-kyllum/ka-sorkar-pdeng-ka-la-pynsangeh-ia-ka-mplads-ha-baroh-kawei-ka-ri-conrad-k-sangma/
"Ki nongleh bha ki la ïoh ban pyllait im ïa kawei ka dkhot rong lieh baphylla bad kaba ym ju ïohi koit na uwei u diengkseh ha Golk Link, Shillong. Ki khubor ki ïathuh ba kane ka dkhoh ka la sahkut ha utei u diengkseh haduh saw sngi na ka daw ba ka la shah kyllaiñ bad sohkyrdot hapdeng ka jingsangsot ha ki ksai kot kudi. Kine ki briew kiba la pyrshang ban pyllait im ïa ka dkhot, ki la ïathuh ba ki la ïohi ïa kane ka jingjia bad pyrshang ban pyllait ïa kane ka dkhoh. Hynrei, na ka liang jong ki, kim shym la lah namarba kane ka sim ka la shah sdien ha kliar jong utei u dieng. Da ka jingïarap jong uwei u khynnah la ïoh ban pyllait im ïa kane ka dkhoh. La ïathuh ruh ba, ïa kane ka dkhoh, yn sumar shuwa na ka daw ba la don ki dak jingmong na ki thapniang bad yn sa pyllait pat ïa ka sha khlaw.",Pyllait ki nonglehbha ïa ka dkhoh phylla rong lieh ha Golf Link Shillong,https://kynjatshai.com/khubor-kyllum/pyllait-ki-nonglehbha-ia-ka-dkhoh-phylla-rong-lieh-ha-golf-link-shillong/
":Ha kawei ka jingjia ba sngewsih, ha kaba la lap ïa ka metïap jong uwei u briew kaba la thiah ha ka ïew ha Mawkyrwat ha ka 5 tarik, Nohprah.Ïa utei uba ïap, la ithuh ïa u kum u Tyngshainlang L. Marshillong (30) uba na Pyndenspar, Jakrem.Katba ïa ka met jong u, la pynlong da ka jingtohkit bad la rah noh sha CH, Mawkyrwat na ka bynta ban pyndep ïa ka post-mortem.Haba la kylli sha ki bahaïing jong uba khlad noh, la ong ba ka kmie jong u ka la ïathuh ba u la dih bun ka kyiad ha kine ki sngi ba la dep bad khlem bam eiei naduh ka 2 tarik, Nohprah. U la mih na ïing ha ka janmiet jong ka sngi nygnkong bad la ïohi khatduh ïa u ha katei ka ïew ha ka sngi ba ar ha ka por 11 baje ha ka jingbym tip briew, katkum ka jingïathuh na ki pulit.",Lap metïap ha Mawkyrwat,https://kynjatshai.com/khubor-kyllum/lap-metiap-ha-mawkyrwat/
":Hynriew ngut ki ophisar bad khyndai ngut ki pulit jong ka Meghalaya Civil Defence & Home Guards ki la ïoh ïa ka khusnam jong ka Commendation Disc bad ka syrnod na u Director General, Civil Defence, Ministry of Home, New Delhi hapoh ka jingrakhe ïa ka 61st Raising Day of Civil Defence and Home Guards.U M K Sangma, Joint Director jong ka Civil Defence, u R P Khongwar, Joint Commandant General jong ka Home Guards, B Mukhim, Senior Staff Officer, Directorate jong ka Civil Defence & Home Guards bad u B Kharkongor, Commandant, Central Training Institute, CD & HG, ki la ïohpdiang ïa ka khusnam DGCD Gold Disc, katkum ka jingïathuh na u Directorate of Civil Defence & Home Guards.U PH Shylla, Divisional Commandant of Home Guards, Shillong bad u G Kharumnuid, Junior Staff Officer, Directorate of Civil Defence & Home Guards, ki la ïohpdiang ïa ka khusnam DGCD Silver Disc.Kumba khyndai ngut kiwei pat ki pulit, kynthup ïa ki ministerial bad ki pulit ba phong uniphorm, ki la ïohpdiang da ka khusnam DGCD Bronze Disc.La dep sam haduh 225 tylli ki Commendation Discs bad ka syrnod.",Ïoh khusnam ki ophisar jong ka Civil Defence & Home Guards,https://kynjatshai.com/khubor-kyllum/ioh-khusnam-ki-ophisar-jong-ka-civil-defence-home-guards/
"Ka ophis jong u District Social Welfare Officer ryngkat ka jingïatreilang bad ka ophis jong ka District Legal Services Authority, Mawkyrwat myn ha ka 5 tarik Nailar, 2023 ki la pynlong ïa ka jingrakhe ïa ka sngi jong ki briew kiba duna dkhot met ha Hall jong ka Maharam Higher Secondary School,Mawkyrwat ha kaba u Bah I Lawrynniang, MCS, Block Development Officer C&RD Mawkyrwat u la long u kongsan.Haba kren kum u kongsan ha kane ka sngi u Bah Lawrynniang u la ong ba ïa kane ka sngi la ju rakhe ha kylleng ka pyrthei ha kaba ïadei bad ki briew kiba don ka jingduna ha ki dkhot met bad ha kajuh ka por u pynpaw ïa ka jingkmen ban ïa don ryngkat bad ki ha kum kane ka sngi kaba kyrpang. Ha kajuh ka por u la pynkynmaw ba kum ki briew ngim biang ha baroh ki liang, ngi biang hawei bad ngi duna hawei bad namar kata wat lada ngi don hapdeng ki jingduna ngim dei ban don ka jingsngewrem ne sngewpoh namar ba u Blei u la ai ha ngi ïa la ka bhah ryngkat ki sap ki phong kiba kyrpang kiba ngi dei ban pyndonkam na ka bynta ka jingmyntoi jongngi hi. Shuh shuh u la ong ba ki don shibun ki riewkhraw ha ka pyrthei kiba hapdeng  ki jingduna ha ki dkhot met pynban ki paw hakhmat ka pyrthei da kaba pyndonkam hok ïa ki sap ki phong kiba u Blei u la mang kyrpang na ka bynta jongki. Namar kata u pynshlur bad ai mynsiem ïa ki ban ym pynsngew ïa ki jingduna hynrei ban ïaid shakhmat bad ban shim ïa ki lad ki lynti kiba ka sorkar ka ai lyngba ki skhim bad kiwei kiwei ki jingïarap ba la mang kyrpang na ka bynta ban ïoh ïa ka jingim kaba pura ka ban ïa ryngkat  bad kiwei pat ki para briew bad ban poi sha ka thong kaba ka phang ka long ban ïatreilang na ka bynta ban wanrah ïa ka jingkylla nangne shakhmat. Namar kata u la wer bad khot ïa ki ban weng noh ïa baroh ki jingsngew briew hynrei ban rai bad kut jingmut ban kiew shakhmat ban ïa kito kiba biang pura bad ban long ki khlur bad nongmuna ïa ka ri bad jaidbynriew baroh kawei.Ka kong Nosmi Hashah, kaba dei ka Advocate, Chief Legal Aid Defence Counsel ka la batai kham bniah halor ka Rights of People with Disabilities Act 2016 bad ban pynthikna ba ki PWDs ki dei ban ïoh ïa ka hok kaba mar ïaryngkat bad kiwei bad ban peit ba kim dei ban shah ñiew shiliang khmat ne duh noh ïa ka hok kaba ki dei ban ïoh bad ban ai ki jingïarap bad jingïada ïa kito kiba donkam ka jingïarap ha ki jingïatyngkhuh bad  ka aiñ khnang ba kin ym shah ïehnoh beiñ bad ban ïada ïa ki na ka jingshah  ïuh roit bad thombor. Ha kajuh ka por ka la wer bad khot ïa kito kiba donkam ka ïarap bad ïakynduh bad ki bor jong ka aiñ ba kin wan sha ka ophis jong ki da kaba pynsngew bad ba ka ophis jong ki ka kloi ban ïarap bad ai jingmut halor kita ki bynta.U Bah R. J Wahlang uba dei u Incharge UDID, u la ai ka jingpynshai halor u UDID (Unique Disability  Identification ) kumno ban aplai bad halor ki skhim ne ki lad jingïarap kiba kito kiba don ïa utei u UDID ki lah ban aplai bad donhok ban ïoh.Ha kane ka sngi la ïoh ruh ïa ka jingrwai bad jingshad kyrpang na ki briew ba don ki jingduna ha ki dkhot met bad ka jingsamïki jingai sngewbha sha baroh kiba la ïawan ha katei ka sngi.U Bah E Tariang, uba dei u District Social Welfare Officer, South West Khasi Hills District u la ai ka jingkren lamphrang halor ka jingrakhe ïa kane ka sngi.U Bah S. Lyngdoh, u MRW ka Mawkyrwat C&RD Block, South West Khasi Hills District u la ai ïa ka jingkren pdiang sngewbha katba ka Kong B. Wanniang kaba drei ka Supervisor, District Social Welfare Office, South West Khasi Hills District, Mawkyrwat ka la ai ïa ka jingkren khublei.",Rakhe ka District Social Welfare Officer ryngkat ka District Legal Services Authority ïa ka sngi jong kiba duna dkhot met ha SWKHD,https://kynjatshai.com/khubor-kyllum/rakhe-ka-district-social-welfare-officer-ryngkat-ka-district-legal-services-authority-ia-ka-sngi-jong-kiba-duna-dkhot-met-ha-swkhd/
"U Director General of Police (DGP) jong ka jylla Meghalaya, u L R Bishnoi, u la pyntip ba la don haduh 2.5 lak ngut kiba kyrni ha u drok hapoh kane ka jylla jong ngi.Haba kren shaphang ka jingwanrah ïa ki projek DREAM and BUILD ha ka sngi ba ar, u Bishnoi u la ong ba ka tnad Union jong ka social justice bad jingpynkup bor, ka la pynlong da ka jingwad bniah halor ki paidbah ha kane ka ri baroh kawei kaba kynthup lang kiwei pat ki jylla bad kiwei ki jaka ba hap shabar India(Union territories).“Ha u snem 2019 katei ka tnad ka la pynbna ba la don haduh 7.5 klur kiba pyndonkam ïa u drok hapoh kane ka ri jong ngi bad haduh 2.5 lak dei na Meghalaya,” ong u Bishnoi.U Bishnoi u la ong ba ka jylla Meghalaya ka don ïa ka dak Golden Triangle, kaba kynthup lang ïa kiwei pat ki jylla, kum ka Myanmar, Thailand bad ka Laos, ha kaba la khaïi ïa ki drok.U la bynrap da kaba ong ba ka Meghalaya ka long ka jylla kaba lah ban wan rung wan mih ki bar jylla, mynta, pat ka la long ka jaka jong ki nongkhaïi drok.Utei u DGP u la kam ba ka jingkyrni ïa u drok ka lah ban lam sha ki kam sniew kum ka jingïakajia ha ïing ha sem bad ki jingjia aksiden.“Phin sa lyngoh ba tang ha Shillong, la don 4 haduh 5 tylli ki mukotduma halor ka kam ïa kajia ha ïing ha sem kaba la lap man la ka sngi ha ki thanad bad kumba 3 haduh 4 tylli ki jingjia aksiden kiba la jia tang ha ka nongbah Shillong bad haba ngi la tohkit, ka dei beit na ka daw jong ka kyiad ne u drok,” ong u Bishnoi.",Don haduh 2.5 lak kiba kyrni ha u drok ha ka jylla: DGP,https://kynjatshai.com/khubor-kyllum/don-haduh-2-5-lak-kiba-kyrni-ha-u-drok-ha-ka-jylla-dgp/
":Ki EM In Charge ka Khasi Hills Autonomous District Council (KHADC) mynta ka 6 tarik Nohprah, 2023 ki la hiar ban khynra Trading bad Labour License ïa ki dukan jong ki bar jylla kiba don hapoh Ïewduh. Kane ka jingkhynra ka la jia hadien ba la mih ka jingujor na kawei ka seng ka ba la ai kyrteng kum ka Khun kynthei U Hynniewtrep Association.Na ka liang ka Khun Kynthei U Hynniewtrep Association ka la phah da ka shithi kaba khlem kano kano ka jingsoi sha ka KHADC bad sha u Syiem ka Hima Mylliem ban ujor halor ka jingkynrei ki dukan bar jylla ki bym biang ka Trading License, ka jingbym don Labour License, ka jingpyniaid be-aiñ bad ka jingpyndonkam bakla ïa kawei ka Trading License na ka bynta ki ar lai tylli ki dukan bar jylla ha Ïewduh.Na ka liang u EM In Charge ka Trade, u Bah Gigur Myrthong ha ryngkat ka jingsynran u Bah Fantin Lakadong, u Bah Gabriel Wahlang, u Syiem ka Hima Mylliem u Paiem Ainam Manik Syiem, ki ophisar ka KHADc bad ki pulit Enforcement ka KHADC, ki la leit ban khynra ïa ki kot ki sla na ki dukan ki bar jylla bad lap ba don na ki katto katne ki dukan ki bym biang ki kot ki sla. Kumta na ka liang ka Council ka la phah khang noh shwa ïa kine ki dukan bad ba kin bud ïa ki kyndon jong ka Council kum ba la buh.Haba kren sha ki ladpathai khubor na ka liang u Bah Gigur Myrthong u la ïathuh ba kane ka jingkhynra la pynlong hadien ba la ïoh ïa ka jingujor na ka seng Khun Kynthei U Hynniewtrep Assiociation, hynrei kaba sngew sih ka long ba na ka liang kine ki dkhot kane ka Association ki khlem wan mih sha kane ka jaka.“Wat la na ka liang ki dkhot kane ka Association ki khlem wan ban don lang ha kane ka jingkhynra laisen hynrei na ka liang ka Council ka la pynlong ïa ka jingkhynra license bad lap ba don na ki katto katne ki dukan bar jylla kim don ïa ki kot ki sla kiba biang bad don na ki, kiba khlem pynthymmai ïa ki license, kumta ngi  bthah ïa ki, ba kin khang noh ïa ki dukan bad ban bud ïa ki kyndon ka Council” u la ong.U la buh ruh ka jingkyntu ïa kano kano kano ka seng kaba wan ban  ujor sha ka Council ba ki dei ban pynshisha ïa ka jingdon ka seng da kaba soi lane ai da ka mohor ka seng lane ba kin wan ban don lang namar lada ki phah ka jingujor khlem kano kano ka jingpynshisha ka Council kan ym treh shuh ban shim khia ïa kane.Na ka liang u Bah Fantin Lakadong, u la kyntu ïa ki para khasi kiba don ïa ki dukan ha ïew ba ki dei ban kiar ban ai wai dukan sha ki bar jylla, bad ki dei ban ïaleh ban seng hi da ki dukan.U Bah Gabriel  Wahlang u la ïathuh ba ha kane ka jingleit khynra ïa ka license na ki dukan bar jylla ka Council ka la bthah ruh ïa ki trai dukan bar jylla ba ki dei ban buh uwei u nongïarap trai jylla ha ki dukan jong ki. Kane ka long ruh kum shi bynta ban ai kam aijam ïa ki khunsamla trai ri.",Kino kino ki seng kiba wan buh ïa ka jingujor ha KHADC ki dei ban soi ne ai mohor ka seng: KHADC,https://kynjatshai.com/khubor-kyllum/kino-kino-ki-seng-kiba-wan-buh-ia-ka-jingujor-ha-khadc-ki-dei-ban-soi-ne-ai-mohor-ka-seng-khadc/
":Ka Tyngnger District Presbyterian Church of India ka la ïoh ban pynlong ïa ka Skill Development Programme ba la pynïaid da ka SELD Committee Tyngnger District hapoh  ka Balang Presbyterian Nongtrai East Khasi Hills District ha kaba u Bah Lamphrang War Block Coordinator Deen Daya Upadhyaya Grameen Kaunshalya Yojana (DDUGKY) Mawsynram C& RD Block  u la ïoh ban pynshai paidbah halor kane ka skhim sorkar  ban ai jinghikai ei ïa ki samla  khamtam ïa ki long ïing kiba duna ha ka ïoh ka kot  kaba ki la pynlong hapoh ka Dorbar Hall Nongtrai East Khasi Hills District.Ha kane ka sngi la ïa donlang ruh u Bah Olland Singh Suin MLA ka Mawsynram Constituency, u Tbn T.S Buhroy bad la pynïaid ïa ka jingïalang da u  Bah A.P Donshiew bad la ai ïa ka jingkren khublei da u Tbn L.D Donshiew.Ka jingpynlong ïa ka ne ka Skill development Programme ka dei ka sien kaba 3 kiba kynthup ïa ki 9 tylli ki balang happoh jong ka Tyngnger District ha kaba la ïoh ruh ban ïa shimbynta lang bad ki samla jong ka Balang Catholic.U Bah Suin ha ba ai jingkren ha kane ka sngi u la ong ba ka jingpynlong kum ïa kine ki prokram ka long shisha ka jingmyntoi ïa ki khun samla jong ka balang da kaba ai khublei ïa ki nongïalam jong ka Balang Presbyterian naduh ki pastor ki tymmen basan bad ki nongkitkam ba kum ka Tyngnger District Presbyterian Church ka don ïa ka jing kitkhlieh ban pynlong ïa kane ka Prokram na ka bynta ka Skill Development ban kyntiew ïa ki samla ha ki kam ïoh kam ïoh jam.Shuh shuh u la ong ruh ba ha man la u briew ngi don ha la ki jong ki sap ki phong bapher bapher hynrei ngi donkam pat ban pynbha ïa kata da kaba trei shitom ym tang katta, dei ban hikai lem ïa kiwei ruh khnang ba ngin lah ban kiew ha ki liang baroh  ban lah ruh ban seng kam seng jam ban kyrshan ha la ki jong ki kjat ban buh ki kharkhana shna kali, Furniture, suhjaiñ bad ban trei ruh ha ki  Company paher bapher bad kiwei kiwei de.Ka DDU-GKY ka kyrteng ba pura jong ka ka dei ka Deen Dayal Upadhyaya Grameen Kaushalya Yojana ka dei ka skhim jong ka Ministry of Rural Development (MoRD) jong ka sorkar India kaba la bynshet ha ka jylla ka jong ngi lyngba ka State Institute for Rural Development (SIRD) bad la pyntreikam ha man ki Block Offices jong ki District bapher bapher. Ka DDUGKY ka ai jinghikai pyntbit khlem da shim jingsiew ei ei (Free Skill Training) bad pynrung kam (Job Placement) ia ki samla wad kam kynthei bad shynrang na ki thaiñ nongkyndong (Rural Areas) kiba dei na ki longïing ba duna ka jingïoh jingkot (BPL Family) kiba hapdeng 18 haduh 35 snem ka rta na ka bynta ban kyntiew ïa ka ïoh ka kot jong ki longïing bad ban ïarap ban pynurlong ïa ka jingthmu jong ki samla ban ïeng ha la ki jong ki kjat.Haba batai u Bah Lamphrang uba dei u War Block Coordinator DDUGKY u la ong ba la sdang pyntreikam ïa ka skhim DDUGKY hapoh India ha ka 25 September, 2014 ha ka sngi rakhe ïa ka jingdap 98 snem jong ka sngi kha jong u Pandit Deen Dayal Upadhyaya. Hapoh Meghalaya pat la pyntreikam ïa ka skhim DDUGKY naduh u snem 2017 da ka State Institute For Rural Development (SIRD) kaba don ha Nongsder, Ri-Bhoi District. La pyntreikam ruh ïa kane ka skhim ryngkat ka jingïasnoh kti lang bad da ka jingïateh soskular jong ka Sorkar bad ki Project Implementing Agency (PIAs) kiba ai ïa ki jait training bapher bapher.Ka jingthmu jong ka jingpyntreikam ïa ka Skhim DDUGKY ha kane ka jylla ka jong ngi ka long ban pyntbit ïa ki khynnah samla kynthei bad shynrang  kiba wan na ki longïing ba duna ka ïoh ka kot bad ban ai ruh ïa ki ïa ka kam ka jam ha ka jingsiew ba man la u bnai ha ka dor kaba biang, kaba mut ka dor jong ka jingïoh tulop ruh ba la buh da ka sorkar khnang ba kan nym long than kaba rit. Lyngba ka jingdon jong kane ka Skhim Ka Ministry of Rural Development ka shim ïa kane ka kabu khnang ba kan lah ban rat dyngkhong ïa ka jingkyrduh kam bad ban kyntiew ïa ka ïoh ka kot ha ka imlang sahlang khamtam eh ha ki thaiñ nongkyndong.",Ban pynshlur ïa ki samla wad kam ai jinghikai ka SELD Committee Tyngnger District,https://kynjatshai.com/khubor-kyllum/ban-pynshlur-ia-ki-samla-wad-kam-ai-jinghikai-ka-seld-committee-tyngnger-district/
":Kawei ka ïing kaba Don ha Mawpat kaba hap ha ka Dong Mot Circle 1 ka la kem ding mynta ka step jong ka sngi Balang ha ka por 8 duna eiei.Kane ka ïing ka dei jong ka Kong Virginia Nongkynrih, kaba la ai shong wai sha kiwei pat. Kane ka ïing ka don haduh lai kynrad ki nongshongwai.Ha shwa ba ki pulit pynlip ding kin wan poi ha kane ka jaka, ki shipai BSF ki la ïaleh katba lah bad trei shitom na ka bynta ban tem ïa ka jingklang jong ka ding.Ka daw jong ka jingkem ding kane ka ïing la suba ba ka dei na ka jingthut ka bording ilektrik.Ka ding ka la bam duh ïa ka jingdon jingem baroh jong ka ïing bad ha kane ka jingjia ym shym la don kano kano ka khubor kaba sngewsih.",Kylla dpei ka ïing ha Mawpat na ka jingkem ding,https://kynjatshai.com/khubor-kyllum/kylla-dpei-ka-iing-ha-mawpat-na-ka-jingkem-ding/
"Ka Meghalaya State Watershed & Wasteland Development Agency jong ka Soil & Water Conservation Department t ka la pyllong ia ka jingiadie ia thied Self Help Group Mela kaba hap hapoh ka Pradhan Mantri Krishi Sinchayee Yojana Watershed Development Component  ha tyngkong jong ka State Central Library, Shillong.U Marcuise N Marak, uba long u Myntri ka tnad Soil & Water Conservation Minister u la long u kongsan. Haba plie ia kane ka prokram, u Marcuise N. Marak u la ong ba ka jingtrei borbah jong ki Self Help Group ka sakhi ia ka jingjop jong ka  PMKSY.U Marcuise N. Marak u la ong ba ka jingpyni ia ki mar ki mata lyngba ki basa bapher bapher ka pynshisha ba ki nongrep bad ki Self Help Group kiba kiba iaishah bad kiba skhem jingmut ha ki jingtrei ki jong ki. U la ong ba kane ka jinglah jong ki, ka pyni ba ki nongrep bad ki Self Help Group ki lah ban ieng ha la ki jong ki kjat, ym eh tang kata ka jingkyrshap pisa ia kid a ka Sorkar.U Myntri u la kyntu ia ki ba kin iai bteng ia ka kam jong ki, khnang ba kane ka long ka jingkyrshan ia ka jingim ka jong ki, ka jingpynneh pynsah ia ki tyllong um bad ka jingwanrah ia ka roi ka par jong ki nongshong shnong. Ha kane ka jingiadie ia thied, la don ka jingbuh ia ki hynriewphew tylli ki basa bapher bapher, kiba pyni ia ka jingpynmih ia ki jhur kiba khlem pyndonkam ia ka sboh dawai, ki jain bad ki tiar ba shna hi da ki nongshong shnong jong ka jylla.La don ruh ka jingpyni ia ka, ki ashar, ki musli musla, ki jingbam thiang, ki jhur, ki tiar ba shna bad kiwei.","La pyllong ïa ka SHG Mela ha State Central Library, Shillong",https://kynjatshai.com/khubor-kyllum/la-pyllong-ia-ka-self-help-group-mela-ha-tyngkong-ka-state-central-library-shillong/
"U Myntri Rangbah Conrad K. Sangma u la ong ba kawei na daw jong ka jingbym lah ban sneng ban kraw ia ki khun ha ka por kaba dang biang, ka long kawei na ki daw kaba ialam sha ka jingdih ia u drok. U Conrad K. Sangma u la kren ia kane haba u la plie ia ki artylli ki prokram, kata ka DREAM bad BUILD ha Soso Tham Auditorium, Shillong. Ka jingthmu jong kine ki artylli ki prokram ka long ban rat siengkhong ia u drok bad ban ai jngsumar ia kito kiba la ngop ha ka jingdih drok.U Myntri Rangbah Conrad K. Sangma u la iathuh ba ka Sorkar jylla ka la pyntrei kam ia kiba bun ki skim, kum ha ka liang ki jingialehkam, ka tem ka put bad ka rwai ka siaw bad ka jingtrei ia la ki jong ki kam khnang ba ki lait na ka jingduh drok.U Myntri Rangbah u la iathuh ruh ba shi sien ki nongshong shnong ki buh ia ka thong ha khmat jong ki, kin ym phai dien shuh shane shatai. U la iathuh ruh ba lyngba ka prokram CM Elevate, ka Sorkar ka don ka jingpyrkhat kaba kyrpang na ka bynta kito ki seng kiba im sngi ban ialeh pyrshah ia u drok bad ruh na ka bynta kito kiba la lait na ka jingdih drok.U Myntri ka tnad Social Welfare minister u Bah Paul Lyngdoh, ka Myntri ka koit ka khiah, ka Ampareen Lyngdoh, u MLA ka Mawkyrwat, u Bah Renikton Lyngdoh, Director General of Police, u L.R. Bishnoi bad kiwei ki.Ha kaba kren shaphang ka prokram jong ka BUILD, u Myntri Rangbah Conrad K. Sangma u la iathuh ba ki nongshong shnong jong ka Meghalaya, ki long kiba kloi ban ia trei lang kum ka jaitbynriew bad na ki khlieh nongshong shnong ki don ka bynta kaba khraw ban kyntiew ia ka imlang sahlang. Haba kren ha katei ka sngi, u Myntri ka tnad Social Welfare minister Paul Lyngdoh u la iathuh ba ka Sorkar jylla ka ialeh katba lah la ka buit ka bor ban pynduh jait ia u drok na ka jylla.U la pynpaw ruh ia ka jingsngewnguh ia ki seng trei mon sngewbha, ki seng bhalang, ki dorbar shnong, ki balang, kirangbah shong bad kiwei ki khlieh nongsynshar kiba la shim ia ka jingkitkhlieh ban pynduh ia u drok hapoh jong ka jylla.Ha shuwa jong kane, u Director General of Police, u L.R. Bishnoi ula iathuh ba ki pulit ki iatrei lang bad ki shnong ki thaw ban ialeh pyrshah ia u drok.Une u khliehduh jong ki pulit, u la iathuh ba ha kane ka jingialeh pyrshah jong ki pulit ia u drok, ki la ioh ban kurup ia u drok uba shongdor haduh 361 klur tyngka. Ha kane ka sngi, u Myntri Rangbah Conrad K. Sangma ula sam ia ka Chuaque kaba hynriew lak tyngka ha ka Mawlai Dorbar na ka bynta ka drug rehabilitation.",Ka jingbym biang ka sneng ka kraw ïa ki khun ka ïalam sha ka jingdih drok:Conrad K. Sangma,https://kynjatshai.com/khubor-kyllum/ka-jingbym-biang-ka-sneng-ka-kraw-ia-ki-khun-ka-ialam-sha-ka-jingdih-drokconrad-k-sangma/
"U Myntri Rangbah ka Meghalaya, u Conrad K. Sangma u la kular ba siew noh ia ka tulop jong ki nongtrei Emergency Contractual Workers jong ka Directorate of Health Service (DHS) kaba dang sah sa hynriew bnai. Uwei na kine ki nongtrei u Kasparlin Iawphniaw ila iathuh ia kane ka hadien ka jingiakynduh jong ki katto katne ngut ki nongtrei ia u Myntri Rangbah Conrad K. Sangma.Haba kren ha ki nongthoh kot khubor bad lad pathai khubor, kine ki nongtrei ki la iathuh ba kin burom ia kata ka jingkular jong u Myntri Rangbah ba ka Sorkar ban pyndep noh ia ka jingsiew ia ki tulop basah jong ki haduh ka 10 tarik u Nohprah. Kine ki nongtrei ki la iathuh ruh ba lada ka Sorkar kam lah ban pynurlong ia katei ka jingkular jong ka, ki lah ban pynlong ia ki jingiakhih da kaba shah thngan.  Shuwa jong kane, ka tnad ka koit ka khiah ka la thung haduh 180 ngut ki nongtrei Contractual Workers ha ka por ba ka jylla ka la shah syllad ha ka jingpang Covid-19.Ka Sorkar ka la pynsangeh noh ia ka jingtrei jong ki ha ka 31 tarik u Lailur. Kine ki nongtrei ki la iathuh ba ha shuwa jong kane, ka la don ka jingkular na ka liang ka Myntri ka koit ka khiah, ka Kong Mazel Ampareen Lyngdoh ba ka Sorkar kan siew noh ia kane ka tulop na dang sah hapoh ka artiew. Hynrei, kata ka artiew ka la iaid lait, hynrei kata ka jingsiew kam pat don.Haba kdew shaphang ka RTI ba la shem da u Bah  Disparsing Rani, U Bah Kasparlin Iawphniaw u la iathuh ba ka u Bah Disparsing Rani u la shem lyngba ka RTI ba ka Sorkar India ka la dep mang ia ka pisa haduh 43 klur tyngka bad kaei kaba la pynlyngngoh ia ki nongtrei Emergency Contractual Workers, ka long ba ka Sorkar kam pat shym la lah ban siew dep ia ki tulop ka jong ki.U Bah Kasper Iawphniang u la iathuh ba lada ka Sorkar kam lah ban siew lut ia ka tulop ba dang sah jong ki haduh ka 11 tarik u Nohprah, kine ki nongtrei kin pynlong ia ka jingiakhih jong ki ka jingshah thngan naduh ka 15 tarik u Nohprah",Kular ka Sorkar Meghalaya ban siew lut ïa ka tulop Emergency Contractual Workers,https://kynjatshai.com/khubor-kyllum/kular-ka-sorkar-meghalaya-ban-siew-lut-ia-ka-tulop-emergency-contractual-workers/
"Ka klob Shillong Lajong kaba dei ruh ka klob ba mih khmat ia ka jylla ha ka lympung I-league mynta ka samoi 2023-24 ka la ioh biang ia ka jingjop ha la ïing hadien ba ka la lah ban pynliem ia ka Churchill Brothers da 2-0 ha ka jingiakhun ba la pynlong ha madan SSA, Polo Shillong.Ka Lajong bad Mohammedan ki dei ruh ki klob ba khlem pat mad ia ka nam rem haduh mynta, kata hadien ba la dep mar 8 sien ki jingïalehkai.Haba phai ha katei ka jingïalehkai, la sakhi ba ki rangïalehkai ka Lajong ki ioh mynsiem shibun ban ïalehkai ha la ïing na ka jingieit ki paid nongkyrshan bad katkum ka jingioh jingkheiñ ki nongwanpeit kai ki la poi 6000 tam ha katei ka sngi.Ka jingiakhun ka long kaba itynnad bad baroh arliang ki la ïakhun ban pynkhih jar, dei ha ka minit ba 44 ka Lajong ka l khmat da ka shi kol jong u L. Bohham.Hadien ka kylla step, ka jingïalehkai ka la kham noh shiliynad ka Lajong ka la ioh shibun ki kabu ban pynkhih jar bad tang hadien 6 minit ba la bteng ka kylla miet, u rangïalehkai ka Brazil, u R. P. de Souza u la thep sa shi kol na ka bynta ka Lajong lyngba ka penalty.Lyngba katei ka jingjop ka Lajong ka la neh biang ha ka kyrdan ba 3 jong kane ka lympung I-league da kaba ioh 16 poiñ.Kane ka kynhun ba na kane ka jylla kan bteng biang ia ka jingïalehkai ha la ïing pyrshah ia ka Aizawl FC ha kane ka sngi U Blei, kata ha ka 10 tarik Nohprah ha ka por 2 baje noh phai sngi.","I-league: Khlem pat mad ka Lajong ïa ka nam rem, pynliem ïa ka Churchill Brothers da 2-0",https://kynjatshai.com/khubor-ialehkai/i-league-khlem-pat-mad-ka-lajong-ia-ka-nam-rem-pynliem-ia-ka-churchill-brothers-da-2-0/
"Ka rep krai, ka dei kawei na ki jingrep kaba longdoh longsnan hapdeng hapdeng ki nongrep jong ki khun u Hynniewtrep Hynniewskum naduh ki por kiba mynhyndai hynthai. Ka rep krai kam long kaba shitom haba ianujor bad ka jingrep ia ki kiwei ki jynthung. Kane ka jaitbynriew jong ngi, ka la sdang ban iehnoh shadien ia ka jingrep krai hadien ba ki nongshong ki la dang ban ioh ban bam ia u khaw rashon. U krai u blad khyndiat ka jingmad haba ianujor bad kiwei pat ki jait jynbam. Hynrei, ngim pat ban klet ia ka bor teimet kaba u don ia ngi ban ai. Ki stad ka koit ka khiah, ki iathuh ia ngi ba ki bor pynkhiah bad bor teimet ba u krai u don ban ai ia ngi ki long ka ka Carbohydrate, Calsium, Iron, ka jngiada na ka jingpang klong snam, jingpang shini, jingpang Blood Pressure,  jingplang bampong, jingpang sniew, dap lyer, jingpang dohnud, pynduna khlein bad kiwei. Ha kaba ia dei bad kane, u Myntri Rangbahduh ka India, u Narendra Modi u la pynsngew sha ki saw lyer jong ka pyrthei halor ka jingdonkam jong ka rep krai. U la ong namarba ka rep krai ka long kaba suk, lah ban thiar ia u krai bad lah ban pyndonkam ia u lada jia ba ka don ka jingkyrduh bam lane lada wan lynshop lynsher ka ‘nem sniew ha pyrthei. U Modi ula ai jingmut ia ki ri jong ka pyrthei ba ki dei ban phai khmat sha ka rep krai, kham tam ha kane ka por ba ka pyrthei ka don hapdeng ka jingkyrduh bam bad ka jingkylla syndet jong ka mariang. U krai u long ruh u jynthung, uba lah ban ialeh pyrshah ia ki jingkylla jong ka mariang, la ka long ka jingshit lane ka jingdaitthat jong ka mariang. Ka India hapoh ka jinglam lynti jong u Myntri Rangbahduh Narendra Modi mynta ka kynti ka rakhe ia ka snem 2023 kum ka snem jong ka jingrep krai. Ka jingthmu jong kane ka long ban pynsngew sha ka pyrthei baroh kawei halor ka jingmyntoi babun kiba ngi lah ban ioh na ka bynta ka jingkoit jingkhiah jong ngi na kaba bam krai. Ha kaba ia dei bad kane, ka Kong Suklin Dohling, kawei na ki nongrep jong ka shnong Nongtraw jong ka Khadar Shnong kaba hap hpoh ka Laitkroh C.D.Block, East Khasi Hills District   ka la nang jam kham shakhmat ban ia kiwei. Ka Kong Suklin Dohling ka la long tang ka nongrep krai, hynrei mynta ka la kylla long ka nongpynmih bad ka nongdie ia ka jingdih tei bormet ba ka pynmih na u krai. Ka jingsdang trei kam banyngkong jong ka ka long ban shu sdieh, shu tylliat bad ban bam ia u krai. Hynrei, lyngba ka jingioh jinghikai na ka Krishi Vigyan Kendra, Upper Shillong bad na kiwei, mynta ka la lah ban pynmih ia ki jingdih teimet na u krai. Ka Kong Suklin Dohling ka ai kyrteng ia une u jingdih Figner Millet Mall bad pyniaid iew ia u da ka kyrteng “Marbin Food” ban pynneh pynsah ia ka kyrteng jong i mei jong ka, i Kong  Martha bad i kpa iba kyrteng i Bah Binson. Ka jingdie ia une u jingdih teimet ka pat long paidbah. Kiba lah ban ioh ki dei tang kito kiba shu order. Hynrei, ka Kong Suklin Dohling, ka angnud ban pyniaid paid ia une u jingdih teimet hadien habud. Ka Kong Siklin Dohling ka la ruh ban pyni paidbah ia une u jingdih jong ka ha kawei na ki basa jong ka Meghalaya Collectives ha ka World Food India-2023 ba la pyllong da ka tnad Food Processing Industry jong ka Sorkar Pdeng  ha Prakgati Maidan ha New Delhi.",Ka jingdih teimet Figner Millet Mall ka Kong Suklin Dohling,https://kynjatshai.com/editorial/ka-jingdih-teimet-figner-millet-mall-ka-kong-suklin-dohling/
:U Bah Renikton L.Tongkhar MLA ka Mawkyrwat Konstitwensi mynta ka sngi u la leit ai da ka shithi Sha u Chairman ka Meghalaya Rural Bank U Ashish Yadav naka bynta ban kyrpad ban ïoh pynkha shnad trei kam ne ban ïoh plie biang ïa ki Branches ba thymmai ha ka thaiñ Mawkyrwat namar la ju sakhi bun ki jingeh ba ki paidbah ba ki hap ïeng da ki lain da ki bun kynta hapoh jong ka Meghalaya Rural Bank mawkyrwat South West Khasi Hills District.Ha kane ka sngi la synrang lang u Bah Jest Nongsiej Vice president jong ka UDP Mawkyrwat Circle Bah Polan Sohphoh bad u Bah Robertjune Kharjahrin.,"Namar ki jingeh ki paidbah ïakynduh u MLA, U Bah Renikton L. Tongkhar ïa u Chairman ka MRB",https://kynjatshai.com/khubor-kyllum/namar-ki-jingeh-ki-paidbah-iakynduh-u-mla-u-bah-renikton-l-tongkhar-ia-u-chairman-ka-mrb/
"U Myntri ba dei peit ïa ka jinglum khajna, u Bah Kyrmen Shylla, myn ha ka 30 tarik, Kyllalyngkot, u la ong ba ka tnad ka dang khmih bniah halor ka jinglah ban lum khajna na ka kyiad.U Bah Kyrmen u la ong ba kane ka kynthup ïa ka jingpeit thuh halor ka jinglait ei ka khajna khamtam na ka jingdie ïa ka kyiad lyngba ki kor ki bor komputar khnang ban pynbiang ïa ka jingkheiñ jingdiah halor ka jingbuh rekod ïa ki khajna, ong u Shylla.U Shylla u la pynshai dang shen, ba ym par don ki sakhi satar halor ka jinglait tuh ka jinglum khajna. U la ban jur ba lyngba ki kor ki bor komputar, yn lah ban tip ïa kano kano ka jinglait ei ka khajna bad kan pynsngewthuh ïa ki halor ka jinglum ïa ka khajna.“Da kaba pynithuh da ki kor ki bor komputar, lada don kano kano ka jinglait ei, ngin lah ban lap bad ruh ngin sngewthuh ïa ka jinglum khajna,” ong u Shylla.Da kaba pdiang ba katei ka jingtyrwa ka dang sah teng na ka liang ki Myntri sorkar ban ai lad bad donkam ka jingkyrshan ha ka liang ka pisa, u Shylla u la pynpaw ba u shaniah ba, lada khlem kano kano ka jingkynrum kynram, ka jingpyntreikam kan nym seisoh.Da kaba pynpaw halor ka jingthmu jong ki ban pynkiew bad kyrshan man la u snem ïa ka financial year, u Shylla u la ong kumne, “Ka jingïohi jngai jong ngi ka long ban pynkhyllie ïa ka jinglum khajna.”Da kaba kren halor ka jingrai ka sorkar ban shah ban shna ïa ka waiñ ha ïing lajong, u Shylla u la ïaroh ba ka long kum ka jingpynïoh jingmyntoi na ka bynta jong ki nongshna waiñ hapoh jylla. U la ong ba ka jingïohpdiang ka jingïaroh bad pynthikna ba ka jingkut jingmut jong ka sorkar ban kyrshan halor ka jingpynmih ïa ka waiñ, lem bad ka jingïohi jngai ban long ka jylla ba kongsan ban khaïi waiñ ha India.U Shylla u la bynrap, “Ka sorkar kan sa pynsuk ïa kito kiba don jingmut ban shna waiñ, da kaba pynbiang ïa ki da ki lisen bad ki kot ki sla ba biang.”","Lyngba ki kor ki bor komputar, buh u Kyrmen ban lum khajna na ka kyiad",https://kynjatshai.com/khubor-kyllum/lyngba-ki-kor-ki-bor-komputar-yn-lah-ban-peitthuh-ia-ka-jinglait-tuh-ka-jinglum-khajna-shylla/
"U Myntri ka rep ka riang(Agriculture and Farmers Welfare), u Kailash Choudhary myn ha ka 30 Kyllalyngkot, u la leit jngoh ïa u “U Lum Sohpetbneng” (kaba mut u Lum ban kiew sha bneng) uba don ha Ri Bhoi district.Utei u Myntri u la kren shaphang ka jingdonkam jong une u Lum bakhuid, khamtam ha kaba ïadei bad ka jingngeit jong ka riti ka dustur jong kiba dang long Khasi ne Niam Khasi (kaba mut ka jingngeit jong ki riewlum paidbah Khasi ha u Hynniew Trep Hynniew Wasa) da u vice chairman, u Bah Paia Synrem bad u secretary, u Bah Sanjo Bareh jong ka Lum Sohpetbneng Committee, Seng Khasi Kmie.Halor ka jingtip bniah shaphang jong katei ka jaka, u Choudhary u la kyrpad ïa ki paidbah jong ka jylla bad ka pyrthei baroh kawei ba kin wan jngoh ïa u Lum Sohpetbneng bakhuid na ka bynta ban shem ïa ka jingrakhe jong ka jinglah ban pynneh pynsah ïa une u Lum.",Leit jngoh u Myntri ka rep ka riang ïa u Lum Sohpetbneng,https://kynjatshai.com/khubor-kyllum/leit-jngoh-u-myntri-ka-rep-ka-riang-ia-u-lum-sohpetbneng/
"Uwei na ki nongïalam jong ka National People’s Party u Marcuise N Marak uba long ruh u myntri ka sorkar jylla u la kren shngaiñ ba ka NPP kan jop da kaba suk ïa ka Tura Parliamentary constituency bad kumjuh ruh ïa ka Shhillong Parliamentary Constituency. U  Marcuise N Marak u la ong ïa kane hadien ba ka Congress ka la pynmih ïa ki khubor jong kaba don jingkyrmen ban jop ïa ka Tura bad Shillong Parliamentary Constituency.Ha shuwa jong kane u kyrtong jong ka Congress na ka bynta ka Tura Parliamentary Constituency u ban ïakhun pyrshah ïa ka MP ba mynta ka Agatha Sangma, u la ong ba ka Congress kan ai reng tyngeh ban knieh ïa kane ka constituency na ka NPP. “Ngi ïohi ïa ka jingkhlaiñ jong u MLA Saleng Sangma bad ka NPP ka la long kaba la pynkhreh ban ïakhun ïa kane ka jingjeid nongmihkhmat sha ka Ïing Dorbar Thawaiñ Lok Sabha na Tura. Ka NPP ka long kaba la pynkhreh ban ïa aireng ïa kino kino ki kyrtong wat la ki khlaiñ ruh,” la ong u Marcuise N Marak. Ha kaba iadei bad ka Congress, u Marcuise N Marak u la ong ba u artatien ba ka Congress ka lah ban thaw pyrthei. Kane ka long namar ba ka seng mynta kam don shuh ki nongïalam kiba khlaiñ. U Marcuise N Marak u la ong ruh ba ka Congress ka dei ka seng saiñ hima sima ba tlot ha ka dong shatei Lammihngi ha kine ki sngi ba mynta.Ha kaba ïadei bad ka BJP u Marcuise N Marak u la ong ba ka jingdon jong kane ka party kam ïahap dur ïahap dar bad ka jinglong jingman jong ki nongshong shnong jong ka Meghalaya bad ïa kane la lah ban ïohi ïa ka jingbym leh bha jong ka BJP ha ki election kiba ka dep.",Kyntait ka NPP ïa ka jingkam ka Congress ban jop ïa ka Tura MP,https://kynjatshai.com/sain-pyrthei/kyntait-ka-npp-ia-ka-jingkam-ka-congress-ban-jop-ia-ka-tura-mp/
"Kum shi bynta banpynlong ia ka jinleit jingwan kaba shngain bad kaba lait na ka jingtyngkhuh kalai, ka Reliance Industries Limited ka la pynlong ia ka jingpynshai paidbah niah kali  naduh ka 11 tarik u Kyllalyngkot 2024 aduh ka 31 tarik u Kyllalyngkot ha ka dong shatei Lammihngi. Kane ka jingpynshai paidbah ka kynthup ia kiba b un ki jingai jinghikai da kaba wah ia ki jingthoh ha ki surok, ka jingsam ia ki kot jingpynshai bad kiwei kiwei ha ki 13 tylli ki  JCs (Jio Centers).Ka jingpynlong ia kine ki jingpynshai paidbah la pynlong ha Shillong, Dimapur, Kohima, Dharmanagar, Passighat, bad Aizwal JCs.Ka jingthmu jong kane ka jingaijinghikai kaba iadei bad ka jingniah kalai kaba shngain bad kaba lait na ka jingiatyngkhuh kalai,bad khamtam eh ba ki nongniah kali ki dei ban don ka jingkit khlieh ha ka por ba ki niah kalai.Ia kane ka jngaijinghikai la ai ha ki nongngiahkalai,ki engineer ki nongpyniaid kalai ki nongdie kali  bad ia ki nong shna kalai ha ka thain shatei Lammihngi.",Ai jinghikai ka Reliance Industries Limited halor ka jingñiah kali kaba lait na ka jingtakhuh kali,https://kynjatshai.com/khubor-kyllum/ai-jinghikai-ka-reliance-industries-limited-halor-ka-jingniah-kali-kaba-lait-na-ka-jingtakhuh-kali/
"Ka Khasi Students’ Union (KSU) Mawkyrwat Circle myn ha ka 31 tarik u Kyllalyngkot 2024, ka la ïoh ban pynthymmai ïa ki nongkitkam na ka bynta ka samoi treikam jong u snem 2024-2027.Mynta ka sngi ka KSU Mawkyrwat ki la pynlong ïa ka jingjied ïa ki nongkit kam thymmai   da ka jingïathep vote ba la panbit pynbiang da ka Election Committee jong ka KSU-CEC Shillong ha ïing Dorbar Hall Mawkyrwat, South West Khasi Hills District.Ha kane ka sngi la don haduh 19 ngut ki dkhot jong ka seng kiba la mih shakhmat ban ïakhun ïa kane ka election ban ïoh bat kum ki nongïalam ka seng na ka bynta ka Samoi treikam jong ka seng kaba 3 snem.Ha kane ka jingjied nongkitkam thymmai jong ka KSU Mawkyrwat Circle ki la don kumba  34 tylli ki Unit ba ki la jied bad ban pynkhamti  nongïalam ba thymmai. Na ka bynta ka Kyrdan President ym shem la don kiba mih khmat ban ïakhun (Un-contested) kumta ïa ka kam President la ïoh da u Bah Rutherford Lyngdoh.Katba ïa ka kyrdan Vice President la jied ïa u Bah Puljonhstar Wanniang, General Secretary la jied ïa  u  Bah  Plosbor KharJahrin, Assistance General Secretary la jied ïa u  Bah  Shiningstar Lyngdoh, Organising Secretary la jied ïa  u Bah Teiborlang Kharwanniang, Education Secretary  la jied ïa u Bag Amos Kharjahrin, Publicity Secretary la jied ïa u Bah Pynshailang Snaitang,  Environment Secretary la jied ïa u Bah Brightstarland Khardewsaw,  Sports Secretary la jied ïa u Bah Shanborlang Kharbani bad ïa u Bah Marbilos Kharjahrin la jied kum u Office Secretary jong ka Mawkyrwat Circle.Ïa ki Nongkitkam ba thymmai jong ka KSU Mawkyrwat Circle jong u snem 2024-27  la wan ban pyntian smai da u Samla  Lambokstarwell Marngar u President KSU Sengkmie ha ryngkat ha ka jingïadonlang ki rangbah shnong, ki seng samla shnong bad kiwei kiwei kiba la shah khot sngewbha, ki dkhot ka seng KSU bad la pynshit pynshngaiñ shuh shuh ha kane ka sngi da ki jingrwai na ki samla ka thaiñ shuh shuh  na ka liang ka KSU Mawkyrwat Circle ka la ïoh ruh ban pule ïa ki mat trei kam kata naduh snem 2019 – 2023.Ha ba kren ha kane ka sngi na ka liang U Bah Lambokstar, u la ong “ka jaidbynriew u hynñiewtrep ka la shah pynpharia ha ki dohlieh ha ki por ba la leit, hynrei  hato ngi hun kum ki samla ha kane ka juk ba mynta ba  ngi la shah hiar thma sa ha ki dohïong?”“Ka jingjot ka jaidbynriew jong ngi mynta ka long ba ngi ïa tan tyllai para jaitbynriew, shibun ki mat ki jura ngi hap ban ïaleh bad shibun ki kam ngi hap ban pyntyllun ban wanrah ka jingkylla, ha ka shynshar khadar bad ha kiba bun tylli ki kam ba ngin hap ban ïaleh, ka KSU kam don  Suloi ban ai ha ki dkhot jong ka seng hynrei da ka jinglen lade ban aiti na ka bynta ki jingbha ka Ri bad ka jaidbynriew baroh kawei,” u la bynrap.Ha kane ka sngi la ïoh ruh ka jingkren kyntu kynpham bad ka jingkyrkhu kyrdoh ïa ki nongkitkam ba thymmai da u Bah Kynpham Kharlyngdoh, u Bah Forwardman Nongrem u President KSU South West Khasi Hills District bad na u Rutherford Lyngdoh u President ba Thymmai jong ka Mawkyrwat Circle.",Ka KSU kam don Suloi ban ai sha ki dkhot hynrei tang ka jinglen lade na ka bynta ka Ri: President Rangbah ka KSU,https://kynjatshai.com/khubor-kyllum/ka-ksu-kam-don-suloi-ban-ai-sha-ki-dkhot-hynrei-tang-ka-jinglen-lade-na-ka-bynta-ka-ri-president-rangbah-ka-ksu/
"Kum Shibynta jong ka International water Conclave 2024, pynlong ka ophis jong u Deputy Commissioner South West Khasi Hills District ryngkat ka jingïatreilang  ka Department of Arts and Culture, Government of Meghalaya, Shillong bad ka Department of Water Resource, Government of Meghalaya, Shillong ïa ka “District Level Painting Competition” halor ka phang pdeng “Water, Life and Future” ha ka Hall jong ka Maharam Government Higher Secondary School, Mawkyrwat, South West Khasi Hills District.Kumba 37 ngut kiba kynthup ïa ki khynnah skul kumjuh ruh ki riew shimet ki la wan ban ïashim bynta ha kane ka Painting Competition bad la lah ban ïohi ïa ki sap bad ka talent jong ki nongïashim bynta kiba la airong bad dro ïa ki dur halor ka phang pdeng.U Bah I. Lawrynïang, MCS, BDO ka Mawkyrwat C&RD Block u la ong ba ïa ka Painting Competition la pynlong ha shibynta jong ka International Water Conclave 2024, bad ban wanrah ïa ka jingsngewthuh sha ki nongïashim bynta halor ka jingdonkam ban sumar ïa ka um bad ïa ka mariang.Shuh shuh u la ong ba kane ka jingïakop kam long tang ka rynsan kaba ki nongïashim bynta kin pyni ïa ka sap ka phong ha ka ban dro dur bad airong hynrei kadei ban ai jinghikai bad jingpyntip ïa ki paid nongshong shnong bad ki para khynnah halor ka jingkordor ban sumar ïa ka um bam um dih kumjuh ïa ka mariang khnang ban im ym tang na ka bynta ba mynta hynrei na ka bynta ka lawei jong ngi.U BDO u la pyntip ruh ba ki nongjop ha kane ka District Level Painting Competition kin ïoh ka lad ban mih khmat na ka bynta ka District ha ka State Level ka ban long ha nongbah Shillong.",Haduh 37 ngut kiba wan ïa shim bynta ha ka International Water Conclave 2024 ha Mawkyrwat,https://kynjatshai.com/khubor-kyllum/haduh-37-ngut-kiba-wan-ia-shim-bynta-ha-ka-international-water-conclave-2024-ha-mawkyrwat/
"U Myntri rangbah jong ka jylla Meghalaya, u Conrad K Sangma myn ha ka sngi balang, u la ong ba ka jingweng noh ïa ka mukotduma pyrshah ïa ka seng Hynniewtrep National Liberation Council (HNLC) kan shong ha ki jait pa ki jait ki mukotduma.Katkum ka jingïathuh jong u, u la ong ba um lah ban pynkylla ïa ki kyndon bad ki aiñ naba baroh ki long kumjuh ïa ki kynhun ehrang.Ka seng HNLC kam kwah shuh ban ïakren ïasuk bad ka sorkar, da kaba kynnoh ba katei ka seng ka la pulom ban kren shaphang ki san tylli ki jingdawa ba kongsan, kiba kynthup ïa ki mukotduma ba la weng noh pyrshah ïa ki nongïalam bad kiwei kiwei ki nongïalam jong kane ka seng.Haba kren sha ki lad pathai khubor, u Sangma u la ong ba ka mat ba ïadei bad ka jingweng ïa ka mukotduma pyrshah ïa kine ki ehrang, la dep ïakren halor ka jait pa ki jait mukotduma.“Don ki katto katne ki mukotduma(cases) kiba dei shaphang ka jingsniew. Te baroh, yn sa teh lakam la ka jong hynrei ym lah ban ïakren shaphang kine baroh, naba katkum ka hukum, la ong ba baroh ki mukotduma, la dep weng noh, katba ka shong ha ki jait pa ki jait ki mukotduma,” ong u Sangma.Utei u Myntri rangbah u la bynrap da kaba ong, “Don ki katto katne ki kyndon kiba dei na ka bynta baroh bad lada ngi pynkylla ïa kito ki kyndon na ka bynta kino kino ki kynhun, te kan eh ban don da kawei pat ka rynsan ba beit ryntih ka ban biang na ka bynta baroh ki kynhun, namar ba ym lah ba pynkylla ïa ki kyndon bad ki aiñ. Te, kano kano ka kyndon bad ka aiñ kaba ngi la pyndonkam bad buh na ka bynta kiwei pat ki kynhun, kajuh la buh na ka bynta ban ïakren ïasuk bad ka seng HNLC.”Haba la kylli, u Sangma u la ong ba ka sorkar ka la dep peit ïa kla shithi ba la phah da ka HNLC kaba la rai ban ïakren ïasuk ka ban dang bteng. “Namar kane, ngi la kyrpad ïa ki (HNLC) ba peit don bun ki jingïaleh jingeh, yn sa don ki katto katne ki jingjia kiban sa lam sha ka jingeh bad hynrei ka jingthrang ban ïoh jingsuk ka dei kaba kongsan bad ba donkam,” ong u Sangma.La bun bun sien ba ka sorkar ka dang plie ka lad ban ïakren bad ka HNLC, u Myntri rangbah u la kyrpad ïa katei ka seng ban shim rai bad bteng ban ïakren ïasuk. ““Ngi plie ka lad ban ïakren bad ïamir jingmut bad ngi kyrpad ïa ki ba ki dei ban bteng bad ka jingïakren ïasuk,” ong u MR.",Ka shong ha ki jait mukotduma lada weng ïa ka mukotduma jong ka HNLC: MR Conrad K Sangma,https://kynjatshai.com/khubor-kyllum/ka-shong-ha-ki-jait-mukotduma-lada-weng-ia-ka-mukotduma-jong-ka-hnlc-mr-conrad-k-sangma/
"U Myntri Rangbah ka Jylla, u Conrad K Sangma myn ha ka sngi Balang u la ban biang sa shisien ba ka sorkar ka long kaba la kloi ban ïakren ïa ka mat halor ka Meghalaya Lokayukta.Haba kren sha ki nonglum khubor, u Sangma u la ong ba baroh kynthup ruh ka seng liang pyrshah ka Voice of the People Party (VPP) ki lah ban wan ban ïa kynduh bad ja sorkar ha kano kano ka pur ban ïakren halor katei ka mat.“Nga pyrkhat ba kane ka sorkar ka dei kawei na ka sorkar kaba plie lad plie lynti ban ïakren halor kino kino ki mat.  Ngim don jingeh baroh ki lah ban wan bad ban kynduh ïa ngi,” ong u Conrad.Na ka bynta ban pyrshah ïa ka jingshaweng kam, ka VPP dangshen ka la weng shipor ïa ka jingïakhih ban dawa na ka bynta ban thung kam biang ïa ki ophisar kiba la shah weng na ka kam hapoh ka Meghalaya Lokayukta hadien ba ka sorkar jylla ka la pynthikna ban pynlong ïa ka jingïakren bad ki halor kane ka mat.",Halor ka Lokayokta: Ka Sorkar ka kloi ban ïakren bad ka VPP,https://kynjatshai.com/khubor-kyllum/halor-ka-lokayokta-ka-sorkar-ka-kloi-ban-iakren-bad-ka-vpp/
"U Myntri rangbah ka jylla Meghalaya, u Conrad K Sangma myn ha ka sngi balang u la ong ba ka jylla Meghalaya bad Assam kan bteng ka jingïakren ha ka sien ba ar halor u pud u sam na ka bynta ban khmih ïa ki hynriew tylli ki jaka ba dang sah.“Ngim tip lano yn pynbna ïa ka ilekshon hynrei ka jingïakren kan bteng katba lah. Hooid haba la pynbna ba ka ilekshon kan long kum ka diengpyngkiang na ka bynta baroh, hynrei ngin bteng ka jingïakren,” ong u Sangma sha ki lad pathai khubor.U Sangma u la pyntip ba u la dep ïakren shaphang kane ka mat khlem ka jingïoh jingbit na kiba halor bad u Myntri rangbah ka jylla Assam, u Himanta Biswa Sarma ha ka por mynstep myn shem taïew.“Kumba phi la bna, kum kine ki jingïakren, ka shong ban ïakren bad kiba halor bad ka shong ruh ha ki bym dei kiba halor. Don ki por ba nga bad u, ngi shong bad ïakren halor ki mat ba kongsan, te kane ka jingïakren jong ngi kan bteng bad ki jingïalang ba biang ki long ki bynta ba kongsan hynrei don ki jingïakren ba malu mala kiba…la jia khlem kino kino ki jingïalang ba malu mala, te kumta, baroh ki jingïakren, yn sa bteng,” bynrap u Sangma.",Yn bteng ka Meghalaya bad Assam da ka jingïakren ha ka sien ba ar halor u pud u sam,https://kynjatshai.com/khubor-kyllum/yn-bteng-ka-meghalaya-bad-assam-da-ka-jingiakren-ha-ka-sien-ba-ar-halor-u-pud-u-sam/
"Ka sorkar jong ka jylla Meghalaya ka la rai ban khmih biang ïa ka Meghalaya Residents, Safety and Security (Amendment) Bill khnang ban pynthikna ba kan ïakren halor ka mat ba ïadei bad ka jingwan bun ki briew ha ka jylla kiba dei ki jaitbynriew bapher bapher bad ki aiñ ki kyndon ba la buh da ka sorkar.Haba kren sha ki nongthoh kot khubor, u Myntri rangbah, u Conrad K Sangma, myn ha ka sngi balang u la ong, “Ngim pat poi sha u pud jong ka jingbatai bniah, hynrei ngi la dep ïakren shaphang kane. Ngi la buh thong ban ïadon bynta lang bad ki nongïashim bynta bapher bapher, te ngim pat rai tad haduh mynta. Hynrei, ngin sa khmih bin pa bin halor kane ka mat bad kyrmen ban seisoh ka jingïakren jong ngi. Ngi buh thong ban poi sha kaba ngi thmu bad ngi burom ïa ki kyndon ba la buh da ka sorkar bad kiwei kiwei.”Myn shem snem, ka Ministry of Home Affairs (MHA) ka la pynphai noh ïa ka MRSSAB, 2020 bad la kdew hangne ba ka jingthmu ban buh da ki jaka ba biang lut nadong shadong ne ki facilitation centres ne ki check gates ba hap hapoh ka Bill kan sa ktah ïa ka jingïakhih jong ki paidbah jong ka jylla Meghalaya, kaba dei ka jylla ba lah ban ïaid lyngba ban pynpoi ïa ki mar ki mata.",Yn khmih biang ka sorkar ïa ka Residents’ Bill wat hapdeng ka jingwan bun ki briew bad kiwei kiwei ki jingujor,https://kynjatshai.com/khubor-kyllum/yn-khmih-biang-ka-sorkar-ia-ka-residents-bill-wat-hapdeng-ka-jingwan-bun-ki-briew-bad-kiwei-kiwei-ki-jingujor/
"Ka Jaitbynriew kam dei ka nongkynti jongno jongno ne jong kano kano ka seng ne ka Political Party namar kata wat ïalehkai politics bad ka jaitbynriew. Khlem da kynthoh ïano ïano ne ïa kano kano ka Seng ne ka Political party nga kren kyllum lang ïa baroh. Haba phi don shisha ka mynsiem ban kyntiew ïa ka ri bad ka jaitbynriew mano ban khang bad ban beiñ ban kynthoh lada phi ïeng ha ka jingshisha hynrei kumba ka long mynta ym don uwei ruh uba ieit hok ïa ka jaitbynriew. Bun ki mih ki kren shongshit tang ha surok ban pynpaw ba ngi nangbha ban kren. Hynrei ngim lah ban leh ban pyni ïa ki kam teng teng ngi kren shongshit tang shipor ka jingïaleh ne ka jingkren kam pat poi sha ka thong la kynran dien noh bad la sngap noh jar. Kaba nyngkong eh ngi dei ban sngewthuh kaei ka jaitbynriew bad kaei ba ngi dei ban leh na bynta ka ri bad ka jaitbynriew. Baroh ngi ju ïa kren ïa kata ka phang bad bun kiba pyrkhat ba dei tang kita kiba kren ha surok kiba ieit ïa ka jaitbynriew.Kum ban shu comments ïa ka jingmih pyrthei jong ka VPP bun kiba pyrkhat ba dei satang ka VPP kaba ieit ïa ka jaitbynriew hynrei ka jingshisha kane ruh kam dei kaba ieit ïa ka jaitbynriew hynrei ka ieit tang ïa ka party la jong ban pynkhlaiñ ïa ka party ym ban pynkhlaiñ ïa ka jaitbynriew. Ka VPP ne ka UDP, HSPDP ne ki National Party ngi dei hi ki Khasi u Ardent, u Prestone, u Metbah, u Paul ki dei hi ki Khasi. Kam mut ba tang ba ngi leit pynïasoh bad kiwei ki Party la ki Seng Riewlum ne ki National Party ruh ba ngim dei shuh ki Khasi lane ba ngi leit die ïa ka jaitbynriew. Ka jaitbynriew kam dei ka nongkynti jongno jongno ngim lah ban thied ne ban die ïa ka. Ban ieit ne ban kyntiew ïa ka jaitbynriew ka shong ha ngi shimet shimet kumno ba ngin kyntiew ïa ka imlang sahlang ban trei mon sngewbha na bynta jong u paitbah na bynta jong kiba duk kiba jynjar bad ki khunswet bad ban kyntiew ïa ki riew donsap.Kawei pat ka bynta ba kongsan ban pynpaw ba ngi dei shisha ki riew ieit ri ngi dei ban don ka mynsiem ban ieit ïalade bad ban burom ïa kiwei. Ban ieit ïa U Blei ngi dei ban ieit nyngkong ïa ki parabriew ba ngin don ka mynsiem ban pynïatylli. Ban pynïatylli ïa ka jaitbynriew dei ban ïatylli ne ïasngewthuh jingmut lang nyngkong eh para nongïalam. Lada para nongïalam ki don ka mynsiem ïa bishni iwei halor iwei kumno ngin khmieh lynti ban pynïatylli ïa ka jaitbynriew. Lada para Nongïalam ngim don ka mynsiem ban ïatreilang kumno keiñ ngi lah ban wanrah ïa ka jingsuk ha ka jaitbynriew. Ka jingïakawang ktieh por election ai kan kut tang hapor election hynriew ynda kut election ngin ïatreilang ban kyntiew ïa ka jaitbynriew. Lada ngi ïaleh na bynta jong ka jaitbynriew ka jingjop kan nym long tang na bynta jong ngi kiba ïaleh ne tang na bynta jong kata ka seng ne ka party ba ngi mih khmat. Hynrei ka jingjop kan long ïa ka jaitbynriew hi baroh kawei la ïa kiba kyrshan ne ki bym kyrshan ruh. Haba ngi don shisha ka mynsiem ban ïaleh na bynta la ka jong ka ri bad ka jaitbyriew ngin ïeh shadien ïa ka jingsngew Party kam pher lada ngi dei na kano kano ka party ruh.Katba ngi dang don ka jingsngew party ka jingïatylli kam don namar ym baroh kiba ieit ne ki ban jied tang ïa kawei ka Party. Ngi don ka hok ban jied ïa kano kano ka Party katba ngi mon hynrei la ngi don ha kano kano ka party ngin kyrshan ïa ki issues jong ka jaitbynriew ym ïa ka party. Khatduh eh kam mut ba lada nga leit sha ki National Party kaba wan na bar ba ngan duh noh ïa ka jinglong Khasi bad ngan klet ba nga dei u Khasi.Kum u samla uba don ka jingieit ïa ka jaitbynriew la nga don ha kano kano ka Party ngan kren ïa ki issues jong ka jaitbynriew ngan kren ha ka kyrteng jong ka jaitbynriew ym ha ka kyrteng jong kano kano kano ka seng ne ka Party. Kyntang ïawai ngim dei ban leh politics ïa ka jaitbynriew tang na bynta ka jingmyntoi shimet ne tang ban myntoi ka Seng ne Party ba ngi don.",Wat leh politic ïa ka jaitbynriew,https://kynjatshai.com/sur-u-paidbah/wat-leh-politic-ia-ka-jaitbynriew-sphondar-thongni/
"Ka Khasi Students’ Union (KSU) ka la pan jingpynshai na ka Meghalaya Energy Corporation Limited (MeECL) halor ka jingbym pynlong ia ka personal interview na ka bynta ka kam assistant engineer (electrical/mechanical) wat lada ki saw snem ki la iaid lait. Ha ka shithi ba la thoh sha u Director ka MeECL (Corporate Affairs), u Shongknor jog ka KSU Employment Monitoring Cell, u bah Reuben Najiar u la kyntu ia ka MeECL ba kan pynlong noh ia katei personal interview na ka bynta katei ka kam kaba ym shym la lah ban pyndap haduh kine ki sngi. Kiba la poi shaduh ka personal interview ki long 24 ngut bad ka MeECL ha ha ka Notification  No.MeECL/CA/PER/Recruitment/137/2019/239 ka la shu pynsangeh jyndat ia katei ka personal interview.",Pan jingshai ka KSU na ka MeECL halor ka jingpynsangeh ïa ka personal interview,https://kynjatshai.com/khubor-kyllum/pan-jingshai-ka-ksu-na-ka-meecl-halor-ka-jingpynsangeh-ia-ka-personal-interview/
"Ka kynhun ki thei ïalehkai phutbol ka East Khasi Hills District ka la jam sha ka semi final ha ka 5th Meghalaya Games 2024 hadien ba ki la sei madan ïa ka buit ka bor ïalehkai kaba khlaiñ tam na ka bynta ban pynliem haduh 18-0 pyrshah ïa ka South West Garo Hills District ha ka jingïalehkai kaba la long ha madan Chandmari, ha Tura, mynta ka sngi.Ka nam tam napdeng ki thei ïalehkai jong ka East Khasi Hills District dei ka Inrilaidor Khongtham kaba marwei ka la ïoh ba kan thep haduh 8 tylli ki kol, bud pat sa ka Ibashembha Khongsit, Makrisha Songthiang, Ideibanrishisha Kharpan bad ka Daiaijingsuk Basaiawmoit, kiba la ïoh ban thep mar ar kol, katba ka Philakyntiewshisha Nengnong lem bad ka Cynthia Mylliemumlong, ki la ïoh ban thep mar shi kol.Ka Inrilaidor ka la pynpaw ïa ka jingkmen halor ka jinglah ban ïoh ban thep haduh 8 kol ïa kaba ka la kam ruh ba ka la thep haduh 9 tylli ki kol hadien ba ka thei apkol jong ka liang pyrshah kam shym la lah ban kyrda (save) ïa kawei pat ka kol kaba la ïaid lyngba ki ksangkti jong ka.Kum ban shu pynkynmaw ba ka Inrilaidor ka dei ka thei ïalehkai kaba la mihkhmat ïa ka Jylla ha ka lympung ïalehkai Subroto Cup ha u snem 2022 bad 2023, nangta ha ka Natioal School Games 2023 kaba la long ha Bhopal.Kane ka khynnah kaba dei na ka shnong Lapalang kaba na Pynurla, East Khasi Hills District bad kaba pule ha ka klass-X ha ka skul Iewrynghep SS kaba ha Mawnianglah, Upper Shillong.Kham hashwa ka East Khasi Hills ka la lah ban pynliem ruh ïa ka South West Garo Hills haduh 13-0 kol.Ha kawei pat ka jingïakhun ki thei ïalehkai jong ka Ri-Nhoi District ki la lah ban pynliem da 8 ïa ka West Jaintia, ïa kine ki kol la thep ïa ki da Imaia Shylla ka la ïoh ban thep saw kol bud pat sa ka Daiamon Makhroh kaba la ïoh ban the par kol, katba Susiemery Lyngdoh Peinlang bad Rimika Khongkai ki la ïoh ban thep mar shi kol.Katba ki thei ïalehkai jong ka Easten West Khasi Hills ki la lah ban pynliem noh ïa ka East Garo Hills District da 3-0, bad ïa kine ki lai tylli ki kol la thep ïa ki da Isha Warjri kaba la ïoh ban thep haduh artylli ki kol bud pat sa ka Rympeibasuk Syiemlieh kaba la ïoh ban thep shi kol. Ha kawei pat ka jingïalehkai, ki thei ka West Khasi Hills District ki la lah ban ïakhaid da mar shi kol pyrshah ïa ka South West Khasi Hills, ïa ka shi kol ka West Khasi Hills la thep da ka Philaniewkorshishs Lyngkhoi katba ka shi kol ka South West la thep da ka Joviality Lyngdoh.",Jam ki thei ïalehkai ka East Khasi Hills sha ka Semi Final,https://kynjatshai.com/khubor-ialehkai/jam-ki-thei-ialehkai-ka-east-khasi-hills-sha-ka-semi-final/
"Ka Myntri ka koit ka khiah ka Kong Mazel Ampareen Lyngdoh ka la iathuh ba ka Meghalaya ka don bun ki jingeh ha kaba ia dei bad ka jingsdang ia ki Medical College ha Meghalaya. Ka Kong Mazel Ampareen Lyngdoh ka jingeh kaba hakhmatduh ka dei ka jingbym don jaka.Ka la ong ba kaba bud na kata ka dei ka jingbymdon ia kito kiba don jingtbit ha ka kam, ka jingbym treh jong kito kiba don ka jingtbit ban wan sha Meghalaya, ka jingeh jaka shong jaka sah bad jingbym don ia ki nongtrei technical bad kiwei.Ka Kong Mazel Ampareen Lyngdoh ka la iathuh ruh ba wat ka NEIGHRIMS ruh ka shim por bun snem ba kan wandur kumne. Ha kaba ia dei bad ka Tura Medical College, ka Kong Mazel Ampareen Lyngdoh ka la iathuh ba ki kam ki iaid shaid shaid, hynrei ki kam ki la dkoh noh na ka daw jong ka jingwan lynshop jong ka jingpang Covid-19.Haba kylli shaphang ka Shillong Medical College, ka Kong Mazel Ampareen Lyngdoh ka la ong ba ka Sorkar ka ba buh biang ia ka jingtyrwa Expression of Interest bad ym dei ban randien tang na ka daw ba don kine ki jingeh.",Ka Meghalaya ka don shibun ki jingeh ban sdang ïa ki Medical College,https://kynjatshai.com/khubor-kyllum/ka-meghalaya-ka-don-shibun-ki-jingeh-ban-sdang-ia-ki-medical-college/
"U Myntri ka tnad jingri jingdup jong ka Sorkar Meghalaya, u Bah Alexander Laloo Hek u la pynsngew da kaba ong ba ka Meghalaya ka lah ban pyndonkam ia ki rel kiba rit, kumba leh ha Darjeeling, West Bengal.U Bah Hek u la ong ba lah ban pyniaid ia ki rel kiba rit ha Meghalaya namarba ka jinglong jong ka jaka ha Meghalaya kam iapher na ka jinglong ka jaka ha Darjeeling. Une u nongmihkhmat u la ong ba ka jingpyndonkam ia ki rel kiba rit kan kyntiew ia ka kamai ka kajih jong ki nongshong shnong bad kum juh ruh ia ka jingroi jong ka Dong Shatei Lam Mihngi.Une u nongmihkhmat u la pynsngewruh ba ka jingwan jong ka rel ka long ka jingplie lad  plie lynti na ka bynta ka jingioh kam ioh jam jong ki nongshong shnong. Ha kaba ia dei bad ka jingpyrshah jong ki seng bhalang ba ka jingwan jong ka rel kan ktah ia ka jinglong jong  ka mariang, u Bah Hek u la ong ba dei ban don ka jingpynbiang lang ha kaba ki kam pynroi ruh ki dei ban iaid shaphrang bad ha ka juh ka por, ka Sorkar kan peit ruh ba ka jingwan jong ki kam pynroi kin ym dei ban ktah ia ka mariang.Une u nongmihkhmat u la iathuh ruh ba ka Sorkar Pdeng kaba lam khmat da ka BJP ka angnud ia ka jingpyniaid ia ka rel sha Meghalaya bad ki jingjurip halor ka jingpyniaid ia ka rel ha Meghalaya ruh ka dang iaid shaphrang.",Angnud u Bah Alexander Laloo Hek ïa ka jingpyniaid ïa ki rel rit ha Meghalaya,https://kynjatshai.com/khubor-kyllum/angnud-u-bah-alexander-laloo-hek-ia-ka-jingpyniaid-ia-ki-rel-rit-ha-meghalaya/
"Ka jingpynkhreh na ka bynta ka jingplie ïa ka 5th Meghalaya Games 2024 ka la ïaid shakhmat ha kaba baroh ki nongïashim bynta ki la wan poi ha nongbah Tura ha ka step jong ka sngi U Blei.Ïa kitei ki nongïalehkai la pdiang sngewbha da ki dkhot ka Meghalaya State Olympic Association (MSOA) lem bad ki bor pynïaid District jong ka West Garo Hills ha ISBT, Tura na ka bynta kane ka lympung ka ban neh baroh shi taïew lynter.Kane long ka sien kaba nyngkong eh ban pynlong ha ri lum Garo Hills ha kaba yn ban plie ka President ka ri ka Droupadi Murmu ha PA Sangma Stadium kaba ha Tura.Kumta kane ka jingwan poi jong ka khliehduh jong ka ri, kan nangpynsah jingkynmaw shuh shuh ïa kane ka lympung bad kumjuh ïa u paidbah jong ka ri lum Garo.Lada poi ban ïuhkjat mynta ha Tura, ka shnong ka thaw bad ki kyntoit ki la kup ïa ka rong kaba itynnad hadien ba manla ki lad la wah ïa ki banner ne poster kiba heh bad kiba rit kumjuh ban pynpaw ïa ka dak ba kum ka sor ka la khreh ban pdiang bad ban pynlong ïa kane ka lympung ïalehkai baheh ka Jylla bad ka ban ïaid beit ïaid ryntih.Haba pdiang sngewbha ïa ki nongïalehkai ha ISBT, Tura, la pynlong ïa ka put ka tem da ka kynhun tem jong ka Meghalaya Grassroots Music Project ha kaba ki jingrwai ki long na ka bynta kane ka lympung bad ki ban ai mynsiem ïa ki nongïalehkai ba kin ïalehkai bha.Shuh shuh la pynbiang ruh ïa ki lad ai jingsumar ha ISBT na ka bynta ki nongïalehkai kiba don hapdeng ki jingmynsaw.Ha ka por janmiet pat ki nongïalehkai ki la poi lut ha PA Sangma Stadium na ka bynta ban pynkhreh ïa ki prokram bapher bapher jong katei ka jingplie bad ruh ba kin hap ban bud ïa ki kyndon na ka bynta katei ka jingwan iuh kjat ka President jong ka ri.Ha kane ka lympung yn ïashim bynta da kumba 3000 ngut ki nongïalehkai na kylleng ki District bapher bapher ki ban ïashim bynta ha ki 23 tylli ki jingïalehkai ki ban pynlong ha ki 16 tylli ki jaka kiba don ha ka nongbah Tura.Lada ngin ïa kyrtiang dien sha kane ka lympung kaba la long ha u snem 2022, watla ha kaba sdang ka la don ka jingduna ha kiba bun ki liang, pynban hadien ba la lah ban weng ïa ki jingeh bad la pynbit pynbiang ka lympung ka la ïaid shakhmat ha ki 19 tylli ki jait jingïalehkai ba la pynlong ha ki 13 tylli ki jaka bad ïashim bynta shitrhem da ki 3000 ngut ki samla.Ïa ki jingïalehkai la pynlong ha Laban Indoor Stadium, Shillong Club, Madanrting Indoor Hall, Assam Regimental Centre, NEHU, Mawlai Mawroh Community Hall, Mawlai Madan Heh, Crinoline Swimming Pool, Khlaw Malki, Shillong Golf Course, NEIGRIHMS bad ha Sports Authority of India (SAI) Training Centre.Ha kane ka lympung kumba 700 tam ki takma la lah ban sam sha ki samla ïalehkai ba la ïoh ban khur ïa la ki nam jop ha ki jingïalehkai bapher bapher.Dei ha ka sngi pynhap pyrda ïa ka lympung la ïoh ruh ban sakhi ïa ka jingpyni ïa ka rukom ïalehkai jong ka gymnastic ba la ai da ki khynnah barit jong ka Gymnastics Association of Meghalaya.Ka jingpyni sap ki heprit ka la pynshohbiej ïa baroh kiba la wan ban sakhi ïa kane ka sap kaba ki don.",Ka Meghalaya Games 2024: Kyndeh ka sor Tura ban pynlong noh ïa ka Meghalaya Games,https://kynjatshai.com/khubor-ialehkai/ka-meghalaya-games-2024-kyndeh-ka-sor-tura-ban-pynlong-noh-ia-ka-meghalaya-games/
"Ka Ri Lum Garo baroh kawei ka long kumba kyndit na ba thiah, hadien ba ka sorkar jylla ka la shim ïa ka sien jam ba ha ka sien kaba nyngkong, ka lympung bah ïalehkai kaba heh tam hangne ha ka jylla, katta ka 5th Meghalaya Games kan sdang naduh lashai ka sngi ka 15 tarik u Kyllalyngkot 2024 ha sorbah Tura.Kum ka dong bad ka thaiñ jong ka jylla Meghalaya, ki samla na ri lum Garo, kim dei satia kiba da duna lada ïa nujor bad kiwei pat ki khun samla jong ka jylla ha ka liang ka sports, hynrei ïa katta ka sap kaba nylla ka jong ki, ym lah satia ban sei na ka bynta ban pynpaw pyrthei na ki daw kiba bun.Hynrei ka jingwan ban pynlong ïa ka Meghalaya Games, kaba don baroh 23 tylli ki jait jingïalehkai bad ïashim bynta da kumba 3000 hajar ngut ki khun samla, khlem pep kane kan ktik bad kyrsiew thiah lang ïa baroh ban khreh na ka bynta ban phai lem noh la ki khmat sha ka kam ïalehkai.Haba ïadei bad ka jingpynlong ïa ka Megalaya Games ha Tura, la ïoh ïa ka lad ban ïashem bad ïa kynduh ïa ki kato katne ki briew ban twad jingmut lem na ki, ba haduh katno ka jingpynlong ïa kane ka lympung kan khreh ban pynkylla ïa ka dur ka dar jong kane ka dong ka thaiñ ha ka jylla.“Kane kan dei ka sien ba nyngkong ba ka Tura kan lah ban pynlong ïa kum kane ka lympung kaba don baroh ki jingïalehkai ba dei jong ka Olympic, bad kum uwei na ki riew ïalehkai ngam artatien ba ki nongshong shnong ka Tura kin kmen lang bad ban ïasnoh kti ha ka ban pynïaid beit pynïaid ryntih ïa ka, katno tam lei lei haba ka jingwan ban pynlong ïa kum kane ka lympung ka wanrah ruh ïa ka jingroi ha ka liang ka jingtei ïa kiba bun ki  madan ne ki jaka ban ïalehkai, kaba nang ai mynsiem ïa ki khun samla.Wat la katta ruh, ki paidbah Garo ki long pat ki briew kiba ieit bad ba sngewtynnad bha ban peitkai ïa kino kino ki jingïalehkai, tang kum ka nuksa, dang ha u bnai ba la dep da ki hajar ngut ki paidbah ki la ker tawiar ïa ka madan phutbol baroh kawei tang ban ïoh ban sakhi lem ïa ka jingïalehkai phutbol hapdeng ki ar kynhun ha ka shnong Phulbari, nalor kata ka ju don ruh kawei ka lympung ïalehkai  hapdeng ki kur ba juh tip ïa ka kum ka Mahari Tournament, kaba hangne ruh ka jingïamih shakhmat ban ïashim bynta da ki kur ka long kaba jur bha.“Mynta ka kynti, kane ka ban sah nam pateng la pateng, namar kan dei ka sien ba nyngkong ba ka President ka ri  kan wan ba kan ïuh kjat bad ban plie ruh ïa ka pyrda jong kane ka lympung, kane khlem pep kan ai mynsiem ïa ki samla ba ïalehkai, halor kane, nga sngew ban ai khublei ïa ka sorkar jylla ba kan lah ban wanrah ïa kane ka lympung namar kan pynlong ïa ka Tura kum ka sorbah kan don mynta ïa ki jaka ne madan ba lah ban pynïalehkai wat ïa ki lympung bah jong ka ri” la pynpaw u Nag.Kyntang ïawai kane ka sien jam ba la shim da ka sorkar jylla ban pynlong ïa ka Meghalaya Gams hangne ha Tura yn nym lah da lei lei ban beiñ ïa ka, namar kane ka jia long na ka jinkren jong u Myntri Rangbah u Conrad K Sangma u la kular ïa ki khun samla ba nangne shakhmat ïa ka sharak bad ïa ka mynsiem jong ka jingieit ïa ki jingïalehkai ne sport kan ïai tbeh bad  rhem ha baroh ki bynta jong ka jylla bad ban long ruh man la ka snem.",Haduh katno ka jingpynlong ïa ka Meghalaya Games kan kyrsiew thiah ïa ka ri lum Garo,https://kynjatshai.com/khubor-ialehkai/haduh-katno-ka-jingpynlong-ia-ka-meghalaya-games-kan-kyrsiew-thiah-ia-ka-ri-lum-garo/
"Ka janmiet ban sah kynmaw pateng la pateng hadien ba ka President jong ka ri ka Droupadi Murmu ka la plie pyrda ïa ka lympung ïalehkai 5th Meghalaya Games 2024 ha PA Sangma Stadium kaba Tura, West Garo Hills District.Watla ka janmiet ka long kaba khriat hynrei kane kam shym ka theh um pjah satia ïa ka mynsiem ki 3000 ngut ki khun samla kynthei bad shynrang na baroh kylleng sawdong jong ka Jylla kiba la ïalum lang ban sei madan ïa ki sap ba nylla ka jong ki.Haba kren kum ka kongsan, ka President ka pynpaw ïa ka jingkmen ba kan ïoh ïa kane ka kabu ksiar ban plie pyrda ïa kane ka lympung kaba la ai kyrteng ha ka nam bad ka burom ka jong u PA Sangma, uba la long u Myntri Rangbah bad kumjuh kum u Speaker barim jong ka Lok Sabha bad uba kylla long u Speaker ba nyngkong eh na ka thaiñ shatei lammihngi.Ka President ka la ban jur ïa ka jingdonkam ban kyrshan bad ban ai mynsiem ïa ki samla riewlum ba don sap khnang ban saiñdur ïa ka jingim ïalehkai kaba pura ka jong ki.Kumta ka kyrmen ba ka lympung Meghalaya Games kan long kaba ai mynsiem ïa ki khun samla nangta ban phrang ïa ka mynsiem ïakhun bad ruh ban wanrah ïa ka jingkiew jong ki sport ha baroh ki liang.Na ka liang u Myntri Rangbah ka Jylla u Conrad K Sangma u la ai khublei ïa ka President kaba la lah ban ïadon lang ha kane ka janmiet ban plie pyrda ïa kane ka lympung kaba long ruh ka sien kaba nyngkong ba kat ka nongïalam ba hakhlieh duh jong ka ri ba kan ïuhkjat ha sorbah Tura na ka bynta ban plie syndon ïa kane ka lympung ba heh tam ha ka Jylla.Shuh shuh u Myntri Rangbah u la ong ka jingpynlong ïa kum kane ka lympung ym dei ba la shu pynlong hynrei ka dei kaba ka sorkar ka bet ïa u symbai ha ki pateng ki ban wan da kaba plie lad ïa ki ba kin sei madan ïa ka sap kaba ki don ha ka liang jong ki sport.“Ha kine ki ar samoi ka jinglong Myntri Rangbah ngi la lah ban tei ïa kiba bun ki jaka ïalehkai bad ngi khmih lynti ha kine ki san snem ki ban wan ngin dangïai bteng ban pynurlong ïa ki jaka ïalehkai bapher bapher ha ka Jylla hi baroh kawei.”“Nga ai khublei ïa baroh ki dkhot jong ki komiti treikam  bapher bapher kiba la duh dem duh thiah tang namar ban trei shitom ban pynlong ïa kane ka lympung kaba jop.”Ha kawei pat ka liang u Myntri ka tnat Sports and Youth Affairs, U bah Shakliar Warjri u la ong, “Nga ïeng hangne hakhmat jong phi kum u Myntri jong ka tnat Sports, da ka mynsiem kaba rhem ban ïohi ïa ka jingsdang jong ka 5th Meghalaya Games, kaba ka jingpynkhreh ïa ka, ka la wan na ki jingïatrei lang jong baroh ki shnat treikam sorkar, ki volunteer bad ki khynnah ïalehkai kaba long kum ka dongmusa jong ka Olympics kaba tehsong ïa baroh ki kynhun jait bynriew na ka bynta ban tehsong ïa ka Jylla baroh kawei.”Ha kane ka jingïalang la ïoh ïa ka kynrtien pdiang burom na ka MP ka Tura Parliamentary Constituency ka Agatha K Sangma, ka jingkren na u Lat ka Jylla u Phagu Chauhan.Hadien kane ka la don ka jingïaid ban pynithuh ïa lade da ki samla kynthei bad shynrang na baroh ki District jong ka jylla ba la wan ban ïashim bynta ha kane ka lympung bad bynrap da ka jingshad tynrai jong ki paid Garo, Khasi bad Jaintia ne ka shad Wangala, shad Mastieh, shad pliang.","Hapdeng ka jingiphuh iphieng, plie ka President ka India ïa ka 5th Meghalaya Games 2024 ha Tura",https://kynjatshai.com/khubor-ialehkai/hapdeng-ka-jingiphuh-iphieng-plie-ka-president-ka-india-ia-ka-5th-meghalaya-games-2024-ha-tura/
":Ha ka jing rakhe ïa ka Republic Day, u District Magistrate jong ka West Jaintia Hills u la dep pynbna da ka Dry Day ha ka 26 tarik, Kyllalyngkot 2024, kaba kynthup ïa baroh ka jaka jong ka West Jaintia Hills District.Kumta, baroh ki lisen Indian Made Foreign Liquor (IMFL), kiba kynthup ïa ki dukan die lang bad ki jaka ïa dih ïa bam, canteen, kiba pynpoi ïa ki kyiad sha ïing briew bad ki Country Spirit Shops, kynthup ïa baroh ki dukan die kyiad, ki la shah hukum ban khang ha kane ka tarik ba la buh.","La pynbna Dry day ha WJH ha ka R-Day, yn khang ki dukan die kyiad",https://kynjatshai.com/khubor-kyllum/la-pynbna-dry-day-ha-wjh-ha-ka-r-day-yn-khang-ki-dukan-die-kyiad/
"Ka kynhun ki rang ïalehkai phutbol ka Ri-Bhoi bad ka West Garo Hills District ki la ïoh ban khur ïa la ki nam jop ki jong ki, ha ka phutbol ki shynrang ha ka lympung ïalehkai  jong ka 5th Meghalaya Games ba la long ha madan Chanmari, Tura.Haba phai sha ka jingïalehkai, ka kynhun ïalehkai ka Ri-Bhoi ki la lah ban pynliem noh ïa ka  East Jaintia Hills da 3-0.Ïa kine ki lai tylli ki kol ka Ri-Bhoi la ïoh ban thep ïa ki da u Riskhem  Syiem Jefree Kyrsain bad u N Syngkli.Haba phai pat sha kawei ka jingïalehkai, ka kynhun jong ka West Garo Hills ki la lah ha ka ban pynliem noh ïa South Garo Hills da 7-1.Na ka liang ka West Garo Hills, ki player ba la ïoh ban thep ïa kine ki kol ki long u Baltimas K Marak, Nangrim M Sangma, u Dimsrang Ch Sangma u R. D Sangma bad u  Kim Kim D Sangma kiba la ïoh ban thep mar ar kol.Da kane ka jingjop kine baroh ar kynhun ki la jam artad sha ka semifinal jong kane ka lympung, katba sa artylli pat ki kynhun kin dang ïaknieh lashai pat ka sngi.",Khur jingjop ki rang ka Ri Bhoi bad West Garo Hills ha ka phutbol ka Meghalaya Games,https://kynjatshai.com/khubor-ialehkai/khur-jingjop-ki-rang-ka-ri-bhoi-bad-west-garo-hills-ha-ka-phutbol-ka-meghalaya-games/
"Ka Hynniewtrep Achik National Movement (HANM) ka la pan jingmut na ka President jong ka India, ka Droupadi Murmu na ka bynta ka jingpyn treikam mar mar ïa ka inner line permit (ILP), ka jingpyn kynthup lang ïa ka ktien Khasi bad Garo ha ka Eighth Schedule jong ka Constitution bad ha ka ban ïakren ïasuk na ka bynta ka jingïa kajia ha u pud u sam hapdeng ka Meghalaya bad Assam.Ha ka dorkhas kaba la dep phah biang sha ka Murmu, ka HANM ka la ong kumne, “(Ngi) la dep phah biang ïa ka kajuh ka dorkhas kum ka jingpyn kynmaw bad kyrpad ïaphi ba phin shimkhia halor kane ka mat kaba long ba donkam na ka bynta ka jingïada ïa ka jaitbynriew riewlum jong ka imlang ka sahlang jong ka Meghalaya ban lait na ka jingshah ban beiñ ha kiwei pat ki jaitbynriew…”Ka HANM ka la ong ba ka sorkar jong ka India ka dei ban pyntreikam da ka Eastern Bengal Frontier Regulation Act, 1873 ha Meghalaya kumba la pyntreikam ha ki jylla kynthup ïa ka Arunachal Pradesh, Nagaland, Manipur bad Mizoram.Ka la ong ba ka sorkar India ka la jubab ïa ka jingdonkam ki paidbah jong kiwei pat ki jylla jong ka North East, ka dei ban pyntreikam ruh ïa katei ka Act hapoh ka jylla Meghalaya khnang ba ka jaitbynriew jong ka jylla Meghalaya kan ïoh jingïada.ka HANM ka la ong shuh shuh, “Ka imlang sahlang jong ka Khasi bad Garo ka long ka jaitbynriew bym da roi jong ka jylla North East, kaba don la ka jong ka kyntien kaba ki kren bad thoh bad tar ha ki jaka pule haduh ka kyrdan PhD ha ka central university level. Na ka bynta ban ai jingïada ïa kine ki ar tylli ki kyntien, katei ka kynhun ka la ai jingkyrshan ha ka ban phah ïa katei ka dorkhas da ka State Assembly bad ngi kyrpad ïa ka sorkar pdeng ba kan pyn kynthup noh ïa ka ktien Khasi bad Garo ha ka eighth schedule jong ka riti ka synshar jong ka India(Constitution of India).”Ha ka jingïaroh ïa ka jingtrei shitom jong ki Myntri rangbah jong ka jylla Assam bad Meghalaya ha ka ban ïakren ïasuk halor ka jingïa kajia halor u pud u sam, ha kaba katei ka kynhun ka la ong, “…ïa ka MoU, la dep soi ha ka 29 tarik, Lber 2022 (ha ka jingdon lang jong) u Myntri ka sorkar pdeng, u Amit Shah.”“…phi bna ba da ka jingsoi ïa ka MoU hapdeng ki ar ngut ki Myntri jong ki ar tylli ki jylla kan nym don jingktah tad haduh ba ka sorkar India kan shimkhia, ha ka ban peit ïa kano kano ka jingïa kajia halor u pud u sam jong kano kano ka jylla kaba long kaba donkam ïa ka sorkar pdeng,” bynrap ka HANM.",Phah dorkhas biang ka HANM sha ka President na ka bynta ka ILP bad jingpyn kynthup lang ïa ka ktien Khasi bad Garo,https://kynjatshai.com/khubor-kyllum/phah-dorkhas-biang-ka-hanm-sha-ka-president-na-ka-bynta-ka-ilp-bad-jingpyn-kynthup-lang-ia-ka-ktien-khasi-bad-garo/
"Ka jingïalehkai jong ka Badminton kaba dei na ka bynta ka lympung jong ka 5th Meghalaya Games la sdang ïa ka naduh ka lah sngi u Blei kaba la long ha Tura Indoor Hall, Hawakhana.Haba phai sha ki jingïakhun kaba para marwei jong ki shynrang, u Mewanlamkupar ka Eastern West Khasi Hills u la lah ban pynliem noh ïa u Hunbait S Manner ka West Jaintia 18-21, 21-11 bad 23-21. Ha kawei pat ka jingïakhun, u Stephan Marwein ka East Khasi Hills u la lah ban pynliem noh ïa u Biswajit Ghosh ka West Garo da 21-18, 20-22, 22-20. Katba u Civilo Ch Momin ka South West Garo Hills u la lah ban pynliem noh ïa u Nangkiewshaphrang ka Eastern West da 23-21, 21-19.U Gaurav Dutta  ka West Garo Hills u la lah ban jop da kaba suk ïa u Jefrryford Lyngdoh ka  West Khasi Hills District da 21-16, 21-11, Enrique Syiem ka Ri-Bhoi la pynliem noh ïa  Banshanlang Pariong West Khasi da 21-12, 21-10, Raynel Kharbuki East Khasi Hills u la lah ban pynliem noh ïa u Banshanbor Lamare West Jaintia Hills District 21-9, 21-14, katba ka Dabiangsakani West Jaintia Hills ka la lah ba kan pynliem noh ïa ka Baphishisha Marshillong  West Khasi Hills da 21-18, 21-12.",Sdang ka jingïalehkai Badminton ka 5th Meghalaya Games,https://kynjatshai.com/khubor-ialehkai/sdang-ka-jingialehkai-badminton-ka-5th-meghalaya-games/
"U Bah Debanskhem Lyngkhoi 36 snem ka rta u ba dei u  khun nyngkong  jong ka kong Panora Lyngkhoi uba shong basah ha shnong Mawkyrwat South West Khasi Hills District uba dei u Samla rangbah  uba don ïa ka  jingpang ring ha ka met jong u  hynrei watla hapeng ka jingpang  kam shem la lah ban khanglad ïa kaei ba ka sap ba u don ha kaba u la pyndonkam hok ïa kaei ba u Blei u la bynta ha ka jingim jong  u  ha kaba une u Samla rangbah u shong dukan Arts Decoration hajan U  Mawkyllud, Mawkyrwat  ban pynwan dur i tynnad ïa ki kali, ki ar shaka ne ki bike ym tang katta u don ruh ka sap ban rwai bad ruh ban pynitynnad ha ki jaka ïathoh, ki Khrismas Decoration bad kiwei kiwei de.Haba ïakren bad une u samla uba dei la ïathuh ba kane ka jingpang ring ka la ban ïa u naduh ba u dang rit ka rta watla kiba ha ïing ki la pyrshang ban wad ki lad ki lynti ban leit phah sumar hynrei haduh kine ki sngi kam shem don ka jingïarap ban pynkhiah ïa kane la jingpang, namar kata u la ong ba nga hun ka mynsiem ba u Blei u la bynta ha u bad ngeit skhem ha kawei ka sngi ngan sa ïoh ka jingkoit lada u Blei u i mon bad ibit ïa u ban long kum kiwei ki para briew ong u Bah Debanskhem Lyngkhoi.Ha kaba ïadei bad kane ka jingpang ba u don ka long kaei kaei kaba pynthud haba u trei ïa kino kino ki kam hynrei watla kata um shem la ailad u la  ïaleh shitom ban pynbiang ïa ki jingdonkam ba  ki briew ki phah ban trei ha ryngkat da ka jingïarap jong u wei u paralok uba ïajan tam bad u.Shuh shuh u la ong ba watla nga don ka sap ban rwai hynrei baroh ka shu kut noh tang ha lade hi na ka daw ba ngam don ka lad ka lynti kumba kiwei ki lah, watla lada nga thrang ha ka jingim jong nga.U la ong ruh ba nga kwah ruh ba kane ka kam ba nga trei mynta kan long kum kawei ka lad ban ai kam ai jam ïa kiwei de ki para samla khamtam ha kum kine ki juk hiran kam bun ki samla kiba la pass ïa ki kyrdan bapher bapher hynrei bun kim ïoh kam ïoh jam watla la ki la pyndep ïa ki jingpule ki hap ban shong ïing, namar kata lada ka Sorkar ka don kano kano ka lad ka lynti nga da thrang ban kane ka kam jong nga kan kiew shaphrang bad kyrmen ruh ba ngan lah ban ai kam ai jam ïa ki kiwei ki para samla hapoh shnong hapoh thaw.",Wat hapdeng ka jingpang ym ai lad u samla Debanskhem Lyngkhoi ban trei hok ïa ka sap ba u don,https://kynjatshai.com/khubor-kyllum/wat-hapdeng-ka-jingpang-ym-ai-lad-u-samla-debanskhem-lyngkhoi-ban-trei-hok-ia-ka-sap-ba-u-don/
"U Deputy Commissioner bad Chairman jong ka District Level Committee halor ka Ground Water Resources ha West Jaintia Hills District, Jowai, myn ha ka 16 tarik, Kyllalyngkot u la pynmih da ka jinghukum ba donkam ban register ïa baroh ki pung shimet bad ki pung ba pynmih um lyngba u pipe.Katkum katei ka jinghukum, ki trai jong kine ki pung kiba hap hapoh kane ka district, kynthup ïa ki riew shimet bad kiwei kiwei, ki donkam ban register ha ka Office jong u Executive Engineer (WR), West Jaintia Hills District, Jowai. Ha ka jingpulom ban leh ïa katei kaba hap hapoh ka jinghukum, yn sa pynshitom katkum ka kyndon.Katei ka jingthmu ka long na ka bynta ban pynbiang ïa ki pung ha ka ban pynmih ïa ka um bad ha ka ban ïoh pyndonkam ïa kine ki pung. Katba ki form ban aplai, lah ban ïoh na ka ophis jong u Executive Engineer, ha kaba dei ban phah lyngba ka form ba la buh. Kane ka long ka lynti ba kongsan na ka bynta ban pynthikna halor ka jingshimkhia jong ki trai bad ka jinglah ban pynbiang ïa ka jingpynïoh um hapoh kane ka jaka.",Phah ka WJH ban register ïa ki pung shimet,https://kynjatshai.com/khubor-kyllum/phah-ka-wjh-ban-register-ia-ki-pung-shimet/
"U MLA barim ka Mawlai Constituency u Bah Process T Sawkmie, myn ha ka 12 tarik Kyllalyngkot 2024,  u la pynpaw ïa ka jingsngewkhia halor ka jingtrei kam ka  District Council mynta, namar ha ka jaka ban ïakren ïa ki mat  ban ïada ïa ka ri bad ka jaitbynriew, ban pynkhlaiñ ïa ki kolshor, ki it ki hima, hynrei ki la shu ïa kren pynban tang halor ki skhim.Na ka liang u Bah Process u la  pynpaw ba ka bynta jong ka District Council ka long na ka bynta ka ri bad ka jaitbynriew, ban ïada ïa ka kolshor, ïa ki jingithuh tynrai u Khasi, ban pynkhlaiñ ïa ki it ki hima, ki khaïi pateng, ki riti synshar ha ki hima, ha ki dorbar shnong, ha ki syiem bad ban pynthikna ba ka mynsiem ieit jaitbynriew ka dei ban rung ha ki khun Khasi Khara,  ym ban kren ne ban sam skhim.U la ong, “ha kaba ïadei bad ka jingtrei kam ka District Council mynta, ngi ïohi ïa ka jingsynjor jong ka kolshor jong ngi, kumta ngi donkam ban ïada bad ban pynskhem. Ka  bynta  jong  ka District Council ka dei ban pynkhlaiñ ïa ka khyrit ba hynriew ka riti shynshar namar ha kine ki sngi ki don kiba kwah ban  pynkylla noh ïa ka bynta jong ka District Council”.“Hooid ngi donkam ïa ki skhim bad ki kam pynroi, ka sorkar jylla ka don ban peit ïa kata, bad  ka District Council kumba ka long mynta ka ïatrei ryngkat bad ka sorkar jylla,” la bynrap u Bah Sawkmie.","Ka District Council kam dei na ka bynta ka skhim, hynrei na ka bynta ka jaitbynriew: P T Sawkmie",https://kynjatshai.com/sain-pyrthei/ka-district-council-kam-dei-na-ka-bynta-ka-skhim-hynrei-na-ka-bynta-ka-jaitbynriew-p-t-sawkmie/
":Ki nongïalam jong ka Federation of Khasi Jaintia & Garo People (FKJGP) na Ri Bhoi ki la leit jngoh ïa kawei ka jaka ba kam trai da ka Meghalaya Mineral Development Corporation Limited (MMDCL) ha ka shnong Mawsmai. Ki la lap ba ïa katei ka jaka ba dei jong ka sorkar, la tih ha ka jingdon jingthmu ban pyndap ïa katei ka jaka bad ban tei ïa kiwei ki jingtei da ka kynhun shimet.Haba kren bad ki nongïalam jong ka FKJGP, kynthup ïa u Bah Luistar Lyngdoh, President bad u Bah Lumlang Mawnai, Senior Vice President, ki la ong ba kim bna eiei shaphang katei ka jingthmu jong ka sorkar halor ka jingtei ïa katei ka jaka. Na ka bynta katei, ki la ïoh ïakren bad u rangbah shbnong jong ka Mawsmai na ka bynta ka jingpynshai.Halor ka jingïoh ïakren bad utei u rangbah shnong, ka FKJGP ka la shem ba ka shnong ka la ïoh da ka No Objection Certificate (NOC) na ka bynta ban tei ïa ka Petrol Pump bad Resort hapoh katei ka jaka jong ka MMDCL. U Bah Luistar Lyngdoh, ha ka jingïoh ïakren bad ki lad pathai khubor, u la pynpaw ka jingdiaw halor ka jinglap jong u ba u briew uba ïoh jingbit ban pyndonkam ïa katei ka jaka u dei na ka jylla Assam. Ka FKJGP ka la pyrshah ïa kane, da kaba ban jur ba ïa katei ka jaka, yn pyndonkam da ki paidbah jong ka jylla Meghalaya.Ha ka jingpynpaw jong ki, u Bah Luistar Lyngdoh u la ong ba ka sorkar ka dei ban ai jingbit ïa uno uno u briew uba dei na kawei pat ka jylla ban pyndonkam ïa katei ka jaka. Ka FKJGP ka la ai jingmut ba lada ka sorkar ka thmu ban pyndonkam ïa katei ka jaka, ki dei ban tei da ki jaka pule ne hotel, khamtam naduh ba la tyrwa ban tei da ka Petrol Pump bad Resort kiba don hajan ka hospital.Ka FKJGP ka la ong ba kin nym shongthait halor kane ka mat bad lada don ka kam ba leh buhrieh ne bakla, kin nym ran dien ha ka ban shimkhia ban pynshitom katkum ki kyndon.",Leit jngoh ka FKJGP jong ka Ri Bhoi ïa ka jaka ba kam trai da ka MMDCL ha Mawsmai,https://kynjatshai.com/khubor-kyllum/leit-jngoh-ka-fkjgp-jong-ka-ri-bhoi-ia-ka-jaka-ba-kam-trai-da-ka-mmdcl-ha-mawsmai/
"U President jong ka seng United Democratic Party (UDP), u Metbah Lyngdoh u la pynpaw ka jingsngew shaniah jong u ha ki Regional Parties kiba la trei shitom ban jop ha ka ilekshon ban wan jong ka Lok Sabha (LS).“Te, ngi don ïa ka Democratic Alliance (RDA) bad ngi hap ban pynthikna ba ngin don ki kyrtong ban ïakhun ba biang bad ngi lah ban ïoh ïa ka lad ruh ba biang,” ong u Lyngdoh ha ki lad pathai khubor ha ka 6 tarik, Nohprah.Haba la kylli halor ba balei ba ki paidbah ki vote ïa ki Regional Parties, ha kaba u Lyngdoh u la ai nuksa halor ka ilekshon ba shit rhem jong ka Shillong Parliamentary seat kaba la jop da ka regional party.“Ngi ïohi ba bun ki regional party ba la kynthup lut, kin sa jop mynta ka kynti,” ong u Lyngdoh.",Sngew shaniah u Metbah ban jop ha ka ilekshon jong ka RDA Shillong LS,https://kynjatshai.com/sain-pyrthei/sngew-shaniah-u-metbah-ban-jop-ha-ka-ilekshon-jong-ka-rda-shillong-ls/
":Ka tnad Home Guard and Civil Defence ha ka jylla Meghalaya ha ka 6 tarik Nohprah 2023, ka ïoh ban rakhe ïa ka “All India Home Guard and Civil Defence Raising Day 2023” ha headquater parade ground ha Mawdiangdiang, Shillong ha ka jingdon ryngkat u Myntri ka tnad Civil Defence and Home Guards u Bah Comingone Ymbon kum u kongsan.Haba kren ha kane ka sngi, u Myntri ka tnad Civil Defence and Home Gaurds, u Bah Comingone Ymbon u la ong ba kine ki ar tylli ki organisation ki dei ki ba la ai ka jingshakri ka ba pura tam sha ka imlang sah lang khamtam ha ka por ba ka jylla ka mad ïa ki jingeh la ka dei na ka jingwan lyngshop ka bor mariang lane kano kano ka jingjia ka ba la mih na ka jingbakla ki briew.U Bah Ymbon u la ong ba kine ki shnat trei kam ka sorkar jylla ki dei ruh ki ba la ai ka jingïarap sha ka civil administration bad sha ki tnad pulit la ka dei ban tehlakam ia ka suk ka saiñ ha ka jylla, ban pahara ïa ki jingïalang ba la pynlong da ki tnad ka sorkar pdeng bad ka sorkar jylla bad kiwei kiwei.U Myntri ka Civil Defence and Home Guards u la ong ruh ba kane ka shnat trei kam ka la ïoh ruh ka jingshakri sha ka imlang sahlang da ka ai jinghikai ïa ki Home Guard volunteer bad pynlong ruh ïa ka jingai jinghikai halor ka Civil Defence subject ka ba kynthup ban ai jingïada ha ka por ba jia kano kano ka jingjia ba sngewsih.“Nga kwah ban ai ka jingaijingmut sha ka tnad ba kan shim ïa ki sien jam ban ïatrei lang ryngkat bad ki nongïalam shnong kum ki Dorbar, ki Nokmas bad kiwei kiwei khnang ban lah ban tur ïa kano kano ka jingeh ka ban wan,” la ong u Bah Ymbon.Haba kdew ïa ka kamram jong ka State Disaster Response Force, u la ong ba ka SDRF ka dei ka shnat trei kam ka ba la tbit tam ban pynlong ïa ki operation, kum ban wad bad ban pynlait ïa ka jingim ki briew haba wan kano kano ka jingjia ba sngew sih na ka jingwan lyngshop ka bor mariang ha ka jylla.Ka Director General of Civil Defence and Home Guards (DGCD&HG), ka Kong I. Nongrang ka la ong ba wat la ka don ka jingduna ha ki briew hynrei kum ka organization ki la ju ïatrei lang hajan bad ki bor ka district bad ki bor ka jylla ban pynthikna ban pynpoi ïa ka jingïarap sha ki paidbah ha ka por ba biang.Ha kane ka sngi ha ryngkat ka Parade ka ba la shim bynta da ki pulit ka SDRF, ka Border Wing Home Guards Battalion, ka Combined District Contingent bad ka Home Guard Volunteers Contingent, ïa kane ka jingrakhe ka Raising Day, la pyni paidbah ruh ïa ka rukom ai jinghikai da ki SDRF rescue operation lada wan ka jingjia kum ka jingkhie jumai.Ha kane ka sngi la ïoh ruh ban ai khusnam sha ki 22 ngut ki ophiser bad ki pulit Home Guard, kum shibynta ban ai ka jingithuh ïa ka jingshakri jong ki da ki khusnama kum ka President Home Guard & Civil Defence Medal, ka Director General of Civil Defence, MHA, Dis & Commendation Gertificate bad ka Director General, Civil Defence & home Guards Meghalaya Commendation Certificate.",Rakhe ka Home guards and Civil Defence ïa ka Raising Day 2023 ha Mawdiangdiang,https://kynjatshai.com/khubor-kyllum/rakhe-ka-home-guards-and-civil-defence-ia-ka-raising-day-2023-ha-mawdiangdiang/
":Ka myntri jong ka koit ka khiah jong ka sorkar Meghalaya ka Dr. Ampareen Lyngdoh mynta ka sngi ka la wan ban jurip ïa ka Civil Hospital Mawkyrwat bad don ka review meeting bad ki staff, doctor jong kane ka hospital ha ka jingïadonlang i Kong YR Mawlong, Additional Deputy Commissioner ka South West Khasi Hills District, i Dr. H.C Lyndem, Director, D.H .S (MI), Dr. Wanbudmi Sutnga, Medical Superintendent ka Civil Hospital Mawkyrwat, i Dr. FR Lartang, District Medical & Health Officer bad kiwei kiwei.Haba kren sha ki nongthoh khubor ka Dr. Ampareen Lyngdoh ka la pynpaw ïa ka jingkmen ban ïohi ba wat ha i por iba lyngkot kane ka hospital ka la lah ban ai ka jingshakri kaba biang bad pura sha u paid nongshongshnong jong kane ka dong ka thaiñ. Ha kajuh ka por ka la ïaroh ba hapoh ka jingïalam jingtrei jong u Dr. W Sutnga, Medical Superintendent la lah shisha ban ïohi ïa ka jingkylla sted hapoh kane ka hospital da kaba niew ba kane ka la dei ka Model hospital. Shuh shuh, ka la pyntip ba ki don haduh kumba 79 tylli ki shnong ki bym lait kali ha kane ka dong ka thaiñ bad namarkata ka sorkar ka la sngewdei ban rah ïa ki Sub Centres lane ki Health & Wellness Centres sha kiba kum kita ki jaka na ka bynta ban ai jingshakri ïa u paidbah. Ka la ïathuh ruh ba ka sorkar ka la don jingthmu ban pyntreikam ïa ka Drone Technology na ka bynta ban rah ïa ki dawai sha ki jaka kiba shitom ban poi kali, nangta ka la ïohi ïa ka jingdonkam ban ai training ïa ki nongpynkha khun (DAIs) bad ban siew dor ïa ki.Haba pynpaw ïa ka jingbynniaw ïa ka jingshem jingeh halor ka jingduna ka jingshim tika jong ki khyllung hapoh ka 1000 sngi jong ka jingim ka jongki ka sngew ïa ka jingdonkam ïa ka jingïatreilang jong ki kmie ki kpa jingïatreilang ryngkat ki Ashas. Namar kata ka la khot ïa ki Sengbhalang bad Seng Trei Mon Sngewbha ban ym peit tang ïa ki jingduna hynrei ban wan shakhmat ban ai ka kti kamon ka kti ka diang ban ïatreilang bad ka sorkar na ka bynta ban wanrah ïa ka koit ka khiah ha kane ka thaiñ bad ban ïakren halor ki High Risk Pregnancies, ka la pynpaw ïa ka jingdonkam ban ai pisa bad pynsted wut wut ïa ka jingpyntreikam ïa ka Blood Bank unit jong kane ka hospital. Ha kajuh ka por ka la pynpaw ïa ka jingdonkam ban donkam ban phai khmat sha ki Non Communicable Disease kiba long ki dawbah jong ka jingduh noh jong ki mynsiem kum ka High Blood Pressure, Diabetes, Cancer, Tuberculosis da kaba kyntu ïa baroh ki nongtrei ban trei shitom bad ban ai ka jingshakri kaba bha na ka bynta ban kyntiew ïa ka koit ka khiah bad ban wanrah ïa ka roi ka par ha kane ka dong ka thaiñ.",Ai jing ïaroh ka Dr. Ampareen ïa Ka Hospital 100 jingthiah Mawkyrwat la kum ka Model Hospital,https://kynjatshai.com/khubor-kyllum/ai-jing-iaroh-ka-dr-ampareen-ia-ka-hospital-100-jingthiah-mawkyrwat-la-kum-ka-model-hospital/
":Ki dkhot ka Khasi Student Union (KSU) ha ka 7 tarik Nohprah 2023 ki la pynlong ïa ka jingïalang ban kynmaw burom ïa ka lyngkhuh sngi ïap ba 29 jong u President barim ka Seng u Bah Bull N Lyngdoh.Mynta ka sngi ka seng ka la pynlong da ka program bad buh syntiew ïa u mot sah nam jong u bah Bull N Lyngdoh ha Malki, Shillong, ha ka jingïadon lang ki bahaïing u bah Bull Lyngdoh bad ki dkhot ka KSU.Haba kren ha kane ka sngi na ka liang u General Secretary ka KSU u Bah Donal V Thabah, haba kynmaw burom ïa u bah Bull N Lyngdoh u la ong ba kum u nongïalam u Bah Bull u la shim shi bun ki sienjam ban pynthikna ïa ka jingshngaiñ jong ka Ri bad ka jaitbynriew.“Ha u snem 1987 ha ka jingïakhih pyrshah ki Nepali bad ha u snem 1989 ka jingïakhih ban pyrshah ka jingthmu ban wanrah ia ka lynti rel hapoh Khasi Jaintia, u Bah Bull u la mad shi bun ki jingshah pynshitom naka bor ka aiñ haduh ba ka met jong u ka la khrew lut” u la ong.“Hynrei u la shah shitom namar u tip ba kaei ka ba u leh ka long wanrah ka jingshngaiñ na ka bynta ka lawei ban wan, lada u Bah Bull ym ïakhun ha kato ka por bun na ki shnong khasi kum ka Mawlai, Mawprem bad Nongmynsong ka la kylla sha ki shnong Nepali” u la bynrap.U Bah Bull u la shim ïa ka sien jam ban ïakhih da ka jingïakhih ka ba neh da ki snem haduh ba ki Nepali ki hap ban phet na ki shnong Khasi”.Na ka liang u Bah Donal V Thabah, u la kyntu ïa ki para dkhot ba kin pyrto ïa ki kam ki ba kum ki nongïalam ba rim ki la prat lynti na ka bynta ka bha ka miat jong ka Ri bad ka Jaitbynriew.",Kynmaw burom ka KSU ïa ka lyngkhuh sngi ïap u President barim ka seng,https://kynjatshai.com/khubor-kyllum/kynmaw-burom-ka-ksu-ia-ka-lyngkhuh-sngi-iap-u-president-barim-ka-seng/
"Kumba hynriew tylli ki dukan ki la shah khang tala noh da ka enforcement wing jong ka Khasi Hills Autonomous District Council (KHADC) hadien ba la lap ba ki trai jong ki dukan ki la pynïaid ïa ki dukan jong ki, khlem ka trade license ha ka por ba don ka jingkhynra ba kyndit kyndit ba la pynlong ha Ïewduh ha ka step jong ka sngi balang.Ïa katei ka jingleit khynra ba kyndit kyndit, la lam da u executive member in-charge Trade, u Bah Gigur Myrthong, uba la synran lang ïa u da ki MDC, kynthup ïa u Gabriel Wahlang bad u Fantin Lakadong, u Syiem jong ka Hima Mylliem, u Ainam Manik Syiem bad ki and district magistrate.U Myrthong u la ong ba kumba hynriew tylli ki dukan ki la shah khang tala noh da ka enforcement wing hadien ba la lap ba ki la pynïaid ïa ki dukan jong ki khlem ka trading bad ka labour license, da kaba bynrap ba don na ki kim shym la pynthymmai biang ïa ki kot ki sla jong ki.U EM ruh kumjuh u la pynpaw ka jingsngew diaw jong ha ka Khun Kynthei U Hynniewtrep Association na ka bynta ka jingbym lah ban don lang ha ka por ba don ka jingkhynra ba kyndit kyndit halor ka trading bad labour license, kaba dei ka jingkhynra ba ïadei bad ka jingujor sha ka district council.U la byrngem ruh ba ka council kan nym shimkhia pyrshah ïa kitei ki jingujor ba la ujor da katei ka association namar ba ki la kyntait ban don bynta lang ha katei ka jingkhynra watla dep pyntip ïa ki ruh.",Khang tala ka KHADC haduh hynriew tylli ki dukan ha Ïewduh,https://kynjatshai.com/khubor-kyllum/khang-tala-ka-khadc-haduh-hynriew-tylli-ki-dukan-ha-iewduh/
"Ka nongbah Shillong, kaba don ha Meghalaya, ka la don ka jingpynkut noh ïa ka tamasa Hills Festival – Spirit of Meghalaya, ha ka sien ba saw ha ka 1 bad 2 tarik, Nohprah kaba la pynlong ha wah Umiam jong ka shnong Umbir. Ïa katei ka tamasa kaba la pynïaid da ka HYPE – Helping Young People Entertainment, ha ka jingïatreilang bad ka Meghalaya Tourism, ka la don ka jingkhmih lynti, ka pyni ruh ïa ka kolshor jong ka Meghalaya, jingput jingtem bad ki jingshet ki tiew.Katei ka tamasa kaba la pynlong ha Meghalaya, ka Hills Festival, ka la dep long teng ha u snem 2018. Katei ka tamasa ka la pynkhih jingmut na ka daw jong ka jingïashim bynta shit rhem jong ki paidbah, ka jingpyni ïa ka lariti bad ka jingplie lad plie lynti ïoh kam ïa ki samla, ha kaba ka la pynkhring ïa ki nongwan jngoh kai ïa katei ka tamasa ha Meghalaya.Ïa kane ka tamasa, la pynshongshit da ki nongtem nongput bad nongrwai, kynthup ïa u Nikhil D’Souza, Anoushka Maskey bad u nongjop jong ka MTV EMA, u Tsumyoki. U nongrwai Rap na Canada ba dei u nong Tamil, u SVDP, katba sa kiwei pat ki nongrwai ba don sap ki kynthup ïa u Reble, Dappest xadL, McLivin, bad ki nongrwai ba don sap, u Adiel Massar bad u Dappest kiba na Shillong.Ha ka sngi ba ar jong ka tamasa, la pynshongshit da ka Anoushka Maskey, Rudy bad ka Kool Kats, B4shan, Dappest & aDL, Tsumyoki, bad kiwei kiwei kum u Electric Stage da u Emes, Nishant B2b Demiurgic,Arpan, Varun, Nida, bad u Blot!Kane ka tamasa ka la pynhun jrut da ki jingbam bapher bapher na kylleng ka jylla kum na Ri Lum Jaintia, kynthup ïa ki jingbam doh thad, jadoh bad kiwei kiwei.Ha kane ka tamasa, la don ruh ka jingïakop bam doh sniang ne ka Pig Out Affair, ki jingïalehkai na ka bynta ki khynnah bad kiwei kiwei.","Kut ka Hills Festival 2023 ha Meghalaya – ki jingrwai jingtem, kolshor bad ka shet ka tiew",https://kynjatshai.com/ki-sap-ki-phong/kut-ka-hills-festival-2023-ha-meghalaya-ki-jingrwai-jingtem-kolshor-bad-ka-shet-ka-tiew/
"Ka Khasi Students’ Union (KSU) ka la ong ba kan ym shah ia ka jingwan jong ka rel sha Meghalaya, katba ka Sorkar India kam pat pyntrei kami a ka Inn Line Permit ha Meghalaya. U General Secretary jong ka KSU, u Bah  Donald V Thabah u la ong ba ka KSU kam pyrshah tylli tyllan ia ka jingwan jong ka rel sha Meghalaya, hynrei dei pat ban don shuwa ki ain ki khlain ki ban iada ia ka jait bynriew na ka jingshah tyllep jong kiwei pat ki jaitbynriew. ‘Ka Sorkar ka dei ka jingthmu ban wanrah ia ka jingiaid jong ka rel kit mar sha Khasi bad Jaintia Hills”, la ong u Bah Thabah ba ka seng ka la ioh sngew na kawei ka por sha kawei pat ki myntri ki ong ba ka rel kit mar kan long ka jingmyntoi ia ka jylla.Hynrei, kane ka dei tang ka buit ban pyniaid ia ka rel sha Khasi bad Jaintia Hill bad suki suki ka Sorkar kan sa pyniaid ia ka rel ba shong ki nongleit nongwan. “Ka jingpyntrei kam ia ka ILP ka dei kaba biang duh ban teh lakam ia ka jingwanruh ki bar jylla sha Meghalaya.Une u nongialam jong ka KSU, u Bah Thabah u la ong ba ka long kaei kaei kaba sngewlyngngoh ba ka Sorkar India ka sngap jar jar ia ka jingpyntrei kam ia ka Inner Line Permit ha Meghalaya.",Sngap jar jar ka Sorkar Kmie ïa ka jingpyntrei ïa ka ILP ha Meghalaya:KSU,https://kynjatshai.com/khubor-kyllum/sngap-jar-jar-ka-sorkar-kmie-ia-ka-jingpyntrei-ia-ka-ilp-ha-meghalayaksu/
"Ka tnad Sorkar Kmie, Ministry of Home Affairs ka la iathuh ba ka jingthmu jong ka Sorkar Meghalaya ban buh ia ki khyrdop rung bad khyrdop mih jong ki kali, kat kum ka Meghalaya Residents Safety and Security Amendment Bill (), 2020, kan pynthud ia ka iaid ka ieng bad ka leit kawan jong ki nongleit nongwan.Ka Sorkar Kmie ka la pynbha noh ia ka MRSSAB, 2020 sha ka Sorkar jylla dang shen. U Symbud Myntri Rangbah, u Bah Prestone Tynsong u la ba ka Sorkar Pdeng ka la pyni ba ki ain jong ka MRSSAB ki iatyngkhuh bad ki ain ba la ithuh da ka Iing Dorbar Parliament.Ha kaba ia dei bad kane, ka Sorkar Kmie ka la ong ba kine ki ain jong ka Meghalaya ki ktah ia ka leit ka wan bad ia ka iaid ka ieng jong ki paidbah namarba ka Meghalaya ka dei ka jylla ba ki kali ka Dong Shatei Lam Mihngi ki iaid lyngba.U Bah Tynsong u la iathuh ba ka MRSSAB ka iapher na ka Inner Line Permit. U la ong ba ka ILP ka dei ka ain bathaw da ka Sorkar Kmie. U Bah Tynsong u la ithuh ba ka Sorkar jylla ka dang iai buddien bad ka Sorkar Kmie ha kaba ia dei bad ka jingpyntrei kam ia ka ILP ha Meghalaya.",Ka jingbuh ïa ki khyrdop rung kyrdop mih kali kan pynthud ïa ka leit ka wan ka Dong Mihngi,https://kynjatshai.com/khubor-kyllum/ka-jingbuh-ia-ki-khyrdop-rung-kyrdop-mih-kali-kan-pynthud-ia-ka-leit-ka-wan-ka-dong-mihngi/
"Uwei u longkpa uba ym kwah ban pynpaw kyrteng u la iathuh ba ula ia kynduh jingeh bad kawei ka skul private ha Tura. U la iathuh ia ki nongpyniaid jong katei ka skul prive ba u kwah ban pynkynriah noh ia uwei na ki khun jong u sha kawei pat ka skul private.Haba u la leit kyrpad kumta, ki nongpyniaid skul ki la ong ia uta u kpa uba dang kham khynnah ba namarba u kwah ban weng ia uwei na ki khun jong u na katei ka skul, u dei ruh ban weng lut ia ki khun jong u.Une u long kpa u la iathuh ba kane ka jingle jong katei ka skul, ka dei ka jingpyni bor bad kane ka bun jingeh shibun ia ban wan skul na ka bynta jong kiwei pat ki khun jong u. Une u longkpa u la ithuh ba ki jingjia kiba kum kine ki bun bha ha ki skul Private ha Tura.U la iathuh shuh shuh ba la don kawei ka skul private ha Garobadha, ha kaba ki nongpyniaid jong katei ka skul ki la pynmih ia kawei ka jingpynbna, “Lada phi weng skul ia uwei u khun, phin hap ban weng skul ia baroh ki khun jong phi”. Ha kaba ia dei bad kane, uwei u Headmaster jong kawei ka skul ha Tura, u Tyrone D’Brass u la ong ba ki rai kiba kum kine ki long pyrshah ia ka thoh ka pule.U la ong ha ka jaka ban ai ia ka jingpule kiba bha, kine ki jaka jinghikai ki pynibor pynban. U Tyrone D’Brass u la ong ba ka Sorkar ka dei ban pynbeit ia kane ka jingleh jong kine ki skul private. La iathuh ruh ba kawei pat ka jingeh kaba ki kmie ki kpa jong ki khynnah skul ka long, ka jingbym shah ban thoh ia ki eksamin bad ban ioh result lada ki lah ban siew ia ki bai skul bad ia ki bai thoh eksamin.Hynrei, la ong ba ka jingshisha ka dei ban long ba ki nongpyniaid ki dei ban sha ia ki khynnah skul ban thoh ia ki eksamin wat lada ki kmie ki kpa kim pat lah ban siew ia ki bai skul. Ha kawei ka skul private, ki khynnah skul kim lah ban ioh ia ki Admit Card namarba ki kmie ki kpa kim pat lah ban siew ia ki bai skul.Uwei u nongthoh u Dilip Mukerjee jong ka Buzan Centre, kaba shaphang ka jingnang jingstad, ula iathuh ba bun ki khynnah skul ki shah beh na skul bad ym shah ruh ia ki ban thoh ia ki eksamin tang na ka daw ba kim long ban siew ia ki bai skul.",Duh thoh eksamin ki khynnah skul private bym lah siew baiskul,https://kynjatshai.com/khubor-kyllum/duh-thoh-eksamin-ki-khynnah-skul-private-bym-lah-siew-baiskul/
":Ki nongtrei jong ka Jaintia Hills Autonomous Destrict Council (JHADC) kiba khlem ïoh tulop la slem bha, shen, kin sa ïoh jingïarap na ka sorkar jylla halor ka jingrai ban pyllait noh ïa ka pisa ba dei ka tulop jong ki ba la sah teng haduh phra bnai bad kaba kot sha ka T. 50 klur.“Ngi la peit thuh bha ha ka ban lah ban ïarap ïa ki nongtrei jong ka JHADC na ki jingeh baroh, kaba lam shaduh ka T. 50 klur ba dei ka pisa ba sah teng, ba dei jong ki nongtrei jong ka council,” ong u Symbud Myntri ba dei peit ïa ka District Council Affairs (DCA), u Bah Prestone Tynsong.“Hynrei haba nga la ong ba ngan ïarap ïa ki ka mut ba ngin lah ban pynbiang ïa ka pisa jong ki lai tylli ki kynhun jong ka ADC, kynthup ïa ka KHADC, JHADC bad GHADC,” ong u Tynsong katba dang bynrap “Mynta, ka tnad ka ïoh ka kot ka dang trei shitom na ka bynta ban ai jingïarap ïa ki (JHADC).”Haba kylli jingkylli, u Tynsong u la ong, “Ym tang ka tnad ka ïoh ka kot, hynrei sa kiwei pat ki tnad kum ka mining bad geology, forest bad kumjuh ruh ka transport kaba la peit bniah ïa kiba dei ban peit ha kaba ïadei bad ka hok jong ka JHADC, KHADC bad GHADC kaba ka dei ban ïoh. Mar syn dep kane, ngin sa pyllait lut ki fund sha ki ADC.”Dang shen, u khlieh jong ka JHADC, u Bah Thombor Shiwat u la ong ba ka executive committee jong u ka pyrshang katba lah ban wad lad wad lynti bad ban pyllait noh ïa ka pisa ba sah teng. Katkum ka jingkren jong u, ïa ka tulop ba man la u bnai bad ka pension bill, ka la kot haduh T. 6 klur.“Lada ka sorkar ka ai ïangi haduh T. 50 klur, ngi lah ban pyllait noh ïa ka tulop ba sah jong ki nongtrei,” la ong u Shiwat.Utei u khlieh jong ka JHADC u la pyntip ruh ba ka Council shen, kan sa ïohpdiang ïa ka pisa ba la lum na kaba dei na ka bynta une u snem jong ka financial year.“Ngi la ïoh jingtip ba ka sorkar ka don jingthmu ban pyllait ruh ïa ka pisa ba sah (sha ka JHADC) kaba kot haduh T. 36 klur,” ong u Shiwat.",Yn ïarap ka JHADC ban siew lut ka tulop ba sah teng,https://kynjatshai.com/khubor-kyllum/yn-iarap-ka-jhadc-ban-siew-lut-ka-tulop-ba-sah-teng/
"Ka Dr. Ampareen Lyngdoh Myntri ka koit ka khiah jong ka sorkar jylla Meghalaya hynnin ka sngi ka 7 tarik u Nohprah 2023 ha  ryngkat da ka jingïadonlang u Bah Renikton L. Tongkhar uba dei u MLA ka Mawkyrwat Constituency, u bah I. Lawryniang BDO ka C&RD Block Mawkyrwat, u Dr. F.R. Lartang DHMO, u bah Kitborlang Nongrem u State President NPYF bad kiwei de ki ophisar sorkar ki la hiar sha ka shnong Mawkhyrwang South West Khasi Hills District ka shnong ka bym shem la don ïa ka surok kali da kaba ki hap ban kiew ban hiar ïa ka lynti ïaid kjat kaba khohruh khohram hapdeng u slap ha kaba ka la shim por ha duh 3 kynta eiei haduh ban da poi ban ïoh ban plie ïa ka Mawkhyrwang Health Sub-Centre.Ka Dr. Ampareen haba kren ha kane ka sngi kala ong ba ka sorkar MDA II ka la pyrshang ban wanrah shibun ki kam pynroi hapoh ka jylla ban pynsuk ïa ki paidbah khamtam ban pynbun ïa ki jaka sumar ban plie ïa ki Health Sub-Centre ha ki kyndong kynshrot khnang ba ki paidbah kin dup suk ban ïoh ka ka jingsumar kaba bha tam ha ka koit ka khiah, la bynrap ruh da kaba ong ka jingleh khuid ka long kaba donkam tam hynrei ka jingjaboh bad ka jing bym lehkhuid ka dei ka wei ka pop.Ha kaba ïa dei bad ki dawai da shin yn sa pyndonkam da ki drone ban pynpoi ïa ki dawai sha kane ka Mawkhyrwang Sub-Centre kaba don kumba 6 tylli ki shnong. Shuh shuh kala ong ba hapoh shi bnai nga kwah ban ïoh i ba kane ka Sub-Centre kan ïoh ban pynkha khyllung bad la bthah ïa ki Nurse ban phah ïa ka dur jong i khyllung ba pynkha nyngkong ha kane ka Sub-Centre.",Hapdeng u slap bad ka lynti khohruh khohram 3 kynta ïaid kjat ka Dr. Ampareen ban leit plie ïa ka Mawkhyrwang Sub-Centre SWKHD,https://kynjatshai.com/khubor-kyllum/hapdeng-u-slap-bad-ka-lynti-khohruh-khohram-3-kynta-iaid-kjat-ka-dr-ampareen-ban-leit-plie-ia-ka-mawkhyrwang-sub-centre-swkhd/
"Ka Kynhun jong ka ANTF myn ha ka miet jong ka 7 tarik Nohprah, 2023 ka la pynlong ïa ka jingkhynra. Ha kane ka jingkhynra kane ka kynhun ka la ïoh ban bat ïa kawei ka kali kaba don ïa u registration no ML04A 6941 bad ka la ïoh ban kem ïa 2 ngut ki suba.Katei ka kynhun ka la ïoh ruh ban kurup ïa u Heroin uba khia 4.05 gram, 237 tylli ki Nitrozepam Tablet bad 45 tylli ki thyrnia (Syringes) na ki suba ha ryngkat ka pisa kaba T. 17,090 .Ïa kitei ki ar ngut ki suba la tip kyrteng kum u Chwamiki Lyngdoh, 32 snem karta, uba dei u khun jong u Ganesh Ryngkhlem uba shnong basah ha Chutwaku, Jowai bad u Exeuben Lavie Kympat, 24 snem karta, uba dei u khun jong u P Dkhar uba shnong basah ha Moosalyngkat, Jowai.Hadien katei ka kynhun ka la leit ban talasi ïa ka ïing shongwai u Chwamiki Lyngdoh bad ki la ïoh ban kurup ïa u Heroin uba khia 24.47gram.Baroh ar ngut ki suba ki la shah kem bad la ujor da ka mukotduma pyrshah ïa ki.","Ha ka jingkhynra ïoh kem ka ANTF ïa ar ngut ki suba ryngkat ka pisa kaba T. 17,090",https://kynjatshai.com/khubor-kyllum/ha-ka-jingkhynra-ioh-kem-ka-antf-ia-ar-ngut-ki-suba-ryngkat-ka-pisa-kaba-t-17090/
":Ka KSU lyngba ka Education Cell mynta ka 8 tarik u Nohprah 2023 ka la ïoh ba kynduh ïa u Myntri ba dei peit ïa ka tnat pule dangle u Rakkam Sangma ha ïing sah jong u hapoh ka jingïalam u Samla Shelkitbok Kharbani Assistant Education Secretary KSU CEC ha ka jingïasynran lang u Samla Shiningstar Kharbihkhiew Environment secretary KSU CEC. Ha ka jingïakynduh bad jingïathir halor artylli ki mat kata ki long ka baibam (Scholarship) bad halor ka MTET na ka liang u myntri u la pynsngew ba ïa ka baibam Scholarship na ka liang ka fund ba dei ban ïoh na ka sorkar kmie kam pat poi satia haduh mynta hynrei ïa mynta ka don tang khyndiat ha ka sorkar jylla bad ïa kane ruh ka sorkar jylla ka la nang pyllait naduh mynin ka sngi, u Myntri u la kular ruh ha khmat ka seng ba ha kane ka taïew ban wan khmih lynti ba kan poi noh bad ka sorkar kan ïoh noh ban pyllait lut sha baroh ki samla kiba donkam. Ka seng ka la kyntu ruh sha ka Department ba dei khmih ba kum kine ki jingpynslem ïa ka scholarship kam dei shuh ban dang ïai jia ha ki snem ki ban wan.Halor ka kynrum kynram haba ïadei bad ka MTET Exam kaba la long ha ka 1 tarik u Nohprah 2023 na ka liang u myntri ba dei peit u la pynpaw ba ki jubab ba ki thoh kiba dei hi kin dei beit kumba ki long bad ïa ka Answer Key ba mih bakla bad ba la pynklumar kan ym ktah ïa ki. Shuh shuh u la ong ba ïa ki nongthoh (Candidates) lada don ka jingbym hun ki lah ban ujor bad  ban phah correct biang ïa ka answer jong ki wat hadien ba la ïoh ïa ka result shuh shuh lada ki  dang khuslai ki lah ban file da ka Application sha ka ophis ka DERT ruh ban pynbeit bad ban pan jingpynshai.Ka seng ka la pynsngew ruh ba ka jingkynrum kynram ha kaba ïadei bad ka MTET exam kam dei ka sien ba nyngkong kumta ka seng ka la kyntu sha u ne u Myntri ba un pynytikna ba ka dei ban ïaid beit ïaid rynti khnang ba kan nym buh jingartatien ne sah um dum ïa kiba ïakhun ïa ka ne ka examine, na ka liang jong u ne u Myntri ruh u la kular ha khmat ka seng ba ka sorkar kan sa peit bniah bad kan sa shim ïa ka rai kaba biang khnang ba kan long ka ban pynhun ïa baroh bad kan ïaid beit ïaid ryntih.",Kynduh ka KSU ïa u Rakkam Sangma ban ïathir halor ka baibam ne ka Scholarship,https://kynjatshai.com/khubor-kyllum/kynduh-ka-ksu-ia-u-rakkam-sangma-ban-iathir-halor-ka-baibam-ne-ka-scholarship/
":Ha ka jingkhynra ba shi miet shi miet da ka Pillanghata OP bad ka Umiam PS jong ka Ri Bhoi district, ka law enforcement ka la ïoh kurup ïa ki tiar siat, tiar pynbthei bad ki katto katne ki tiar ba ju pyndonkam beaiñ ha ka ban sait mrad na uwei u briew ba shong ba sah ha 9 mer jong ka Baridua kaba don ha Ri Bhoi district, myn ha ka 8 tarik, Nohprah.Ïa utei uba suba, uba dei na ka jylla Mizoram, mynta u la don ha kti jong ki pulit.Ki tiar ki tar kiba ki pulit ki la ïoh kurup, ki kynthup ïa kawei ka bniat ba shapoh jong u mrad khlaw, hynñiew tylli ki reng sier, kawei ka khlieh jong ka sier, ki tiar siat 1052 AK-47, 7 LMG 7.62, 14 INSAS 5.56, ka pistol 30 .32, lai tylli ki song thylli, uwei u tyndong tear grenade, uwei u hand grenade, kawei ka suloi magazine INSAS ba thylli, 3 tylli ki suloi AK47 ba thylli bad 34 tylli ki stamp seal jong ki tnad bapher bapher jong ka sorkar.Ïa ka jingtohkit, la pynlong ha ka jingdon ryngkat jong ka Military Intelligence Unit of Eastern Command.La ujor ïa katei ka mukutduma hapoh ka thanad jong ka Khanapara ha ka case number 52(12) 23 US 120 B / 468/405/420/380 IPC RW sec 27 arms act bad RW sec 51 Wildlife Protection Act.","Ïoh kurup ki pulit ka Ri Bhoi ïa ka 1052 AK-47, ki reng jong ki sier Lapalang, bniat bad ka shonshap jong ka sorkar",https://kynjatshai.com/khubor-kyllum/ioh-kurup-ki-pulit-ka-ri-bhoi-ia-ka-1052-ak-47-ki-reng-jong-ki-sier-lapalang-bniat-bad-ka-shonshap-jong-ka-sorkar/
"Ka Khasi Students Union Warsanlyngdoh Circle South West Khasi Hills District ha ryngkat bad ki Nongshong Shnong jong kane ka thaiñ ki la pynpaw ka jingngew bynñiaw halor ka jingpynslem ka sorkar ïa ka jingkhot tender biang ïa ka surok na Pyndenumjaraiñ haduh Mawphanrang da kaba kila leit jurip ïa kane ka surok ha ka 7 tarik u Nohprah, 2023 ha ka jing ïalam u Bah Donbor Marshra uba dei u President ka KSU Warsanlyngdoh Circle ha ryngkat da ka jingïadonlang u Bah Onder Marthong u riew rangbah jong ka Shnong Pyndenumjaraiñ bad ki dkhot jong ka KSU.U Bah Donbor Marshara haba ai jingkren ha kane ka sngi u la ong ba ha ka jingshisha kane ka surok ka dei naduh u Snem 2017-18 ba la pyntrei lyngba ka scheme PMGSY hynrei ngim lah ban tip na kaei ka daw la pynslem ïa ka jingpyntrei ïa kane ka surok. Dei tad hadien ba ka Seng ka la wad jingtip, la lap ba u kontraktor ba pyntrei ïa kane ka surok u la Sangeh (Surrender) noh ban pyntrei ïa kane ka surok. Namar kata ka Seng ha kine ki bnai ba la dep ka la leit ïa kynduh ïa u Chief Engineering jong ka tnad PWD bad ruh ïa u Minister In charge ka PWD u Bah Prestone Tynsong bad ki la kular ban khot tender biang ïa kane ka surok ha kine ki bnai ba la dep hynrei haduh mynta kim pat leh ei ei ïa kane ka surok.",Bynñiaw ka KSU bad ki nongshong shnong ba sangeh trei kam ka Surok PMGSY naduh u snem 2017-18 ha Pyndenumjaraiñ SWKHD,https://kynjatshai.com/khubor-kyllum/bynniaw-ka-ksu-bad-ki-nongshong-shnong-ba-sangeh-trei-kam-ka-surok-pmgsy-naduh-u-snem-2017-18-ha-pyndenumjarain-swkhd/
"U Myntri rangbah ka jylla Meghalaya, u Conrad K Sangma ha ka sngi balang, u la ong ba ka jingrai ban ïakren kloi halor ka Dorbar mang tyngka jong ka State Assembly ka la jan ynda la dei ka ilekshon Lok Sabha.Haba kren sha ki lad pathai khubor, u Sangma u la ong ba ka jylla kan nym lah ban ïakren shaphang ka Dorbar mang tyngka lada la pynbna shaphang ka ilekshon.“Lada pynbna shaphang ka ilekshon, ngin hap ban pynïaid da ka Vote on Account, kaba mut kan sa ktah ïa baroh ka jinglut jingsep ha baroh ki liang jong ka jylla ha u snem ban wan jong ka financial year bad khnang ban lait na kane, ngi la khot kloi kloi ban ïakren halor ka Dorbar mang tyngka, khnang ba ngin lah ban phah ïa ka mang tyngka bad ngim donkam ban jied ïa ka Vote on Account bad kan nym pynthut ïa ka jingthmu jong ka financial na ka bynta ka financial year ban wan,” ong u Sangma.Yn sa sdang ïakren halor ka Dorbar mang tyngka jong ka State Assembly ha ka 16 tarik, Rymphang.Katba ka jingïalang jong ka Business Advisory Committee (BAC), yn sa pynïaid da u Lamphang jong ka Assembly, u Thomas A Sangma ha ka sngi palei na ka bynta ban rai halor ka tarik na ka bynta ban ïakren shaphang ka Dorbar mang tyngka.",Yn sa ïakren shaphang ka Dorbar mang tyngka ynda la jan ka ilekshon Lok Sabha: MR,https://kynjatshai.com/khubor-kyllum/yn-sa-iakren-shaphang-ka-dorbar-mang-tyngka-ynda-la-jan-ka-ilekshon-lok-sabha-mr/
"Ka Hynñiewtrep Youth Counci (HYC), Ri-Bhoi Sepngi mynta ka sngi ka la pynkup burom ïa uwei na ki rang ïalehkai phutbol jong ka Ri-Bhoi uba la don bynta ha ka ban leit ïashim bynta ha ka 5Meghalaya Games kaba dang shu dep long shen ha Tura ha kaba ki rangïalehkai phutbol na Ri-Bhoi kiba la wanrah ïa ka nam lah duh ha kane ka lympung.Ïa une u samla ba la tip kyrteng kum u Stephan Ranee la pynkup burom ïa u da ka HYC hapoh ka ïingdorbar jong ka Patharkhmah ha kaba la pynkup burom ïa une u samla da u Vice President ka Ri-Bhoi District u Bah RC. Thangkhiew ha ryngkat ka jingïadon lang da u Sordar shnong u Petalman Thangkhiew, u Secretery ka shnong Patharkhmah u Bah Sintalis Sankli bad u President ka Patharkhmah Youth Club u Remington Syngkli.Na ka liang ka seng ka la pynpaw ka jingsngew sarong ban don kum kine ki samla don sap kiba ju wanrah nam ïa ka shnong ka thaw bad ïa ka District bad ka la kitbok kit rwiang ruh ïa une u samla ba un dang kiew shaphrang bad ïai paw ha ka kam ïalehkai phutbol ka jong u, na ka liang ka seng HYC Ri-Bhoi Sepngi ka la ai khublei kyrpang ïa ka RBDSA bad ïa u President u RB Shadap  kiba la ailad ïa une u samla ban mih khmat na Ri-Bhoi District ha ka Meghalaya Games kaba san bad na ka liang ka seng ka la ai khublei ruh ïa ki coach bad ki nongtrei (staff) jong ka RBDSA bad kyrmen ba shakhmat ruh kin dang ïoh sei shuh ki khlur ïalehkai ki ban wanrah nam burom ïa ka Ri-Bhoi District.",Shah pynkup burom u Samla ka Western Ri-Bhoi ha ka HYC uba wan shim bynta ha ka Meghalaya Game ha Tura,https://kynjatshai.com/khubor-kyllum/shah-pynkup-burom-u-samla-ka-western-ri-bhoi-ha-ka-hyc-uba-wan-shim-bynta-ha-ka-meghalaya-game-ha-tura/
"U Myntri Rangbah ka Meghalaya, u Conrad K. Sangma mynta ka sngi Palei u la aiti ïa ka jingpynïaid ïa ki kali kit ñiut ka “Waste Collection Electric Vehicles” na ka bynta ka jingpyndonkam jong ki Block jong ka East Jaintia Hills, Eastern West Khasi Hills, East Khasi Hills bad West Jaintia Hills. Ïa kane ka jingaiti ïa kine ki kali kit ñiut la sakhi da ka jingïadonlang jong u Symbud Myntri Rangbah, u Bah Sniawbhalang Dhar, ka Myntri ka koit ka khiah ka Kong Ampareen Lyngdoh, u Myntri jong ka PHE, u Marcuise N Marak bad u MLA ka Umroi, u Bah Damanbait Lamare, kynthup ruh ïa ka jingïadonlang jong u MDC ka Umroi, ki heh Sorkar jong ka PHE bad Shillong Municipal Board.Haba kren ha katei ka sngi, u Myntri Rangbah Conrad K. Sangma u la ïathuh ba ka jingthmu jong ka Swach Bharat Mission (Grameen), kaba long kawei na ki jingtrei kam jong ka Sorkar India ka long ban pynlong ïa baroh ki shnong kiba la lait na ka leit-bar sharud shakiar. U Myntri Rangbah u la ïathuh ba ki nongshong shnong ka Meghalaya kiba la don la ki jong ki jaka leit-bar bad ki paiñkhana ki don haduh mynta 84.33 na ka 100.U Myntri Rangbah u la ong ba ka Meghalaya ka la lah ban kot shaduh katei ka thong, ka long na ka daw jong ka jingtrei shitom jong ka Sorkar ryngkat bad ki tnad Sorkar. U la ïathuh ba ka jingsam jong ka Sorkar ïa ki kali Electric sha ki nongshong shnong bapher bapher jong ka jylla, ka long ba ka Sorkar ka kwah ban kan don ka jingïatrei lang bad ki. “Shisien ba ka don ka jingïatrei lang hapdeng ka Sorkar bad ki nongshong, dei hangne ba ngi ïohi ruh ïa ki dak ki shin jong ka jingroi jong kitei ki shnong ki thaw,” ong u Myntri Rangbah.U Myntri Rangbah u la ong ruh ba naduh kane ka 1 tarik u Ïaiong, 2024, ka don shisien man la ka lai bnai kane ka jingai jingkular ba ka Sorkar, ki District, ki Block bad ki shnong ki thaw ban pynlong ïa baroh ki shnong ki thaw, ki sor bad ki sorbah kiba khuid kiba suba. U Myntri Rangbah u la ïathuh ba ka jinglehkhuid ka long ka bynta bad ka rukom im jong ki riewlum bad kyntu ïa ki nongshong shnong ba kin ïai bteng ïa kane ka jinglehkhuid ba ki la ong na ki longshuwa manshuwa. U la ong ruh ba ka long kaba donkam ban pynsngew ïa ka jingdonkam jong ka jinglehkhuid hapdeng ki samla bad ban pynlong ïa ki sawdong sawkun jong ki jaka shong jaka sah ki jong ngi kiba khuid kiba suba.Haba kren ha katei ka sngi, u Myntri Marcuise M. Marak u la ong ba ka jingsam jong ka Sorkar ïa kine ki kali kit ñiut ïa kaba yn pyndonkam da ka bording elektrik ne Wast Collection Electric Vehicles, ka pyni shai kdar ba ka Sorkar jylla ka kwah ban ïohi ba ka Meghalaya kan long kaba khuid bad kaba suba bad ka jylla kaba lait na ki jingpang. U la ïathuh ruh ba ka Sorkar ka don ka jingkut jingmut ba pynlong ïa kane ka jylla kaba lait na ka jingleit-bar sharud shakiar ha kaba kut jong ka snem 2025, ha kaba yn lah ban shna ïa ki 1,10,240 paiñkhana na ka bynta 1553 ki nongïoh myntoi hapoh ka skim PMAY.U Myntri Rangbah u la ïathuh ruh ba ka Sorkar ka don ka jingthmu ban buh ïa kiwei ki jaka leit bar bad kiwei ki lad ban pynduna ïa ka jingpyndonkam ïa ki plastic ha kylleng ka jylla.Ha katei ka sngi, la don ka jingsam ïa ki 207 tylli ki Electric Vehicle na ka bynta ki Block bapher bapher jong ka Khasi bad Jaintia Hills District. Yn sa don ruh ïa ka jingsam ïa kine ki juh ki kali kit ñiut ne ki Waste Collection Electric Vehicle na ka bynta ka Garo Hills.",Aiti u Myntri Rangbah ïa ki kali kit ñiut “Waste Collection Electric Vehicle” sha ki Block ka Khasi bad Jaintia Hills,https://kynjatshai.com/khubor-kyllum/aiti-u-myntri-rangbah-ia-ki-kali-kit-niut-waste-collection-electric-vehicle-sha-ki-block-ka-khasi-bad-jaintia-hills/
":Ïa ka Scheduled Tribe Morcha jong ka BJP, Meghalaya Pradesh, la sdang seng ha ka 31 tarik, Kyllalyngkot 2024 ha ka ophis jong kane ka party ha Bivar Road. Katba u President jong ka ST Morcha President, u Thomas Marak u la wanrah ïa ka prokram ‘vocal for local’ ne ka prokram ‘pynsngew da kaba kren’, kaba long kum shi bynta jong ka gaon chalo abhiyan, kaba mut man ka shnong ba don ha ka jylla bapher bapher jong ka Meghalaya.Ïa ka ST Morcha, la seng da kane ka party na ka bynta ban pynthikna na ka bynta ka bha ka miat jong ki nongshong shnong da ka seng BJP.Ha ka por ba don kane ka prokram, u president, u Rikman G Momin, u la pynkup burom ïa ki nongtrei jong ka ST Morcha, district president bad ka district committee bad pdiang sngewbha ïa ki sha kane ka seng BJP.Na ka bynta ka jingbha jingmiat jong ki nongshong shnong, ka ST Morcha, kum shi bynta jong ka prokram ba la pynlong na ka bynta ka jylla baroh kawei, kan sa pynsngew sha kiwei pat ki nongshong shnong ban pynhusiar shaphang ki skhim jong ka jingbha jingmiat ne welfare schemes jong ka sorkar pdeng bad kan pynthikna ban pynïoh bun ki jingmyntoi ïa ki paidbah nongshnong shnong. Ha ka por ba don kane ka prokram, utei u President jong ka BJP u la pdiang ba un kyrshan pura ïak kane ka seng na ka bynta ka ST Morcha.","La seng ïa ka Scheduled Tribe Morcha jong ka BJP, Meghalaya Pradesh ha ka 31 tarik, Kyllalyngkot",https://kynjatshai.com/khubor-kyllum/la-seng-ia-ka-scheduled-tribe-morcha-jong-ka-bjp-meghalaya-pradesh-ha-ka-31-tarik-kyllalyngkot/
"Ka ophis jong u General Manager, District Commerce & Industries Centre, Jowai ka khot sngewbha ïa baroh sha ka District Level Industrial Exhibition, ka Ïew pynitiar kaba ar sngi ka ban long ha ka 7 bad 8 tarik u Rymphang, 2024, ha Compound jong ka ophis u General Manager, District Commerce & Industries Centre, Mihmyntdu, Jowai.Ha kane ka sngi kan sa don ruh ka jingpyni paidbah bad ka ïa thied ïa die ïa ki tiar ki tar, ki marbam bad ki mar ba bun jait ba la shna da ki briew bad ki seng ba la seng da ki hi, kiba don hapoh ka District bad kumjuh ruh na kiwei ki District.Ïa katei ka ïew ba ar sngi yn sa plie ha ka 7 tarik u Rymphang, 2024 da u Deputy Commissioner ka West Jaintia Hills District u Bah B. S Sohliya, IAS.","Khot sngewbha ka ophis u GM, District Commerce & Industries Centre, Jowai ïa ka ïew pynitiar kaba ar sngi",https://kynjatshai.com/khubor-kyllum/khot-sngewbha-ka-ophis-u-gm-district-commerce-industries-centre-jowai-ia-ka-iew-pynitiar-kaba-ar-sngi/
"Ki nongïalam jong ka Hynniewtrep Border Disputed Redressal Forum myn ha ka 1 tarik u Rymphang 2024, ka la kyntu ïa ka Sorkar Meghalaya, ba kam dei ban ïasoi ïa kano kano ka MOU bad ka Sorkar Assam, lada ka Sorkar Assam kam treh ban pynphai ïa ka Block -I sha ka jylla Meghalaya.Mynta ka sngi na ka liang ki nongïalam jong ka Hynniewtrep Border Disputed Redressal Forum ki la wan buh da ka shithi ha ophis trei kam u Myntri Rangbah ka Jylla, u Symbud Myntri Rangbah ka jylla bad ha u Chairman ka Regional Commitee ka Jaintia Hill ban pynsngew ïa ka rai jong ki nongshong shnong kane ka thaiñ khapud.Haba kren sha ki ladpathai khubor u Bah C Sungoh uba dei u Chairman ka Forum u la ong ba ka jingpynpoi sha ka sorkar da ka shithi ka long ban pynsngew ïa ka rai ki nongshnong shnong kane ka thaiñ halor ka jingpynbeit ïa u pud u sam hapdeng ka Meghalaya bad Assam.“Ha ka jingïalang kaba la long myn ha ka 14 tarik u Risaw 2023, ki nongshong shnong kane ka thaiñ ki la shim ïa ka rai ban pyrshah ïa ka jingpynbna (Notification) kaba la pynmih da ka Sorkar Assam ha ka 13 tarik Ïaiong 1951, namar kine ki jingpynbna (Notification) la shu pyntreikam khlem ka jingmynjur ki nongshong shnong ha ka Block -1,” u la ong.U la bynrap ruh, “ha ka jingïalang la shim ruh ïa ka rai ban pyrshah halor ka jingpynrung ka Sorkar MDA ïa ka Khanduli bad ka Psiar hapoh ki sector ban pynbeit ïa u pud u sam.”U Bah Sungoh u la ong, “Naduh u snem 1952 ka jingiakren bad ka Sorkar Assam ka long ban pynphai noh ia ka Block -1 sha ka United Khasi Jaintia Hills Autonomous, kam don kano kano ka jingïakren halor ka Khanduli bad ka Psiar hynrei ka Sorkar MDA ka pynrung ïa kine ki ar tylli ki shnong ha ka sector pynbeit u pud u sam da ka jingthmu ban leit jurip ïa kine ki jaka hynrei lada ka Sorkar ka ktah ïa kane ka sector kan shem jingeh ban ïoh biang ïa ka Block -1.”U la bynrap, “ka Khanduli bad ka Psiar hi ki dei ki shnong kiba hap hapoh ka Block I kumta kam don jingmut ban pynbeit ïa kine namar ba ka Block -1 kan dei ban wan sha Meghalaya.”U Bah Sungoh u la ong ruh ba lada ka Sorkar Assam kam kohnguh ban pynphai noh ïa ka Block -1 sha ka Meghalalaya, na ka liang u Myntri Rangbah um dei ban soi ïa kano kano ka MOU halor ka jingpynbeit ïa u pud u sam.","Lada kim pynphai ïa ka Bl-1, u Myntri Rangbah um dei ban soi ïa ka MOU pynbeit pud hapdeng ka Assam bad Meghalaya",https://kynjatshai.com/khubor-kyllum/lada-kim-pynphai-ia-ka-bl-1-u-myntri-rangbah-um-dei-ban-soi-ia-ka-mou-pynbeit-pud-hapdeng-ka-assam-bad-meghalaya/
"Kawei ka trok kaba kit coke kaba wan na ki Jaiñtia Hills kaba thmu ban leit sha ki bynta ka Byrnihat, ka la leit ban rat ïa kawei ka dukan die kwai die sikret kaba don harud surok bah NH-6 hamar ba poi ha ki bynta ka shnong Umryngksai, Ri-Bhoi District. Kane ka jingjia ka la jia hynne ka step phyrngap jong ka 2 Tarik Rymphang 2024.Kat kum ka khubor ba la ïoh lum, la suba ba utei u nongñiah jong katei ka trok u la shoh samthiah bha kaba um lah shuh ban kyrda ïa la ki khmat na ka jingsamthiah bad um lah shuh ban teh lakam ïa ka kali kaba u ñiah bad ka la pynlong ban leit ban rat beit beit ïa katei ka dukan.La ïathuh ruh kaba don bok ka long ba u trai dukan uba dang ïoh thiah lyngngai hapoh katei ka dukan ruh u khlem ïoh sngew ei ei ruh em halor katei ka jingshah rat ïa ka dukan ka jong u bad dei tad ynda u la kyndit thiah u sa tip ïa katei ka jingjia. Ka long kaba Donbok ba utei u trai dukan uba dang ïoh thiah lyngngai hapoh katei ka dukan u la lait salit na ka jingmynsaw ne na ka jingjia kaba  sngewsih ïa ka jingim jong u.","Naba samthiah palat, rat u draibar trok ïa kawei ka dukan rit kaba don harud surok bah NH-6",https://kynjatshai.com/khubor-kyllum/naba-samthiah-palat-rat-u-draibar-trok-ia-kawei-ka-dukan-rit-kaba-don-harud-surok-bah-nh-6/
Ka jingwan rung i Bah Melam Rangad ba lah pyndep ïa ka Master Degree ha ka tourism na Laban ka nangpynkhlaiñ shuh shuh ïa ka party BJP Meghalaya. Ka party ka lah pdiang burom ïa i ha ka jingïadonlang u Nong ai ktien ka BJP u Bah M. Kharkhrang ryngkat i bah Gregory Shullai ba lah shongthait kum u IFS officer.Ka jing pynïasoh jong i sha ka party kan nang pynrhem bad ai mynsiem shuh shuh ïa kiwei ki samla ban rung sha ka party. U bah Rngad u dei u briew u ba ieid bad noh synñiang ha ka imlang sahlang bad uba dang bat ruh ïa ka kam secretary jong ka Thranghok Rngad Academic. Ha ka jing ai jing kren jong i bah M. Kharkhrang i lah ong ba u Bah Rngad u dei u pyrsa ksiew jong u nong ïalam ka BJP ba lah khlad noh u Bah Thranghok Rngad u ba ka BJP ka dang kynmaw ieid haduh mynta u lah ong ruh ka dei ka jing kmen ba khraw ban pdiang burom ïa u Bah Rngad sha ka party jong ngi.Ha ka jingai jing kren u Bah Rngad u lah ïaroh bad kynmaw ieid ïa la u jong u mama bad dei ka matti jong u mama ka ba lah ai mynsiem ïa u ban ïasoh bad kane ka party u lah bynrap ruh ba kane ka party ka lah dei lypa kum ka ïing jong nga bad ngan aiti ïalade na ka bynta ban pynkhlaiñ bad pynïar shuh shuh ïa ka party hapoh ka jylla jong ngi.Haba kylli ïa i Bah Rngad balei ba i jied ïa kane ka party i ong mano bym ïoh mynsiem na ki kam ba radbah jong u Myntri Rangbah ka Ri u Narendra Modi ha ka ban Kyntiew ïa ka roi ka pat jong u duk u suk. Ka dei ha kane ka rynsan jong ka party ba ngan ïoh ai ka jingshakri ïa ka imlang sahlang jong ka jylla bad ruh ka Ri hi baroh kawei.,"Leit ïasoh BJP u pyrsa ksiew jong u TH Rangad, u Melam Rangad, lem bad ka jingpynleit jingmut halor ka bha ka miat jong ka imlang ka sahlang",https://kynjatshai.com/sain-pyrthei/leit-iasoh-bjp-u-pyrsa-ksiew-jong-u-th-rangad-u-melam-rangad-lem-bad-ka-jingpynleit-jingmut-halor-ka-bha-ka-miat-jong-ka-imlang-ka-sahlang/
"Ha ka jingïaid lynti jong Ka Seng Samla Shnong Nongthymmai 14-15 Mile, Byrnihat naduh ba la seng ïa ka ha u snem 1999 mynta ka sngi kane ka Seng Samla Shnong ka la kynjoh sha u Mawmer uba 25 ha ka ban ai ïa ka jingshakri na ka bynta u paidbah ha ki kam shnong kam thaw.Kum ka dak ban rakhe ïa katei ka sngi ki nongïalam jong ka Seng Samla shnong kiba kynthup ïa u Samla Artison Khongstid uba dei u President lem bad ki dkhot ka la ïoh ban pynlong ïa ka program rakhe ïa ka Jubilee Rupa ha kajuh kapor ki la pynlong ruh ïa ka taïew lehkmen.Ïa kane ka Jubilee Rupa bad ka taïew lehkmen jong kane ka Seng Samla Shnong la wan ban plie pyrda da ka myntri sorkar ba dei peit ïa ka tnat jong k koit ka khiah, ka Kong Ampareen Lyngdoh kum ka kongsan ha ka jingïadon lang u Bah Sosthenes Sohtun uba dei u MLA ka Jirang kum u symbud kongsan, u Bah Victor Rani u MDC ka Jirang Constituency, u Alin Suting u Rangbah Shnong jong ka shnong Nongthymmai 14-15 Mer, u Samla Artison Khongstid uba dei u President ka Seng Samla Shnong Nongthymmai 14-15 mile, Ki dkhot jong ka Seng Samla Shnong, ki khun samla, ki longkmie ki kongkpa lem bad kiwei kiwei.Kum ka dak ban pynpaw ïa ka jingsngew nguh na ka bynta u synñiang u bynhei ba ki nongïalam barim ki la leh ha kaba ïadei bad ki kam shnong. Ha kane ka sngi na ka liang ki nongïalam jong ka Seng Samla ki la ïoh ban pynkup burom ïa ki nongïalam jong ka Seng Samla kiba rim bad ïa ki nongïalam jong ka Seng Samla kiba la khlad noh na kane ka pyrthei.Ha kane ka sngi ki la ïoh ruh ban pynkup burom ïa ki khun samla kynthei bad shynrang kiba long la kloi ban mih shakhmat ban aiti met bad mynsiem sha ka kam shnong ha kaba ïadei bad ki kam ïap kam im.",Kynjoh ka Seng Samla Shnong sha u Mawmer uba 25: Plie ka kong Ampareen ïa ka jingrakhe Jubilee Rupa ka Seng Samla,https://kynjatshai.com/khubor-kyllum/kynjoh-ka-seng-samla-shnong-sha-u-mawmer-uba-25-plie-ka-kong-ampareen-ia-ka-jingrakhe-jubilee-rupa-ka-seng-samla/
"Ka North East Society for Agroecology bad ka Global Himalayan Expedition ryngkat bad ka TATA Communications Ltd. ki la ai ia ki kor ki bor pynmiding elektrk solar ia ki saw tylli ki PHE, kita ki long ka Jongksha PHC, Mawkynrew PHC, Jatah PHC (Mawkynrew Block) bad Wahsherkhmut PHC (Pynursla Block) ha ka prokram ba la pyllong ha Jongsha.U Rangbah Shnong jong ka Jongsha, u Bah Olet Kharsahnoh u la long u Kongsan ha ka jingiadon lang ki dkhot jongka NESFAS bad ki nongtrei jong kine ki PHC. Kawei kawei ka PHE ka la ioh ia ki kor ki bor pynmihding elektrik solar ka 7.7 KV. Kitei ki PHC ki la ioh ruh ia ki synduk ban rah ia ki injekshon, ki kor kjit um, ki jynthiah pynkha khun, ki jingshai na ka bynta ki jaka puid briew  bad kiwei.Ia kane ka jingbuh ia kitei ki kor ki bor la leh da saw ngut ki engineer, kynthup ia uwei u engineer na ka GHE bad kiwei ki lai ngut ki enginner ki engineer kiba na Garo Hills. Ka Dr. Lyndem kaba long ka AYUSH Doctor jong ka Jongksha PHC, ha ka jingkren ka jong ka, ka long ba kine ki tiar kin long ka jingiarap kaba khraw na ka bynta ban sumar ia ki nongpang. U Bah Pius Ranee, uba long u Executive Director, NESFAS uba la ong ba kaei kaba u khunbynriew u leh, ka dei ban long ha kataka rukom kaba yn ym pynsniew ia ka mariang.U la iathuh ba ki jingtrei kam jong ka Tata Communication bad ka GHE ka long ban pynioh ia ki kam pynroi khlem da pynsniew ia ka mariang. U la iathuh ba lyngba kane ka jingiatrei lang la lah ban ai ia ki kor ki bor pynmih ding elektrik solar sha ki 550 tylli ki long iing longsem bad ioh ruh ban sam ia ki tiar shet ja cookstoves. Haduh mynta kite ki kynhun ki la lah ban  pynbiang bording elektrik baroh arphewsaw kynta ia ki 12 tylli ki PHC.Haba kren ha katei ka sngi, u Bah Khrawborlang Wahlang uba long u nongaibuit jong ka NESFAS u la pynpaw ia ka jingsngewnguh ia ka TATA Cpmmunications Ltd na ka bynta kine ki jingiarap.","Ioh bording solar saw tylli ki PHC na ka NESFAS, GHE bad TATA Communitation Ltd",https://kynjatshai.com/khubor-kyllum/ioh-bording-solar-saw-tylli-ki-phc-na-ka-nesfas-ghe-bad-tata-communitation-ltd/
"Ka Voice of  People Party (VPP) kaba long ka party liang pyrshah hapoh ka ïingdorbar thawaiñ ka la byrngem ba kan ym treh ban shong dorbar lane sngap ïa ka jingkren plie jong u Lat ka Meghalaya ha ka jingsdang ïa ka Dorbar mang tyngka ka ban long naduh ka 16 tarik u Rymphang, lada u khliehduh jong ka Sorkar Meghalaya, u kren da ka ktien Hindi.Ka VPP ka dawa ba u Lat ka jylla u dei ban kren ha ka ktien Phareng bad lada um lah ban leh kumta, dei ban don u nongpykylla ia ka ktien Hindi sha ka ktien phareng.Lada kim leh kumta na ka liang Ka VPP kan ym treh ban ïashim bynta ha ka jingïakren jong u Lat, lada u kren ha ka ktien Hindi.Ïa kane ka rai jong ka seng, la pyntip ruh sha u Lamphang jong ka Ïing Dorbar, u Thomas A. Sangma hadien ba ka seng ka la pynlong ïa ka jingïalang jong ka mynta ka Sngi Baar.Ha ka shithi kaba la phah sha u Lamphang, u Secretary jong ka VPP, u Bah Heavingstone Kharpran, u la ïathuh ba ka Dorbar mang tyngka ka long kaba kongsan bad kaba ktah ïa ka jylla baroh kawei.U la ong ba ka long kaba donkam haduh katta katta ïa ki dkhot jong ka Ïing Dorbar ba kin ïashim bynta bad ba ki dei ruh ban sngewthuh ïa kaei kaba jia hapoh ka Ïing Dorbar.U la ïathuh ba ka jingpynlong ïa ki dorbar ba la dep ka la long ïa ki dkhot jong ka Ïing Dorbar Thaw Aiñ, ka Meghalaya kin hap ban sngap ïa ka jingkren jong u Lat ha ka ktien Hindi bad kane ka buh ïa ka jingeh kaba khraw ïa ki dkhot kiba ym sngewthuh ïa kane ka ktien. Ka ktien Hindi ka long ruh ba kane ka ktien Hindi kam dei ka ktien ba ka jylla ka kren.Ha katei ka shithi, u BahKharpran u la kyntu ruh ïa u Lamphang ba lada u Lat ka Meghalaya u kren ha ka ktien Hindi, dei ban buh ïa uwei u nongpynkylla na ka ktien Hindi sha ka Phareng, ha kaba u Lat u lah ban kren ha ka ktien Hindi bad ha ka juh ka por u nongpynkylla un kren sha ka ktien Phareng. U Bah Kharpran u la ong ba ka jingpynïaid ïa ka Ïing Dorbar ha ka ktien ha kaba baroh ki dkhot ki lah ban sngewthuh ïa ka jingtrei kam jong ka Sorkar kaba khuid kaba suba, kaba kynthup lang ïa baroh bad kan pynlong ïa ka synshar khadar kaba ïaid beit ïaid ryntih.",Yn ym shong dorbar ka VPP lada u Lat u kren da ka ktien Hindi,https://kynjatshai.com/sain-pyrthei/yn-ym-shong-dorbar-ka-vpp-lada-u-lat-u-kren-da-ka-ktien-hindi/
"Ki nongshong shong ka Lady Veronica Lane ha ryngkat ki nongpynïaid ka Bethany Society, ka Bansara Eye Care, ka Mery Rice Center for Special Education, St. Edmund College bad ka Asian Confluence mynta ka 2 tarik Rymphang 2024, ki la pynpaw ïa ka jingpyrshah halor ka jingthmu ka sorkar ban pynkynriah  ïa ki nongdie madan na Laitumkhrah Main Road sha  Lady Veronica Lane.Haba kren sha ki ladpathai khubor ka Kong Monalisa Wankhar, kaba dei ka nongshong shnong kane ka jaka ka la ong ba ka jingpyrshah ïa ka jingpynbna na ka liang ka Myntri Sorkar ka Kong Ampareen Lyngdoh halor ka jingthmu ka sorkar ban pynkynriah ïa ki nongdie madan na Laitumkhrah Main Road sha Lady Veronica Lane  namar na ka liang ki nongshong shnong kim don jingtip eiei halor kane ka rai.“Kumba ka long mynta ka Lady Veronica Lane ka dei kaba khim haduh katta katta bad ka dei ka surok kaba ki briew kiba duna bor met ki ju pyndonkam ban poi sha Bethany Society bad Mery Rice Center for Special Education, sha ka Bansara Eye Care  ka ban buh jingeh ia ki,” ka la ong.Ka la bynrap, “Ka jingong i Myntri ba ynda la ai kane ka jaka sha ki nongdie madan ïa kane ka surok yn khang noh ban ïaid  lyngba kane ka surok, kane ka rai kan long ka ban wan rah jingeh ïa ki briew ba wan phah sumar sha kine ki jaka sumar namar bun ki bym lah ban ïaid da ka kjat. Halor kane ka surok ka la long lypa kaba khim, kane ka rai kan ktah ïa ki nongshong shnong bad ki khynnah skul, khamtam ïa ki ba duna ka dkhot met.”Ka la ïathuh ruh ba halor kane ngi la dep ban phah da ka jingthoh hynrei na ka liang ka sorkar kam shem la ai kano kano ka jubab.Na ka liang u Brother Carmo na Bethany Society u la ong, “ngim shem la don kano kano ka jingpyrshah ïano ïano ruh hynrei kane ka rai jong ka sorkar kan ktah jur ïa ki briew ba duna bormet kiba ju pyndonkam ïa kane ka surok ban lait na ka surok bah. Kumta ngi kyntu ïa ka Sorkar ba ka dei ban bishar bniah biang ïa kane ka rai jong ki khnang ba kan ym ktah ïano ïano ruh.”Ka Kong Bertha Dkhar ka longkmie kaba don ka jingduna ha ki bor ïohi, ka la ong ba ïa kane ka surok ym tang ba ngi pyndonkam ngi ki briew ba duna bor met hynrei la ju pyndonkam ruh da ki khynnah skul namar ka long kaba shngaiñ ban ïaid namar ba ka ïada na ka surok bah bad kane ka dei ka surok kaba khapniah bha mynstep ne mynmiet.”Ka la ïathuh shuh shuh ba ha ka por ba i Kong Ampareen Lyngdoh i la wan sha Bethany Society, i la ong ïa ngi ba ka jingshna ïa ki jaka ïaid kjat lane Foothpath kan long na ka bynta ban pynsuk bad pynshngaiñ ïa ki briew ba don jingduna dkhot met ba kin ïaid na kane ka jaka, hynrei mynta ki la thmu ban ai noh sha ki nongdie madan te haduh katno kane ka surok kan shngaiñ ïa ngi.”","Ha por ba shna ki ong ban pynsuk ïa kiba duna dkhot met, hynrei mynta ki thmu ban pynlong ïew ïa ka Lady Veronica Lane",https://kynjatshai.com/khubor-kyllum/ha-por-ba-shna-ki-ong-ban-pynsuk-ia-kiba-duna-dkhot-met-hynrei-mynta-ki-thmu-ban-pynlong-iew-ia-ka-lady-veronica-lane/
":Kawei na ki jingïalehkai kaba baroh baroh ki ju sngewtynnad bad shongshit bha ban peitkai katta ka athletic ka la sdang ha ka lympung ïalehkai kaba 5 jong ka Meghalaya Games, kaba ha kane ka sngi kaba sdang jong kane ka jingïakop la mih paw arngut ki rang bad thei ïa mareh ba kynthup ïa u Renaldi Dhar ka West Jaintia Hills bad ka Angelina Jackson ym tang ba ki ïoh ban khur ïa ki nam jop hynrei ban da long ki nong ïa mareh ba sted tam ha ka ïakob ïa mareh kaba 100 m.Ha kane ka jingïakhun, na ka liang ka jong u Renaldi u la lah ban pyndep ïa ka thong 11.4s katba u Gracewin u la lah ban pyndep ha ka 11.6s bad u Pilo Ronghang u la wan ba-lai ban pyndep ïa thong ha ka 11.7s.Katba na ka liang jong ka Angelina Jackson ka la lah ba kan rah ïa ka nam jop hadien ba ka la pyndep ïa ka thong ha ka 13.6s, ba wan ba-ar dei ka Savinity Jyndiang kaba la pyndep ïa ka thong ha ka 14.2 jan ïa ryngkat lang bad ka Ibaiahun Kurbah kaba la lah lem ban pyndep ha ka juh ka por.Ha kane ka sngi kaba sdang kumba 6 tylli ki jait jingïalehkai la lah ha kaban pynlong ha ka sngi kaba sdang bad ïa kane ka kynthup ïa ka ïakob mareh jong ka 1500m ha kaba u Skehmlang Suba u la khur ïa ka takma ksiar hadien ba u la pyndep ïa ka thong ha ka 4:04:7, bud pat da u Dabit Dkhar uba la wan ba-ar hadien ba u la pyndep ïaka thong ha ka 4:08:9, katba ka takma rnong ka leit sha u Banjoplang Wanniang hadien ba u la pyndep ïa ka thong ha ka 4:09:0.Haba phai pat sha ka liang ki kynthei ha kane ka juh ka kyrdan ïakhun, ka nam jop ka leit sha ka Glorify Kurbah na Shillong kaba la pyndep ïa ka thong ha ka 5:04:1s, katba ka takma rupa bad rnong la khur ïa ki da ka Daphlin Wahlang bad ka Balasiewdor Pathaw (SWKHD) kiba la pyndep ïa ka thong ha ka 5:13:5s bad 5:20:3s.Ha ka High Jump jong ki shynrang ka takma ksiar la khur da u Primus Ronghi ka Ri-Bhoi hadien ba u la lah ban kynthih haduh 1.90M katba ka takma rupa bad rnong ka leit sha u Pringchang N Sangma ka Williamnagar bad Simeon Marak ka North Garo Hills.Katba na ka liang jong ki kynthei ki nongïalehkai ka Ri-Bhoi ki la pawbha shakhmat tad haduh ba kin da ïoh ban khur ïa ka takma ksiar bad rupa kaba ha kane ka kynti ba mynta la khur ïa ki da ka Rinalgi Ingti (1.55 M) bad Andrisha Klien (1.45M), ka takma rnong ka leit sha ka Roshni Ch Marak (Williamnagar).Kumta ha kaba kut jong ka sngi kaba nyngkong ka kynhun ïalehkai jong ka Ri-Bhoi ki la ïoh ban khur haduh 3 tylli ki takma ksiar bad mar kawei ka takma rupa bad rnong, bud pat sa ka kynhun ïalehkai ka Shillong kiba la khur 2 tylli ki takma ksiar bad sa kawei ka takma ksiar la khur da ka West Jaintia Hills.Lada ïa phai pat sha ka jingïalehkai ka Wrestling ha ka Women Freestyle Wrestling jong ka jingkhia kaba 45kg, ka Ribhalang Sun na East Khasi Hills ka la khur ïa ka takma ksiar, katba ïa ka takma rupa ka khur da ka Rikyntiew Nongrum kaba na East Khasi Hills.Ha ka Freestyle Wrestling jong ka jingkhia kaba 48kg, ka Scolastica Rymbai kaba na na East Khasi Hills ka la khur ïa ka takma ksiar, katba ïa ka takma rupa la khur da ka Ibakordor Jyrwa na East Khasi Hills.Katba ka jingïalehkai jong ka badminton ka la lah ba kan pyndep ïa baroh ki jingïalehkai ba dei jong ka semifinal ha kaba Nitania Tariang (EKH) ka la jop ïa ka Sengte WD Shira (WGH)da 21-12, 21-8, ka Shimtihun Lyngdoh (WKH) ka la lah ba kan pynliem ïa ka Nihaka Lamare (WJH) da 21-12, 21-15.Ha ka jingïakhun jong ki shynrang u Raynel Kharbuki (RKH) u la lah ban pynliem noh ïa u Raymond Ronghang (RBD) da 21-10, 21-15, U Stephan marwein (EKH) u la jop ïa u Mewanlamkupar da 18-21, 21-19,21-14.Ha ka jingïalehkai ba shi jur ki kynthei ka Shimtihun Lyngdoh bad ka D Kharbani (WKH) ki la lah ban pynliem noh ïa N.A Sangma bad SWD Shira (WGH) da 21-12, 21-10. Katba ka Nitania Tariang bad Carlynda Nongbri (EKH) ki la lah ban pynliem noh ïa D Lyngdoh bad D. Ryngkhlem (WJH) da 21-8, 21-18.Haba phai pat sha ka jingïakhun ki shynrang u B Lamare bad L Suchiang ki la jop ïa u Gaurav Dutta bad u Biswajit Ghosh 21-19, 21-17, katba u Raynel Kharbuki bad P Mazumdar (EKH) ki la pynliem noh ïa u Babrian bad Raymond (Ri-Bhoi) 21-8, 21-11.",Sdang ka jingïalehkai athletic kylla rang bad thei mareh ba sted tam u Ranaldi bad ka Angelina,https://kynjatshai.com/khubor-ialehkai/sdang-ka-jingialehkai-athletic-kylla-rang-bad-thei-mareh-ba-sted-tam-u-ranaldi-bad-ka-angelina/
"Ka Dr. Tamanna Bhuyan, kaba long ka Assistant Professor, Department of Applied Biology, University of Science and Technology Meghalaya (USTM), ka la ioh ia ka khusnam “National Level Women Scientist Award 2023” ia kaba la ai da ka  Microbiologists Society, India (MBSI).Ia kane ka khusnam la ai ha ka jingialang International Conference on Microbiological Research: Current Challenges and Future Perspectives, ba la pyllong da ka Bharathidasan University, Tamil Nadu ha Khanapara, Ri Bhoi District. Dr. Bhuyan ka la ioh pdiang ia kane ka khusnam na ka kti jong u Prof. Dr. M. Selvam, Vice-Chancellor of Bharathidasan University bad Prof. A.M. Deshmukh, President, MBSI.Ia kane ka khusnam la ai kum ka jingpyndonburom ia ka Dr. Bhuyan na ka bynta ka jingnohsynniang jong ka ha kaba ia dei bad ka jingpule. Ka la ioh ia ka khusnam Best Ph.D Thesis Award 2020 hadien ba ka la ioh ia ka kyrdan Ph.D na ka IIT Guwahati. Dr. Bhuyan ka pynlut ia ka por jong ka ha kaba ia dei bad ki jingwad bnaih. Haba kren ha katei ka sngi, ka Dr. Bhuyan ka la ong ba ka “The National Level Women Scientist Award kan nang rah shuh shuh ia ka kyrdan jong ki kynthei ha kaba ia dei bad ka jingwad bniah ia ka jingstad saian. Ka Dr. Bhuyan ka la ai jingkren ruh halor ka phang “Utilizing Biogenic Microswimmers in Microbiological Research” ka katei ka jingialang.",Ioh khusnam ka Dr. Tamanna Bhuyan ka USTM,https://kynjatshai.com/khubor-kyllum/ioh-khusnam-ka-dr-tamanna-bhuyan-ka-ustm/
"Ha kawei ka jingjia ba kyndit kaba la jia ha West Garo Hills ha kaba u khun u la pynïap ïa la ka jong ka kmie da kaba khrai khlieh ïa ka.Katba ka kynhun pulit jong ka Babadam, kaba hap hapoh ka thanad Rongram, ki la ïoh jingtip ba uwei u briew ba la tip kyrteng kum u Sengjon Ch Sangma, 25 snem ka rta, uba shong ba sah ha ka shnong Chidaogre ba don hajan Babadam, u la shim kat katei ka lynti ban thombor ïa la ka jong ka kmie bad khrai khlieh da ka tiar nep hapoh ka ïingsah jong ki.Hadien ba u la dep leh ïa katei ka kam sniew, u la phet krad noh na katei ka jaka.Katba ka kyrteng jong katei kaba la shah pynïap ka dei ka Dijak Ch Sangma, 45 snem ka rta, kaba dei ka kurim jong u Jasin R Marak.",Khrai khlieh u khun ïa la ka kmie lajong ha Garo Hills,https://kynjatshai.com/khubor-kyllum/khrai-khlieh-u-khun-ia-la-ka-kmie-lajong-ha-garo-hills/
":Ka Seng Kur Dkhar Sawkpoh ka la rakhe ïa ka Jubilee Rupa jong ka ha ka 13 tarik u Kyllalyngkot, 2024 ha Maraikaphon, Sohra ha kaba hajar ngut ki kur ki la ïa wan sha kane ka Durbar naduh ki Rangbah na Ri Lum Jaintia. La plie ïa ka jingrakhe Jubilee da kaba pynher ïa ka Lama jong ka Seng da u President, Bah Taining Dkhar Ngapkynta ryngkat bad ki Rangbah kur, ki Longkmie bad ki Executive Member jong ka Seng.Lyngba ka Kyrwoh ba la phah da i Ma H. Arthur Sawian, Patron ka Seng  la pule ha ka jingïalang iba la ai ka jingkyrkhu kyrdoh ïa ka Seng bad ïa ki para kur ba kin nang kiew irat ha ka Tip-Briew Tip-Blei bad Tip-Kur Tip-Kha. I Kong Khasimon Phanbuh, Ex-General Secretary jong ka Seng, I Padma Shree Kong Bertha G. Dkhar Ngapkynta, iba la thaw ïa ka Braille code Grade I bad Grade II  bad I Bah Donavon Kharwanlang, u Kongsan jong ka Jingïalang, ki la ai jingkren halor ki “Mawbyrsiew” ba ki Kpa Tymmen jong ngi ki la tei bad pynshongrim ïa ka imlang sahlang ka longbriew manbriew bad ruh halor ka Tein Phira – “Ka Tip-Briew Tip-Blei bad ka Tip-Kur Tip-Kha”. Ha kaba sdang jong ka jingrakhe ïa ka Jubiliee Rupa, i Bah Taining Dkhar Ngapkynta I la pynkynmaw ïa ki longshuwa kiba la seng ïa ka Seng Kur ha ka snem 1999 bad ïa kito ruh kiba la shimti pateng ban ïa kit ïa bah ïa ki kam  jong ka Seng Kur haduh mynta. I Bah Peter A. Dkhar Sawian pat I la pynkynmaw bad pynsawa ïa u synniang ba la noh sha ka imlang sahlang naduh ka spah snem kaba 18 bad 19 da ki Longshuwa jong ka Kur ha ka liang ka pule puthi, ka seng-kam seng-jam, ka synshar ka khadar bad ka longbriew manbriew. La don ruh ka jingsam khusnam sha kito kiba pass bha ha ki jingpule bad jingïaleh kai sport Athlectic bad Karate. Hadien ka Durbar la don ka jingot ïa u cake jubili rupa da i Padma Shree Kong Theilin Phanbuh bad ka jingpynher ïa ki 25 tylli ki balloon jubili rupa.",Rakhe ka kur Dkhar Sawkpoh ïa ka Jubilee rupa,https://kynjatshai.com/khubor-kyllum/rakhe-ka-kur-dkhar-sawkpoh-ia-ka-jubilee-rupa/
":U MLA ka Mawsynram Constituency Bah Olland Singh Suin ha ryngkat da ka jing ïa treilang bad ka 67 Battalion CRPF Polo Shillong mynta ka sngi u la lum la lang ïa ki samla naka thaiñ jong ka shnong  Lawbah  ban pynlong ïa ka  Awareness Programme halor ka Recruitment in CAPFs 2023-2024 (CRPF,BSF,SSB,ITBT,AR, NIA,  NCB & SSF) kum shibynta ban pynsngewthuh ban ai jing hikai ïa ki samla jong ka thaiñ naka bynta kumno ban ïohlad ban pynïoh kam ïa ki samla ha ki kam shipai bad kiwei de ha kaba ïa kane ka prokram kila pynlong hapoh jong ka Multi Facilities Centre Lawbah East Khasi Hills District.Ha kane ka jing ïalang la pynïaid da u bah Reading Wahlang, Assistant Rangbah Shnong Lawbah, kren pdiang sngewbha na u bah Mightstar Lyngdoh, Co-ordinator Job Orientation Programme.Ki nongkren kiba la ai jing hikai ha kane ka sngi ki long u P. Haokip, Inspector jong ka CRPF, 67 Battalion Shillong polo play ground na u bah H. Thabah, OC jong ka Mawsynram bad na u O. Suin, MLA ka Mawsynram Constituency kum u kongsan ha ryngkat da ka jing ïa donlang kiwei de ki riew rangbah ki samla na kane ka dong ka thaiñ Lawbah shuh shuh ha kane ka sngi la ïoh ruh ban ai sngewbha ïa ka kot Pule shaki samla wadkam bad ka jing pynrung kyrteng ïa ki samla ka thaiñ.U bah O. Suin MLA ka Mawsynram Constituency haba kren kum u kongsan u ong ba kane ka dei ka sien ba nyngkong hapoh ha Mawsynram ban lum ïa ki samla ban ïoh ka jing hikai kumno ban plie lad plie lynti ïa ki samla ka thaiñ ban ïohlad ban shah hikai ha kaba ïa dei ban ïoh kam shipai ne pulit “kum u nongmikhmat nga dei hok ban ïalam ne ban btin lynti ïa ki samla khnang ba kin lah ban pynkhreh ïalade ban ki ïoh rung ha ki kam pulit bapher bapher. Shibun ki samla ki ju wan kyrpad ïa nga kum u nongmikhmat hynrei nga ngam lah ban ai ïa kata ka kam kat kum ki jingkwah jong ki da kaba u ai ka nuksa ” La da phi kwah ka um ban dih nga don hynrei lada phi kwah ïa ka um ba phin shet ha ïing ha sem ka don ka wah ba phin leit tong nangta lyngba da ka jing ïalam lynti jong nga” nga long tang kum u MLA ka dei hok ïa nga ba ngan thaw ki lad ki lynti ïa ki samla ba kin tip ha kano ka lynti ba kin ïa ïoh kam ïoh jam ha ki kam pulit bad kiwei de hynrei kaba donkam ïa ki samla ba ki dei ban long kiba la pynkhreh ban long kiba smat ba sting ha ki kam kilan met da kaba leit mareh step ban pynkhlaiñ ïa ka met ka phad bad kumjuh ruh ban trei shitom ruh ban khreh kot ban pyn nep ïa ka jabieng namar lada wan kino kino ki kam kiba lait ha ki kam sorkar ne haki kam pulit kin ïoh ban long shakhmat, wat ap haduh ban da ïoh jingtip mynta lashai leit pyndep ïa ki ta ki jing donkam.U bah H. Thabah haba kren ha kane ka sngi u la ong ba ka jing ïoh rung ha ki Kam shipai ne ki kam pulit ka bynta kaba donkam tam ïa ki samla ban trei shitom ban pyn mlien ïalade haki kam kilan met bad ruh ban khreh kot bha Ka jing don bad ka jing bymdon pisa kata ka long kaba bakla hynrei ban ïoh ïa ka kam kam dei da ka pisa hynrei tang da ka jing trei shitom jong ki samla shimet.",Lyngba u MLA ka Mawsynram ïoh jing hikai ki samla kumno ban ïoh rung ha ki kam shipai/ Pulit,https://kynjatshai.com/khubor-kyllum/lyngba-u-mla-ka-mawsynram-ioh-jing-hikai-ki-samla-kumno-ban-ioh-rung-ha-ki-kam-shipai-pulit/
":Ka Sports Committee jong ka KSU hadien ka jingïoh ujor na kiba bun ngut ki nongïashim bynta ha ka Meghalaya Games bad ki kmie ki kpa ka pynpaw ïa ka jingpyrshah kaba jur halor ka jingbym kheiñ snep ka sorkar jylla ïa kitei ki nongïalehkai.Ka jingbym pynbiang ïa ka bam kum ka ja step bad ja sngi, ka jingai beiñ ki jingbam tad dor kum ki chips, ki shana khutia mutia bad ka jingleh sih pathar kan buh ïa ka koit ka khiah kitei ki nongïalehkai ha ka jingma. Ha ka jingshisha, ka sorkar ka la dei ban pynbiang da ka bam ka dih kaba tei met, kum ki ruti bad makhon, dud, kait bad kiwei ki jait jingbam ha ka por step bad pynbiang thikna ruh ka ja ka doh ha ka por sngi bad miet hynrei phewse ka la ai pynban ka bam kaba wat ki mraw ne ki koidi ruh kim bam.Ka Sports Committee ka KSU ka sngew ba lada ka sorkar jylla ka thrang shisha ban kyntiew ïa ka lehkai sports ha jylla khnang ba kan long kum ka lad kamai jakpoh bad kumjuh ruh khnang ba kin ïoh ïa ki takma bapher bapher ha ka National Games bad ki rynsan international, ka dei ban pynbit pynbiang bha naduh ki jaka sah, ka bam ka dih, ka transport lem bad kiwei kiwei ki jingdonkam ba kongsan ki nongïalehkai.Lada ka sorkar ka ïai bteng ban leh torti kumne ka mut kan pynduh mynsiem ïa shibun ki samla ba thrang ban kiew ha ka sports bad wat ki kmie ki kpa kin ym shlan ban pynshlur ïa la ki khun ki kti ban minot ha ka sports.Ka KSU ka kyntu ïa ka sorkar ban ym kheiñ dew thala ïa ka sports ha ka jylla hynrei ka dei ban pyni da ki kam ha baroh ki liang ban ïarap bad kyntiew ïa ki nongïalehkai sports ka jylla khnang ba ha kawei ka sngi kin lah ban wanrah nam bad burom ïa ka jylla baroh kawei.Khublei shibunEric NongkynrihSports SecretaryKhasi Students’ UnionCentral Executive Council.",La shu lehbeiñ ka sorkar jylla ïa ki nongïashim bynta ka Meghalaya Games,https://kynjatshai.com/khubor-ialehkai/la-shu-lehbein-ka-sorkar-jylla-ia-ki-nongiashim-bynta-ka-meghalaya-games/
"Ha ka jingthmu ki nongïalam ka Voice of People Party (VPP) ban leit ban ïa khih ha jan ka Secretariat na ka bynta ban pyrshah halor ka jingshaweng kam ki ophisar ka Lokayokta, na ka liang ki tnad pulit ki la trei borbah ban khanglad ïa ki nongïalam ka VPP.Ka jingkhang ka tnad pulit ïa ki nongïalam ka VPP ban shong ïa khih ha jan ka Secretariat ka long na ka jingpynjari ïa ka 144 CRPC ha ki jaka ba marjan ka Secretariat.Ki nongïalam ka VPP kiba la wan na ki thaiñ ka Kashari Point ki la shah bat ha ki bor pulit bad ka la don ka jingïania kaba da ki kynta namar ka jingbym shah ki Magistrate ban tur ïa ki nongïalam ka VPP sha Secretariat.Na ka liang ki nongïalam ka VPP ba la ïalam da u MLA ka Mawlai Constituency u Bah Brightstarwell Marbaniang ki la sdang ban ïaid jubor ha kaba ka la mih ka jingkhang lad na ka liang ki pulit bad mih ka jingkhluit na ka liang ki nongkit kam ka VPP da kaba ki la ong ïa ki pulit ba “Wat ktah kti u dei u MLA” hynrei na ka liang ki pulit bad ki Magistrate ki la pyneh triang ban ym shah ban ïaid na kane ka jaka.Kat haduh ba pynlait ïa kane ka khubor ki nongialam ka VPP ha ryngkat ki MLA ki dang don ha Kashari Point.",“Wat ktah kti u dei u MLA”: Ong ki nongïalam ka VPP ïa ki pulit ha ka sngi ba ïakhih,https://kynjatshai.com/khubor-kyllum/wat-ktah-kti-u-dei-u-mla-ong-ki-nongialam-ka-vpp-ia-ki-pulit-ha-ka-sngi-ba-iakhih/
"Hadien ba na ka liang ka tnad Tourism ka la pynban ban pynlong ïa ka Beach Festival myn ha ka 19 bad 20 Tarik Kyllalyngkot 2024 ha Ranikor,  na ka liang ka Khasi Student Union (KSU) Ranikor Circle, ka la  buh da jingkylli  sha ka Sorkar jylla halor ka jingshngaiñ ka wah Kynshi.Haba kren sha ki lad pathai khubor myn ha ka 17 tarik Kyllalyngkot 2024, ha Shillong Press Club, u President ka KSU Ranikor Circle u Bah Marconi Thongni u la ong ba wat la na ka liang ka seng kam kwah ban pyrshah ïa kano kano ka tamasa kaba ka sorkar ka thmu ban pynlong hynrei ka wah Kynshi ka la dei kawei na ki wah kiba la jaboh bha haduh ba kam don shuh tang ki dohum ruh ki ba lah ban im ha ka.U la ong, “Ngi ïohi ïa ka jingjaboh kane ka wah kaba la kylla sha ka rong jyrngam bad na ka liang ka seng ha ki snem ba la leit ka la kyntu ïa ka sorkar ba ka dei ban test ïa ka um jong ka Wah Kynshi ban tip la ka dang long ne em ka ba  shngaiñ ban pyn donkam.”“Hynrei na ka liang ka Sorkar ka la shu phah tang ïa ka Pollution Control Board ban wan test ïa kane ka wah bad haduh mynta khlem da ai ïa ka kaiphot,” u la bynrap.U bah Thongni u la ïathuh ba na ka liang ka Seng ka don ïa ka jingsuba ruh ba na ka jingjaboh kane ka um ka pynlong ïa ki ba bun ki longïing ha kane ka thaiñ ba kin ngat ha ka jingpang bampong.“Ngim dei kita ki stad ban batai ba ka jingkynrei ka jingpang bampong ha kane ka thaiñ kan dei na ka wah Kynshi ne em hynrei haba ki briew ki ju bam ïa ki dohkha, ki shet jingshet ki sum da kane ka um kaba jaboh, ka pynsuba ba bun kiba ïohpang bampong,” u la bynrap.U la ïathuh ba na ka liang ka Seng naduh u snem 2010 ka la kyntu ïa ki nongshong shnong kane ka thaiñ ba kim dei ban pyndonkam ïa kane ka wah bad kane ka long hadien ka jingïap khah khah ki dohkha ha kane ka wah.“Kum ba ka long mynta lei kane ka wah kam don shuh ki doh um ki ban lah ban im ha kane ka wah bad ka um ka la kylla rong jyrngam kumta ka seng ka kyntu ïa ka sorkar ba ka dei ban leh ïa ka test ban pynthikna la ka wah Kynshi ka dang long ne em ban pyndonkam,” u la ong.U la ong ba ka Seng kam pyrshah ïa ka jingthmu jong ka Sorkar ban pynlong ïa ka tamasa hynrei ka seng kam kwah pat ban buhrieh ïa ka jinglong jingman ka wah Kynshi namar kiba nabar kim tip ïa ka jingshish. Ka KSU ka la buh ruh ka jingkyntu ïa ka Sorkar ba kumba ka shimkhia ban theh pisa ban pynlong tamasa kumta kan shim khia ruh ban pynbha noh ïa ki surok sha kine ki thaiñ.",Tang ki dohum ruh kim lah shuh ban im ha ka wah Kynshi: Hato kan shngain ban pynlong Tamasa: KSU,https://kynjatshai.com/khubor-kyllum/tang-ki-dohum-ruh-kim-lah-shuh-ban-im-ha-ka-wah-kynshi-hato-kan-shngain-ban-pynlong-tamasa-ksu/
"Ka lympung  ïalehkai kynjatbol ba la pynlong da ka Mawlangwir Sports Club mynta ka sngi ka la poi ha ka Quarter Final kaba ar kata  hapdeng ka jingïalehkai ka Langsning FC pyrshah ïa ka Golden Lion FC kaba la pynlong ha Rowell Lyngdoh Stadium Mawlangwir South West Khasi Hills District.Ha kane ka lympung ïalehkai kala long shisha kaba itynnad ha kaba ha ka Langsning FC ka la ïoh shibun ki kabu ksiar ban ïoh thep ïa ki goal jong ki  hynrei da ka jingtbit ki rang ïalehkai jong ka Golden Lion FC kim shem lah ïoh lad ban thep ïa ka goal ki jong ki ha kaba ka Golden Lion FC ka la ïoh ban thep 1 goal kata ha ka Kylla step lyngba u Hikai Bareh jersey no 15, kat haduh kaba kut jong ka jingïalehkai ka Langsning kam shem la lah ban pynphai wat tang shi kol ha kaba ka Golden Lion FC ka la ïoh khur ïa ka nam jingjop da 1- 0 goal bad ha kane ka sngi na ka liang ka Mawlangwir Sports Club ka la ïoh ban ai khusnam T. 5 hajar tyngka ïa u Hikai Bareh uba la ïoh ïa ka nam “Man of the Match”. Ka Quarter Final kaba lai kan long ha ka 2 tarik  Rymphang 2024 hapdeng ka MLP pyrshah ïa ka KMC Sonapur ha ka por 1 baje nohphai sngi.",Da 1- 0 goal pynliem ka Golden lion FC ïa ka Langsning FC ha Rowell Lyngdoh Stadium,https://kynjatshai.com/khubor-ialehkai/da-1-0-goal-pynliem-ka-golden-lion-fc-ia-ka-langsning-fc-ha-rowell-lyngdoh-stadium/
"Ki trai jaka na ka thaiñ Mairang kiba la dep ban soi bad ka sorkar jylla  na ka bynta ka  Project Climate Adaptive Community Based Water Harvesting Structure, myn ha ka 17 tarik Kyllalyngkot 2024, ki la dawa na ka sorkar ba ka dei ban phiah ïa kane ka jingtrei ha ki bynta kiba rit khnang ba ki kontraktor barit na ka ne ka thaiñ kin ïoh ïa ka kam ka jam.Haba kren sha ki ladpathai khubor na ka liang u Bah Apbor Mawlong, uwei na ki trai jaka, u la ong ba kane ka jingwan mih ki trai jaka mynta ka sngi ka long  hadien ba na ka liang ka sorkar na ka bynta kane ka  project ha East Khasi Hills ka la khot da ka tender ka ba heh dor bad kane ka wanrah jingeh ïa ki kontraktor kiba rit ba kim lah shuh ban pyntrei ïa kane ka project.“Haba ki trai jaka ki la ai ïa kane ka jaka sha ka Soil Department ban pyntrei ïa kane ka Project hynrei na ka liang ka Sorkar ka la khot da ka tender kaba poi da ki klur tyngka bad kum ki kontraktor kiba  rit kim lah shuh ban ïoh ka jingmyntoi na kane ka skhim bad kane ka khang lad ïa ki kontraktor kiba rit na ki thaiñ nongkyndong.”Na ka liang ki trai jaka myn ha ka 20 tarik Nohprah 2023, ki la leit ban kynduh ïa u Myntri ka tnad Soil ban kyrpad ban phiah ïa kane ka jingtrei, bad na ka liang u Myntri u la pynpaw ba ym lah ban leh ïa kata hynrei na ka liang jong ngi, ngi dang don ka jingkyrmen namar kumba ka long mynta ym pat khot tender na ka bynta ka Eastern West Khasi Hills District,” u la ong.“Ngi la buh ïa kane ka jingdawa sha ka sorkar ba ki kwah ban pynphiah ïa kane ka jingtrei khnang ba ki kontraktor na kane ka thaiñ ruh kin ïoh jingmyntoi lang na kane ka skhim,” u la bynrap.Haba kylli u la ong ba, “ngi kum ki trai jaka ngim ïoh jingmyntoi shuh na kane ka skhim namar ngi la dep ban ai ïa ka jaka hynrei ngi la buh da ka kyndon shwa ban soi ka MOU ba ki ban pyntrei ïa kane ka kam ki dei ban long ki kontraktor na kine ki thaiñ.” “Kumta lada ka sorkar kan khot biang ïa ka tender da ka dor kaba heh na ka liang ki trai jaka kin ym shah shuh ban pyntrei ïa kane ka project ha kane ka jaka jong ki,” u la bynrap.",Dawa ki trai jaka ba dei ban phiah ïa ka jingpyntrei ïa ka Project CACBWHS ha EWKH,https://kynjatshai.com/khubor-kyllum/dawa-ki-trai-jaka-ba-dei-ban-phiah-ia-ka-jingpyntrei-ia-ka-project-cacbwhs-ha-ewkh/
"Ki samla napoh jong ka South West Khasi Hills District  kiba la leit ïa shim bynta ha ka jingïakop jngi um ne ka Swimming  ha ka 5th Meghalaya Games kaba la long ha Tura ka la ïoh ban khur haduh 3 tylli ki Gold  Medal, 5 tylli ki Silvers bad 3 tylli ki Bronz Medal ha kaba na ka liang u Bah H.S Diengdoh uba dei u President jong ka South West Khasi Hills District Swimming Association u la pynpaw ka jingsngewkmen kaba khraw ba watla ha pdeng ki jingeh kiba bun ban beh sha ka thong bad ka nam jingjop ha kaba mynta ka sngi ki la ïoh kheit ïa u soh ka jingkmen ba ki samla ki la ioh ïa ka nam ban ïoh khur haduh 3 tylli ki Gold, 5 Silvers bad 3 tylli ki Bronzes Medal bad ngeit skhem kane ka long ka jingburom ym tang ïa ki hynrei ïa ka Association bad ruh ïa ka dong ka thaiñ South west Khasi Hills District baroh ka wei.1. Badapjingkyrmen Thongni (50m backstroke)2. Pynkhlaiñbor Wanniang (100m backstroke)3. Alvinson Shylla (50m backstroke)1. Lastbornshine Kharlyngdoh (100m backstroke)2. Baiahunlang Thongni (100m butterfly)3. Khrawkupar Lyngdoh (50 m breast stroke)4. Khrawkupar Lyngdoh (200m individual medley)5. Medley Relay (4×100 m) – SWKHD Team6. Free Style Relay (4x100m) SWKHD Team1. James Anderson Kharlyngdoh (50m butterfly)2. Khrawkupar Lyngdoh (50m breast stroke) 3. Medley Relayed.","Khur ka SWKHD 3 Golds, 5 Silver bad 3 Bronze ha ka Swimming jong ka 5th  Meghalaya Games",https://kynjatshai.com/khubor-ialehkai/khur-ka-swkhd-3-golds-5-silver-bad-3-bronze-ha-ka-swimming-jong-ka-5th-meghalaya-games/
"Ki rang bad ki thei ïalehkai Taekwondo na East Khasi Hills district sa shisien biang, ka la khur da ki takma ksiar ha baroh ki jinglehkai Taekwondo kaba la pynlong ha Montfort Centre ha Tura.Ha ka kyrdan Junior Girls’ Kyorugi hapoh 46 kg, ka Ibapyhnun Kharmyndai na East Khasi Hills ka la pynliem noh ïa ka thei ïalehkai na South West Garo Hills’ Joynilla Ch Sangma katba ka Nokgrikchi G Momin bad ka Jheanchim B Marak ki la ïoh da ki takma rnong.Ha ka kyrdan Junior Girls’ Kyorugi hapoh 42 kg, ka Dayalanki Challan na West Khsi Hills ka la pynliem noh ïa ka Sritee Kumari na West Jaintia Hills bad khur ïa ka takma ksiar katba ka Aurialla Wasabi K Marak bad ka Jaksal Arimchi T Sangma ki la ïoh ïa ka takma rnong.Ha ka jinglehkai kaba khatduh ha ka kyrdan Junior Boy’s Kyorugi hapoh 45 kg u Ravi Kumar Rai na East Khasi Hills da kaba pynliem ïa u Areyo M Sangma na East Garo Hills bad ïoh syndon ïa ka takma ksiar katba u Kreangbeth A Sangma na West Garo Hills bad u Samir Chetri ki la ïoh da ka takma rnong.",Khur ki nonglehkai Taekwondo na East Khasi Hills da ki takma ksiar,https://kynjatshai.com/khubor-ialehkai/khur-ki-nonglehkai-taekwondo-na-east-khasi-hills-da-ki-takma-ksiar/
"Ka jingai mynsiem bad ka jingkmen ka la mih paw ha ka Meghalaya Games ha kaba ka kong Marbarisha M Pdah, 44 snem ka rta, ka la hap ban pynbit pynbiang ïalade ban ïakhun ha ka jinglehkai syndah lang bad ka khun kynthei jong ka, ka Toiaibha M Pdah ba dang 24 snem ka rta bad kine arngut kin ïakhun lang ha ka Senior Women’s Category ha ka 10 m bad 50 m Rifle Event bad kawei pat kan dei ha ka 10 m & 25 m Pistol event. Ka jingïaid lynti jong kine arngut ka pyni shai ïa ka jingkhlaiñ ka ïing ka sem ban ïaid ryngkat lang ban pynurlong ïa ka jingphohsniew ka jong ki.Kane baroh ka la wan long hadien ba ka kong Marbarisha ka sngew ïoh mynsiem na ka jinsngewtynnad ka khun ban siat pistol bad katba dang ïaid ki por, ka ju ïalam ïa ka khun ban shah hikai ha ka jaka ai jinghikai siat pistol bad ai mynsiem ïa ka khun.  Haba ïohi ba ka khun ka kiew ha ka kam ïalehkai ha ki jingïakhun bapher bapher, ka kong Marbarisha ka la sdang ban ïaid thymmai ka jingim jong ka ban mih shakhmat ha ki kam ïalehkai.“Haba nga ïohi ïa ka Toiaibha ba ka ïeng ha ka nongrim lade ban poi sha ka thong, kane ka pynskuiñ ïa ka mynsiem jong nga, bad nga sngewthuh ba kam pat dier ka por ban beh ïa ka thong bad ban bud ïa ka jingphohsniew,” ong ka kong Marbarisha, haba kren shuwa ban ïakhun ha ka 5th Meghalaya Games. “Ka Meghalaya Games ka ai ïa ngi ïa ka kabu ban mih madan lang bad ban wanrah burom ïa ka jylla.” Haba kren khyndiat bad ka Samla Toiaibha, ka la ong, “Kum ka khynnah skul, nga ju don bynta kum ka NCC Cadets, bad dei nangne ba nga sdang ban sngewtynnad ban siat suloi. I mei i ju ai mynsiem ïa nga ban leit sh ki NCC Camps bad i ju ai mynsiem ruh ba ngan ïaid beit shakhmat ha ki jinglehkai siat suloi. Ha u snem 2016, nga ïoh ïa ka call na ka paralok bad ka la wer ïa nga ban rung dkhot ha ka Shooting Association. Kadei ka jingkwah jong i mei ba ngan long ka nongïalehkai. I ju synran ïa nga da leit lehkai ha Assam Rifles kaba don ha Happy Valley, Shillong. Ha kaba nyngkong, i ju sngew artatien ban rung lang ban lehkai namar ka rta, hynrei i ju synran ïa nga sha ki State/National Championship.”",“Khana ai mynsiem”: Lehkai lang ki shi kmie shi khun ha ki jingïakhun ha ka 5th Meghalaya Games,https://kynjatshai.com/khubor-ialehkai/khana-ai-mynsiem-lehkai-lang-ki-shi-kmie-shi-khun-ha-ki-jingiakhun-ha-ka-5th-meghalaya-games/
"Ka jingïalehkai jong ka Athletics ha ka lympung ïalehkai jong ka Meghalaya Games kaba San ka ba la long ha Tura, West Garo Hills District, ka la lap ba poi noh sha kaba kut mynta ka sngi. Bad ha kine ki lai sngi jong ka jingïakhun u Skhemlang Suba  ka Ri Bhoi bad ka Glorify Kurbah ka EKH ki la ïoh ba kin rah ïa ka nam kum u rang ne ka thei ïalehkai ba kynsai (Best Athlete).Na ka liang u Skhemlang ka daw kaba la pynlong ïa u ba un ïoh ban rah ïa kane ka nam ïalehkai ba kynsai ka lympung ka la wan hadien ba u la lah ban pyndep kham sted ïa ka thong ha ka jingïakob mareh kaba 800M hadien ba u la lah ba un pyndep ïa ka thong ha ka 1:54.7 sec, kaba la biang pura ïa u ba un ïoh ban khur 897 poiñ, katba na ka liang ka Glorify Kurbah, ka la ïoh ba kan khur ïa kane ka nam hadien ba ka la lah ba kan pyndep ïa ka thong ka ïakob mareh kaba 800M da  ba kaba ka la lah ba kan pyndep ïa ka thong ha ka  2:21.5 sec bad khur 809 poiñ.Haba kheiñ kyllum pat ïa ka rukom ialehkai ha baroh ki lai sngi jong kane ka jingïalehkai,  ka kynhun jong ka West Jaintia Hills District kaba la ïoh ba kan khur 17 tylli ki takma ba kynthup 8 tylli ki takma ksiar, 4 ki takma rupa bad 5 ki takma rnong, ka kynhun kaba wan ba-ar dei ka Ri-Bhoi District hadien ba ka la ïoh ba kan khur 15 tylli ki takma ba kynthup 6 ki takma ksiar, 6 ki takma rupa bad 3 tylli ki takma rnong, katba ka kynhun ïalehkai jong ka East Khasi ka la wan ban bat ïa ka kyrdan kaba lai hadien ba ka la ïoh ba kan khur 10 tylli ki takma ba kynthup 5 ki takma ksiar, 3 ki takma rupa bad 2 tylli ki takma rnong.”",Rah ka WJH ïa ka nam lahduh u Skhemlang bad ka Glorify kum ki nongïalehkai ba kynsai ha ka Athletics,https://kynjatshai.com/khubor-ialehkai/rah-ka-wjh-ia-ka-nam-lahduh-u-skhemlang-bad-glorify-kum-ki-nongialehkai-ba-kynsai-ha-ka-athletics/
"Ka lympung ïalehkai Meghalaya Games kaba 5 kaba la ïaid shaphrang mynta ha Tura, West Garo Hills District la sakhi ïa ki lai tylli ki jait jingïalehkai tynrai (traditional games), kaba kynthup ïa ka Mawpoiñ (Khasi), Rah Moo Khrah (Jaiñtia) bad ka Wa’pong Sika (Garo).Ha ki jingïakhun kiba la pynlong ha Don Bosco School, Tura lada phai sha ki jingïakhun final jong ka Wa’Pong Sika, u Pangrak R. Marak ka West Garo Hills District u la long u lahduh, ba wan ba-ar dei u Lambai Challam na ka West Jaintia Hills District bad ba wan balai dei u Wanlamrhamiki Passah na ka West Jaintia Hills District.Katba ha ka jingïakhun jong ka Mawpoiñ jong ki kynthei, ka kynhun ïalehkai ka East Khasi Hills District ki la lah ban pynliem noh ïa ka West Garo Hills District. Katba ka kynhun ba wan ba lai ka dei ka West Jaintia Hills District.Ha ka jingïakhun jong ki shynrang pat ka kynhun ïalehkai jong ka East Khasi Hills District ki la lah ban pynliem noh ïa ka West Garo Hills District ha ka jingïakhun kaba itynnad bad kaba ïakhaid bha.Ha ka ïakop Rah Moo Khrah kaba para marwei ki shynrang, u Da Oo Hi Dhar ka West Jaintia Hills District u la long u nam tam ha ka jingïakhun, bud pat da u Me-U-Ru Suna na ka West Jaintia Hills District bad u Vincent Bareh na ka East Khasi Hills District u la wan ba lai. Katba ha ka ïakop ïalehkai kynhun sa shisien pat ka kynhun ïalehkai jong ka West Jaintia Hills District ba la lamkhmat da u Baphin Nongrum, Shanlangki Lyngdoh, Callten Sari, Me-U-Ru Suna bad u Da OO Hi Dhar ki la long ki nongjop ha ka jingïakop da kaba pynliem ïa ka kynhun jong ka East Khasi Hills District ba la mihkhmat da u Janaising Marbaniang, Arkystar Kharkamni, Riangpor Kharkongor, Vincent Bareii bad u Arjun Thabah.”","Shongshit ki jingïalehkai tynrai Meghalaya Games, lahduh ka EKH ïa ka Mawpoin, WJH ïa ka Rah Moo Khrah bad ka WGH ïa ka Wa’Pong Sika",https://kynjatshai.com/khubor-ialehkai/shongshit-ki-jingialehkai-tynrai-meghalaya-games-lahduh-ka-ekh-ia-ka-mawpoin-wjh-ia-ka-rah-moo-khrah-bad-ka-wgh-ia-ka-wapong-sika/
":Ka Indian Chamber of Commerce mynta ka 8 tarik Nohprah, 2023 ka la pynlong ïa ka Awareness Workshop halor ka Intellectual Property Rights (IPR) ha ka Aspirational Block ha SGSY Hall Umling C&RD Block, Ri Bhoi District.Ha kane ka prokram la don bynta lang u PK Bagchi, uba dei u Designated Intellectual Property Attorney, ICC- Intellectual Property Fecilitation Centre, Guwahati bad u G. Langstieh, uba dei u Functional Manager District Commerce and Industries Center Ri Bhoi District kum ki briew kiba la tbit bad ki nongseng kam la jong (Entrepreneur) na kylleng ka Block ki la wan ban shim bynta ha kane ka prokram ban ïoh jingtip ba kham bniah halor ka Intellectual Property Right.Haba kren ha kane ka jingïalang, u Bah G. Langstieh u la pynshai shaphang ka jingdonkam ka IPR ryngkat ki nuksa Coke Opener jong ka kompani Coca-Cola.“Ka dei ka lynti ba jingai bad kyllaiñ ha ka IPR hynrei ka long kaba donkam bha ha ka kam khaïi ban lait na ka jingpyrthuh bud ïa ka kyrteng. Tang Lada phi don IPR phi lah ban leit ïing bishar lada don kiba pyrshang ban pyndonkam bakla ïa ka kyrteng ka kompeni jongphi,” la ong u Langstieh.Katba na ka liang jong u Bagchi u la kren ruh shaphang ka bor sngewthuh kaba long kaba donkam na ka bynta u briew, kumta ruh ka jingsngewthuh ha ka kam ka long kaba kongsan na ka bynta ka jinglong kyrpang ki mar, “kiba bun ki MSME ki duna ka jingtip ïa ka IPR kaba pynlong ïa ki kompeni heh ban shim kabu ïa kane ka jingtlot jong ki”..U Bagchi u la pynshai ruh ïa ki kyndon jong ka IPR Registration bad ïa ka jingïohnong na ka bynta ki MSME.Ki mat ba kongsan kiba la ïakren ha kane ka prokram kaba la long mynta ka sngi ki long ïa ka Trademark Registration, Copyright Registration, Patent Registration, Geographical Indication Registration bad ka Commercialisation of Intellectual Property Right.",Pynlong ka Indian Chamber of Commerce ïa ka Awareness Workshop halor ka IPR,https://kynjatshai.com/khubor-kyllum/pynlong-ka-indian-chamber-of-commerce-ia-ka-awareness-workshop-halor-ka-ipr/
":Ka Dr. M. A Lyngdoh kaba dei ka Myntri jong ka tnat ka koit ka khiah jong ka sorkar Jylla Meghalaya ka la ai ka jingïaroh ïa ki samla jong ka thaiñ Mawkhyrwang ba ki long shisha kum kita ki Human Ambulance na ka ki kam bah jong ki, ba ha kane ka thaiñ kam don ka surok lada jia ba don ki nongpang bad kiba armet ki thmu ban leit phah sumar hapoh ka Civil Hospital Mawkyrwat ki ju pyndonkam ban kit ne bah da ka khoh haduh ban da poi ha ka surok ba lait kali, ïa kane la sakhi ba kine ki samla ki la tyrwa sngewbha ïa ka Dr. Ampareen Lyngdoh ban kit ïa ka da ka khoh khnang ba ma ka kan ïoh ban tip ïa ka ei ba kine ki samla ki ju mlien ban long kum kita ki Human Ambulance ne ki briew kiba kit nongpang.Ban shu pynkynmaw kane ka thaiñ Mawkhyrwang ki don kumba 6 tylli ki shnong kiba ym pat poi surok na kadaw  jong ka jingjrong ki lum bad ki riat kiba eh ki hap ban ïaid da ka kjat.",Da ki Human Ambulance ai nam ka Dr. Ampareen Lyngdoh ïa ki samla na ka thaiñ Mawkhyrwang SWKHD,https://kynjatshai.com/khubor-kyllum/da-ki-human-ambulance-ai-nam-ka-dr-ampareen-lyngdoh-ia-ki-samla-na-ka-thain-mawkhyrwang-swkhd/
":U nongïalam jong ka National People’s Party (NPP), u James Sangma, myn ha ka 8 tarik, Nohprah, u la pyntip ba kum ka MP, ka Agatha Sangma ka la trei shitom na ka bynta ka ri Lum Garo bad ka seng ka la ïaid shakhmat halor ka jingïakhun hapoh kane ka jylla.Haba kren sha ki lad pathai khubor, u James u la pyntip ba la don bun ki bynta bad ki mat kiba la mih ha kane ka por ilekshon, hynrei, lem bad ka kam ba la leh da ka Agatha, kan nym ktah ïa ka jingjop.“Ka trei shitom ha ka ban leit jingleit bad shimkhia ïa ki mat ym tang ha ka Ri Lum Garo hynrei ha ka jylla baroh kawei. Ngi lah ban pynkynmaw ba dang shen, la don kawei ka jingjia halor ka ktien bad ka la leit sha New Delhi ban kynduh ïa u Myntri ka kam poh ïing. Te kane ka pyni ïa ka jingkut jingmut jong ka na ka bynta jong ki paidbah jong ka jylla,” ong u James.",Sngew shaniah u James ban jop ha ka ilekshon jong ka Tura LS na NPP,https://kynjatshai.com/sain-pyrthei/sngew-shaniah-u-james-ban-jop-ha-ka-ilekshon-jong-ka-tura-ls-na-npp/
"Kum shi bynta ban wanrah ia ka jingiadei kaba iajan bad ki paidbah kiba shong basah ha ki jaka khappud, ka pyrton ba 50 jong Border Security Force (BSF) Border Outpost (BOP) ka la pyllong kawei ha Bahadur ha Mahenderganj, ha South West Garo Hills.U S.H. Yuvraj Dubey, u Commandant  jong ka pyrton ba 50 jong ki BSF u la ong u Kongsan. Ha kane ka prokram, la don ka jingsan ia ki tiar badonkam sha ki 13 ki school, club bad ki nongshong shnong.Kane ka kynthup ia ka jingsan ia ki top up, ki jingialehkai Indoor Games, kum ki Carrom Board, Chess, Ludu, ki juti ialehkai phutbol,  ki tiar Volleyball, badminton bad kiwei.Haba kren ha katei ka sngi, u Commandant Yuvraj Dubey u la pynsngew halor ka jingkongsan jong kane ka prokram.Commandant Yuvraj Dubey, u la iathuh ba ka jingai ia kine ki tiar kan long kum ka jingkyrshan ia ki nongshong shnong jong katei ka jaka.",Sam tiar ki shipai Meghalaya BSF ïa ki nongshong shnong Mahenderganj,https://kynjatshai.com/khubor-kyllum/sam-tiar-ki-shipai-meghalaya-bsf-ia-ki-nongshong-shnong-mahenderganj/
":U Myntri uba dei peit ïa ka tnat Pule puthi, u Rakkam A Sangma mynta ka sngi u la ïashim bynta ha ka jingpynhap lama jong ka Nepali Secondary School hapdeng ka jingrakhe ïa ka Golden Jubilee Celebrations kaba khatduh ha Nongpoh District Library.Na pdeng u Rakkam, u Bah Mayral Born Syiem uba dei u MLA, u Manish Kumar  u ADC ka Ri Bhoi District, u CM Adhikari u Senior Advocate ka Nongpoh District Court, u Madhav Singh uba dei u President jong ka Nepali SS Managing Committee bad ka Principal Rina Mary Hynniewta ki la don bynta ha kane ka jingrakhe.Ha kane ka sngi u Rakkam A Sangma u la ai ka jingïaroh ïa ki nongseng jong ka skul na ka bynta ka jingtrei shitom jong ki khlem da shong thait na ka bynta ban seng ïa ki jaka pule ban pynnang pynstad ïa ki khynnah jong ka shnong.U la ai ruh ïa ka jingïaroh ïa ki nongtrei jong katei ka skul na ka bynta ka jingtrei shitom bad len lade jong ki bad u la kyntu ruh ïa ki khynnah pule ba ki dei ban trei shitom bad ïai minot na ka bynta ka jingpule, ba dei ruh ban don ïa ka thong ban wanrah nam bad burom ïa la ka jong ka skul.Kane ka jingrakhe ka la long kaba iphuh iphieng da kaba la pyllait ruh ïa ki jingbuh sah jingkynmaw jong ka skul, la don ruh ka jingrwai bad jingshad tynrai na ki khynnah skul bad la pynkut da ka jingsam prize sha ki nongjop kiba la shim bynta ha ki jingshim bynta bapher bapher ha ka jingrakhe ïa ka tamasa Golden Jubilee.”",Pynhap lama u Rakkam A Sangma ha ka jingrakhe ka Nepali Secondary School ïa ka Golden Jubilee Celebrations,https://kynjatshai.com/khubor-kyllum/pynhap-lama-u-rakkam-a-sangma-ha-ka-jingrakhe-ka-nepali-secondary-school-ia-ka-golden-jubilee-celebrations/
":U nongïalam jong ka seng National People’s Party (NPP), u James Sangma, ha ka 8 tarik, Nohprah, u la kyntait halor ki jingkynnoh ba ïa baroh ki projek jong ka kam pynroi ki dei na ka bynta ka Ri Lum Garo, da kaba ong ba ki kaiphod kim ïahap bad ki jingshisha.“Kam dei eiei ruh em. Lada phi peit ïa ka kam pynroi kaba la jia ha ka kylleng ka jylla, nga sngew ba ka long kaba biang bad ïa ka kam pynroi, la dep don jingthmu lypa,” ong u Sangma.U la ong ba ka Ri Lum Garo ka la shah hynñiew beiñ ha ki por ba la leit bad la don ki katto katne ki kam pynroi kiba la dep jia ha kato ka jaka.“Haba phi shem ba ka kam pynroi ka la jia stet stet ha Ri Lum Garo, ki paidbah ki sngewthuh bakla, hynrei kam dei eiei ruh em,” ong u Sangma.",Ka long kaba bakla ban ong ba baroh ki projek pynroi ki dei na ka bynta ka Ri Lum Garo: James,https://kynjatshai.com/sain-pyrthei/ka-long-kaba-bakla-ban-ong-ba-baroh-ki-projek-pynroi-ki-dei-na-ka-bynta-ka-ri-lum-garo-james/
"Ki dak ki shin ki la sdang paw ba imat ka Sorkar Kmie kan hap ban pynsangeh noh ia ka jingshna ia ka surok Shillong Western bypass lada ka jingsiew ia ka jingshim khyndew ia ki jaka, ka tam ia ka jinglut jong ka project.Ha kaba ia dei bad kane ka Sorakr kylla ka la bthah ia ki Deputy Commissioner jong ka Ri Bhoi bad East Khasi Hills District ban peit biang ia ka jingbuh don ia ki ia ka jingshna ia ka surok Shillong Western bypas 38 Kms.U Myntri ka tnad P.W.D. u Bah Prestone Tynsong u la iathuh ba baroh ki kam la dep pynbiang nadong shadong na ka bynta ka jingshna ia katei ka surok ka ban lut haduh 600 klur tyngka, katba ka ka jingsiew ia ka bai shim jaka pat ka long haduh 1,200 klur tyngka kaba ym ia hap shuh.",Iakynduh jingeh ka Shillong West Bypass barem palat ka jingsiew shim jaka,https://kynjatshai.com/khubor-kyllum/iakynduh-jingeh-ka-shillong-west-bypass-barem-palat-ka-jingsiew-shim-jaka/
":U nongïalam jong ka seng National People’s Party (NPP), u James Sangma, myn ha ka 8 tarik, Nohprah, u la ong ba ka jingkynnoh jong ki nongïalam ka seng BJP pyrshah ïa ka MP jong ka Tura, ka Agatha Sangma halor ki scheme sorakr pdeng ka bym ïahap ka long ka bym shong nongrim haei haei ruh em.“Ngam tip mano uta u nongïalam jong ka seng BJP uba ong kumta, hynrei nga tharai ba u la ïoh ka jingtip ka bym dei shisha. Ha kaba ïadei bad ka jingsdang jong ki scheme ka sorkar pdeng, la don bun ki paidbah kiba la kynduh ïa ka,”ong u Sangma.U la ong ba da kaba kynnoh ïa kiwei ka long kaba suk bha, hynrei u Sangma u la ong ba ka jingkynnoh ka shong ha ka jingïoh jingtip ba shisha.“Ka long kaba sngewsih ba u nongïalam um shym la leh ïa ka kamram jong u, um shym la wad bniah hashwa ba un kynnoh. Nga tharai ba ym don kano kano ka jingpynslem ban sdang pyntreikam ïa ki scheme sorkar pdeng(central schemes),” ong u Sangma.",Ka jingkynnoh jong ki nongïalam ka seng BJP pyrshah ïa ka Agatha halor ki scheme sorkar pdeng ka long ka bym shong nongrim: James Sangma,https://kynjatshai.com/sain-pyrthei/ka-jingkynnoh-jong-ki-nongialam-ka-seng-bjp-pyrshah-ia-ka-agatha-halor-ki-scheme-sorkar-pdeng-ka-long-ka-bym-shong-nongrim-james-sangma/
"U nongïalam jong ka seng National People’s Party (NPP), u James Sangma, myn ha ka 8 tarik, Nohprah, u la pyntip ba kum ka MP, ka Agatha Sangma kaba la trei shitom na ka bynta ka Ri Lum Garo bad ba ka seng ka la ïaid shakhmat ban ïakhun kum ki kyrtong ha kane ka jaka.Haba kren sha ki lad pathai khubor, u James u la pyntip ba la don bun ki bynta bad ki mat kiba la mih ha ka por ilekshon, hynrei, ki kam ba ka Agatha ka la trei, kan nym ktah halor ka bynta jong ka jingjop.“Ka la leit jingleit ha kiba bun ki jaka bad ka la shimkhia ïa ki mat ym tang ha ka Ri Lum Garo hynrei na ka bynta ka jylla baroh kawei. Ngi lah ban pynkynmaw ba dang shen, la don ka mat halor ka ktien bad ka la ïoh lad ban leit shaduh sha New Delhi ban ïakynduh ïa u Myntri ka kam poh ïing(Union Home Minister). Te kane ka pynpaw ba ka long kaba kitkhia na ka bynta ki paidbah jong ka jylla,” ong u James.","Ïaid shakhmat ka NPP sha Ri Lum Garo, yn shimti ka Agatha ïa ka Tura MP seat: James Sangma",https://kynjatshai.com/sain-pyrthei/iaid-shakhmat-ka-npp-sha-ri-lum-garo-yn-shimti-ka-agatha-ia-ka-tura-mp-seat-james-sangma/
"Na ka daw jong khlam Covid-19 kaba wan ban lynshop lynsher ia ka pyrthei, ka ri India bad ia ka Meghalaya, ka Sorkar jylla ka la buh ia ka Corona Screening Center ha Byrni, Ri Bhoi District ban khmih ia nongleit nongwah ha katei ka por.Na ka daw jong ka jingrit palat jong kane ka jaka, la pynkynriah noh ia ka sha Umling, Ri Bhoi District namarba ka kham heh ka jaka.Kane ka jaka ka la trei kam bha ha katei ka por. Hadien ka jingjah noh jong u khniang jingpang Covid-19, ia kane ka jaka ka pynkylla sha ka jaka ai jingtip. Kane ka jaka ka la shu sah kumto bad mynta ka la kylla ka jaka theh niut bad lah ban kylla ka jaka dik drok bad kiwei ki kam sniew.",Lah ban kylla jaka dih drok bad jaka kam sniew ka Umling Corona Screening Center,https://kynjatshai.com/khubor-kyllum/lah-ban-kylla-jaka-dih-drok-bad-jaka-kam-sniew-ka-umling-corona-screening-center/
"U Myntri ka tnad bording ka Meghalaya, u Abu Taher Mondal  ula leit peit ia ka jaka pynmih ding elektrik  Purulia Pumped Storage Project (PPSP), ha West Bengal. Ia kane ka project kaba pynmih ding elektrik kaba 900 MW na ki saw tylli ki Turbine ne ki kor pynmih ding elektrik.Ïa u Abu Taher Mondal la synran da u Commissioner & Secretary, Power department, Meghalaya bad u Subhasankar Debsarma Biswas, Director (Generation) jong ka West Bengal State Electricity Distributor Company Limited.U Abu Taher Mondal u la iathuh ba ka jingleit jngoh ia katei ka project ka long kaba ioh jingmut haduh katta katta bad kane kan iarap shibun ia ka Meghalaya kaba don hapdeng ka jingkyrduh bording elektrik.",Leit jngoh u Myntri ka tnad bording Abu Taher Mondal ïa ka West Bengal Hydel Plant,https://kynjatshai.com/khubor-kyllum/leit-jngoh-u-myntri-ka-tnad-bording-abu-taher-mondal-ia-ka-west-bengal-hydel-plant/
"Ki nongïalam jong ki 7 seng na ki Thaiñ Sohra kiba kynthup ïa ka UHM Riwar Sepngi, ka CRYF, FKJGP Sohra, HANM South East Sohra, HNYF South East Sohra, HYC bad FKGJP Riwar Zone ha ka 8 tarik Nohprah 2023, ki la ong ba ka HNYM ka leh shilliang haba ka kdew kti tang ïa ka Land Custom Station ha Majai halor ka jinglait ka khajna ka jylla bad ki la kdew ruh ba kane ka ktah mationg ïa kane ka dong ka thaiñ.Haba kren sha ki lad pathai khubor u Bah Corlos Kharmih uba dei u Working President ka FKJGP Sohra Circle u la kynnoh ba ka jingkdew kti ka HNYM ïa ka Hima Sohra ka dei kaba ktah mationg haduh katta ïa ki trai kane ka thaiñ.“Ngi kwah ban pynshai ba ngim wan tuklar halor ka jingïoh bhah ne duh bhah ki para doh ïa ka kamai kajih ha Majai hynrei ka jingwan jong ngi hi ka long ban pynshai halor ka jingktah mationg ka HNYM ïa ka dong ka thaiñ jong ngi” u la ong.U la bynrap, “Ka khubor sha ka HNYM ka long ban ym peit shiliang khmat tang ïa ka dong ka thaiñ jong ngi haba phi shim ïa ka mat phi dei ban peit lang ïa kiwei ki thaiñ ruh”.U Bah Kharmih u la ong shuh shuh ba “Ngi ruh ngi dei seng bhalang ngi trei na ka bynta ka jingbha jong ka dong ka thaiñ bad lada ki peit shilliang khmat kan long kaba sngewsih, namar ki kynnoh ïa baroh ka Hima Sohra” .“Ka Hima Sohra hi kam ju kyntait ïa la ki para doh para snam kiba wan ban trei kam ha kane ka dong ka thaiñ ka Hima Sohra, na ka liang jongngi, ngi sngewsih shisha bad lada ki don kum kita na ka liang ki seng kadei ban pynshai ïa ki kyrteng khnang ba ki seng na kine ki thaiñ kan sa shim khia lang”.U la bynrap ruh, “Hadien ka jingjia basngewsih ha Ichamati bad hadien ba la plie biang ka Export, na ka liang ki seng bhalang kane ka thaiñ ki la ïaleh ban wad da ki lad ki lynti ban ym ai bynta shuh ïa ki bar jylla ba kin khaïi pateng ha kane ka dong ka thaiñ da kaba ngi la bthah ïa ki Hima ki shnong ba kim dei shuh ban ai NOC sha ki barjylla bad kane ka la urlong shisha bad ki kali bar jylla ruh kim ailad shuh ban ïoh khaïi pateng, hynrei kaba sngewsih hi ka long ba ka mih kato ka jingïakren” .“Halor ka jingduh bylla ki 30 ngut ki para khasi na ka Hima Sohra ngim don eiei ban ong ïa kata hynrei ha kato ka sngi ki la wan hangne ban sei ki kot ki sla hynrei ngi la wad jingtip na ki nongpynïaid, ki la ong ba ki la buh por ar sien lai sien ban pynbiang ïa ki kot ki sla kumba long ka riti trei kam ha kane ka jaka” u la ong.U la bynrap, “Hynrei ki kot ki sla jong kito ki briew ngi khlem ïohi hynrei kiwei pat ki la wan ban phah ïa ki kot ki sla kumta nga kyrpad ïa ki ba kin leit ban submit ïa ki kot ki sla sha ophis treikam ban lah ban leh ïa kaba donkam”.U Bah Kharmih u la ong shuh shuh ïa ki nongïalam ka HNYM ba “Ynnai leh shiliang khmat tang ïa ka dong ka thaiñ jong ngi namar ha ka jylla ki don haduh 8-9 tylli ki Land Custom Station (LCS) bad lada ki kdew tang ïa ka Majai ka long kaba bakla bad haba ki sngew synei ïa ka Sorkar ba ka duh ïa ka khajna ki dei ban ujor da ka PIL ban tip lut ka jingduh khajna ka sorkar na baroh ki LCS”.Halor ka jingshim kabu ki Weightbridge kum ba la kynnoh, u la ong ba kane ka dei ka kamram jong ka tnad hi ba kan peit ïa kine ki jingkynnoh la ki dei ki ba shisha ne em.",Wat peit shiliang khmat tang ïa ka LCS ha Majai; ong ki 7 seng ïa ka HNYM,https://kynjatshai.com/khubor-kyllum/wat-peit-shiliang-khmat-tang-ia-ka-lcs-ha-majai-ong-ki-7-seng-ia-ka-hnym/
":Ka KSU Khliehriat Town Unit bad ka Ladrymbai Unit myn haka 8 tarik u bnai Nohprah ki la leit ïa kynduh bad u Additional SP ka East Jaintia Hills u Bah Banraplang Jyrwa uba dei ruh uba khmih ïa ka tnat pynïaid kali (Traffic) halor ka jingjur palat ka jingdheng kali ha ïew Ladrymbai bad ïew Khliehriat naduh ka por Mynstep, mynsngi haduh jan miet kaba la jan man ka sngi.Kum ban shu pynkynmaw ba na ka liang ka KSU EJHDU ha kine ki khyndiat bnai ba la dep ka la dep ban ai da ka dorkhas bad pynsngew sha u Myntri ka tnat kam poh ïing u Bah Prestone Tynsong ban wanrah da ka Traffic Branch hapoh District khnang ban lah ban teh lakam bha ïa ka rukom pynïaid kali ha district, hynrei sngewsih ba haduh mynta ka sorkar ka khlem leh eiei halor kane ka jingdawa ka seng. Halor kane haba ïakren bad Additional Deputy Superintendent of Police u lah pynsngew ba ïa kane ka mat na ka liang ka jong ki, ki lah ju dawa ruh ïa kane.Na ka liang ka seng lyngba u samla nongïalam u Chanky Shylla u General Secretary Ladrymbai unit bad u Samla Kyrshan Dkhar uba dei u President Khliehriat Town Unit ki la ai jingmut ïa ka tnad Traffic Cell ban teh lakam ïa ka jingjur palat ka dheng kali ha ka District Headquarter bad ïew Ladrymbai da kaba pynmih ïa ka Advisory Lane Order ka ban pynïaid  noh ïa ki trok thylli na ka Bypass Ladrymbai PWD khnang lait na ka dheng kali ba ha ka por mynsngi ha Ladrymbai bad Khliehriat kaba ktah shisha ïa ka ïaid ka ïeng ki paidbah bad ïa ki khynnah skul bad khamtam ïa ki kali Fire Brigade bad Ambulance ba kit nongbah na kawei ka jaka sha kawei pat kaba lah ban wanrah ïa ka jingjia ba sngewsih lada sah kut ha ka dheng kali. Ïa kane ka seng ka la ai jingmut ban leh shwa kum ka jingpyrshang bad ban peit kumno ka seisoh ne em.Ka seng ka ïai ban ba ka Traffic Branch ka dei ban don noh ha District khnang ba ki paidbah ka thaiñ kin nym shah ktah.",Ïaiban ka KSU halor ban ïoh noh ïa ka Traffic Branch ha East Jaintia,https://kynjatshai.com/khubor-kyllum/iaiban-ka-ksu-halor-ban-ioh-noh-ia-ka-traffic-branch-ha-east-jaintia/
":Ka surok ba ïaid ki kali hapdeng ka South Garo Hills bad West Garo Hills kaba hap ha ka National Highway 62, ka la shah sahkut ha ka 9 tarik, Nohprah.Ka la don ka jingjulor ha katei ka surok jingkieng ba ïaid katei ka trok kit mar kit mata ha Mandanggre kaba hap hapoh ka blok Gasuapara.La don ka jingtrei shitom ban shna biang ïa katei ka surok jingkieng da kaba weng noh ïa katei ka trok ba la pynwit ïa ki nongleit nongwan bad yn sa maramot noh shen ïa katei ka jingkieng.",Julor ka jingkieng ha Garo Hills,https://kynjatshai.com/khubor-kyllum/julor-ka-jingkieng-ha-garo-hills/
"Ha ka jingïakop shet jingshet kaba la wanrah ïa ka jingsngew sarong ha kane ka jylla jong ngi, ha kaba ka Nambie Jessica Marak, kaba la pawnam kum ka nongpynmih ïa ka channel jong ka ha YouTube, kaba la tip kum ka “Eat Your Kappa,” ka la lah ban poi sha ka kyrdan first runner-up ha ka jingïakop shet jingshet jong ka MasterChef India 2023.Ha ka sla official Instagram jong ka MasterChef India ka la dep pynbna kumne, “Ngi ai khublei ïa ka Nambie Jessica halor ka jinglah jong ka ban poi sha ka kyrdan 1st Runner Up ha ka MasterChef India! Ka jingïaid lynti jong phi ka la long ka jingshem kaba sngewtynnad ka jong phi. Ngi ai ka jingkhublei ïaphi ha ka jingwan ïashim bynta ha ka ïingshet ja jong ka MasterChef!”Haba kren shaphang ka Nambie Marak, ka dei na ka jylla Meghalaya, ha kaba ka la pyni ïa la ka jong ka sap shet sap tiew lyngba kane ka jingïakop shet jingshet, da kaba pynsah nam ban pynkhring ïa ki nongbishar bad ki nongpeitkai ruh kumjuh.Katba u Mohammed Aashiq na Mangalore u la ïohrah ïa katei ka nam MasterChef India 2023, ka Rukhsaar Sayeed ka la poi ha ka kyrdan second runner-up, ha ka jingpyndep ïa katei ka jingïakop shet jingshet.",Poi ka Nambie Marak na Meghalaya ha ka kyrdan first runner-up ha ka MasterChef India ’23,https://kynjatshai.com/khubor-kyllum/poi-ka-nambie-marak-na-meghalaya-ha-ka-kyrdan-first-runner-up-ha-ka-masterchef-india-23/
"Ka Mawten Sports Club ka la ïoh ban khylliap pyrda ïa ka Mawten IV T20 Cricket Tournament 2023-24 myn ha ka 2 tarik u Rymphang, 2024 ha madan Mawpyllun Mawten ha kaba ka Royal challengers Mawsynram ka la jop ïa ka Nongpoh Town club da 5 wicket.Ïa kane ka Lympung la ïoh ban khylliap pyrda da u Bah Gideon kharkongor, kum u kongsan uba dei u Honorary Secretary jong ka Meghalaya Cricket Association ha ka jingsynranlang u Dhrubajyoti Takuria, Honorary Treasurer jong ka Meghalaya Cricket Association, ryngkat ka jingdonlang ki dkhot jong ka South West Khasi Hills District Cricket Association, ki nongtrei ka Sports Department Mawkyrwat ki riew rangbah jong ka shnong bad ka Dong ka thaiñ Mawkyrwat bad ki nongïalam jong ka Mawten Sports Club.Ha kane ka jingïalehkai phainal kaba la long hapdeng ka Royal Challengers Mawsynram pyrshah ïa ka Nongpoh Town Club, ka Nongpoh Town Club ka la jop ïa ka Toss bad ka la jied ban tied Nyngkong bad ka la ïoh ban buh ïa ka target kaba 113 runs na ki 16.5 overs bad hap noh baroh 10 tylli ki wickets. U nongtied uba la ïoh bun run tam u dei u Pushkar Raj uba la tied 27 run katba na ki nongbol ka Royal challenger u Andelbert shangpliang bad U Robin Chettri ki la ïoh ban khur mar 3 tylli ki wickets.Ha ka kynti ban beh ïa ka thong, ka Royal Challengers Mawsynram ka la lah ban kamai 115 run na ki 17.1 overs bad hap noh tang 5 tylli ki wickets. U nongtied ba la kamai bun u dei u Rudy Shangpliang uba la tied 52 run katba u Siraj Ali jong ka Nongpoh Town Club u la ïoh ban khur 3 wickets.Ka Royal Challengers ka la ïoh ban rah ïa ka song pisa kaba T. 40000 ryngkat bad ka trophy katba ka Nongpoh Town Club ka la ïoh T. 20000 bad ka Trophy.Ka khusnam Man of The Tournament ka leit sha u Bharat Gurung jong ka Nongpoh Town club, ka Man of The Match Final ka leit sha u Bah Rudy Shangpliang jong ka Royal Challengers, Ka khusnam Highest Run Scorer ka leit sha u Rohit Rai jong ka Donkin SCC bad ka khusnam Highest Wicket Taker ka leit sha u Robin Chettri jong ka Royal Challengers Mawsynram.",Pynhap pyrda noh ka MSC ïa ka Mawten IV Invitation T20 Cricket Tournament 2023-24,https://kynjatshai.com/khubor-ialehkai/pynhap-pyrda-noh-ka-msc-ia-ka-mawten-iv-invitation-t20-cricket-tournament-2023-24/
"NONGSTOIÑ:U Myntri Rangbah ka Jylla u Conrad K Sangma mynta ka sngi u la ïoh ban plie ïa u mawnongrim na ka bynta ban tei bad shna ïa ka madan artificial turf ha Riangdo, Mawshynrut Civil Sub Division jong ka WKHD bad ïa kane ka madan ka sorkar ka la mang pisa haduh 9 klur tam ïa kaba la khmih lynti ban pyndep hapoh 18 bnai.Haba ai jingkren ha katei ka jingïalang u Conrad u la ong ba la 52 tylli ki snem ki la ïaid hynrei ka madan Riangdo neh sah kumjuh khlem da ïoh pdiang ïa ki lad jingïarap ban pynbha bad shna bha hynrei mynta ka kynti kan long ka jingsah kynmaw ha kaba kane ka madan shen kan sa kylla dur noh bad yn sa tei bad shna pynbha ïa ka.U la ïaroh ruh ïa u MLA ka thaiñ u Bah Methodius Dkhar bad kumjuh ïa u Myntri ka tnad Sport u Bah Shaklair Warjri ba ha ka 1 snem jong ka jinglong MLA bad Myntri sorkar ki la lah ban pynurlong ïa ka jingangnud jong ki paidbah ban ïoh noh ïa ka madan ïalehkai kaba bha bad kaba bit ba biang.Ym tang kata u la ong ruh ba ka sorkar kam dei ba ka pynbha bad theh ïa ki kam pynroi tang ha ki jaka sor kum ha Nongbah Shillong bad Tura hynrei kan theh ha manla ki District bad Sub Division khnang ban kyntiew ïa ki kam ïalehkai sport hapoh ka jylla.Ha kane ka sngi la sakhi da ka jingïadonlang ruh u Myntri ka tnad Sport u bah Shaklair Warjri, u MLA ka thaiñ Bah Methodius Dkhar, u MLA ka Rambrai u R.G. Momin ki ophisar na ki tnad bapher bapher, ki riew rangbah bad kiwei kiwei.",Buh mawnongrim u MR ban tei ïa ka madan artificial turf kaba 9 klur ha Riangdo,https://kynjatshai.com/khubor-kyllum/buh-mawnongrim-u-mr-ban-tei-ia-ka-madan-artificial-turf-kaba-9-klur-ha-riangdo/
"Ha ka jingïalang ki kynhun Myntri jong ka Sorkar Jylla, myn ha ka 2 tarik Rymphang 2024, ka la  mynjur ban pynjlan ïa ka election MDC jong ka  Khasi Hills Autonomous District Council (KHADC) bad ka  Jaiñtia Hills Autonomous District Council (JHADC) haduh  6 bnai naduh u bnai Lber 2024.Haba kren sha ki ladpathai khubor u Symbud Myntri Rangbah ka jylla u Bah Prestone Tynsong u la ïathuh ba ïa ka jingïalang kaba la long mynta ka sngi, la wanrah ïa ka jingtyrwa na ka tnad District Council Affair (DCA) halor ka jingpynjlan ïa ka samoi trei kam ïa ka KHADC bad JHADC.“Ha u snem ba la dep na ka liang u Lat ka jylla u la ai jingbit ban thaw ïa ka Delimitation Committee, kane ka Committee ka long ban pynbeit ryntih ïa ki Constituency da kaba pynshong nongrim na ka jingdon ki nongthep vote,” u la ong.U la bynrap ba dang shen kine ki Autonomous District Council ki la phah ïa ka jingtyrwa sha ka Sorkar na ka bynta ban pynjlan shwa ïa ka samoi trei kam jong ka, namar ba kine ki Delimitation Committee kam pat lah ban pyndep ïa kane.”“Lah ban kdew hangne ba ka samoi trei kam jong ka KHADC bad JHADC ka la dei ban kut noh ha ka 5 tarik Lber 2024  bad kane ka rai ban pynjlan kan trei kam naduh ba kut u Lber na ka bynta 6 bnai bad ka sorkar jylla kan sa phah ïa kane ka rai sha u Lat ka jylla na ka bynta ban ïoh ka jingmynjur,” u la ong.U Bah Prestone u la ïathuh ruh ba mynta ka sngi  ha ka jingïalang la mynjur ruh ïa ka siemjam ba thymmai ba la shim da ka Sorkar ka ba la tip kum ka Meghalaya Program for Adolescent Wellbeing Empowerment and Resilience lane ka M-PoWER.“Halor kane ka sienjam ka Sorkar ka la thaw ïa ki agency kiba la tip kyrteng kum ka ‘State Human Development Council’ u ban khlieh da u Myntri Rangbah ka Jylla, u Chief Secretary un long kum u Chairman kane ka  Project Steering Committee bad ki Deputy Commissioner kin khlieh ïa ka Executive Committees na ka bynta ban pyntrei kam ïa kane ka  program,” u la ong.Ha ka jingialang la shim ruh ïa ka rai ban mynjur ïa ka jingpynkylla ïa ka Meghalaya Telecom Infrastructure Policy (MTIP) 2024, “ kane ka policy ka la don lupa naduh u snem 2018, kaba la pynbeit lang bad ki policy ba la pynmih da ka Sorkar India, kumta mynta ka sngi na ka liang ka Sorkar India ka la pynkylla khyndiat ïa kane ka policy kaba na ka liang ka sorkar jylla ruh kan hap ban wanrah ïa ka jingkylla kumta ka kynhun myntri ka la mynjur ia kane,” u la ong.Ha ka jingïalang ki kynhun myntri la shim ruh ïa ka ban mynjur ïa ka  Meghalaya Forest Subordinate (Technical) Service Rules 2023 kaba la wanrah da ka tnad Meghalaya Forest.",Namar ba ym pat lah ban pynbeit ryntih ka Delimitation Committee ïa ki Constituency; rai ka sorkar ban pynjlan 6 bnai ïa ka Samoi trei kam ka KHADC bad JHADC,https://kynjatshai.com/khubor-kyllum/namar-ba-ym-pat-lah-ban-pynbeit-ryntih-ka-delimitation-committee-ia-ki-constituency-rai-ka-sorkar-ban-pynjlan-6-bnai-ia-ka-samoi-trei-kam-ka-khadc-bad-jhadc/
"Ha kawei na ka jingjia kaba sngewsih bad kaba sngew triem bad kaba la pynpar ñiang khriat ïa kiba bun ba lang bad ïa ka shnong ka thaw hi baroh kawei, kawei ka long kmie kaba la tip kyrteng kum ka Kong Wansaralin Wanniang, 26 snem karta ka la shah pynïap ha la u jong u kurim uba khlem ïashong ïasah ryngkat shuh.Katei ka lanot kaba shong basah ha Tiehsaw ka la shah mait da ka wait na ka khlieh ha u kurim u jong ka, uba ka khlem ïashong ïasah ryngkat shuh, uba la tip kyrteng u Biangkupar Nongsiej na Lawse, West Khasi Hills.La pyntip noh sha ki pulit ha ka por 7 baje jong ka miet 2 tarik Rymphang. Ki pulit ki la ïoh ban kem noh ïa utei u runar da ka jingïarap jong ki nongshong shnong bad kiba haïing hasem bad ïa ka tiar kaba u pyndonkam ban pynïap ïa ka lanot la ïoh kurup na kane ka jaka kaba don ka jingjia. La ujor da ka mukotduma pyrshah utei u runar bad ka jingtohkit ka dang ïaid sha khmat.",Pynïap u kurim ba la ïashong khlad ïa la ka kurim da kaba mait da ka wait,https://kynjatshai.com/khubor-kyllum/pyniap-u-kurim-ba-la-iashong-khlad-ia-la-ka-kurim-da-kaba-mait-da-ka-wait/
"Ka Khasi Students’ Union ka la kyntuh ïa u Myntri ki kam pynmih bording elektrik jong ka Meghalaya, u Abu Tahir Mondon ba dei ban pyndap noh ïa ka post Assistant Engineer (Electric & Mechanical) kaba dang thylli bad ka Meghalaya Energy Corporation Ltd.Ka KSU ka la kyntu ruh ïa ki heh nongpynïaid jong ka MECL ba dei ban pynkut noh ïa kine ki kam bamsap bad kiwei kiwei ki jingtrei kam kiba ym shym la ïaid beit ïaid ryntih kiba don hapoh ka Corporation.Ha ka shithi ba la thoh da ka KSU sha u Myntri Mondal, u Reuben Najiar, uba long u Shongknor jong ka KSU Employment Monitoring Cell, u la pynpaw ïa ka jingbym sngewtynnad jong u ïa ka jingleh jong ka MECL kaba ym shym la treh ban pynlong ïa ka Personal Interview na ka bynta jong ka post Assistant Engineer, ïa kaba la Advertise naduh ka snem 2019.Ka KSU ka la ong ba kam lah ban pdiang ïa ka jingong jong ka MECL ba ka jingbym lah ban pyndap ïa katei ka post ka dei na ka daw jong ka jingbym don pisa.",Kyntu ka KSU ban pyndap noh ïa ka Post Assistant Engineer MECL,https://kynjatshai.com/khubor-kyllum/kyntu-ka-ksu-ban-pyndap-noh-ia-ka-post-assistant-engineer-mecl/
":Ha ka jingleit khynra kaba la pynlong myn ha ka 2 tarik, Rymphang 2024, ha kaba ka kynhun shipai BSF jong ka jylla Meghalaya, ha ka jingïatreilang bad ka Meghalaya Police, ki la lah ban kem ïa ka jingkhaïi tuh ïa ka shini ha ka khappud jong ka Indo bad Bangladesh. Katei ka jingkhynra ka la jia ha ka khappud jong ka Maheshkhola kaba hap hapoh ka South West Khasi Hills district jong ka jylla Meghalaya.Ha ka por ba don katei ka jingkhynra ba la pynlong da katei ka kynhun jong ka 01 Bn BSF Meghalaya bad ki pulit jong ka Meghalaya, la ong ba la ïoh kurup haduh 50,000 kilo ka shini ba la thmu ban ban khaïi shaduh sha Bangladesh. Ïa katei ka shini ba la ïoh kurup, la aiti noh sha la thanad na ka bynta ban jingtohkit.Katei ka jingkhynra ka pyni ïa ka jingtrei shitom bad kut jingmut jong ka kynhun Border Security Force bad ki pulit jong ka Meghalaya, ha ka jinglah ban teh lakam ïa ki briew ba thmu khaïi tuh ïa ki mar bam bad kiwei kiwei sha ka khappud.",Ïoh kurup ki shipai BSF Meghalaya ïa ka shini lem bad ka jingïatreilang bad ki pulit jong ka Meghalaya ha ka khappud Indo bad Bangladesh,https://kynjatshai.com/khubor-kyllum/ioh-kurup-ki-shipai-bsf-meghalaya-ia-ka-shini-lem-bad-ka-jingiatreilang-bad-ki-pulit-jong-ka-meghalaya-ha-ka-khappud-indo-bad-bangladesh/
"U Myntri Rangbah ka Meghalaya, u Conrad K. Sangma ryngkat bad kiwei ki Myntri ki sa leit ban ïa shim bynta ha ka jingïaseng rakhe dap 150 jong ka jingpoi jong ka Balang Baptist ha ki Lum Achik ha kaba yn pynlong ha ka Sngi U Blei ha Bethal A.bri, ka bajngai kumba 34 Km na Tura.La ïathuh ba ka jingpoi jong ki bangeit sha katei ka jingïaseng rakhe jubili ka kot sha ka shi lak tam. Kiba ngeit ki ban ïashim bynta ha kane ka jingïaseng jubili kin long na kylleng ka Meghalaya, Assam bad na ka Dong Shatei Lam Mihngi. Ha kane ka jingïaseng, u Rev Dr Raja Singh Elias, uba long General Secretary jong ka IEM, un ai ïa ka jngkren pynkut ha katei ka sngi.Na ka liang jong ka  President jong ka Garo Baptist Convention, u Sundarsingh A Sangma u la ong ba ka jingrakhe jong ka jingdap 150 snem jong ka Balang Khristan Baptist kam dei tang ka jingrakhe ïa ka history jong ka jingïaid lynti jong ka, hynrei ka dei ruh ka jingrakhe jong ka jingwan jong ka Balang kaba la wanrah ïa ka jingkylla ha ka imlang ka sahlang bad ruh ha kaba ïa dei bab ki riti ki dustur jong ki Achik. U la ong ruh ba kane ka jingrakhe ka dei kham tam eh ban pynpaw ïa ka jingsngewnguh ïa u Blei.Ka Garo Baptist Convention, ïa kaba la tip kum A’chik Baptist Dal’gipa Krima (ABDK) ha Garo, kaba la kynjoh mynta 150 snem, ka dei ka kynhun kaba kdup ïa ki Balang Baptist ha Meghalaya, Goalpara bad Kamrup districts jong ka Assam. Ka Garo Baptist Convention ka mih khmat ïa ki 2600 ki Balang kynthup ïa ki 309 ki Balang Kmie. Ki dkhot jong mynta ki don haduh 4,00,000 kiba la shah pynbaptis bad kumba 2,00,000 ki dkhot kiba ym pat shym la shah pynbaptist. Ïa ka Garo Baptist Convention la seng ha ka snem 1874.",Rakhe ka Balang Baptist ïa ka jingdap 150 snem,https://kynjatshai.com/khubor-kyllum/rakhe-ka-balang-baptist-ia-ka-jingdap-shispah-sanphew-snem/
"Ha ka 3 tarik Rymphang 2024, ha ka por kumba 12 baje mynsngi, uwei u rangbah  uba la tip kyrteng kum u Bah Marshal Marwein 30 snem ka rta  u la jah klep hadien ba u ñiut ba la lum thup ha Marten u la twa bad ban ïa u.U Bah Marwein uba dei na ka shnong Mawkyrwat bad u shong u sah ha Mawiong ryngkat ka kurim jong u bad ar ngut ki khun.Hadien ba ka kynhun pyllait im ka la ïoh jingtip halor katei ka jingjia, ka la wan poi mar mar ha kane ka jaka bad ka dang pynlong ïa ka jingwad ïa une u rangbah. Kat haduh mynta, ym pat shym la lap ïa ka met jong u Bah Marwein.Katei ka jingjia ka la jia ha ka por mynsngi ha ka por ba ki ñiut kiba bun ki la twa bad hap halor jong u ha katei ka jaka theh ñiut. Une u rangbah u dei uba ju lum ïa ki ñiut ki ñier, ki jaboh ki jabaiñ na ka sorbah Shillong bad u dei ruh uba wad tinjot bad katba u dang wad tin jot kynsan kynsan ki ñiut kiba bun ki la twa bad tap lup ïa u.Kat kum ka jingïathuh ka kiaw jong  une u rangbah, ka kong Alma Lyngdoh Mawhlang, kaba don lang ha kane ka jaka haba jia kane ka jingjia, ka la ong, ba ka la ïohi ïa ka jingtwa ki ñuit ha kane ka jaka bad namar ba une u pyrsa jong ka u leit ban wad tinjot sha kane ka jaka ba twa, ki la wad ïa une u rangbah hynrei kim shem la ïohi shuh ïa u, kumta ki la pyrshang ban phone ïa u hynrei ka phone ka la switch off .Kumta ki la mareh ban leit ïathuh ïa ki bor peit ïa ka Marten bad hadien katto katne por la wan poi ki pulit bad la ïaleh ban wad ïa u da kaba tih da ki JCB hynrei haduh ba pynmih ïa kane ka khubor ym shem pat lap dien ïa une u rangbah",Jah klep u rangbah hadien ba u ñiut ba la lum thup ha Marten u la twa bad ban ïa u,https://kynjatshai.com/khubor-kyllum/jah-klep-u-rangbah-hadien-ba-u-niut-ba-la-lum-thup-ha-marten-u-la-twa-bad-ban-ia-u/
"Ka la don ka jingïasoi soskular ban pynlong ïa ka jingjurip shaphang ka jinglong jingman jong ka jaka hiar liengsuiñ ha Shillong Airport ha Umroi, Ri Bhoi District. Ïa kane la lah ban tip na ka jingpynmih hukum jong ka Ïing Bishar Meghalaya High Court myn ha ka sngi Thohdieng. Kane ka hukum ka ïathuh ba u Additional Advocate General ban buddien ïa ka hukum jong ka Ïing Bishar ba la pynmih ha ka 30 tarik u Risaw u la ïathuh ba ka la don ka jingpynlong ïa ka jingwad bniah ïa ka jinglong jingman jong ka Shillong Airport da kaba pyndonkam ïa liengsuiñ bad tip kum ka Aerial LiDAR Survey. Kiba don bynta ha kane, kynthup ïa u Dr N Mozika uba mih khmat ïa ka Airports Authority of India.U la ïathuh ba ka Ïing Bishar ba ka don ka khot tender na ka bynta ban leh ïa kane ka jingjurip. Ka Ïing Bishar ka la bthah ba baroh kine kiei kiei, kynthup ïa ka jingkhot tender dei ban phah bad pyntip ïa ka Ïing Bishar ha ka dur jong ka Affidavit hapoh lai taiew.Ka Ïing Bishar kan sa pynlong biang ïa ka jingbishar ïa kane ka kam ha ka 5 tarik u Lber, 2024.",Yn shong bishar ka Meghalaya High Court ia jingjurip ïa ka Shillong Airport,https://kynjatshai.com/khubor-kyllum/yn-shong-bishar-ka-meghalaya-high-court-ia-jingjurip-ia-ka-shillong-airport/
":Ka jingpyn byrngia bakhraw ne ka Mega Entertainment, kaba dei ka tamasa bakhraw jong ka jylla north east bad ka jingïakop pyni riam pyni beit, dang shen, ka la pynbna ïa ka ka tarik jong ka interview na ka bynta ka 13edition jong ka Set Wet Mega Mister North East. Lyngba kine ki interview, ki nongpynïaid jong kane ka jingpyn ïakop pyni riam pyni beit kin sa jied haduh 50 ngut ki nongïashim bynta ha kylleng jong ki phra tylli ki jylla northeast, ki ban ïaknieh na ka bynta kane ka nam jong kaKatba ïa ka interview ha Shillong na ka bynta kane ka jingïakop, yn sa pynlong ha Hotel Vivanta ha ka 10 tairk, Rymphang. Kaba ïasyriem bad kane, ka kynhun jong ka Mega Entertainment ka la pynlong ïa ka interview ha Kokrajhar, Kohima, Guwahati bad Agartala. Katba ïa ka interview ba khatduh, yn sa pynlong ha Gangtok ha ka 18 tarik, Rymphang ha Nar Bahadur Bhandari College.Lada uno uno u nongïashim bynta um lah ban leit sha kine ki jaka, ka kynhun Mega Entertainment kan shah ïa ki ba kin aplai online. Ki nongaplai kin donkam ban phone sha u nombar +91 84040 93938 na ka bynta ban registar bad ïaid shakhmat da ka interview.Ïa ka Mega Mister North East, la pynïaid da u nongpynwandur ïa ki riam ki beit, u Abhijeet Singha. La pynmih da ka Mega Entertainment bad la pynïaid ïew da ka Mega Activation. Yn sa don ki rang ban ïashim bynta na ki phra tylli ki jylla north east, ki ban sa leit sha Guwahati na ka bynta ka Grand Finale ka ba sa pynlong ha ITA Machkhowa ha ka 1 tarik, Lber.Ha katei ka rynsan, ka Mega Entertainment ka la pynthymmai ïa ka rukom pynïaid jong kane ka jingïakop pyni riam pyni beit, da kaba pynduh ïa ka jingmut jong ka jingai runners-up. Katba ki lai ngut kiba wan ha ka thup ba lai kum ki nongïashim bynta, kin kamai ban ïoh ïa ka nam Set Wet Mega Mister North East 2024. Ïa kane ka tamasa, la pynthikna ba man ki nongïashim bynta hangne kin ïoh kajuh ka nam bad ka burom. Ha kana ka jingïakop ban ïakhun na ka bynta kane ka nam, pyrshah ïa ki 47 ngut ki nongïashim bynta, baroh lai ngut ki nongïashim bynta kin sa sakhi, da kaba pyni ba ki long shisha kita ki nongjop da ka hok jong ki.Nalor jong ka khusnam song kaba la buh mar haduh T. 50,000, ki lai ngut ki nongjop kin sa ïoh ka lad ban long kum ki brand ambassador jong ka Set Wet. Shuh shuh, kin sa ïoh ka lad ban leit jingleit jngai, kin long ruh kum ki nongmihkhmat na ka Mega Entertainment, kin don bynta ha ka ban pyni ïa ki brand, ka jingleit shondur, kin ïoh mihkhmat ha ki tamasa jong ki samla bad ki jingpyni riam pyni beit bad ka jingdon bynta bad ki paidbah bad ka jingïatreilang bad ka agency Life’s Purple. Ïa katei ka jingïakop pyni riam pyni beit, la kyrshan da ka Title Sponsor – Set Wet, Style Partner – Killer Jeans, Fashion Partner – Butterfly Clothing and Accessories, bad ka Hospitality Partner – Hotel Daaysco Oley Allo.",Yn pynlong ïa ka interview na ka bynta ka Set Wet Mega Mister North East Shillong mynta u bnai ha Hotel Vivanta,https://kynjatshai.com/ki-sap-ki-phong/yn-pynlong-ia-ka-interview-na-ka-bynta-ka-set-wet-mega-mister-north-east-shillong-mynta-u-bnai-ha-hotel-vivanta/
"Ki thei ïalehkai football jong ka Ri Bhoi District lem bad ka East Khasi Hills District ki la jam pat mynta sha ka phainal jong ka jingïalehkai phutbol ha ka lympung ïalehkai Meghalaya Games kaba san.Ha ka jingïakhun ïa ki Semifinal kiba la long mynta ka sngi ha PA Sangma Stadium, Tura, na ka liang ki thei ïalehkai jong ka Ri-Bhoi District ki la lah ha ka ban pynliem noh ïa ka Eastern West Khasi Hills District da 5-1.Ka nam tam ha kane ka jingïakhun dei ka Imaia Shylla kaba marwei ka la ïoh ba kan thep haduh 4 tylli ki kol bad sa shi kol la thep da ka Rimika Khongkai, katba ïa ka shi kol naka bynta ka Eastern West la thep ïa ka da ka  Rympeibasuk Syiemlieh. Katba na ka liang ki thei ïalehkai jong ka East Khasi Hills ki la lah ban pynliem noh da 5-0 ïa ka South West Khasi Hills, kaba hangne ka nam tam jong ka jingïakhun dei ka Inrilaidor Khongthaw, kaba la ïoh ban thep ar kol, bad ïa ki kol kiba sah la thep ïa ki da Melaribha Lyngdoh, Ibashembha Khongsit bad ka Ideibanrishisha Kharpan.",Jam ki thei ïalehkai football ka Ri Bhoi bad East Khasi sha ka phainal,https://kynjatshai.com/khubor-ialehkai/jam-ki-thei-ialehkai-football-ka-ri-bhoi-bad-east-khasi-sha-ka-phainal/
":Kum shi bynta jong ka International Water Conclave 2024, ka ophis jong u Deputy Commissioner, West Jaintia Hills District, Jowai ka la pynlong da ka District level Quiz bad jingïakop dro dur bad ai rong ai rup myn ha ka 3 tarik, Rymphang ha Conference Hall, DC office, Jowai.Katba ki hynriew tylli ki kynhun, kynthup ïa ka Sokha Government Higher School, Sokha, Thomas Jones Synod College, Jowai, Kiang Nangbah College, Jowai bad ar tylli ki kynhun ba ïakop na ka Bharat Scouts and Guides ki la ïashim bynta ha ka Quiz Competition.Ha ka jingïakop dro dur, la don haduh 28 ngut ki nongïashim bynta.Katba ka theme na ka bynta katei ka jingïakop dro dur, ka dei shaphang ka jingtyngkai ïa ka um: kumno ban tyngkai ïa ka um khnang ban lah ban pyndonkam biang ïa ka(Water Conservation: Depict the essence of water conservation as sustainable utilization of water resources).Ka jingdon jingïadei ka jingim bad ka um:(Life and Water Connection:) To ngin ïa khmih ïa ka jingïadei hapdeng ka um bad ka jingim, da kaba ban jur ïa ka kam bah ba ka la leh ha ka mariang, ka jingkoit jingkhiah bad kiwei kiwei(emphasising its role in ecosystems, health and overall well-being).Ka jinglah ban pyndonkam ha ka lawei:(Future Sustainability): Ka jingbatai bniah na ka bynta ka jinglah ban pyndonkam biang ïa ka um lyngba ka buit ka bor, lem bad ka jingpynleit jingmut halor ka jingphikir bad sam ïa ka um ha ki jaka ba long lum.(Illustrate a vision for a sustainable and water- secure future through artistic interpretation, with a special focus on caring and sharing for water issues in hilly areas collectively).Ki ar tylli ki kynhun ba long ki nongjop ha ka Quiz competition ki dei ka Sokha Government Higher Secondary School, Sokha ba la mihkhmat da u Bah Gorge Donkupar Gassah bad u Bah Nangkhraw Kitbor Khonglah.Ka Thomas Jones Synod College, Jowai ba la mihkhmat da u Bah Mutbha Lapasam bad u Bah Quikly Pala.Ka Adittional Deputy Commissioner, West Jaintia Hills District, ka Kong B Blah, ka la pyntip sha ki nongïashim bynta ba katei ka jingïakop kam dei tang kum shi bynta jong ka International Water conclave 2024, hynrei ka long ruh kum ka jingpynhusiar halor ka jingmad jingeh ïa ka um. Ka la pyntip ruh sha ki nongïashim bynta ba ïa ki dur, yn sa phah sha Shillong na ka bynta ban khmih biang da ki nongbishar.Ka la bynrap da kaba ong ba ki nongjop ha kane ka jingïakop, kin sa mihkhmat na ka district ha ka state level.",La pynlong ïa ka jingïakop dro bad ai rong ha Jowai,https://kynjatshai.com/khubor-kyllum/la-pynlong-ia-ka-jingiakop-dro-bad-ai-rong-ha-jowai/
"U Myntyri ki kam korbar ri, u Amit Shah myn ha ka Sngi Palei u la plie ïa ka  Cyber Security Operations Centre ha Assam Rifles Headquarters ha Laitkor ha Shillong.Haba kren ha katei ka sngi, u Amit Shah u la ïathuh ba ha ka jingïalam jong u Myntri Rangbahduh ka ri u Narendra Modi, ka la kiew haduh katta katta ha kaba ïa dei bad ka jingpyntrei kam ïa ki kor ki bor komputor. U la ïathuh ba ka Sorkar Pdeng ka don ka jingthmu ban pynthikna ba ka jingtrei kam jong ki kor ki bor komputor kin long kiba jop bad ban pynthikna ba ka jingpyndonkam ïa ka Internet kan long kaba shngaiñ bad kaba lait na ki jingeh na ka bynta ki nongshong shnong jong ka ri.U Amit Shah u la ïathuh ba ka jingthmu jong ka Sorkar u Modi ka long ban ïada ïa ki kam sniew kiba mih na ki jingpyndonkam ïa ki kor ki bor computer. U la pynpaw ïa ka jingsngew burom jong u ïa ka jingtrei shitom jong ki shipai ka Assam Rifles ha kaba ïa dei bad ki jingtrei kam ki jong ka, kaba kong kat kum ka jingdonkam jong kane ka juk kaba mynta.U Amit Shah u la ong ba ka Cyber Security Operations Centre jong ka Assamkynhun haba pynlong ïa ki jingpeit pyrman ïa ki kam sniew kiba mih na ki komputor ha ka por kaba biang, ban pynduna ïa ki jingma kiba lah ban mih na kiwei pat ki ri bad ban ïada ïa ki jingpyrshang ban pynpulom ïa ki jingtrei kam jong ki shipai Assam Rifles ban ïaleh pyrshah ïa ki jingsniew kiba mih na ki komputor.",Plie u Amit Shah ïa ka Cyber Security Operations Centre ha Assam Rifles Headquarters ha Laitkor,https://kynjatshai.com/khubor-kyllum/plie-u-amit-shah-ia-ka-cyber-security-operations-centre-ha-assam-rifles-headquarters-ha-laitkor/
"Ka Khasi Students Union (KSU) ka la ïoh ka lad ban kynduh ïa u Myntri ka tnat pule puthi, u Rakkam A Sangma na ka bynta jingpynïoh ïa ka scholarship jong ki samla pule bad dang shen, kiba la pyndep ïa ka eksam MTET.Ha ka dorkhas ba la phah sha utei u Myntri, katei ka kynhun ka la pynpaw ka jingsngew diaw ha kaba ïadei bad ka jingpynslem ban pyllait ïa ki scholarship funds.Katei ka kynhun ka la pynpaw ka jingsngew jong ka ba ka jingktah jong kane ka jingpynslem ban pyllait ïa ka scholarship ka la pyndiaw ïa ki samla pule kiba la shaniah ha kine ki scholarship na ka bynta ba kin lah ban kyrshan ïa ka jingpule puthi jong ki bad ba kin lah ban ïoh ïa kaei kaba ki thrang.“Bun na ki samla pule kiba wan na ka longïing bym ïoh bym kot bad kiba shaniah ha kine ki fund khnang ba kin lah ban kyrshan ha ka pule puthi jong ki, kynthup ïa ki bai tuition, ki kot ki sla bad kiwei kiwei ki kot kiba donkam. Te, katei ka kynhun ka la kyrpad ba u dei ban shimkhia bad khmih halor kane ka mat bad pyllait noh ïa ka scholarship khlem pynslem shuh” ong katei ka kynhun.Ha kaba ïadei bad ka eksam ba dang shen jong ka MTET, ka KSU ka la pyntip ba la don katto katne ki nongïaleh eksam kiba ïa ki answer keys la ai na ka bynta ka Paper I (LP level) bad Paper II (UP level).Ka KSU ka la kam ba kane ka jingleh ka la pynlong ïa ki ba kin kulmar ka khlieh, bitar bad lynga napdeng ki nongïaleh eksamin kiba la pynlut ïa ka por, trei shitom bad khreh kot ha ka ban pynkhreh na ka bynta kane ka eksam.",Leit kynduh ka KSU ïa u Rakkam ban ïakren halor ka Scholarship ki samla pule,https://kynjatshai.com/khubor-kyllum/leit-kynduh-ka-ksu-ia-u-rakkam-ban-iakren-halor-ka-scholarship-ki-samla-pule/
":Ha ka jingpynlong ïa ka jingkhynra, myn ha ka 8 tarik, Nohprah 2023, ka 4th Battalion jong ka BSF Meghalaya ka la lah ban ïohkem ïa ki runar ba thmu khaïi ïa ki dawai jyrhoh Phensedyl ba don haduh 375 bilor bad ka shini na India sha Bangladesh lyngba u khappud shabar ri ne International border jong ka East Khasi Hills, Meghalaya.Ha ka jingïoh jingtip ba bniah, ka kyhnun jong ka BSF Meghalaya ka la ïoh kurup bun ki borni shini jong ka India lyngba ka jingtreikam ba kyrpang ha ki jaka bapher bapher ha ki khappud International jong ka Meghalaya. Ïa kitei ki tiar ba la ïoh kurup, la aiti noh sha ka ophis custom na ka bynta ka jingtohkit ban dang ïaid shakhmat.",Ïoh kam ka BSF 4th Batallion ïa kiba suba khaïi ïa ki dawai jyrhoh Phensedyl,https://kynjatshai.com/khubor-kyllum/ioh-kam-ka-bsf-4th-batallion-ia-kiba-suba-khaii-ia-ki-dawai-jyrhoh-phensedyl/
"Ka Myntri ka koit ka khiah ka Meghalaya, ka Kong Mazel Ampareen Lyngdoh ka la iathuh ba ka duna bun ki doktor specialist.Haba kren ha ki nongthoh kot khubor, Ka Kong Ampareen Lyngdoh ka la iathuh ba ka jylla ka donkam shibun ki doktor specialist, hynrei kiba don mynta ki long tang khyndiat.Ha kaba iadei bad kane ka jingeh, ka Kong Ampareen Lyngdoh ka la ong ba ka Sorkar kam banse ban phah ia ki doktor ban leit shim bynta ha ki katto katne ki jingai jinghikai Certificate Course kiba tang khyndiat por khnang ba kin lah ban kin kham lah ban sumar kham bha ia ki nongpang.Ka Kong Ampareen Lyngdoh ka la iathuh ruh ka donkam ia ki doktor kiba la pyntbit ialade ha ki kam puid briew bad ruh ia ki specialist ki ban sumar ia ki jngpang jong ki kynthei.Ka Myntri ka la iathuh ba wat hapdeng jong kine ki jingeh, ka Sorkar ka la shim ruh ia kiwei ki lad ki lyntri ban pyndiang ia kane ka jingdonkam bad dei na kane, ba ka Sorkar ka la kah ban ai ia ka jingsumar kaba kham biang ia ki nongpang jong ka jylla.",Duna doktor specialist ka Meghalaya: Dr. Mazel Ampareen Lyngdoh,https://kynjatshai.com/khubor-kyllum/duna-doktor-specialist-ka-meghalaya-dr-mazel-ampareen-lyngdoh/
":Ha ka jingpynpaw ïa ka jingïatylli lang ban pyrshah ïa ka kam bam sap, ki nongtrei jong ka seng BJP ki la shong kyllaiñ myngor ha ka ban ïakhih myn ha ka 9 tarik, Nohprah, ha ka ophis jong katei ka seng BJP, ha kaba ka la pynrem ïa ka jingbam sap ba dang shen ba la donkti da u MP ka Rajya Sabha jong ka seng Congress, u Dhiraj Sahu.Katei ka jingïakhih ka don jingthmu ban pynpaw ïa ka jingbitar halor ka jingshah kynnoh ba la kot haduh T. 300 klur ka pisa ha ka por ba don ka jingkhynra ba dang jia shen ïa utei u nongïalam jong ka seng Congress.U Mariahom Kharkrang, uba dei u nongai ktien ba ha khlieh jong ka seng BJP, u la ïoh kren sha ka lad pathai khubor ha ka por ba don katei ka jingïakhih, da kaba thad madan ïa ka jinglam lynti jong kane ka seng bad ka jingai jingshlur shadien jong ka seng.U Kharkrang u la ong kumne, “Kane ka jingïakhih ka dei shaphang ka jingleit khynra kaba la dep pynlong. Nga tharai ka dei ha ka sngi balang, ha ka por ba ka ïingsah bad kumjuh ka ophis jong u MP ka Congress na Jharkhand bad la lap da ki spah tylli ki klur, ki bym lah shuh ban hynñiew.”Ha ka jingpynpaw shaphang ka jingbam sap jong katei ka seng, u Kharkrang u la ban jur ba donkam ban pynpaw pyrthei ïa kum kine ki jait kam, khamtam ha kaba synshar da ka seng Congress ha ki jylla. “Katei ka seng ka la ïoh lad biang bad sa shisien ban kren shaphang ka kam bam sap kaba la donkti ki katto katne ki seng bapher bapher, khamtam ka seng Congress ha ki jylla ba synshar da ka Congress. Bad kane ka long ka sakhi satar kaba ngi pyni hakhmat jong ki paidbah jong ka ri India. Te ngi la wan mihkhmat ban pynrem ïa kum kine ki jait kam,” pynbna u Kharkrang.U Kharkrang u la pynpaw ka jingsngew jong u ha ka jingpan jingkyrshan na u Myntri rangbahduh ka India, u Narendra Modi, na ka bynta ban pynduh jait ïa ka kam bam sap na kane ka ri. “Ka pisa kaba la ïoh kurup, kine ki spah tylli ki klur ki dei ki pisa jong ki paidbah jong ka jylla Jharkhand bad kumjuh ruh jong ki paidbah ka India. Te, ngi la don hangne ban pynpaw ïa ka jingïatylli jong ngi ban ïasyllok bad u Myntri rangbahduh, ba ka jingsuk kan bteng ban trei ïa ki kam ba bha bad ngi pynthikna ba ka India kan lait na ka bam sap,” pynthikna u Kharkrang.",Pynlong jingïakhih ki nongtrei BJP ha ka ohphis jong ki ha ka jingpynrem ïa ka jingbam sap jong u nongïalam ka seng Congress,https://kynjatshai.com/sain-pyrthei/pynlong-jingiakhih-ki-nongtrei-bjp-ha-ka-ohphis-jong-ki-ha-ka-jingpynrem-ia-ka-jingbam-sap-jong-u-nongialam-ka-seng-congress/
"UGeneral Secretary jong ka seng sain hima sima National People’s Party, U James K. Sangma uba la ong ba ka dkhot jong ka Iing Dorbar Thaw Ain Lok Sabha, uba mih khmat ia ka Shillong Parliamentary Assembly, u Bah Vincent H. Pala un lah ban lait na ka jingshah tynjuh ha ka jingialeh elekshon. Ka jingpyrshah ia uno uno u nongmihkhmat ka long kaei kaei kaba yn lah ban kiar ha ka jingialeh elekshon, la ong u James K. Sangma.Haba phai pat sha ka kyrtong MP jong ka NPP, u James K. Sangma u la ong ba ka NPP kan pyrshan na knieh noh ia ka shuki MP na u Bah Vincent H. Pala ha kaba ka elekshon MP ka ban wan. U James K. Sangma uba long ruh u nongbah ia ka pla pisa jong ka NPP, ula ong ba ka jingsei jong ka sengi a ka Kong Mazel Ampareen Lyngdoh kum ka kyrtong MP, ka long ba kane ka Myntri ka don ruh kata ka jingioh jngai jong ka na ka bynta ka bha ka miat jong ka Dong Shatei Lam Mihngi.U James K. Sangma u la long ba ka NPP ka a iaid shaphrang ha kane ka elekshon bad ba seng kam kwah ban bein ban kynthah ia kiwei ki seng sain hima sima. Hynrei, ban peit sha khmat aiu ba ka seng ka lah ban leh ia kiei kiei kiba bha na ka bynta jong u paidbah.“Ngi la sdang ia ki jingleit ialap elekshon bad la shem ba ki paidbah ki pdiang ia ka NPP bad ngi khmih lynti ba kiei kiei ki long long kiba bha”, la ong u James K. Sangma bad bteng shuh shuh ba NPP kan sa knieh noh ia kane ka shuki MP na u Bah Vincent H. Pala, uba long u nongialang jong ka Congress, uba la bat ia kane ka shuki mynta la 15 snem.",Ka jingpyrshah ïa u nongmihkhmat Vincent H. Pala ka long kaba ym lah kiar: James K.Sangma,https://kynjatshai.com/khubor-kyllum/ka-jingpyrshah-ia-u-nongmihkhmat-vincent-h-pala-ka-long-kaba-ym-lah-kiar-james-k-sangma/
"Ka Myntri ka tnad ka koit ka khiah, ka Kong Mazel Ampareen Lyngdoh ka la kyntu ia ki dkhot jong ka Health Advisory Board ban ai ai ki jingmut jong ki ha kaba ia dei bad ki kam awria bad ruh ha kaba ai jingkyrshan ia ki nongsumar dawai kynbat jong ka Meghalaya. KaKong Ampareen Lyngdoh ka la iathuh hadien ba ka la pyniaid ia ka jingialang ong ka Health Advisory Board ka la ong ba ki dkhot jong ka Board ki dei ban ai ia ki jingmut ki ha kaba ia dei bad ki kam awria khnang ban leh eiei ia kane ka jingeh ba ka imlang sahlang ka iakynduh ha kine ki sngi.Ka Myntri ka la kyntu ia ki dkhot jong ka Board ba ki lah ban pynlong ia ki jingwad jingtip kiba ia dei bad ka kam awria bad ka jingkiew jong ka jingpang HIV bad AIDS. Ka la ong ba ka Board kam dei ka jingai kam ia kito kiba don ka jingiadei bad ka sain hima sima.Ha kawei pat ka liang, u Shongknor jong ka Health Advisory Board, u Bah Mayralborn Syiem u la kyntu ia ka Sorkar ba kan shah ia ki nongai dawai kynbat bad kin lah ban ia phylliew jingmut bad kito kiba la pynjanai ialade ha ki kam ai dawai bad sumar nongpang.U Bah Mayralborn Syiem ula iathuh ba ka la don ka jingai jingkyrshan ia ki ia ki nongsumar kynbat da kaba pyntrei kami a ki skim jong ka Sorkar India.",Kyntu ka Myntri ka koit ka khiah ïa ki dkhot ka Health Advisory Board ban ai jingmut,https://kynjatshai.com/khubor-kyllum/kyntu-ka-myntri-ka-koit-ka-khiah-ia-ki-dkhot-ka-health-advisory-board-ban-ai-jingmut/
"Ka North East Students’ Organization (NESO) kan pynlong ia ka jingrah lama iong bad ia ka jingrah ia ki jingthoh ha baroh kawei ka Dong Shatei Lam Mihngi ha ka 11 tarik u Nohprah ban pyrshah ia ka ain Citizenship (Amendment) Act, 2019, kaba long ka jingiuh roit ia ka hok jong ki trai muluk ki trai jaka jong kane ka dong ka thain.Ha ka khubor ba la pathai da u Shongknor ka NESE, u Samuel B Jyrwa u ong ba wat la ki trai muluk ki trai jaka jong ka Dong Shatei Lam Mihngi ki la pyrshah ia ka Citizenship (Amendment) Bill 2019, hynrei ka Sorkar kam shym la sngap ia kata bad ka Iing Dorbar Thaw Rajya Sabha ka la ai ia ka jingmynjur bad kane ka Bill ka la kylla ain kum ka Citizenship (Amendment) Act 2019.U Bah Samuel Jyrwa u la ong ba kane ka jingpyrshah kan long ka jingphah khubor ia ka Sorkar ba ki trai muluk ki trai jaka jong ka Dong Shatei Lam Mihngi ki pat pdiang haduh mynta ia ka Citizenship (Amendment) Act 2019 jong ka Sorkar India.",Yn rah lama ïong ka NESO ban pyrshah ïa ka Citizenship (Amendment) Act,https://kynjatshai.com/khubor-kyllum/yn-rah-lama-iong-ka-neso-ban-pyrshah-ia-ka-citizenship-amendment-act/
"U MLA na Khliehriat na ka UDP u Bah Kyrmen Shylla u la pynbna ba kan don ka jingialang paidbah ha u Kyllalyngkot khnang ban iohsngew ia ka sur u paidbah ka East Jaintia Hills ha kaba iadei bad kajingthmu jong ka Sorkar ban wanrah ia ka lynti rel sha Meghalaya.U Bah Kyrmen Shylla u la iathuh  ba ia kane ka rai ba u la shim ryngkat bad ka MLA na ka NPP na Sutnga-Saipung ka Kong Santa Mary Shylla hadien  ba la ioh jingtip ba don kine kyrshan bad don pat kiba kyntait.U la ong ruh ba ka jingthmu jong kane ka jingialang ka dei ban iakren halor ki jingktah jong ka lynti khnang ba ki briew kin ym shu ngiet matlah kumto.U Bah Kyrmen Shylla u la ong ba kane ka rai kam dei ban shim kyrkieh, hynrei ngi dei ban shim ia ka rai ha ka por ba biang bad ban shim ia ka jingshaniah jong u paidbah.",Yn pynlong jingïalang ka UDP halor ka jingwan ka rel sha Meghalaya,https://kynjatshai.com/khubor-kyllum/yn-pynlong-jingialang-ka-udp-halor-ka-jingwan-ka-rel-sha-meghalaya/
"Uwei na ki nongïalam jong ka seng saiñ hima sima Voice of the People Party bad MLA ka North Shillong, u Bah Adelbert Nongrum u la wohdong ïa ka rai jong ka Sorkar jylla ban pynkynriah noh ïa ki 342 tylli ki longïing longsem na Them Iew Mawlong sha kawei pat ka jaka. U Bah Adelbert Nongrum u la ong ba u sngew lyngngoh ïa kane ka rai jong ka Sorkar namar ba baroh kitei ki nongshong shnong kim dei ki nongtrei jong ka Shillong Municipal Board bad ruh jong kiwei ki tnad Sorkar.Ha ka jingpynmih jingthoh u Bah Adelbert Nongrum u la ïathuh ba na ka jinglum jingtip jong ka Sorkar la don tang 184 tylli ki household kiba dei ki nongtrei Sorkar. Napdeng jong ki, 128 ki dei ki nongtrei jong ka Shillong Municipal Board bad 36 pat ki dei ki jong kiwei ki tnad Sorkar. U Bah Adelbert Nongrum u la ong ba ki household mynta ki la kiew sha ka 342, kaba mut ba sa 158 tylli ki longïing longsem yn hap ban pynkynriah sha kawei pat ka jaka kaba thymmai. Ha ka 7 tarik u Nohprah ka Sorkar ka la pynbna ban buh ïa ki 342 ki longiing longsem jong ka Harijan Colony na Ïew Mawlong sha kawei pat ka jaka kaba heh 1.4 akar.U Bah Adelbert Nongrum u la khñium ruh da kaba ong ba balei ba dei ban ai jaka shuh namarba ki dei tang ki nongtrei. Une u nongmih khmat u la ong ba ka Sorkar kam dei ban pdiang ïa ka jingdawa jong ki nongshongwai. Une u nongmih khmat u la kynthoh ruh ïa ka Sorkar kaba la shim por haduh katne ban pyndep ïa katei ka jingeh. U la ong ruh ba kane ka jingai shuh shuh ka dei tang na ka daw jong ka jingbit jingbiang jong ka saiñ hima sima. U Bah Adelbert Nongrum u la ong ruh ïa ka Harijan Colony, Punjabi Colony lane Sweepers, Lane ym dei ban khot Them Ïew mawlong.",Wohdong u MLA Adelbert Nongrum ba mih 342 ki longiing Them Ïew mawlong,https://kynjatshai.com/khubor-kyllum/wohdong-u-mla-adelbert-nongrum-ba-mih-342-ki-longiing-them-iew-mawlong/
":Ka Seng Samla Shnong Mawten (SSSM), South West Khasi Hills District myn ha ka 9 tarik u Nohprah, 2023 ka la ïoh ban pynkut noh ïa ka jingrakhe ïa ka jingdap 25 snem jong ka jingïaid lynti ban ai jingshakri hapoh ka shnong ka thaw ha kaba u Ma Vincent H. Pala, MP ka Lok Sabha na ka Shillong Constituency u la long kum u kongsan ha ka jingïalang ba la pynlong ha madan Synrang Mawrin.Kiba ïa donlang ha kane ka sngi ki long u Bah Carness Sohshang, MDC ka Mawkyrwat Constituency bad kum u EM ka KHADC, u Bah Kynpham V. Kharlyngdoh, u Bah Lovingwell Lyngdoh, Myntri Shnong Mawten, ki nongkitkam jong ka Seng Samla Shnong Mawten, Mawlangwir, Mawkyrwat bad Nonglang bad kiwei kiwei de.Ha kane ka sngi ka la don ruh ka jingsam ïa ki khusnam kiba la jop ha ki jingïalehkai bapher bapher kata ha ka jingïalehkai kynjatbol, mawpoiñ, volleyball, marathon, jngi-um, corrom, tied-di-bet bad kiwei de ki jait jingïalehkai bad jingpynkup burom ïa ki nongkitkam jong ka Seng Samla Shnong Mawten ha ki snem ba la dep bad kumjuh ruh ki nongïalehkai kiba la mihkhmat ha kiwei de ki jaka.Nangta, la ïoh ruh ki kyrwoh jingkhublei ne Greetings na ki Seng Samla Shnong kata Mawkyrwat bad Mawlangwir.U Ma Vincent H Pala haba kren ha kane ka sngi u la ai ka jingïaroh ïa ka seng Samla shnong Mawten naduh ki nongkitkam jong ka seng Samla shnong ki rangbah shnong ba ha ka jingïaid lynti jong ka seng Samla ki la ïoh ban rakhe lehkmen ïa ka jing kynjoh mynta ïa u mawjam jong ka jing dap 25 snem  kane ka long ka jingsah jingkynmaw ba kum ki samla ki don ka  jingïatylli hapoh ka shnong ba lyngba jong ki ka don ruh ka jing kyrmen ïa ka lawei ba phyrnai.U la ong ruh ba barabor ki samla ki dei ki lawei na ka bynta ka jingbha ha ki shnong ki thaw ha ka imlang sahlang ngi kum ki nongïalam saiñ pyrthei ki leit ki wan tang hapoh ka 5 snem namar kata lada ki samla  ka imlang sahlang bad ki paidbah ki bakla, ki nongïalam ha ka saiñ pyrthei bad haka shynshar khadar ka bakla bad lada ka ïing ka sem ka shnong ka thaw bad ki samla ki long kiba jop bad ki ba ïaid beit ïaid ryntih ha ka imlang sahlang, ka niam ka rukom bad  ka riti ka  dustur ka im bad ka jaidbynriew ruh ka don ïa ka lawei jong ka jing kyrmen. U la ong ruh ba nga sngew tynnad ban ïohi ïa ki samla kynthei bad shynrang kiba mih sha khmat ban ïa shim bynta ha ka rwai, ha ka shad ka tem bad ha ki kam ïalehkai bapher bapher kane ka long kum shibynta ban pynneh pynsah ïa ki riti ki dustur jong kane ka shnong bad ka jaid bynriew jong ngi, kumta ngi donkam ban pynshlur ïa ki samla bad  kyrmen skhem ba ki samla nangne kin long ki nongïalam ïa ka shnong bad ïa ka jaitbynriew baroh ka wei bad naka liang jong nga ngan ïai don ryngkat bad u Bah Carnes Sohshang kum u MDC jong kane ka thaiñ la ha kino kino ki bynta ong u Ma Vincent H Pala.Shuh shuh u la ong ruh  ba  ai ba kane ka khrismas bad snem thymmai ka ban sa wan kan pynkylla thymmai ïa ki jingim jong ngi na ki ba sniew sha ka jingbha na ka bynta ïa lade bad ïa ka jaitbynriew khamtam ïa ki samla ban ai ka jingïarap ïa  ki briew ha ki jingeh jing jynjar ban pynkylla na ki jingsniew sha ka jingbha.La pynshit pynshngaiñ ïa kane ka sngi da ka jingshad bad jingrwai na ki samla kiba la jop ha ka jingïakop ba la pynlong ha ki sngi ba la dep kata na ka Badapjingkyrmen Nongsiej, ka Rikyntihun Lyngkhoi, ka Little Group bad na ka Labiang.Ka pynïaid bad jingkren pdiang sngewbha la ïoh na u Dr. K.K. Nongsiej, katba u Bah C.A.Lyngdoh, President ka Seng Samla Shnong Mawten u la pynbud da ka jingkren khublei.",Ki Samla ki rishot bad ka jing kyrmen ïa ka shnong bad ka jaidbynriew: Vincent H. Pala,https://kynjatshai.com/khubor-kyllum/ki-samla-ki-rishot-bad-ka-jing-kyrmen-ia-ka-shnong-bad-ka-jaidbynriew-vincent-h-pala/
":Ka North East Students’ Organisation (NESO) ka la kynmaw burom ïa ka 11 tarik, Nohprah kum ka Black Day ha ka jylla Northeast na ka bynta ban ïakhih ïa ka Citizenship (Amendment) Act, 2019. Ka NESO ka ngeit ba ka kane ka aiñ ka leh shiliang ïa ki riewlum jong kane ka jylla. Katba ha Shillong, ki dkhot ki la rah da ki placard ba thoh da ka jingthoh kum ka “peitthuh, pynduh pyndam, beh krad ïa baroh ki bar jylla kiba la wan naduh u snem 1971 ha ka jaka ban ai jaka sah ïa ki”U chairman ka NESO, u Samuel B Jyrwa, ha ka jingkren jong u myn shem taïew, u la pynkynmaw ba ki paidbah jong ka jylla North East ba ha ka 11 tarik, Nohprah 2019, watla pyrshah na kane ka jylla na ki paidbah ka Ri Lum Khasi, hynrei ka sorkar India ka la leh kum bym patiaw ïa ki jingkyrpad bad ka la phah da ka Citizenship (Amendment) Act 2019 lyngba ka Rajya Sabha. Ka NESO ka la ban jur ba ha ka 11 tarik, Nohprah, kan ïai kynmaw beit kum ka Black Day ha ka jylla North East.","Kynmaw burom ka NESO ïa ka 11 tarik, Nohprah kum ka Black Day",https://kynjatshai.com/khubor-kyllum/kynmaw-burom-ka-neso-ia-ka-11-tarik-nohprah-kum-ka-black-day/
":U Myntri rangbah ka jylla Meghalaya, u Conrad K Sangma, mynta ka sngi, u la pynkup burom ïa ki jongjop jong ka jingïakhun ha ka jingïalehkai Meghalaya Games 2024 bad ka Khelo India Youth Games 2024 ha ka prokram ba la pynlong ha U Soso Tham Auditorium, Shillong. Kumjuh ruh, la don lang ha kane ka prokram, dei ka Myntri ka koit ka khiah, Myntri sorkar bad kiwei kiwei, ka Kong Ampareen Lyngdoh bad u Myntri ka Sports & Youth Affairs, u Bah Shakliar Warjri.Haba kren shaphang katei ka ka jingpynkup burom jong kane ka prokram, U Myntri rangbah, u Conrad K Sangma, u la ai khublei ïa ki nongjop da kaba ong ba ka jingjop bad ka jingïoh ïaroh jong ki ka la wanrah ïa ka jylla ba ka donkam ban rakhe ïa kane. “Une u taïew u long u taïew ba kongsan bad ngin sa rakhe ïa ki samla ha ka Sports, Entrepreneurship, Music bad kiwei kiwei ki bynta kiba ngin sa rakhe ha kane ka taïew kin dei halor ka jingdon bynta bad ki samla,” ong u Sangma. U la ong shuh shuh ba ka jingai jingmut jong kane ka jingpynkup burom bad pynithuh ïa ka jingjop jong ki samla, ka long ka jingban ithuh ïa ki kum ki nonghikai bad ki nongai mynsiem na ka bynta kiwei. “Nga kwah ban ong ïa ki samla kiba don hangne mynta ka sngi ba phi don ka jingkit khlieh bad ka bynta ba kongsan bad ym tang ba ka dei tang ka jingïoh khur ïa u medal ne takma ne ïohpdiang ïa ka khusnam hynrei ban long ka nuksa na ka bynta kiwei,” u la ong.Utei u Myntri rangbah u la pynpaw ka jingsngew nguh sha ka MSOA, kaba dei ka tnad sports associations bapher bapher bad ka Sports department na ka bynta ka jingnoh synñiang ha kane ka Meghalaya Games. “Don bun ki jingïakhun hynrei man la u snem, ngi la pynthikna ba ki jingïalehkai kin nang biang shuh shuh bad ngi lah ban jop ïa baroh ki jingeh,”bynrap u Sangma.Da kaba ai khublei ïa ka kynhun ïalehkai phutbol kaba la jop ha ka Khelo India Youth Games, une u Myntri rangbah u la ong ba ka kynhun ka la pynsngew sarong ïa ka jylla bad bynrap kumne, “Ki la long ki nongjop bad kane ka long ka sap kaba ngi don bad kaei kaba ngi lah ban poi ha ka thong lada ngi pynleit jingmut bad shaniah ha lade,” pynkut u Sangma.Dang shen, u Myntri jong ka Sports & Youth Affairs, u Bah Shakliar Warjri u la pynkynmaw ïa ki nongïalehkai ba kin pyndonkam da ka Cash Award na ka bynta ka sap bad kiwei kiwei ki bynta jong ki ha ki Sports kiba ki la dep pyni sap. “Ngi kum ka sorkar, ngi pdiang ïa ka jingtrei shitom jong phi ha kaba phi la lah ban ïoh khur ïa u medal hynrei kam kut tang hangne, dei ban don ka jingthmu ban poi sha ka thong namar ba phi dei ka lawei jong ka jylla,” ong u Sangma. Hadien katei, kine ki riewpawkhmat ki la sam ïa ka Cash Awards sha ki nongïoh pdiang ïa ki medal ha ka liang bapher bapher.",Pynkup burom u Myntri rangbah ka jylla Meghalaya ïa ki nongjop ha ki jingïalehkai,https://kynjatshai.com/khubor-kyllum/pynkup-burom-u-myntri-rangbah-ka-jylla-meghalaya-ia-ki-nongjop-ha-ki-jingialehkai/
":Lai ngut ki rangbah ki la shah suba ba ki la donkti ha ka kam sniew, ha kaba la don ki paidbah jong ka shong kiba la bitar, ki la ïalum lang bad shoh bad dat ïa kine ki lai ngut bad kane ka la jia ha Rangsakona jong ka South West Garo Hills, kaba lam sha ka jingkhlad noh jong ki ar ngut kine ki rangbah ha ka miet jong ka sngi u Blei. Katba ki pulit jong ka Garobadha outpost, ki la husiar shaphang kane ka jingjia ba la don ka kynhun jong kine ki riewsniew kiba la kem ha kine ki nongshong shnong ha Jaluagre (Mangsanggittim).Ha ka poi ka kynhun jong ki pulit ha katei ka shnong, ki la lap ba lai ngut ki rangbah ki la shah shoh bad shah kem ha ki paidbah jong kane ka shnong. La rah noh ïa kine lai ngut ha ki pulit sha Garobadha primary health centre hospital hynrei ha ka por ba don ka jingsumar, la ong ba ar ngut ki la mynsaw jur.Katba ïa uba la khlad noh, la tip kum kyrteng ïa u kum u Balen G. Sangma (30 snem ka rta) uba dei u khun jong u Gurin Ch. Marak, uba la khlad noh, uba shong ba sah ha Skagre, PO – Rangsakona, bad u Sken D. Shira (30 snem ka rta), u khun jong u Jison B. Marak, uba shong ba sah ha Skagre, PO – Rangsakona, PS – Ampati, South West Garo Hills.Ïa uba don hapoh hospital mynta, la tip ïa u kum u Betuwel D. Shira (22 snem ka rta), u khun jong u Porindro Sangma, uba shong ba sah ha Arenggre, PO – Betasing, PS – Ampati,South West Garo hills. La rah noh ïa u sha Civil Hospital, Tura na ka bynta ka jingsumar ban dang ïaid shakhmat.Na katei ka jaka ba la jia katei ka jingjia, ki pulit ki la lap ïa kawei ka kali Maruti 800 kaba don u nombar B/R AS -15-7176 kaba la pyndonkam da kine ki lai ngut ki rangbah, kaba la bit da ka snam, ka mobile phone, ka tari Khukhri, ki katto katne ki identity card, ka pisa haduh T. 1700/-, Ka seal kaba hap hapoh ka kyrteng jong u Chairman, United Garo People Forum (UGPF), South Western Zone Ampati HQ Tura, ka kot thoh ba don ki kyrteng jong ki nongtrei jong ka United Garo People Forum (UGPF), Ampati Zone, South West Garo Hills.Katba ïa ka met jong uba la khlad noh, la pynkit noh sha Ampati Civil Hospital ha ka kamra ba buh metïap na ka bynta ban pyndep ïa ka Post-Mortem Examination.Ki pulit ki la dep ujor da ka Suo-moto case halor kane ka jingdonkti ki paidbah bad ka jingtohkit ka dang ïaid shakhmat. Katkum ka jingïathuh jong ki pulit, ar ngut na kine ki lai ngut, ki la donkti ha ka kam sniew bad la shah kem teng halor ka jingdonkti jong ki ha ki kam sniew bapher bapher ha kaba ïadei bad ka kam pynïap briew, rahbor na ka bynta ban dawa pisa, kam dawa pisa, ki tiar siat bad kiwei kiwei ha South West Garo Hills District.Ki pulit ki la dep pynbna ba lada don mano mano ba tip shaphang kine ki riewsniew ba donkti ha kane ka kam sniew, la kyrpad ïa ki ba kin pyntip sha ka thanad jong kane ka shnong mar mar bad yn nym pynithuh ïa ki bad yn ai da ka buskit ïa ki.Ki pulit ki la kyrpad ïa ki paidbah ba kin nym shim ïa ka aiñ hapoh ka kti jong ki bad sangeh ban donkti ha kum kine ki kam ïashoh ïa dat. Ki pulti ki lah ban shimkhia bad pynshitom ïa kiba donkti, maham ki heh pulit.","Shoh ki paidbah ïa lai ngut ki rangbah ha Garo Hills, lait im uwei",https://kynjatshai.com/khubor-kyllum/shoh-ki-paidbah-ia-lai-ngut-ki-rangbah-ha-garo-hills-lait-im-uwei/
":Ka jingpyntrei ïa ka bynta jong ka surok na Jingkieng Borbasing, Ranikor shaduh Lad Alikwareng ka la ïaid beit shakhmat ha kaba u contractor bad ka NHIDCL kim shym la patiaw satia ïa ka jingbthah u Symbud Myntri, u Bah Prestone Tynsong ba dei ban shna pynheh kum ka 2-lane, bad ka jingshna ka la long hi kum ka single lane.Ban shu pynkynmaw ïa kane ka Surok 2 Lane naka liang ka Company NHIDCL kala shna pynkit noh ïa ka Surok haka jing jngai kumba 3 kms tam eiei bad naka liang ka Seng FKJGP South West Khasi Hills District kala leit ïa kynduh ïa u Deputy Commissioner South West Khasi Hills District bad ruh haka naka liang ka Seng FKJGP ha ka 4 tarik u Nohprah, 2023 kala byrngem ban phah daka PIL lada kane ka company shna surok kam lah ban pyntrei daka 2 Lane kumjuh ruh watla u Bah Prestone Tynsong u ba dei u Myntri jong ka Tnad PWD jong ka Sorkar jylla u la leit jurip hi mar khmat ha ka 30 tarik u Naiwieng 2023 ha ryngkat ki ophisar Sorkar bad ruh la ïa donlang ruh u MLA ka thaiñ Bah Pius Marweiñ ha kaba ha ka tei ka jing leit jurip u Bah Prestone Tynsong u la kular ban phah pyn trei biang ïa ka Company NHIDCL daka 2 Lane ban pynheh shuh shuh ïa kane ka surok namar ka long kaba rit hynrei kane ka paw shai ba ka Company NHIDCL kam shem la patiaw ei ei ha kaba mynta kala pyndep ïa ka jing Siang ha baroh shi lynter kane ka surok bad ka long shisha kaba rit bad lada ïa kynduh kali heh ka long kaba shitom wat ïa ki kali rit ban ki ïaid na ki nala bad ïa ki jingker jong kane ka surok ki la pyntrei shait shait bad khlem ïoh i dak eiei ban tih ne ban pynheh ïa kane ka surok.",Ym patiaw ka NHIDCL ïa ka jingbthah u Symbud Myntri ïa ka surok na Jingkieng Borbasing sha Alikwareng,https://kynjatshai.com/khubor-kyllum/ym-patiaw-ka-nhidcl-ia-ka-jingbthah-u-symbud-myntri-ia-ka-surok-na-jingkieng-borbasing-sha-alikwareng/
"Ka Seng Khasi Kmie ha ka Sngi U Blei ba la dep, ka la pyllong ia ka Pyneh Rngiew Kiew Lum Sohpet Bneng ka arphew san. Hakane ka leh niam Pyneh Rngiew Kiew Lum Sohpet Bneng la ia shim bynta da ki khun u Hynniew ba kynthup ia u Khynriam, u Pnar, u Bhoi bad u War kiba dang bat ia ka niam tynrai ba la seng la buh da ki long shuwa manshuwa jong ka jaitbynriew Hynniewtrep.Ka Pyneh Rngiew Kiew Lum Sohpet Bneng ka kynthup ka ia duwai ka phirat bad kiwei ki jinglehniam shuwa ban kiew sha kliar jong u Lum Sohpet Bneng uba don ha thain Umiam Khwan ban phyndep ka lehniam kaba kynthup ia ka duwai ka phirat bad ia ka sneng ka kraw kaba ia dei bad ka thymmei, ka nongrim bad ka larity jong ka jaitbynriew Hynniewtrep bad ban nguhlet ia u Trai Nongbuh Nongthaw bad u Nongpynlong ha kliar u u lum kyntang Lum Sohpet Bneng halor ka Duwan ka Dupat  Sohpetbneng.U Lum Sohpet Beng u dei u lum kyntang jong ka jait bynriew Hynniewtrep Hynniewskum namarba dei lyngba jong kata ka Jingkieng Ksiar Sohpet Beng ba ki khad hynriew trep ki khad hynriew ki ia hiar ia kiew shane ka pyrthei lyngba ka Jingkiew Ksiar Sohpet Bneng shuwa ba ki Hynniewtrep Hynniew Skum kin shongduh hangne ha sla pyrthei.Ka leh niam Pyneh Rngiew Kiew Lum Sohpet Bneng ka kynthup ia ka jingai nguhlet ia u Trai Nongbuh Nongthaw uba la ri la sumar kyrpang ia ka jaitbynriew Hynniew Trep Hynniew Skum, uba la kyrkhu kyrpang ia kane ka jaitbynriew bad ka kyrpad ka kyrpon ia u Trai Nongbuh Nongthaw ban un nang kyrkhu ia kane ka jaitbynriew ba kan eh ka rngiew bad ka bok ka rwiang.Ha kane ka leh niam la don ruh ia ka jingsam ia u khaw pyneh rngiew bad ia ka um ba ka tong na ki tyllong um jong u Lum Sohpet Bneng. Ka leh niam Pyneh Rngiew Kiew Lum Sohpet Bneng, ka pynkynmaw ruh ba ka jaitbynriew Hynniew Trep Hynniew skum ka don la ka jong ka niam tynrai, la ka jong ka pyrkhat ka pyrdain, la ka jong ka jinghikai ban kamai ia ka hok, ban ri ia la ka jong ka akor ka burom bad ban pynneh pynsah ia la ka jong ka larity hangne ha sla pyrthei.Ha kaba kum katei ka sngi, la kynmaw ruh ia ki katto katne ki rangbah jong ka Seng Khasi kum u Rangbah Sumar Sing Sawian (Bam kwai ha duwar u Blei), u Bah Mistin Tymthai, Bah Dipshon L Nongbri ki la long ki nongmait phang na ka bynta ka jingpynlong ia ka leh niam Pyneh Rngiew Kiew Lum Sohpet Bneng na ka bynta ban pynneh pynsah ia la ka jong ka niam tynrai bad kajingngeit da kane ka pateng kaba mynta bad ka pateng ka ban sa wan.",Pyllong ka Seng Khasi Kmie ïa ka leh niam Pyneh Rngiew Kiew Lum Sohpet Bneng,https://kynjatshai.com/khubor-kyllum/pyllong-ka-seng-khasi-kmie-ia-ka-leh-niam-pyneh-rngiew-kiew-lum-sohpet-bneng/
"Kum shibynta ban lehlakam ia ka jingmih jong kiba bun ki karkhana beain shna mawit, ki bor Sorkar jong ka West Garo Hills ki la pynjari ia ka hukum hapohka Section-177 Cr.P.C. hapoh jong katei ka district.Kane ka jingpyntrei kam ia katei ka ain, ka long ba West Garo Hill District ka la mad ia ka jingpynjakhlia ia ka mariang na kadaw jong ka jingmih jong ki karkhana sha mawit beain kham tam lei leishilynter jong ka surok Damalgre-Garobadha.La iathuh ruh ba ka longkaei kaei kaba isaitmet ban iohi ba ki jaka rep ki jaka riang ki lasdang ban duh bad mih pat ha ki jaka jong ki da ki karkhana shna mawitbeain. Ia kane ka hukum la pynmih da u Deputy Commissioner jong kaWest Garo Hills Deputy Commissioner u Jagdish Chelani ban tehlakam iakane ka jingmih bein jong ki karkhana bad ban iada ruh ia kajingpynjakhlia ia ka mariang.Kiba pynkhein ia kane ka ain ki shahpynshitom la ong u Deputy Commissioner Jagdish Chelani.",Pynjari ki bor Sorkar WGH District ïa ka Section 144 Cr.PC,https://kynjatshai.com/khubor-kyllum/pynjari-ki-bor-sorkar-wgh-district-ia-ka-section-144-cr-pc/
"Ka Khun Hynniewtrep National Awakening Movement (KHNAM) ka la kynnoh ïa ka sorkar jylla ba ka la pynkheiñ ïa ki kyndon jong ka khyrnit ba hynriew jong ka riti ka synshar jong ka India da kaba tyrwa ïa ka jingpynjlan haduh hynriew bnai ïa ka samoi treikam jong ka KHADC bad JHADC.Ha ka jingkren myn ha ka sngi nyngkong, u President jong ka KHNAM, u Bah Thomas Passah u la ong ba ka jingtyrwa jong ka sorkar, ym tang ba ka pynkheiñ ïa ka khyrnit ba hynriew hynrei ka la knieh ïa ka hok jong ki paidbah ban jied biang ïa ki nongmihkhmat ha ka por ba biang. U Passah u la ong, “U Lat u dei ban shim ïa ka rai bad ngin sa phah ïa ki nongmihkhmat jong ngi sha u Lat, da kaba kyrpad ïa u ban pynthikna ïa ka kyndon jong ka Para 6A jong ka khyrnit ba hynriew ne Sixth Schedule.”U la pynshai ba ka KHNAM kan nym pyrshah ïa ka jingtyrwa jong ka sorkar jylla, lada ka ïaid katkum ka aiñ ka kyndon ba la buh ha ka Section 6A jong ka khyrnit ba hynriew. Hynrei, u la kam ba katei ka jingtyrwa ba dang shen ka la kylla na ka Section 6A.Da kaba pynpaw halor ka jingtuklar jong ka sorkar jylla ha ka jingtreikam jong ki council, u Passah u la kyrpad ba donkam ban pynthikna ïa ka jingtreikam jong kine ki council, da kaba ong ba ka la dei ka por ban leh ïa kaba donkam.",Kynnoh ka KHNAM ïa ka sorkar jylla halor ka jingpynkheiñ ïa ki kyndon jong ka khyrnit ba hynriew,https://kynjatshai.com/khubor-kyllum/kynnoh-ka-khnam-ia-ka-sorkar-jylla-halor-ka-jingpynkhein-ia-ki-kyndon-jong-ka-khyrnit-ba-hynriew/
"U MLA ka UDP bad uba dei ruh u Myntri sorkar, u Bah Paul Lyngdoh myn ha ka 5 tarik Rymphang, 2024, u la ong ba kam don kano kano ka jingbakla lada u Lat ka jylla Meghalaya un kren da ka ktien Hindi ha ka jingïalang mang tyngka ka ban sa long jong ka State Assembly.“Ngam ïohi ba kan don kano kano ka jingbakla lada u Lat ka jylla u kren da ka ktien Hindi bad ha kajuh ka por u lah ban kren ruh ïa ka ktien English. Kane kam long kaba thymmai. Lada phi ïohi ha Ïing Dorbar Thawaiñ, ki ktien hapoh ka khyrnit kaba Phra la shah ban kren bad phi lah ban sngap ïa ki ktien kiba phi lah ban sngewthuh. U Lamphang u lah ban kren ïa ka ktien kaba u lait bha ban kren bad ki nongsngap ki lah ban sngap ïa ka ktien kiba ki lah ban sngewthuh,” kren u Bah Paul sha ki lad pathai khubor.U Bah Paul u la pynthikna ruh ba kine ki ar tylli ki ktien jong ka jylla kata, ka ktien Khasi bad Garo dei ban pynkylla “translated”.“Ym tang ka ktien English hynrei kine ki ar tylli ki ktien ka jylla dei ban pynkylla sha ki ktien jong ki. Ngi im ha ka pyrthei teknoloji, phi lah ban kren kino kino ki ktien bad mar mar phi lah ban sngewthuh ïa ki ktien kiba phi tip. Kumta ngam ïohi ba kan don kano kano ka jingeh,” u la ong.U nongaiktien ka sorkar MDA, u la ong lada u Lat u kren tang da ka ktien Hindi khlem pyn kylla ne “translation”, ka long ka mat bap her ha baroh ki liang.Dangshen, ka seng Liang Pyrshah VPP ha ka shithi ba la phah sha u Lamphang ka Assembly, u Thomas A Sangma, ki la byrngem ba kin nym shong ïa ka jingïalang lada u Lat u kren da ka ktien Hindi khlem don nongpynkylla sha ka ktien English.",Kyrshan u Bah Paul ban kren u Lat da ka ktien Hindi ha ka jingïalang ka ban sa long,https://kynjatshai.com/sain-pyrthei/kyrshan-u-bah-paul-ban-kren-u-lat-da-ka-ktien-hindi-ha-ka-jingialang-ka-ban-sa-long/
"Ka tnat Pulit jong ka jylla, myn ha ka 5 tarik Rymphang ka la pynmih ïa ka jingmaham ïa ki paidbah ka jylla halor ka jingmih ki kynhun tyrwa tiar kum ki FedEx. Kine ki kynhun ki ju thok ju shukor da ka ba leh kum ki agent jong ki nongtyrwa tiar kum ka FedEx .Ka jingthok ka kynthup lyngba ki phone call ban buh thong ïa ki paidbah da kaba shu kam thok ba ïa ka song tiar ka dei ha ka kyrteng jong ki kaba don ïa ki tiar khaïi be-aiñ bad ban pynngop ïa ki paidbah tang ban ïoh pisa.U SP ka nongbah, u Bah Vivek Syiem u la ong ba kum kitei ki riew shukor ki ju pyndonkam ruh ïa ki kyrteng ba ki dei na Central Law Enforcement Agencies kum ki Customs, CBI, NCB, bad kiwei kiwei. Kiba pyntip ba ïa ka kyrteng jong kine ki briew la pyndonkam ruh ha ki kam buhrieh pisa ba kamai be-aiñ bad pynbor ïa ki ban phah bun ka pisa sha ka Account kaba ki kam ba ka dei ka RBI Clearance.Ban pyntieng ïa ki briew kiba ngat, kine ki nongshukor ki ju byrngem ruh ban kem ha kiba bun ki mukotduma. Ki don ruh ki khep, ba ki bthah ïa ki lanot ban Register Online ïa ki jingujor lyngba ki Application kum ka AnyDesk, kaba lah pat ban shukor ïa ki briew ki bym bna eiei. U Bah Syiem u la ai jingmut ba kim dei ban download kino kino ki app ba la ïoh na ka jingkren phone bad kino kino ki briew bym shym la ithuh.La bthah ruh ïa ki paidbah ba ki dei ban pynthikna ïa kino kino ki phone call ha kaba ïadei bad ka jingwanpoi ki tiar khlem da phah ban wanrah.La kyntu ruh ba lada don kum kine ki jingjia ba ki dei ban pyntip mar mar sha ki Police Station bad ba ki Pulit kin lah ban leh eiei. La ong ruh ba ïa kane ka kam lah ruh ban ai jingtip sha ka Cybercrime helpline number 1930 bad ruh sha ka Police Control Room, Shillong ha u 0364-2215427 bad 6009196479.",Maham ka tnat Pulit ïa ki paidbah ban long kiba husiar ban lait na ka jingshahthok,https://kynjatshai.com/khubor-kyllum/maham-ka-tnat-pulit-ia-ki-paidbah-ban-long-kiba-husiar-ban-lait-na-ka-jingshahthok/
"U Bah Kitborlang Nongrem uba dei u State President jong ka National People Youth Front (NPYF) u la pynshai sha ki lad pathai khubor ha Mawkyrwat da kaba u la ther tyngeh ïa u Nongaiktien jong ka Voice of the People Party (VPP) ba u la kren lap lah khlem da tip ïa ki nongrim ha kaba ïa dei bad ka saiñ pyrthei bad kaba u la kynthoh ruh wat ïa ka kam shimet kum u nongïalam jong ki samla  na ka National People’s Youth’s Front (NPYF).U Bah Kitborlang Nongrem u la ong ba utei u nongaiktien jong  ka VPP u la kynnoh ba ka Sorkar ba bam sap bad la pynlong  ïa ki MLA kum ki nongrah bull kumjuh ruh halor ka Reservation Policy ba u la ïashah ïa ki jait bynriew Garo, uba dei ruh u ta u Balia Syiangsdih ngam sngewpher ïa ki jingshah kynthoh shah dait hano hano namar ba ïa u briew u ba kup ïa ka Musari wat u pyrjong ruh um ïoh lad ban dait hynrei ïa kiba trei ha ki lyngkha ki ri Sai da ki phew jait ki khñiang ki wan dait.“Ha kaba ïa dei bad ka jingkynnoh bam sap jong u Bah Kitborlang Nongrem ba u don ha ka liang jong ka Sorkar”, u Bah Kitborlang Nongrem u don ban ong ba hato baroh kiba don ha ka liang jong ka sorkar ki bamsap mo bad naduh mynno kata ka VPP ka don ïa kata ka jingpynshisha ba kata ka sorkar ka bam sap lane kata VPP ka lah mo ban long noh kum kata ka nongbishar ïa ka bamsap jongno jongno kynthup ïa u Bah Kitborlang Nongrem.Na kata ka daw u la buh ka jingkyrpad ïa ki paidbah ba kin da husiar na kiba kum kine ki nongïalam ki bymdon ïa ka dohnud bad mynsiem jong ka jingsngew synei ïa ki para briew, kata ka dei ka khubor ba u Bah Kitborlang Nongrem u kwah ban ai sha u Nongaiktien jong ka VPP.Kawei pat halor ka jingkynnoh jong uwei na ki nongïalam ne kum u nongaiktien jong ka VPP ba u la ïalam ïa ka jingmut jingpyrkhat jong u paidbah ne pynjaboh ïa ka jingmut jingpyrkhat jong u paidbah tang kum kita ki nongrah bull na ka ïing jong ki MLA lane pynhiar kyrdan ïa ki MLA tang kum ki nongleh isynei, halor kane u Bah Kitborlang u la ong ba i mat une u rangbah uba dei u Nongaiktien jong ka VPP um pat ju leh isynei ïa ki paidbah ba duk ba suk mynno mynno na kata ka daw i mat um da don kata ka jingsngewthuh ïa ka dor jong ka jingleh isynei ïa ki para briew.U la ong ruh ba hato nga lah mo ban die ïa ka Ri tang marwei haba ka jingdonbriew ha ka Ri India ka don kumba 160 klur hato marwei nga lah ban die ïa ka Ri, kumjuh ruh u la ong ba ngi sngew donbok ba u Prah  u jop  tang  saw ngut ki MLA lada jin da ki jop bun ki MLA tip ka ei ka ban jia ïa ki paidbah. Shuh shuh une u nongaiktien ka VPP ym pat sngewthuh ïa ka dor jong ka jingleh isynei ïa ki ba duk ba kyrduh namar ïa lade um  kwah ban  leh i synei ïa ki paidbah namar ba lada ma ngi ngi leh i synei ïa kiba duk, ïa ki paidbah ki ong ka long ba ka pynjaboh, hynrei ïa lade pat ngi ïohi shai kdar ha ka por ba ki pynlong jingïalang ki rah syndon da ka  borti bright ban khrong syndon na ki paidbah kumta husiar ki paidbah kum ïa kine ki jait briew ong u Bah Kitborlang Nongrem uba dei u State President ka NPYF.",Pynphai nia u State President ka NPYF ïa u Nongaiktien ka VPP,https://kynjatshai.com/khubor-kyllum/pynphai-nia-u-state-president-ka-npyf-ia-u-nongaiktien-ka-vpp/
"U Myntri ka Sorkar jylla uba long ruh u MLA u Bah Paul Lyngdoh, u la ong ba ka jingshimrai k Sorkar jylla ban pynjlan  ïa ka samoi treikam jong ka KHADC bad GHADC na ka bynta 6 bnai kam dei ka sien kaba nyngkong bad kum kine ki rai la ju shim rai teng mynshuwa.U Bah Paul Lyngdoh u la ong ba ha ki snem ba la leit noh ïa ka Garo Hills Autonomous Council la pynjlan haduh 2 snem ha ka por ba u Dr Mukul Sangma u dei u Myntri Rangbah ka Jylla, bad ka jingpynjlan kaba 6 bnai haba ïanujor bad ka jingpynjlan kaba 2 snem ka dei ka jingpynjlan kaba la slem bha.U la ong ruh ba ha u snem ba la dep, ki District Council ki la wan ban ïakren bad ka Sorkar Jylla  halor pan por shuh shuh na ka bynta ba Delimination Commitee kaba hap ban pynbeit bad phiah ïa ki Constituency kat kum ka jingdon ki vote.",Kam don jingphylla eiei halor ka jingpynjlan ïa ka samoi treikam ka KHADC bad GHADC: Paul Lyngdoh,https://kynjatshai.com/khubor-kyllum/kam-don-jingphylla-eiei-halor-ka-jingpynjlan-ia-ka-samoi-treikam-ka-khadc-bad-ghadc-paul-lyngdoh/
"U Symbud Myntri, u Ma Sniawbhalang Dhar, uba dei peit ïa ka Urban Affairs bad shimti kum u Chairman jong ka Regional Committee na ka bynta ka West Jaintia Hills District, u la pynbna shaphang ka jingïakren ban dang bteng ha kaba ïadei bad ka Block-I bad ka jingïateh ba dang sah teng bad ka Assam myn ha ka sngi nyngkong. U Dhar u la ban jur da kaba ong ba ka jingsoi ïa ka jingïateh bad ka Assam, kam long kaba mar mar naba ka mat halor ka Block-I, ka dang don ha ka jingïakren.Haba kren sha ki nongthoh kot khubor, u Dhar u la ong kumne, “Lada don kano kano ka jingïateh ka ban sa ïa soi, ngi hap ïakren tang bad ki nongshong shnong jong kato ka shnong bad ka jingkylli halor ka jingsoi noh mynta, kam pat mih naba ka jingïakren ka dang ïaid.”Ka jingkren jong u Dhar ka la wan hadien ba ka Hynniewtrep Border Disputes Redressal Forum (HBDRF) ka la kyrpad ïa ka sorkar jylla ba kan nym ïaid shakhmat bad kano kano ka jingïateh lada ka jylla Assam kam pat phah biang ïa ka Block I sha ka jylla Meghalaya.Ha kaba ïadei bad ki jingïalang jong ka regional committee, u Dhar u la ong ba kin dang khot na ka daw jong ka ilekshon ban wan jong ka Lok Sabha. U la ong ba ka kaiphod ba khatduh jong ka regional committee ka dang sah teng, naba ka district administration ka dang pynlong da ka jingtreikam ha ka khappud na ka bynta ka jingsam ïa k shnong hapdeng ki Khasi bad ki Karbi.Halor ka mat jong ka jingpynkynriah ïa ka Sweepers’ Colony na Them Iew Mawlong, u Dhar u la ong ba ka sorkar ka thmu ban pynlong sa kawei pat ka jingïalang bad ka Harijan Panchayat Committee (HPC) na ka bynta ban shim rai.U la pynthikna ba ka sorkar ka kut jingmut ban shim rai halor katei ka mat hapoh une u snem, katba la pynshlur da ka ïing kashari. U Dhar u la pynpaw ka jingkyrmen, da kaba ong ba baroh ar liang ki party shen kin sa ïashem na ka bynta ban pynbna halor kane ka mat.","Ym mynjur mar mar bad ka Assam halor ka Block-I naba ka jingïakren kan dang bteng: Symbud Myntri, Dhar",https://kynjatshai.com/khubor-kyllum/ym-mynjur-mar-mar-bad-ka-assam-halor-ka-block-i-naba-ka-jingiakren-kan-dang-bteng-symbud-myntri-dhar/
"U Symbud Myntri, u Ma Sniawbhalang Dhar, uba dei peit ïa ka Urban Affairs, u la pynmih da ka jingpynbna myn ha ka sngi nyngkong, ha kaba ïadei bad ka jingtreikam ban dang ïaid shakhmat jong ki projek smart city hapoh ka jylla.U Dhar u la pyntip sha ki nongthoh kot khubor ba katba ïa ka bynta ba nyngkong jong ka smart road kaba dang ïaid shakhmat, ka la don ka jingshah pynthut na ka daw jong ka jingsniew ki surok bad ka jingdon jong ki pipe hapoh ki surok. U la batai kumne, “Don ki bynta kiba la dep tih, hynrei ngim lah ban pyntreikam beit beit na ka daw jong ka jingdon kine ki pipe, katkum ka jingïoh jingtip jong nga na ka kaiphod.”U Dhar u la ong ba ka jingïakren bad ka tnad Public Health Engineering (PHE) ka long kaba donkam, kaba yn dei ka daw jong ka jingpynslem ban pyntreikam.Na ka bynta ban pynstet ka pyntreikam ïa kane ka projek, u Dhar u la ong ba yn sa thmu pynlong da ka jingïalang na ka bynta ka taïew ban wan, kaba yn sa don bynta lang ka Public Works Department (PWD) bad ki heh jong ka urban.Shuh shuh, u Dhar u la ong ba la don katto katne ki projek smart city kiba la jan pyndep. Dang shen, la don haduh 17 tylli ki projek smart city kiban dang pyntreikam ha kylleng ka jylla.","Khanglad ki pipe ban pyndep ïa ka projek Smart city, yn pynlong da ka jingïalang na ka bynta ka jingrai",https://kynjatshai.com/khubor-kyllum/khanglad-ki-pipe-ban-pyndep-ia-ka-projek-smart-city-yn-pynlong-da-ka-jingialang-na-ka-bynta-ka-jingrai/
":Ha ka jingthmu ban pynhusiar ïa ki paidbah bad pynsngewthuh shaphang ka jingtreikam ka rukom thep vote hashwa ka ilekshon Lok Sabha, ka District Election Office (DEO) ka la wanrah da ka jingpyn sngewthuh lyngba ka mobile da ka kali Electronic Voting Machine (EVM) ha ka 11 tarik, Nohprah.Ïa katei, la pynlong da u Bah RM Kurbah, Deputy Commissioner jong ka East Khasi Hills, ha rynkgkat ki heh ki haiñ jong ka election bad ki nongmihkhmat na ki seng bapher bapher.Ka jingthmu ba nyngkong shadien jong kane ka jingsdang ka long ban batai bniah ïa ki paidbah halor ka rukom treikam ban pyndonkam da ki EVM.Ka jingwanrah da ki kali EVM ka kynthup ïa ka jingleit jong ki sha ki steshon thep vote, kaba long ruh kum ka atiar ban ai jingnang jingstad ïa ki nongshong shnong ba kumno ban thep vote da ka EVM.",Wanrah ka District Election Office da ka EVM mobile demo van,https://kynjatshai.com/khubor-kyllum/wanrah-ka-district-election-office-da-ka-evm-mobile-demo-van/
"Ka Meghalaya Peoples’ Human Rights Council ka la rakhe ïa ka International Human Rights Day, kaba long ka jingdap 75 snem ïa ka jingpynbna ïa ka Universal Declaration of Human Rights bad ka jingpdiang ïa ka ha ka snem 1948. Ka jingpdiang ïa kane, ka la pyllong ïa ki ri jong ka pyrthei ban burom ïa ka hok longbriew manbriew. Ka phang pdeng jong kane ka jingrakhe ka long ka jinglaitluid, ka jingïaryngkat kyrdan, bad ka jingai ïa ka hok jong ki paidbah.“Ha kane ka jingrakhe jong ngi ïa ka International Human Rights Day, ngi kyntu ïa ka Sorkar bad ïa ki nongmihkhmat bad ïa baroh kito kiba don ha ka bor ban pynthikna ba ka imlang sahlang ka long kaba lait na na ka jingpynkheiñ ïa ka hok longbriew manbriew bad ka ban bteng ruh na ka bynta ki pateng ki ban dang wan”, la ong u Dino D.G. Dympep uba long u Shongknor jong ka Meghalaya People’s Human Rights Council. U la ong shuh shuh, “Ngi burom ïa kito ki briew shimet, ki nongtrei mon sngewbha, ki nongïada ïa ki hok, ki nongïakhih da ka lynti kaba jai-jai, ïa kito kiba bat ïa ki kyndon jong ka aiñ, kiba kheiñduh ïa la ka jong ka jingim, kiba ïa khih na ka bynta ka hok jong kiwei bad ruh na ka bynta jinglailuid.Kane MPHRC ka la kyntu ïa baroh kito kiba don ha ka bor ban ïada ïa ka hok longbriew manbriew bad ban shim ïa ki lad ki lynti ba ki jinglehbeiñ lehkhoh kin ym jia ha ka imlang sahlang hadien habud. “Ngi kyntu ïa ka Sorkar ba kan tohkit ïa kito ki jingjia ha kaba la don ka jingkynnoh ba ka don ka jingpynkheiñ ïa ka hok longbriew manbriew bad ban pynshitom ïa ki nongleh kam sniew, ym tang ïa kito kiba mynta, hynrei ïa kito kiba mynshuwa ruh”, la ong u Bah Dino Dympep. Ka hok longbriew manbriew ka pynkup bor ïa ki paidbah bad ïa kine ki aiñ la kdew sha ha ka UN Declaration for Human Rights ka dang long kaba kaba donkam haduh kine ki sngi.",Ka hok longbriew manbriew ka dang donkam haduh kine ki sngi: Dino Dympep,https://kynjatshai.com/khubor-kyllum/ka-hok-longbriew-manbriew-ka-dang-donkam-haduh-kine-ki-sngi-dino-dympep/
":Ka Ïing Bishar ba ha khliehduh jong ka ri, ka Supreme Court ka la bthah ïa ka Election Commission jong ka ri India ban pynlong ïa ka jingjied nongmihkhmat jong ka Jammu bad Kashmir ha ka 30 tarik Nailur, 2024. Ka Ïing Bishar ba ha khliehduh ka la pynmih ïa kane ka hukum hadien ba ka sngap ïa kiba bun tylli ki mukotduma kiba la pyrshah ïa ka jingweng ïa ka Artikyl 370 jong ka Riti Synshar jong ka ri India, kaba ailad ïa ka jinglong jylla ba pura jong ka Jammu bad Kashmir.U nongbishar ba ha khliehduh jong ka Iing Bishar Supreme Court, u D.Y. Chandrachud, kaba kynthup ïa ki san ngut ki nongbishar Constitutional, u la ong ba ka jingjied ïa ki nongmih khmat ka dei ka hok jong ki paidbah bad ym dei ban pynslem ban ai ïa kata ka hok jong ki. Kane ka Ïing Bishar ka la ong, “Ngi bthah ba ka dei ban pynlong noh ïa ka jingjied ïa ki nongmihkhmat na ka bynta ka Ïing Dorbar Thaw Aiñ Jammu bad Kashmir ha shuwa jong ka 30 tarik u Nailur, 2023 bad ban wanrah biang ïa ka kyrdan jong ka Ïing Dorbar Thaw Aiñ Jammu bad Kashmir katba nang kloi nang bha.",Kyntu ka Ïing Bishar Supreme Court ban pynlong ïa ka jingjied nongmihkhmat ka Ïing Dorbar Jammu bad Kashmir,https://kynjatshai.com/khubor-kyllum/kyntu-ka-iing-bishar-supreme-court-ban-pynlong-ia-ka-jingjied-nongmihkhmat-ka-iing-dorbar-jammu-bad-kashmir/
":U Symbud Myntri rangbah ka jylla, uba dei ban peit ruh ïa ka tnad kam pohïing ha ka sorkar jylla, u Bah Prestone Tynsong, u la pyntip ba shen ka tnad pulit kan sa pynmih noh ïa ka jingpyntip halor ki kam ba lait ha ka tnad pulit.Haba kren sha ki lad pathai khubor, ha ka 11 tarik Nohprah 2023, u Bah  Prestone Tynsong, u la pyntip ba shen ka tnad kan sa pynlait ïa ki jingpynbna na ka bynta ki 3000 tam ki kam ba lait ha ka tnad pulit.“Ka jingpynbit pynbiang halor kane ka la jan dep bad ka jingpynbna na ka bynta ka jinglait kam ha ka tnad pulit yn sa pynbna shwa ban kut une u snem ne ha u snem thymmai” u la ong.U la bynrap ba ka jingpynrungkam pulit ïa ki samla kan long na bynta ki kyrdan bapher bapher ki ban kynthup ïa ka kyrdan kam ha ki sub inspector, ka kyrdan armed branch constables, ka kyrdan unarmed branch constables kynthup ruh ïa ki pulit pynlip ding bad ki MPRO operator.",Shen ka sorkar kan sa pynmih noh ïa jingpynbna na ka bynta ki kam balait ha ka tnad pule,https://kynjatshai.com/khubor-kyllum/shen-ka-sorkar-kan-sa-pynmih-noh-ia-jingpynbna-na-ka-bynta-ki-kam-balait-ha-ka-tnad-pule/
"Ka Athletics Committee jong ka MDSA(Mawkyrwat District Sports Association) ka khot Selection trails na bynta ban jied ia ki khynnah ban leit ia shim bynta ha ka MEGHALAYA GAMES ka ban long ha TURA.Ki snem ki long kumne 16snem shaneng bad 22snem shapoh ki khynnah ba wan trail kin wan rah ki Documents, Kum Aadhar card, Birth certificate, ka trail kan long ha Sakwang Playground ha ka 16th/12/2023 ha kapor 8:00AM ki players kin wan rah hi ia ki tiar ia lehkai bad kumjuh ruh haba ia dei bad ka BAM ki Events ki long :Shynrang –100M, 200M, 400M, 800M, 1500M, 5000M, 10000M, High Jump, Long Jump, Javelin Throw, 4X100M,  4X400 Mixed relay.Kynthei –100M, 200M, 400M, 800M, 1500M, 3000M, 5000M, High Jump, Long Jump, Javelin Throw, 4X100M,  4X400 Mixed relay.",Yn jied nongïalehkai ka MDSA na ka bynta ka Meghalaya Games ha Tura,https://kynjatshai.com/khubor-ialehkai/yn-jied-nongialehkai-ka-mdsa-na-ka-bynta-ka-meghalaya-games-ha-tura/
":U Symbud myntri rangbah ka jylla u Bah Prestone Tynsong ha ka 11 tarik Nohprah 2023, u la ther tyngeh ïa ki nongïalam ka VPP da ka ba kynnoh ba khlem da tip ïa ka jingshisha ki la pyrshang ban ïalam bakla va ki paidbah halor ka mat ban pynkynriah ïa ki jaitbynriew harijan na Them Ïewmawlong sha ka jaka ba don ka ophis jong ka Shillong Municipal Board.Haba kren sha ki lad pathai khubor na ka liang u Bah Prestone Tynsong u la ong ba ka jingkynthoh ki nongïalam ka VPP halor ka rai ka sorkar ka dei tang ka jingleh politik ka ba khlem don ka jingshisha.U la ong “ki pyrshang ban leh politik ïa kane ka mat khlem da tip ïa ka jingshisha ka don jingma ïa ki nongshong shnong ha katei ka jaka, bad halor kane ngam kwah ban ong eiei ne ban pynlut por ïa lade ha kum kine ki jingkynthoh bym don nongrim”.U la bynrap, “Haba ka sorkar ka ong ba ka donkam ïa ka jaka ba 1.5 akar kam dei ba ngin pynlong trai ïa ki Harijan hynrei ïa kane ka jaka yn aiti sha ka Shillong Municipal Board”.U Bah Tynsong u la ong ïa ki nongïalam ka VPP ba wat pyrshang ban leh politik ïa kane ka mat bad haba kwah ïa ka jingshisha ki la dei ban wan kylli na ka sorkar ba kan ïoh ban pynshai ïa ki.U la ong “nga ïoh ïa ka jingkren jong ki ba ki kynnoh ba ka sorkar kan ai ka jaka sha ki harijan hynrei kane kam dei ka jingshisha namar ïa ka jaka yn long trai da ka SMB.“Hana nga ïohi ki ong lada ym lah ieh noh ïa ka VPP kan pynbeit, kan leh aiu kata ka VPP? Haba kim tip tang u ‘A’ u ‘B’ halor kane ka mat hynrei ki pyrshang ban ïalam bakla ïa u paidbah nga kyntu ïa ki nongïalam ka VPP ba kin wan ban pan jingshai na ka Sorkar.Lah ban kdew hangne ba na ka liang ka VPP ka la phah da ka kyrwoh ban pynpaw ïa ka jingpyrshah jur halor ka rai jong ka sorkar ban ai jaka shuh shuh sa 1.5 Akar nalor ka jaka ba don 2.4 Akar sha ki jaitbynriew harijan, ka VPP ka la kdew ba kane ka jingpyrshah kam dei ïa ki nongtrei ka Municipal hynrei ka dei ban ai jaka ïa baroh ki harijan ba sah ha Them Ïewmalong namar bun na ki kidei ki ba shu sah beaiñ ha kane ka jaka.",Halor ka mat Harijan: Kyntu u Bah Prestone ïa ki nongïalam VPP ba wat ïalam bakla ïa ki paidbah,https://kynjatshai.com/sain-pyrthei/halor-ka-mat-harijan-kyntu-u-bah-prestone-ia-ki-nongialam-vpp-ba-wat-ialam-bakla-ia-ki-paidbah/
"Ka Sorkar Meghalaya kam don jingthmu ban pynjlan shuh ia ka jingtrei jong ka Khasi Hills Autonomous District Council bad ruh ia ka Jaintia Hills Autonomous District Council.  Ia kane la iathuh da u Symbud Myntri Rangbah, u Bah Prestone Tynsong.  U la ong ruh ba ka Sorkar kan ym lah ban pynjlan ia ki Autonomous District Council khlem ki daw kiba biang.U Bah Prestone Tynsong u la iathuh ba ka jingpynjlan ia ka jingtrei kam jong kine ki Council ka dei na ka daw jong ka wan lynshop lynsher jong u khniang Covid-19 ia ka jylla Meghalaya bad ia ka pyrthei hi baroh kawei. U Symbud Myntri Rangbah u la iathuh ba ka Sorkar mynta ka dang pynbeit pynbiang ia ki shnong ki thaw ba kin hap sha kine ki constituency.Ka jingjied ia ki nongmih khmat jong kine ki artylli ki Autonomous District Council kan long ha ka snem ka ban wan 2024. Dang shen, u Chief Executive Member ba mynshuwa jong ka Jaintia Hills Autonomus District Council u la kynnoh ba ka jingpynbit pynbiang ia ki shnong ki thaw jong ki constituency ka long ban pynjlan ia ka por trei kam jong kitei ki Council.Ha kaba ia dei bad kane, u Bah Tynsong u la ong ba kane ka jingkynnoh ban pynjlan ia ki Council ka long ka khlem ki nongrim kiba biang.",Ka Sorkar Meghalaya kan yn pynjlan shuh ïa ki Autonomous District Council,https://kynjatshai.com/sain-pyrthei/ka-sorkar-meghalaya-kan-yn-pynjlan-shuh-ia-ki-autonomous-district-council/
"U nongïalam jong ka seng Congress, u Saleng A Sangma u la kynnoh ïa ka jingdon bynta ka pisa pilaiñ halor ka daw jong ki nongïalam ba tbit ba kin ïasnohkti bad ka kam politik ha Meghalaya.“Ngi tip ba ka pisa ka long kaba kongsan, khamtam ha ka jylla Meghalaya. ym tang ha Meghalaya wat ha kiwei pat ki jylla jong ka India. Lada ki paidbah ki sngewthuh ba bun, da ki hajar ngut ki paidbah kin thrang ban wan shakhmat na ka bynta ka ilekshon Lok Sabha, ym tang na ka seng Congress,” ong u Saleng sha ki lad pathai khubor ha ka sngi nyngkong.Lada ki paidbah ki pyrkhat shaphang ka jingkylla ym tang na ka Congress, hynrei don shuh kiba da ki spah ki biang ban ïangi ruh, kiba nang ba stad ba ïangi, kiba kiew kyrdan ban ïangi, kin jin da mihkhmat hynrei ki sheptieng ïa ki paidbah ïoh ki shet kylla ïa ki hadien kin sa die ïalade na ka bynta ka pisa bad uba lah ban thied ïa ki, namar kane, ka ri jong ngi kam don jingkylla, ka Meghalaya jong ngi kam don jingkylla. Ym dei ki heh ki haiñ seng saiñ hima kiba leh politik, hynrei dei ki paidbah ba leh. Dei namar kane ngi hap ban sngewthuh ïa ka jingshisha, ka jew ban ïathuh ïa ka hok,” ong u Saleng.Haba donkam ban pynsngewthuh ïa ki paidbah ba kin kylla ïa ka jingmut jingpyrkhat jong ki, u Sangma u la ong, “ngam shym ong ba da ki spah ngut ki paidbah ( ki beh ïa ka pisa) hynrei watla lada don 20 ne 40 per cent na ki, ka dang eh na ka bynta kito ki paidbah ba kin ïasnoh bad ka kam politik,” katba u dang bynrap “shu mutdur phi kum ha kane ka por mynta phi ïohsngew beit ba ki nongïalam jong ka balang ki la pynïa phiah ïalade na ka kam politik hynrei kim dei ban leh kumta. Ka dei ban don kata ka jingïatylli lang bad dei namar kata ki briew ba bha kim kwah ban mihkhmat naba don bun ka politik ym napdeng jong ki noingseng saiñ hima sima shimet hynrei napdeng ki paidbah hi.”Haba kren shaphang ka ilekshon ban wan jong ka Lok Sabha, u la ong ba ka seng kan sa rai halor ki kyrtong na ka bynta ka Tura parliamentary seat.“Ngim pat ïakren shaphang kata (ki kyrtong MP na ka bynta ka Tura) bad u president jong ngi. Ka seng Congress kam pat shym la rai ym tang shaphang ka Tura hynrei wat ha kiwei pat ki jaka jong ka ri India ruh,” ong u Sangma.U Sangma u la kyntait ruh ban jubab halor ka jingkylli ba ïa ka kyrteng jong u la bna ba un long u kyrtong na Tura.“Ïa mynta, ngam lah ban jubab halor kane. Watla nga dei u MLA, nga dei ruh u nongïalam ba kit khlieh, te nga hap peit sa ïa kiwei pat ki kam jong ka seng bad hadien na ka bynta ki paidbah ïa mynta,” ong u Saleng.Haba la kren shaphang kiwei pat ki seng saiñ hima sima, kiba la dep pynbna lypa ïa ki kyrtong MP jong ki na Shillong bad Tura, u Sangma u la ong, “Ym dei ka jingpyn slem hynrei lada ka seng ka la dep pynbna lypa ïa ki kyrteng na ka bynta ka Tura bad Shillong kam mut ba kiwei pat ki seng kin hap bud lang, ka don la ka jong ka bynta bad ka stai lajong.”“(Hynrei), ka seng Congress ka dang sngap jar (halor ki kyrtong MP na ka bynta ka Tura). Kum ka seng jong ka India, ka Congress ka la dep pynïaid sa kiwei pat ki seng kum ka BCC, PCC bad ki district…,” bynrap u Saleng. Katkum ka jingkren jong u, katei ka jingtreikam ka la sdang mar mar hadien ba ka lap ïa ki kaiphod jong ka ilekshon 2023 Assembly.Halor ka jingkam jong ka NPP kaba ba kan sa knieh ïa ka Shillong parliamentary seat na ka seng Congress ha kane ka kynti, utei u nongthaw aiñ jong ka Gambegre u la ong, “Baroh ki seng saiñ hima sima ki kren shaphang ka jingshaniah ha man ki ilekshon.”U la ong ba ka shong ha ka jingjied jong ki paidbah, ong u Sangma ba ki paidbah ki dang shaniah ha ka Congress.“Nga tharai ba ki paidbah ki shaniah ha ka Congress watla ka la shah shet kylla ha kiwei pat ki nongïalam hashwa ka ilekshon, hynrei ngam tharai ba ha kane ka kynti kan leh ïa kajuh namar ba ki paidbah ki shaniah ha ka Congress bad hooid kin sa wanphai biang sha ka Congress,” ong u Saleng.",Ka don bynta ka pisa halor ka jingpynsangeh ïa ki nongïalam ban ïasnoh bad ka politik: Saleng,https://kynjatshai.com/sain-pyrthei/ka-don-bynta-ka-pisa-halor-ka-jingpynsangeh-ia-ki-nongialam-ban-iasnoh-bad-ka-politik-saleng/
"Ka Ïing Bishar jong ka Meghalaya High Court ha ka sngi nyngkong ka la hukum ban pynduh noh ïa u dewïong ba sah ba don haduh 5.50 lak metric ton ha kaba kut jong une u bnai.Ha katei ka jinghukum, na ka liang jong u Chief Justice (Acting), u HS Thangkhiew bad u Justice W Diengdoh u la ong, “La ong ba ïa u dewïong ba sah, uba khia haduh 5,50,000 MT uba dei ban shalan bad lilam da ka kompeni Coal India bad katkum ka jinghukum jong u Single Member Committee of Justice, u Katakey, u la ong ba yn sa pyndep ïa kajuh hapoh u Nohprah 2023. La khmih lynti ba yn sa leh ïa kaba dei ban leh bad ïa u dewïong ba sah, yn sa pynduh noh ha kaba kut jong une u snem.”U Superintendent of Police (SP) jong ka East Jaintia Hills, uba la don hi ha kane ka sngi, u la dep phah da ki lad lynti kiba dei ban shim ban pynbna halor kine ki mat bad ba ïa u dewïong kumba la hukum katkum ka jingbatai ha ka kaiphod jong ka 18th interim kaba kot haduh 4800 MT, la dep pynsangeh shwa.U Advocate General u la ong ba ïa kane ka jingpyntreikam baroh ha kaba ïadei bad ka jingtreikam ba mar mar kumba la ong ha ka kaiphod jong ka 18th interim ka dang sah ha u Justice BP Katakey (ba la shongthait noh), uban sa pynmih ïa ka kaiphod ban sa bna.Ka ïing kashari ka la pynbna ba khlem ka kaiphod bad thymmai, yn nym don kano kano ka jinghukum kaba lah ban phah ha kane ka por. Ka la phah da ki kyrteng jong ki mat halor ka 19 tarik, Nohprah, ban ap ïa ka kaiphod jong u Justice Katakey halor ka kaiphod kaba la dep phah na u Deputy Commissioner bad kiwei kiwei ki heh ha kaba ïadei bad u dewïong katkum ka kaiphod jong ka 18th interim.Ka ïing bishar ka la ong ruh ba ka jingwan hi jong u Superintendent of Police, East Jaintia Hills ha kato ka por bad dang ap kiwei pat ki jingpynbna halor kane ka mat.Ha kaba pynkut noh ïa kane, na ka liang jong ka Court Master, ka la dep pynbna ba ka kaiphod jong ka 19th interim, la dep ïohpdiang na u Single Member Committee.“Ha ka jingpeit ïa ki shuti ban dang wan bad ki sngi, na ka liang ka ïing bishar, to ai ba ka kopi jong ka kaiphod kan saphriang kaban sa peit da ki party jong ka Registry ha kane ka sngi. La khmih lynti ba ha kawei pat ka sngi, yn sa phah da ka jingpynshai ha kane ka kaiphod,” katkum ka jinghukum.",Hukum ka Ïing Bishar High Court ban pynduh ïa u dewïong ba sah ha kaba kut une u bnai,https://kynjatshai.com/khubor-kyllum/hukum-ka-iing-bishar-high-court-ban-pynduh-ia-u-dewiong-ba-sah-ha-kaba-kut-une-u-bnai/
"Uwei u samla u la shah kem ha ki briew, hadien ba u la thmu ban rung tuh ha ka 11 tarik, Nohprah, katba u dang rung ha kawei kawei ka ïing kaba radbah ka phalor.Kiba ïohi ki lap ba utei u samla u la thmu ban rung tuh hapoh katei ka ïing bad ki la pyntip sha u pulit.Katba dang ap ban wan ki pulit, la ong ba utei u samla u la injek thyrnia ïalade, kaba la pynlong ïa u ba un ïapler hajan ka madan Polo.Ïa katei, ïa utei u samla, la rah noh da ka kali kit nongpang bad dang ap ïa ki jingtip baroh.","Shah kem u samla hadien ba rung tuh hapoh ïing briew, ïapler hadien ba injek ïalade",https://kynjatshai.com/khubor-kyllum/shah-kem-u-samla-hadien-ba-rung-tuh-hapoh-iing-briew-iapler-hadien-ba-injek-ialade/
"Uwei u nonghikai na ka Rangsapara Secondary School u la duh ei ïa la ka jong ka jingim katba uwei pat u nonghikai u la mynsaw jur hadien ba ki la shah thombor bad shah tuh pisa ha ki runar ki bym shym la ithuh dur khmat myn ha ka 11 tarik Nohprah, 2023.Ïa kitei ki ar ngut ki lanot la tip kyrteng kum u S Chetri 49 snem karta bad u T R Sangma 48 snem karta.Katkum na ka liang ki pulit, u S Chetri bad u T R Sangma katba ki dang ïaid na Nongstoin pyrshah sha Rangsapara da ka ar shaka, ki la shah pynsangeh ha ki katto katne ngut ki runar ki bym shym la ithuh durkhmat ha ka shnong Mynniar. Kine ki runar ki la thombor ïa kine ki lanot.La pynkit noh ïa ki sha Nongstoin Civil Hospital na ka bynta ka jingsumar. Katba u Sangma u la khlad noh naba jur palat ka jingmynsaw. La ithuh ruh ba kine ki lanot ki la shah tuh ïa ka pisa kaba ki rah, ong ki pulit.Yn pyndep ïa ki jingdonkam baroh bad ïa ka post-mortem mynta ka sngi. Yn pynlong ruh ïa ka jingthwet ïa ki runar kiba donkti.","Ïap uwei u nonghikai, mynsaw uwei na ka jingshah thombor ha ki runar",https://kynjatshai.com/khubor-kyllum/iap-uwei-u-nonghikai-mynsaw-uwei-na-ka-jingshah-thombor-ha-ki-runar/
"U Symbud Myntri Rangbah ka Jylla, uba dei ruh ban peit ïa ka tnat PWD jong ka Sorkar jylla myn ha ka 11 tarik Nohprah, 2023 u la lum ka jingïalang na ka bynta ban wad ka lad ka lynti ban shna ïa ki surok na Nongbah Shillong bad na New Shillong Township (NST) ki ban pynïasoh bad ki surok bah, kum shi bynta ban pynduna ïa ka jingdheng kali ha Nongbah Shillong.Haba kren sha ki lad pathai khubor u Bah Tynsong u la ong, ” nga la khot ïa ka jingïalang ha kaba ïadei bad ka jingwad ïa ki lad ki lynti ban shna ïa ki surok na Nongbah Shillong bad ha New Shillong Township bad pynïasoh bad ki surok bah”.U la ong “nga la lum ka jingïalang bad ki ophisar ka Central Division PWD, ka Bypass Division PWD ka National Highway Division ha ka jingïadon ryngkat ki ophisar ka tnad Revenue bad ka tnad Forest, ki Deputy Commissioner”.U la bynrap, “kane ka jingïalang ka long ban ïa kren ban pyrshang ban wad ïa ki lad ki lynti ban shna da ki surok ki ban lah ban pynduna ïa ka jingdheng kali”.U Myntri u la ïathuh ba ka sorkar ka pyrshang ban wad ïa ki surok ban lah ban pynïasoh sha ki surok bah la kan dei sha Shillong Bypass Lane ïa ka Shillong Jowai National Highway – ngin pyrshang ban pynïasoh bad ki surok ha Shillong bad ha NST.U la pyntip ruh ba na ka bynta kane ka jingthmu ban pynurlong ïa kane ka Project na ka liang ka sorkar kan pan ka jingïarap na ka sorkar kmie. U la bynrap ba kine ki surok kin ym dei ki Four Lane hynrei ngi don ka jingthmu ban don ki surok ban pynduna ïa ka jingdheng kali ha Shillong.",Lum u Myntri da ka jingïalang ban wad lad lynti ban pynduna ka jingdheng kali ha Shillong,https://kynjatshai.com/khubor-kyllum/lum-u-myntri-da-ka-jingialang-ban-wad-lad-lynti-ban-pynduna-ka-jingdheng-kali-ha-shillong/
"U Chief Executive Members (CEM) ka Khasi Hills Autonomous District Council (KHADC) u Bah Pynïaid Sing Syiem mynta ka 12 tarik u Nohprah 2023, u la pynlait paidbah bad aiti ïa ka kali kit ñiut, sha ka Hima Khyrim ha ka jingïalang kaba la long hapoh Ïingsad Smit.Haba kren ha kane ka sngi na ka liang u CEM ka KHADC u la ong ba ka kam ram jong ka KHADC ka long ban thaw ïa ki aiñ, ban pynneh ïa ka riti hynrei mynta ka kynti ka Council ka la shim ruh ïa ka sienjam ban wanrah ïa ka khuid ka suba ha ki shnong ki thaw.U la ong,” kum ki nongïalam ha ki shnong ki thaw ka jingeh kaba khraw tam ha ki shnong ki thaw ki long ha ka um bam um dih bad ki ñuit bad lada bakla ha ka jingpynbeit ïa kine ki jingeh kin shah weng kum ki nongïalam shnong”.“Kumta na ka liang ka KHADC ka ïohi shai ïa kine ki jingeh kumta ka Council ka la wanrah da ka aiñ kaba la tip kum ka Solid Waste Management Act 2020 ka ba mynta ka la ïoh ruh ka jingmynjur na u Lat ka jylla”, u la bynrap.U Bah Syiem u la ong hapoh kane ka aiñ ka Council ka la wanrah ïa shibun ki kyndon ban lah ban teh lakam ïa ka jingbret pathar ïa ki ñuit ki ñier, kane ka long kum ka jingshim ka council ïa ka nongkit khlieh ban wanrah ïa ka khuid ka suba.Kane ka kali kit ñiut ka dei kaba la ai sngewbha lyngba ka Skhim Chief Minister Special Development Fund, ha kane ka jingïalang la ïa don ryngkat u Syiem ka Hima Khyrim u Paiem Dr Balajied Sing Syiem, ki Lyngdoh, ki Myntri ki MDC bad ki nongïalam shnong.",Aiti u CEM ka KHADC ïa ka kali kit ñuit ha Smit,https://kynjatshai.com/khubor-kyllum/aiti-u-cem-ka-khadc-ia-ka-kali-kit-nuit-ha-smit/
"Hadien lai sngi ka jingwad ka ba khlem sangeh, mynta ka sngi ka 6 tarik Rymphang 2024, la lap ïa ka met ba sah jong u Bah  Marshall Marwein uba la jah hadien ka jingtwa u ñiut ha Marten.Naduh ba jia kane ka jingjia, na ka liang ka Municipal ha ryngkat  ka kynhun ka SDRT bad ki briew kiba  ju tam tin jot lang ha Marten ki la pynlong ïa ka jingwad ïa u  Bah Marshall Marwein .Kane ka jingjia ka la jia myn ha ka ka 3 tarik Rymphang 2024, ha ka por kumba 12 baje mynsngi, ha kaba u Bah Marwein u la leit ban wad tin jot ha katei ka jaka bret ñiut hynrei kynsan kynsan na ka jingbun u ñiut uba la lum thup ha kane ka jaka u la twa bad ban ïa une u Rangbah.Hadien katei ka jingjia na ka liang ka kynhun pyllait im ka la leit mar mar sha katei ka jaka bad ka la pynlong ïa ka jingwad ïa une u rangbah naduh katei ka sngi.U Bah Marwein uba dei na ka shnong Mawkyrwat bad u shong u sah ha Mawiong ryngkat ka kurim jong u bad ar ngut ki khun.",La lap ïa ka met jong u Bah Marshall uba la shah tap ha u ñiut ha Marten,https://kynjatshai.com/khubor-kyllum/la-lap-ia-ka-met-jong-u-bah-marshall-uba-la-shah-tap-ha-u-niut-ha-marten/
"SHILLONG:Ka Sorkar Meghalaya kan hap ban bud ïa ki nongrim jong ka aiñ Lokayukta Act bad kan ym ïaid lait na ka.“Kat kum katei ka aiñ, ngin ym lah ban pyndonkam ïa ki nongtrei Sorkar ba la shongthait. Kane ka long ba kane ka aiñ ka kdew shai ba ki nongtrei Sorkar ba la shongthait ki long kiba ym don bor bad ki nongtrei Sorkar kiba ym pat shongthait ki long kiba donbor, “Ngim lah ban ïaid lait na katei ka aiñ”, ong uMyntri bad nongaiktien jong ka Sorkar, u Bah Paul Lyngdoh.Ha kaba ïa dei bad ka jingdawa jong ka party Voice of the People Party (VPP) ba dei ban thung biang ïa kito ki nongtrei Lokayukta, u Bah Paul u la ong ban pynkylla kam saiñ hima sima ïa katei aiñ Lokayukta Act ka long ka bym dei bad ka long tang ka jingpynthame ïa u paidbah bad ban ïaid lait na ki jingeh kiba dei ban ïaleh.",Ka Sorkar kan ym ïaid lait na ka aiñ Lokayukta Act: Paul Lyngdoh,https://kynjatshai.com/khubor-kyllum/ka-sorkar-kan-ym-iaid-lait-na-ka-ain-lokayukta-act-paul-lyngdoh/
:Ka National People’s Party  NPP mynta ka sngi ka 6 tarik u Rymphang 2024 ka la ïoh ban pynlong ïa ka jing ïa kynduhlang naka bynta ki dkhot jong ka NPP Ranikor Block Committee ha ka jing ïa donlang u Bah Hamletson Dohling State Working president Meghalaya Dr. Ampareen Lyngdoh MLA Minister jong ka jylla Meghalaya I ba dei ruh I kyrtong ban ïa khun ïa ka M.P naka Shillong Parliamentary Seat kum ka kong san ha ryngkat da ka jing ïa donlang u Bah Kitborlang Nongrem State President NPYF Bah MacMillan Byrsat MLA barim ka Nongstoin Konstitwensi kiwei de ki nongkitkam jong party naka Ranikor Block Committee bad da ki hajar ki paidbah kiba la wan ha kane ka jingïalang kaba kila pynlong ha Rangthong Community Hall South West Khasi Hills District.Ha kane ka sngi naka liang ka party NPP kala ïoh ruh ban jied ïa ki Nongkitkam jong ka Executive Committee jong ka Ranikor Block Committee haba la ïoh ban jied president ïa u Nelbi T.Sangma bad Working president ïa u Mandilos Nongbri ha ryngkat ki 34 ngut ki Executive Members ha kajuh ka por la ïoh ruh ka jing pdiang burom ïa u Bah Mandilos Nongbri ha ryngkat bad ki kynhun kiba la wan pynïasoh ïalade bad ka party NPP.Ha kane ka sngi la ïoh shibun ki jing kren naka Dr.Ampareen Lyngdoh kum ka Kyrtong ka ban sa ïa khun ïa ka  MP naka Shillong Parliamentary Seat naka party NPP ban pynshai ïa ki kam ba naka liang ka party NPP kala leh ha kine ki snem ba ladep naduh ka Sorkar MDA-I haduh kane ka MDA-2 kumjuh ruh la ïoh jingkren na u Bah Hamletson Dohling Bah MacMillan Byrsat MLA barim jong ka Nongstoin Konstitwensi bad ki wei de ki riew rangbah ha ryngkat da ka jing ïa donlang ruh ki nongkitkam ba ha khmat jong ka party NPP kumjuh ruh naki dkhot nongkitkam jong kitkam ba ha khmat naka Ranikor Block Committee bad da ki spah ngut ki paidbah kiba la wan sakhi lang ha kane ka sngi.,Tuid ki paidbah ha ka jingïalang ka NPP ha Rangthong jied nongkit kam thymmai na ka bynta ka RBC,https://kynjatshai.com/sain-pyrthei/tuid-ki-paidbah-ha-ka-jingialang-ka-npp-ha-rangthong-jied-nongkit-kam-thymmai-na-ka-bynta-ka-rbc/
"U Myntri Rangbah Conrad K. Sangma ha ka Sngi Baar ryngkat bad u Myntri ka thoh ka pule jongka Sorkar Meghalaya, uRakkam A. Sangmaki la sam ia ki shithi thung kam ia ki346 ngut ki Lower Primary School Teachers ha ka prokram ba la pyllong ha State Convention Centre, alongside Education Minister Rakkam A Sangma. Haba kren ha katei ka sngi, u Myntri Rangbah Conrad K. Sangma u la ong ba kane kam dei ka por tang na ka bynta ban sam ia ki shithi tung kam, hynrei ka por ba ki nonghikai bad ka Sorkar kin iatrei lang ban pynurlong ia ka thong jong ka Sorkar.Haba pdiang ia kine ki nonghikai bathymmai, u Conrad K. Sangma u la ong ba ki nonghikai ki don ka bynta kaba khraw ban wanrah ia ka jingkylla bad ban saindur ia ka jinglong jong ki khynnah.Ha kaba kren ha katei ka sngi, u Myntri ka thoh ka pule, u Rakkam A. Sangma u la iaroh ia ka jingaiti jong ki nonghikai na ka bynta pynnang pynstad ia ki nongpule. U Rakkam A. Sangma u la byrngem ruh ia ki nonghikai ki bym leit hikai da kaba buh pateng ban hikai na ka bynta jong ki.Kum shibynta jong kane ka prokram, u Myntri Rangbah ryngkat bad kiwei ki heh Sorkar kiba la don lang ha katei ka sngi, ki la pyllait paidbah ia ki tiar ai jinghikai Teaching Learning Materials Kit, na ka bynta ki khynnah skul kiba dang shu sdang leit skul. Kine ki tiar ai jinghikai, kin wanrah ia ka jingmyntoi na ka bynta 35,000 ki khynnah skul kiba dang rit.",Sam shithi thung kam u Myntri Rangbah Conrad K. Sangma,https://kynjatshai.com/khubor-kyllum/sam-shithi-thung-kam-u-myntri-rangbah-conrad-k-sangma/
"U Myntri ka tnat Social Welfare Minister, u Bah Paul Lyngdoh u la pyntip ba haduh mynta ka Meghalaya State Commission of Women (MSCW ) ka la ïoh ban pdiang ïa ki 6 tylli ki kyrteng  na ka bynta ka post Chairperson bad kane yn sa shim rai shen .Ha ba kren sha ki ladpathai khubor u Bah Paul Lyngdoh u la ong ,” 4 ngut ki kyrteng ba la jied da ka kommiti na ka bynta ka Post jong ka Chairperson jong ka Meghalaya State Commission for Women (MSCW) bad mynta  sa ar tylli ki applications la ïoh pdiang biang bad shen ïa kane  yn sa pyntip ruh ïa ka rai kaba khatduh hapoh kine ki taïew”.U Bah Paul Lyngdoh uba la pynlong ïa ka jingïalang ban khmih biang sa shisien jong ka tnad, myn ha ka 5 tarik Rymphang, 2024, u la ong ba ka jingjied ïa ka Chairperson  ka MSCW ka tnad ka kwah ban pynlong da ka lynti  kaba khuid ba suba bad kum shibynta ban ai ka lad na bynta baroh ki ïaid palat ïa ka kyrteng kaba la kdew da ka Search kommiti dei na kane ka daw ïa ki application la khot lyngba ki jingpynbna  na ka bynta ki kyrtong kiba kwah bad halor kane sa ar tylli ki application la wan pynpoi sha ngi”.Lah ban kdew hangne ba Ka Meghalaya State Commission for Women (MSCW) mynta kam don Chairperson naduh ba ka Phidalia Toi ka la ïehnoh ïa ka kam naduh u bnai Jylliew myn shem snem.",Hynriew tylli ki kyrteng ki ban ïakhun na ka bynta ka Chairperson ka MSCW,https://kynjatshai.com/khubor-kyllum/hynriew-tylli-ki-kyrteng-ki-ban-iakhun-na-ka-bynta-ka-chairperson-ka-mscw/
"U Working President ka United Democratic Party, uba long ruh u Myntri jong ka Sorkar Meghalaya, u Bah Paul Lyngdoh u la pynpaw ïa ka jingsngewskhem ba mynta ka kynti ïa ka MP Election yn jop da ka party riewlum.Haba kren sha ki ladpathai khubor u Bah Paul  u la ong ba ka jingphai khmat jong ki paidbah sha ki seng  riewlum, kan sa pynkylla khongpong ha kane ka jingjied ïa ki nongmihkhmat sha ka Ïing Dorbar Lok Sabha na ka bynta ka Shillong  Parliamentary Constituency.U Bah Paul Lyngdoh u la ïathuh ba ki kyrtong MP ki tip kumno ban kren ïa ki mat elekshon jong ki hadien ba ki seng saiñ pyrthei  ki la dep jied ïa ki kum ki kyrtong ka MP.U la ong shuh shuh ba mynta ka kynti ki paidbah ki angnud ban ïohi  ïa ki nongmih khmat jong ka Ïing Dorbar Lok Sabha ban dei na ki seng  riewlum bad ka jingïatreilang jong kine ki artylli ki seng ‘riewlum ka UDP bad HSPD hapoh ka RDA kan wanrah ka jingjop ïa u kyrtong jong ki.Haba kren halor ka jingmih surok ki nngmihkhmat  ban rah ïa ki mat ïa kren sha surok u Bah Paul Lyngdoh u la ong ba ki paidbah ki long ki nongjied ïa ki nongmih khmat na man la ka constituency bad kawei kawei ka constituency ka don hapdeng 30,000 bad 50,000 ngut ki nongthep vote kiba jied ïa ki nongmihkhmat bad lada ki nongmihkhmat ki rah ïa ki jingeh jong ki paidbah da kaba kren ha ki surok bad ki lynti ki syngkien, ka jingjied nongmih khmat ruh ka kylla long lehnoh ei namar ba ki nongmih khmat ki dei ban kren ïa ki jingeh jong ki paidbah hapoh jong ka Ïing Dorbar Thaw Aiñ.",Kyrmen u Bah Paul Lyngdoh ban jop ki kyrtong riewlum ha ka election Lok Sabha,https://kynjatshai.com/sain-pyrthei/kyrmen-u-bah-paul-lyngdoh-ban-jop-ki-kyrtong-riewlum-ha-ka-election-lok-sabha/
"Ka Mawten Sports Club myn ha ka 6 tarik Rymphang, 2024 ka la ïoh ban pynkut noh ïa ka lympung ïalehkai kynjatbol phainal kaba la tip kum ka 3rd Above 40 Football Tournament 2023-24 ha kaba ka Sumer Veteran Football Club ka la rah ïa ka nam jop ha ka jingïalehkai ha madan Mawpyllun, Mawten, South West Khasi Hills District.Ha ka jingïakhun ha ka jingïalehkai jong ka kylla step, ka Sumer Veteran FC bad Evergreen SC Nongjri ki la ïa khaid khlem da ioh ban ïa thep wat kawei ka kol ruh.Haba wan biang ha ka jingïalehkai jong ka kylla miet, ka Evergreen SC, Nongjri ka la ïoh ban thep ïa ka kol ba nyngkong ha ka minit kaba 44 na u Bah Madanlar Hahshah, katba ka Sumer Veteran FC ha kane ka kynti ruh ka la ïoh ban pynphai ïa kol na u Kit Kharkongngor ha ka minit kaba 62.Kumta ka jingïalehkai hapdeng ka Sumer Veteran FC bad ka Evergreen SC Nongjri ka la kut noh da ka Tie Breaker ha kaba ka ka Sumer Veteran FC ka la jop da 5 – 4 kol pyrshah ïa ka Evergreen SC Nongjri.Ha kaba kut jong ka jingïalehkai, la sam ïa ki khusnam sha baroh ar tylli ki kynhun kata sha kaba jop ka la rah ïa ka khusnam ryngkat ka don pisa kaba 65 hajar bad kaba shah rem noh 25 hajar.U kongsan uba la wan ban pynhap pyrda ïa kane ka lympung ïalehkai jong ka 3rd Above 40 Football Tournament 2023-24 u dei u Bah Robertjune Kharjahrin uwei na ki kyrtong sha ka MP Election.",Lahduh ka Summer Veteran FC da 5-4 Kol ïa ka Evergreen SC Nongjri ha ka 3rd Above 40 FT 2024 ha Mawten,https://kynjatshai.com/khubor-ialehkai/lahduh-ka-summer-veteran-fc-da-5-4-kol-ia-ka-evergreen-sc-nongjri-ha-ka-3rd-above-40-ft-2024-ha-mawten/
"Ka Ri-Bhoi Tourism and Environmental Development Forum (RBTEDF) kaba dei kawei na ki kynhun kaba ju kyntiew ïa ki kam jngohkai pyrthei ha Ri-Bhoi District mynta ka kynti ka la shim ïa ka sienjam ban pynlong da ka jingïaid kjat (Trekking) na Pahambirlum sha Pnah Kyndeng ha ka 10 tarik mynta u bnai kaba jngai kumba 5km kaba dei ka lawkyntang ba don ruh ka krem lymbit ba pawnam kaba don haka shnong Pahamskhen jong ka Raid Nonglyngdoh ha Ri-Bhoi District.Kum ban shu pynpaw hangne ba ka Pnah Kyndeng ka dei kawei na ki lawkyntang jong ka Raid Nonglyngdoh bad ha katei ka lawkyntang kaba rben bad kup da ki dieng ki siej ka don ruh kawei ka krem kaba pawnam ba shong ki lymbit ba lah ruh ban sakhi ïa ka jingitynnad jong ka mei mariang.Haba kren sha ki lad pathai khubor na ka liang u Bah Plielad Tiewsoh u Chairman ka RBTEDF u la ong ba na ka liang ka kynhun kan pynlong ïa katei ka jingïaid kjat shibynta ban pynpaw pyrthei bad ban nang kyntiew ïa katei ka jaka kum kawei na ki jaka jngohkai pyrthei, watla ïa katei ka krem lymbit la plie paidbah ïa ka dang ha kine ki khyndiat snem ba la leit.Ha katei ka sngi kin don ruh ki prokram bapher bapher ban pynbyrngia ïa ki paidbah, ha kaba kum ka kynhun ka la khot bad wer ïa ki paidbah ba kwah ban shim bynta ha katei ka jingïaid kjat ba kin leit ban ai kyrteng ha ki nongïalam jong ka RBTEDF ha ophis treikam jong ka lane ban kynduh ïa ki nongïalam, ha kaba u Myntri ka tnad jngohkai pyrthei u Bah Paul Lyngdoh un sa ban wan ban shim bynta kum u kongsan ha katei ka sngi.",Yn pynlong ka RBTEDF  ïa ka jingïaid kjat na Pahambirlum sha Pnah Kyndeng,https://kynjatshai.com/khubor-kyllum/yn-pynlong-ka-rbtedf-ia-ka-jingiaid-kjat-na-pahambirlum-sha-pnah-kyndeng/
"Ban pynkhlaiñ shuh shuh ïa ka jingtreikam jong ka NPP Mawkyrwat Block Committee, ha ka jingïalang ba lyngkot ka la don ka jingïathir ïa tai kumno ban pynïaid shaphrang ïa ki kam hapoh jong ka party bad kumjuh ruh ban ïa ai jingmut kumno ban sa pdiang ïa ki briew kiba wan pynïasoh thymmai ha kaba la ïoh jingkren ryngkat ki jingbatai na ki riew rangbah kata naduh u Bah Hamletson Dohling, State Working President, u Bah MacMillan Byrsat, MLA barim jong ka Nongstoiñ Constituency, bad kumjuh ruh na u Bah Himalaya Shangpliang, MLA barim jong ka Mawsynram Constituency.Hadien ba kut jong ka jingïalang, u Bah Kitborlang Nongrem, State President ka NPYF haba kren ha ki lad pathai khubor u la ong ba ka long kaei kaei kaba pynkmen ïa ka party NPP hapoh jong ka South West Khasi Hills District namar myn ha ka 6 tarik u Rymphang, 2024 kum ki nongïalam ki la ïoh ban ïa kynduh ïa baroh ar tylli ki Block Committee kawei ha ka Ranikor Block Committee bad kawei ha Mawkyrwat Block Committee ha kaba da ki hajar ngut ki briew ki la ïa wan ban sakhi.Shuh shuh u la pynsngew ba hapoh ka Mawkyrwat Block Committee haduh mynta ym pat lah ban pynthymmai ïa ka komiti ba pura hynrei u Adhoc President u don ban pynïaid ïa ki kam bad lehse shen ki jingkylla hapoh kane ka Mawkyrwat kin sa don bad ka rai jong ki kum ka party ha ka jingïalang ka long ban ap ïa kata ka por namar la sngewthuh ba kin bun bah na kiwei de ki political party ki don jingthmu ban wan pynïasnoh sha ka NPP. “Watla kum u nongïalam u don hapdeng ki jingshah kynthoh na kiba bun ki liang hynrei u don pat ka mynsiem jong ka jingkmen namar ki jingkylla kin sa wan,” ong u bah Kitborlang Nongrem.U la pynshai shuh shuh ba tang da ka komiti kaba rim, kum u nongïalam u sngewthuh shai ba ki kam kin nym poi shano shano bad dei ha kata ka nongrim ba kum ki nongïalam ba la don lypa ki don ka jingpyrkhat ba lada don kino kino ki kynhun kiba wan ban pynïasoh kum ki nongïalam barim ki long kiba la kloi ban pdiang sngewbha.Ha kaba kren halor ka jingthmu ban wan pynïasnoh u Bah Carness Sohshang sha ka NPP, u bah Kitborlang ula kren da kaba shai ba hooid ka la don ka jingïakren ba ma u bad ka kynhun kin sa wan sha ka NPP ban long noh ki nongkyrshan ba pura jong ka. Namarkata, kum u nongïalam u don beit ba mynsiem ba lada don kino kino kiba wan pynïasnoh thymmai, u long uba la kloi bad pdiang kylluit mynsiem ïa kum kita ki briew.",Ai ksai u Kitborlang Nongrem lah ban pynïasoh noh u Bah Carnes Sohshang u MDC ka Mawkyrwat sha ka NPP,https://kynjatshai.com/sain-pyrthei/ai-ksai-u-kitborlang-nongrem-lah-ban-pyniasoh-noh-u-bah-carnes-sohshang-u-mdc-ka-mawkyrwat-sha-ka-npp/
"Lai ngut ki briew ki la shah kem ha ki pulit myn ha ka 6 tarik Rymphang hajan ka jingkieng Lawmali ha kaba ki pulit ki la ïoh ban bat ïa kawei ka kali Hyundai i20 rong ïong kaba don ïa u Registration No. AS01 AT0888.Napdeng kitei ki lai ngut kiba la shah kem 2 ngut ki dei kiba la kham rangbah bad uwei uba dang khynnah, ha kaba une u khynnah la tip ba udei u khun jong uwei napdeng kine ki ar ngut.Na kine ki briew, ki Pulit kila ïoh kurup 2.10-gram u Heroin, 8 tylli u dawai kuli Nitrazepam, 2 tylli ki Spasmo Proxyvon, 10 IV tylli ki thyrnia injek, 6 tylli ki mobile phone, ka tari, bad T. 9710 ka pisa, kawei ka ar shaka kaba don ïa u registration No kali ML05-R-8293, 10 tylli ki tin duma, 66 tylli ki bilor plastic rit ba bit heroin bad kawei ka mobile phone ba sniew.La ong ba kitei ki ar ngut ki rangbah ki dei kiba la don dak sniew ha ki kam thok kam shukor.",Shah kem lai ngut ki suba khaïi drok hajan ka jingkieng Lawmali,https://kynjatshai.com/khubor-kyllum/shah-kem-lai-ngut-ki-suba-khaii-drok-hajan-ka-jingkieng-lawmali/
"Ki bor ba dei peit jong ka East Jaintia Hills district ki la khang pyrshah ïa ka jingïakhih jong ki paidbah ha ka khappud India bad Bangladesh ha Bangladesh ne ban wan iuh kjat hapoh u pud u sam jong la India.Ïa katei ka order, la pynmih da u District Magistrate, u A Baranwal myn ha ka sngi ba ar ha kaba u la ong ba kano kano ka kam khaïi tuh, ki kam khaïi tuh ïa ki masi ne ki song tiar mar tiar ba bha, kum ki kwai, kha tyrkhong, biri, sikret, slasha ruh yn nym shah.“Ka jingwan iuh kjat jong ki briew da ka kjat ne kali ne kali kit nongleit nongwan ba hap hapoh 5 kilometar jong kane ka khappud naduh ka por 6:00 baje janmiet haduh 5:00 baje janmiet (la khang pyrshah),” ong ka order ne jinghukum.Katei ka order ka la ong ba kumba la pyntip da ki BSF, ka AOR jong ka 172Bn ka jur ka jingkhaïi tuh ïa ki masi ne is song tiar ba bha bad kiwei kiwei ki tiar kum ki kwai, kha tyrkhong, biri, sikret, slasha bad kiwei kiwei.Ka la bynrap ba ïa ka kaiphod, la ïohpdiang na ki shipai BSF ha kaba la ong ba ki nongkhaïi tuh bad kiwei pat ki la wan lum bun hajan u khappud ha ka por mynmiet na ka bynta ban khaïi tuh ïa ki mar bha na India sha Bangladesh bad kumta ter ter.Ha katei ka order, la ong ba ki dkhot jong ki kynhun lehnoh bapher bapher bad ki Rohingya ruh ki lah ban iuh kjat hapoh u pud u sam jong ka India ha ka por miet, kaba lah ban ktah jur ïa ka jingap pahara jong ka jylla katba la bynrap ba la don bun ka jingshah pynïap jong ki nongshong shnong ha Umkiang ha ki nong Bangladesh da kaba ïaid lynti hapoh u khappud jong ka India.Katkum ka jingong jong u district magistrate, kum ki kam khaïi tuh, kam sniew, dei ban ïoh jingïada khnang ban lah ban ïoh jingsuk bad jingshngaiñ ha ka District.",Buh ka EJH da ka jingpyrkhing na ka bynta ban teh lakam ïa ki kam khaïi beaiñ,https://kynjatshai.com/khubor-kyllum/buh-ka-ejh-da-ka-jingpyrkhing-na-ka-bynta-ban-teh-lakam-ia-ki-kam-khaii-beain/
"Ha ka jingïalang ba la pynlong da ka National People’s Party (NPP) myn ha ka 6 tarik u Rymphang 2024, ha Rangthong, ka MLA bad kaba dei ruh ka Myntri jong ka jylla ka ban sa ïakhun ïa ka MP na ka Shillong Parliamentary Seat, ka Kong Ampareen Lyngdoh haba ai jingkren ha kane ka sngi ka la ong, “ngan wad ïaphi, ngan sngap ïa ki jingud ki jingnam ki jongphi bad wat lada phim don u MLA na kane ka party NPP, kheiñ ba nga dei ma nga kata ka MLA jongphi.”Ka la ong ruh ba ha ki kam kiba bun ka ju ïatrei ryngkat bad u MLA u Bah Pius Marwein bad  ka ju pyni ïa i ruh ba halor kane ka synshar ka khadar jong ka MDA 2. “Ka jingiasyllok lang ka jong ki bad ngi ki nongïalam ka NPP ngi la pyrshang katba lah ban pynbit pynbiang ïa ki dong, ki shnong ki thaw bad ïa ki nongshong shnong kane ka thaiñ ngin ïai bteng ïa kane ka kam kaba bha”, ong ka Kong Ampareen.Ka la Ong ruh, “lada phi hap ban jied ïa ki MP ki jongphi jied ïa ka MP ba la pynïeng da ka NPP kaba dei trai jong kane ka sorkar MDA 2.”Ka kong Ampareen ka la ai ïa  ka jingkitbok kit rwiang watla kane ka dang dei tang ka sien kaba nyngkong, da kaba ka la Ong ruh, “ma phi ki dei kita ki khohsiew, ki kpoh ki jongngi hapoh kane ka ïing ka sem jong ka jinglong jingman jong kane ka party NPP”.Shuh shuh ka la bynrap da kaba ka la ong, “leit sha ki shnong mynta ka sngi leit da ka mynsiem kaba shitrhem leit da ka jingmut kaba skhem ba ngin kner ïa la ki jong ki kti  jongngi ban ïarap ïaphi ha ki kam ba phi sngew donkam ban ïarap bad lada phi la kyrshan lem ngeit ba ngan sa wanphai bad kumba nga leh ïa la ka jong ka  constituency ha Laitumkhrah, ngan pynkiew, ngan trei shitom bad ngan pyni ïaphi ïa ka jinglah jongnga kum ka kynthei shibor  ba ngan lam khmat ïa ki jingdawa bad ki jingdonkam ki jong phi.”Haba kren halor ka jingjied jong kane NPP ïa ka kum ka MP, ka Kong Ampareen ka la ong, ba ka sngew sarong ba ka NPP ka la kloi ban pynkup bor ha ïa ka, kaba dei tang ka riew kynthei shi bor. Watla hapdeng kita ki nongpan ticket kiba bun kiba kham khrawbor ban ïa ka. Ka la ong ruh, “ngan leh katba nga lah ba ngan pynsoi ïa kane ka jingjied jong ki da ka shibor bad ngan trei bor bah ha ki kam jongnga baroh. Ka kam MP kan ym lah ban leh da ka party, ka kamram u MP ne ka MP ka dei ka jinglah jong ka jylla ka jongngi ha ka jingïalam jong ki nongïalam u Myntri Rangbah, u Symbud Myntri Rangbah, ki Cabinet, ki MLA, ki jongngi ban ïasyllok bad ka jingsynshar khadar jong ka ri India.  Phi la ïohi ïa ki kam pynroi, ki kam ban pynkiew. Khie leit kylli na Constituency  kumno nga trei bha bad lada phi la ïoh ïa ka certificate kaba bit kaba biang kyrshan ïa nga, phi ka UDP kyrshan ïa nga, phi ka BJP kyrshan ïa nga, phi kita kiwei kiwei ki party sharum shaneng kat shaba phi don kyrshan tylli shisien kum ki Khasi Jaintia ïa nga, pyni seh shisien ïa ka pyrthei ba ngi lah ban ïatylli haba hap ban ïa jied MP.”Ka la ong ruh ba ki khun samla jongngi kim pat ju ïoh kum ka jingithuh la ki dei ki nongïaleh sports, ki nongkhaii pateng , ki nongrep, ki nonghilai,  ki Nurse ki Doctor,  bad kumta ter ter.“Ka party jongngi ka la wallam ïa kane ka synshar kaba bha kaba bit kaba biang bad nga don ha syndah bad ki nongïalam kiba ithuh ha Delhi.  Kam don jingmut ban phah da ki MP na kiwei kiwei ki party,” bynrap ka Kong Ampareen.","Wat la phim don ïa u MLA na ka party NPP, kheiñ ba nga dei ma nga kata ka MLA jongphi: Ampareen",https://kynjatshai.com/sain-pyrthei/wat-la-phim-don-ia-u-mla-na-ka-party-npp-khein-ba-nga-dei-ma-nga-kata-ka-mla-jongphi-ampareen-lyngdoh/
"Ka KSU myn ha ka 9 tarik u Nongprah 2023 ka la ïoh ban pynthymmai ïa kawei ka shnat treikam ka jong ka kaba shabar ka jylla bad kata ka long ka Dehradun Unit ha nongbah Dehradun.Hane ka sngi lah don lang ruh u samla Pynkmenlang Sanmiet, u ban dei u Education Secretary ka seng, u Samla Iashanborlang Mukhim u ba dei u Assistant Finance Secy ka Seng, u Samla Nicholas Chyrmang uba long u Nongïalam ka KSU Delhi Unit.Lah rakhe ruh ïa ka Freshers Meet  ba lah pynbeit da ka KSU Dehradun Unit, ha kaba u Samla Lambokstarwell Marngar u lah long Kum u Kongsan bad ka Kong Mily Rabon, kum ka Symbud Kongsan.La wan ïa shim bynta ha kane ka Freshers Meet da ki samla Khasi kiba pule ha ka Nongbah Dehradun bad kumjuh ruh lah wan pynshngaiñ lem da ki samla pule na kiwei pat ki Jylla jong ka Thaiñ Shatei Lam Mihngi kiba kynthup ïa ki samla na Mizoram, Nagaland bad kiwei kiwei.",Pyntyllun ka KSU Dehradun ïa ki mat lyngba ki nongkitkam ba thymmai,https://kynjatshai.com/khubor-kyllum/pyntyllun-ka-ksu-dehradun-ia-ki-mat-lyngba-ki-nongkitkam-ba-thymmai/
":U MLA ka South Shillong Constituency u Bah Sanbor Shullai mynta ka 12 tarik Nohprah u la hiar ban jurip ïa ka jaka ban shna ïa ka Urban Primary Health Center ha ka shnong  Lumparing Shillong .Ïa kane ka project kan dei ka ban bei tyngka da ka tnad ka koit ka khiah jong ka jylla Meghalaya ha ka jinglut ka ban kot sha ka 4, 99,00,000 (4 klur 99 lak).Kane ka jaka sumar yn tei ha ka jaka ba 6 akar tam bad kan dei ka jaka sumar ka ban down 10 tylli ki jingthiah bad ia kane ka Health Center yn pyndep noh ban shna hapoh ka 30 bnai.Haba kren ha kane ka sngi na ka liang u Bah Sanbor Shullai, u la ong “ban ïoh ïa ki skhim ha ki shnong ki thaw kam dei ka ba suk, bad ban shu shong shi jaka ym lah ban ïohï ki skhim hynrei hap durut hap ban leit buddien haduh ban da ïoh”.U la ong “Na ka liang jong nga ban pynurlong ïa kane ka skhim nga la hap ban buddien ïa kane naduh ka kyrdan u Myntri Rangbah”.U la bynrap, “kane ka jaka sumar kan ai jingshakri ïa kiba bun ki nongshong shnong ban ïoh ka jingsumar kaba kyrkieh”.Ha kane ka jingïalang la ïadon lang u DMHO u Dr S. Lyngdoh, ki nongïalam shnong kiba kynthup ïa u Bah Doncaster Shabong u Rangbah Lower Lumparing,  u Bah HB Wahlang u Rangbah Shnong ka Upper Lumparing, u Bah Shaipbar Wahlang u Rangbah Shnong ka Riat Laban Kynjat phutball, ki seng samla bad kiwei kiwei.",Ban ïoh ïa ki skhim kam dei kaba suk hap durut ong u Bah Sanbor,https://kynjatshai.com/khubor-kyllum/ban-ioh-ia-ki-skhim-kam-dei-kaba-suk-hap-durut-ong-u-bah-sanbor/
":Ka Seng Kynthei Jaïaw Langsning ka la pynhap pyrda noh ïa ka jingrakhe ïa ka jubili ksiar jong ka jingïaid lynti ha kaban snohkti lang ban synniang hapoh ka shnong.Ïa kane ka jingrakhe la pynlong baroh shisnem naduh ka 12 tarik Nohprah 2022, bad ha shilynter ka jingrakhe la pynlong ruh ïa ki jingïakob bapher bapher na ka bynta ki khynnah, ha kaba la sam ïa ki khusnam ha kane ka sngi kut.Ha kane ka sngi la don lang u MLA ka thaiñ uba dei u Myntri ha ka Sorkar, u Bah Paul Lyngdoh bad kumjuh u MLA ka Mawkynrew, u Bah Banteidor Lyngdoh kum ki Kongsan bad i kong B Kostimai Jyrwa kum ka Symbud Kongsan.Na ka liang u Bah Banteidor haba kren ha kane ka jingrakhe u la pyrto ïa ki kam ba ka seng Kynthei bad ki longkmie jong ka shnong ki la leh na ka bynta ka burom jong ka shnong.U Myntri ka tnat Social Welfare kum u Kongsan u la kren jam ha kane ka sngi ïa ka jingdonkam ka kti ka diang ka kti ka mon ki longkmir na ka bynta ban ïakhun pyrshah ïa u drug, ba kin don bynta lang ha ka awareness and de-addiction programme. U la ong ba kane ka kam kam long shuh ban ïalehkai namar ka la rung ruh sha ki kyndong kynshrot bad sha nongkyndong, bad bynrap ba kam don jingmut ban ai ïa ki jingtei namar kin sepei lut lada klet ban tei ïa ki briew lajong kiba la ngop ha u drug.U Bah Paul u la wer ia ka seng kynthei ban wan shakhmat ban pynthikna ba ka kyrteng jong ka shnong kan ym shu jah noh tang na ka jingsniew na u drug.Ha kane ka sngi ki Kongsan bad i Symbud Kongsan ki la pyllait ruh ïa ka jingbuh thup lane ka souvenir jong ka seng bad la pynkut pat da ka jingpyhap noh ïa ka lama jubili.",La pynhap pyrda ïa ka jubili ksiar ki kynthei ha Jaïaw Langsning,https://kynjatshai.com/khubor-kyllum/la-pynhap-pyrda-ia-ka-jubili-ksiar-ki-kynthei-ha-jaiaw-langsning/
"Ki shipai India jong ka 101 Area bad ka Rajya Sainik Board,ki la pynlong ia ka jiniakynduh lang jong ki shipai ba la shongthait ba la tip kum ka Mega Ex Servicemen (ESM) ha Tura. Haba ai jingkren ha kane ka sngi ka  dkhot jong ka ïing dorbar ,Lok Sabha ka Agatha K Sangma kaba long ka nongmih khmat ia Tura Parliamentary constituency ka la pynpaw ia ka jingsngewnguh ia ka jinglah jong kine ki shipai ban ai ia ka jingshakri jong ki na ka bynta ka ri.Ka la ong ba bun ki shipai kiba la shongthait ha ka rta ba dang kham khynnah kumta ka sorkar ka la buh ia ki skim na ka bynta jong ki bad kine ki skim ki long kum ka CM Elevate and Promotion and Incubation of Market Driven Enterprises ( PRIME ) ia kaba kine ki shipai kiba la shongthait ki lah ban pyndonkam ia ki na ka bynta ki jingtrei jong ki bad ia kiba haing hasem jong ki. Ka Sangma ka la iathuh ruh ba ka sorkar Meghalaya ka don ka jingthmu ban buh ia ka skul Sainik Board ha ka jylla. Ka Sangma ka la iaroh ruh ia ka  Gorkha Training Centre bad ia ka Assam Regiment Centre kaba la pynshlur ia ki shipai kiba la shongthait na ka kam da kaba iarap ia ki ba kin ioh ia ki pension jong ki khnang ba ki shipai ba la shongthait kin ym iakynduh jingeh ban kin ioh ia ki pension jong ki.U Director of the Rajya Sainik Board Meghalaya u Colonel Gautam Rai  u la ong ba kane ka jing pynlong ia ka jingiakynduhlang jong ki shipai kiba la shongthait kiba shong ba sah ha Garo Hills kan iarap ban pynduna ia ki jingeh ba kine ki shipai ki iakynduh. U Colonel Gautam Rai  la ong ba na ka liang jong u un ialeh katba lah ban pyntikna ba ki shipai ba la shongthait bad ki ba haing ha sem jong ki ba kin ym iakynduh ia kino kino ki jingeh ha ka jingim ka jong ki.",Iakynduhlang ki shipai ba la shongthait ha Mega Ex Servicemen ha Tura,https://kynjatshai.com/khubor-kyllum/iakynduhlang-ki-shipai-ba-la-shongthait-ha-mega-ex-servicemen-ha-tura/
"Ki pulit ka West Khasi Hills District ki la pynlong ia ka  jingwad ia u nongpyniap jong u uwei u nonghikai skul uba la  shah pyniap bad ia uwei ruh uba la mynsaw  kiba la hikai ha ka skul Rangsapara Secondary School kane la jia ha ka 11 tarik  mynta u bnai ha ka shnong Mynniar . Ka pulit  ryngkat bad ki ksew  na shillong ki la poi ha katei ka jaka ha Mynniar ban bud dien ia ki nongleh kam sniew.U Superintendent of Police, West Khasi Hills District, u Bikram D. Marak u la pyntikna ba kane ka dei ka kam pyniap briew bad ki pulit ki la registar ia kane ka jingjia. U ne u heh pulit u la kyntu ia ki paidbah ba lada ki don kino kino ki jingtip shaphang kane ka jingjia kin pyntip sha ki pulit.U T.R. Sangma u long uwei na ki nonghikai uba la iap na kane ka jingmynsaw ha kane ka jingjia bad ia ka met jong u la pynkit noh sha Nongstoin Civil Hospital na ka bynta ban leh ia ka post-mortem.Kane ka jingjia ka la jia haba  kine ki nonghikai ki la shah thombor ha ki briew kiba ym lah ban ithuh ha ka por ba ki dang wanphai na ka jinghikai sku na  Nongstoin.Baroh ar ngut kine ki nonghikai  katba ki dang iaid da ka motorbike bad haba ki la poi ha Mynniar ki la shah kdong ha ki briew bym ithuh.Kine ki ar ngut ki la shah shoh ha kine ki briew ki bym lah ban ithuh.   Kine ki riewsniew ki la pynmynsaw ia u S. Chetri bad u T.R. Sangma uba la shitom jjur bad iap noh. Ia u S. Chetri la pynkit mar mar sha Nongstoin Civil Hospital ban ioh ia ka jingsumaar. Ki khubor ki iathuh ruh ba kine ki riewsniew ki la tuh ia ka pisa na kitei ki briew .","Iap uwei u nonghikai, mynsaw uwei ha ka jingshah lute ha Mynniar",https://kynjatshai.com/khubor-kyllum/iap-uwei-u-nonghikai-mynsaw-uwei-ha-ka-jingshah-lute-ha-mynniar/
"Ha ka kam ba lah ban ai jingïaroh, ha kaba ki heh pulit Traffic ki la leh ïa ka kam ba bha myn ha ka 12 tarik, Nohprah, ki la don bynta ha ka ban maramot ïa ka surok hajan Lumdiengjri.Da kaba pyndonkam da ka kali pulit, kitei ki heh pulit ki la shim ha ka kti lade ïa katei ka mat, da kaba pynbna halor ki mat jong ka surok ha ka por mynsngi mynshai.",Maramot ki pulit Traffic ïa ka surok hajan Lumdiengjri,https://kynjatshai.com/khubor-kyllum/maramot-ki-pulit-traffic-ia-ka-surok-hajan-lumdiengjri/
":Ka Organising Committee jong ka KSU Mawlai Circle myn ha ka 12.12.2023, ka la pyllong ka jingkhynra ïa ki mynder ba wan bylla ha ki bynta bapher bapher jong ka shnong Mawlai.Ha katei ka jingkhynra na ka liang ka seng na ki thaiñ Mawiong, Nongkwar bad Ïew Rynghep ka la lap ïa shibun ki mynder kiba wan ban trei ïa ki kam ñiat rong, tah tiles bad kiwei ki kam trei misteri ki bym biang bad bym don kino kino ki kot ki sla khamtam ka work permit, na ka liang ka seng, hadien ba ka la lap ïa ki mynder ki bym don ki kot ki sla kiba biang ka la pynher krad lut bad pynphai sha ka jaka kaba ki wan bad ka la maham tyngeh ba kim bit ban dang wan trei wan ktah hapoh ka shnong Mawlai bad ha Ri khasi hi baroh kawei.Na ka liang ka KSU Mawlai Circle ka sngew ban kyntu ïa baroh ki trai ïing, Contractor bad sha baroh ki para ri ba ki dei ban kiar na ka jingaikam aijam ïa ki mynder namar kane kan nang pynkharoi shuh shuh ïa ki mynder ri hangne ha ri jongngi bad kan buh jingma ïa ka ri bad ka jaidbynriew hi baroh kawei, namar ba lada ki mynder ki wan sha ka ri jongngi lada kim ïoh ki kam ki jam ba kim im bad kamai ja kpoh kin nym lah ban shong bad ban sah hangne ha ri jong ngi.Kyntang ïawai ka seng ka ïawer ïa baroh ki para ri ban sangeh noh ban ai kam ïa ki briew ba na bar bad ban sdang ai kam para khasi kum shi bynta ba ngin ïaleh pyrshah bad ïada ïa ka jingsdang ban wan buhai shnong ki mynder ri hapoh ka ri baieid jong ngi.Ïa kane ka kyrwoh la pyllait da u samla Macdonald Jitem uba dei u Assistant General secretary KSU Mawlai Circle.",Pynher krad ka KSU Mawlai ïa ki mynder ba wan trei bylla be-aiñ ha ki thaiñ Mawlai,https://kynjatshai.com/khubor-kyllum/pynher-krad-ka-ksu-mawlai-ia-ki-mynder-ba-wan-trei-bylla-be-ain-ha-ki-thain-mawlai/
"u nongthaw aiñ na ka seng Voice of the People Party (VPP) na North Shillong, u Bah Adelbert Nongrum myn ha ka sngi ba ar u la kyrpad ïa ka sorkar jylla ban hukum ïa kiwei pat ki tnad ba ka phikir ïa ki nongtrei jong ki, kiba dei ruh ki nongshong shnong jong ka Them Ïew Mawlong, na ka bynta ban kiar ban ai haduh 1.4 acre ka jaka na ka bynta ban pynkynriah ïa ki.Ha kawei ka jingthoh, u Nongrum u la ong ba u la mynjur bad u Symbud Myntri, u Bah Prestone Tynsong uba hynnin ka sngi u la ong ba ïa ka jaka, yn nym ai sha ka longïing kaba don haduh 342 ngut.“Nga la ai jingïaroh ïa ka sorkar jylla(ba kan pynkynriah noh ïa ki nongshong shnong jong ka Them Ïew Mawlong) hynrei ka jingkylli ka mih ba balei donkam ban ai tam ka jaka ïa ki. Phi la rai ban pynkynriah noh ïa kine ki nongtrei jong ka Shillong Municipal Board (SMB) sha ka jaka SMB, shabas. Hynrei balei ba phim kylli ïa kiwei pat ki tnat ba kin ai da ki quarter sha ki nongtrei jong ki, kiba dei ki nongshong shnong jong ka Them Ïew Mawlong, khnang ban lah ban kiar ban ai ïa ka jaka haduh 1.4 acre kaba dei kaba tam na ka bynta ban pynkynriah ïa ki,” ong u Nongrum.Halor ka jingkyrpad jong u Tynsong sha ka seng VPP ba kan nym kren politik halor ka mat pynkynriah ïa ki, ha kaba utei u nongthaw aiñ ka North Shillong, u la ong, “Nga kwah ban pynkynmaw ïaphi ba ka VPP kan nym ïalam bakla ïa ki paidbah jong ka jylla. Ka jingmih jong ka VPP kam dei na ka bynta ka politik hynrei na ka bynta ki polisi. Ka jaka ka long ka jingim bad ngi hap ban pyrkhat shaphang ka lawei ban wan jong ki nongïoh pateng.”“Shuh, shuh, lada maphi(Tynsong) kum u chairman jong ka High Level Committee (HLC) phi la ong ba phim don por (ban ïatai nia halor kane ka mat) te mano ban ai ïa ka por,” ong u Nongrum.U Nongrum shuh shuh, u la pynthikna ïa ki paidbah ba un bteng ban pynlong da ka follow-up halor kane ka mat, wat haba ka dei shabar ne shapoh jong ka Assembly.“Kam shym mut ba nga dei uba isih ïa kitei ki nongshong shnong hynrei ha ka jingshisha nga isynei na ka bynta jong ki bad ka rukom im jong ki, kaba la i sait met. Ka long ka kamram jong nga kum u khlieh jong ka konstituensi ban ïakhun na ka bynta ka hok jong ki ban pynkynriah ïa ki,” bynrap u Nongrum.Ka sorkar jylla ha ka shon shap jong ka(blueprint) ka la tyrwa ban ai tam haduh 1.4 acre ka jaka na ka bynta ban pynkynriah ïa ki 342 longïing naba ka jaka ba la don lypa jong ka SMB kam pat biang ban pynsah ïa ki.",Thrang u Adelbert ba kiwei ki tnat kin pynïoh quarter ïa ki nongtrei,https://kynjatshai.com/khubor-kyllum/thrang-u-adelbert-ba-kiwei-ki-tnat-kin-pynioh-quarter-ia-ki-nongtrei/
":Myn ha ka 12 tarik, Nohprah 2023, kaba la long ka jingkhmih halor ka jingïoh jingtip ba paka, ha kaba ka kynhun jong ka 193rd Battalion jong ka BSF Meghalaya ka ïoh lad ban kem ïa kawei ka kali hajan ka khappud Dulainala kaba hap hapoh ka East Khasi Hills district jong ka Meghalaya. La lap ïa katei ka kali ba ka la kit palat pud da ki jaiñphong ba shongdor haduh T. 35 lak, kiba la thmu ban khaïi sha Bangladesh.Katba u nongniah jong katei ka kali u la shah kem noh, naba u la pulom ban pynbiang ki kot ki sla na ka bynta ka jingsoi ïa ki jaiñphong. Kitei kiba shah kem bad ïa ki tiar ba la ïoh kurup, la aiti noh sha ka Police station Danger na ka bynta ka jingtohkit ban dang ïaid shakhmat.","Ïoh kurup ka BSF Meghalaya ïa kiba suba khaïi ïa ki jaiñphong, shah kem uwei ha ka khappud International",https://kynjatshai.com/khubor-kyllum/ioh-kurup-ka-bsf-meghalaya-ia-kiba-suba-khaii-ia-ki-jainphong-shah-kem-uwei-ha-ka-khappud-international/
":Ka Hynñiewtrep Youth Council (HYC) Tyrsad Circle kum shibynta ban pynshlur bad ban kyntiew ïa ki khynnah skul bad ki skul kiba don ha ka thaiñ, ka la pynlong ïa ka jingpynkupburom ïa ki samla pule kiba wan shakhmat ha ka SSLC bad HSSLC kiba pule ha ki Secondary bad Higher Secondary School kiba don ha ka thaiñ bad ka jingai khusnam kyrpang ïa i Jubansuk Hynñiewta iba wan shakhmat duh ha ka B.Sc ( Mathematics) La pynlong ia kane ka jingpynkupburom ha ka 12 tarik u Nohprah, 2023 ha ïingdorbar ka shnong Mawlum Tyrsad.Ha ka jingkren jong u Bah Enlang Sawian u Education Secretary ka HYC Sengkmie kum u Kongsan u la ban jur ba ki samla pule ka jaidbynriew ki dei ban don ka mynsiem ïakhun ne competitive spirit namar ka mynsiem ïakhun ka duna palat ha ki samla pule ka jaidbynriew. U la pynpaw ruh ba ki samla pule kim dei ban khmih lynti than tang ïa ki kam sorkar hynrei ban phaikhmat ruh sha ki kam kompeni bapher bapher kiba ka jingsiew ka kham heh ban ïa ki kam sorkar ruh.U Bah Staising Kharbteng ha ka jingkren jong u u la kyntu ïa ki khun samla ba ki dei ban don ka jingthrang ne aims ha ka jingim jong ki khnang ba kin nang ban pynkhreh ban ïoh kheit ïa u soh ka jingjop bad ban kiar ïa ki diengpyngkiang kiba lah ban ktah ïa ka lawei baphyrnai jong ki.La ïoh ruh ïa ka jingkren na u Bah Shanlang Khongsit u Rangbah Kur ka Kur Khongsit, ka jingkren ai khublei na u samla Bansharai Sawkmie Asst. General Secretary HYC Tyrsad Circle bad la pynïaid ïa ka jingïalang da u Bah Phrangsngi Rangslang u General Secretary ka circle. La ïadon ryngkat ha kane ka sngi u Bah Shanlang Marwein dkhot CEC, kong Banisha Nongsiej dkhot HYC Women’s wing,Bah Bhaboklang Sohshang President ka circle, ki dkhot ka seng, ki kmie ki kpa bad kiwei kiwei.La pynshitrhem ruh ïa kane ka jingpynkupburom lyngba ka jingrwai na u Samla Vicky Kharshiing bad la sam ïa ki Momento bad kiwei kiwei ki jingai sngewbha da u kongsan bad kiwei kiwei kiba ïadon ryngkat ha kane ka sngi.",Pynkup burom ka HYC Tyrsad Circle ïa ki samla pule SSLC bad HSSLC,https://kynjatshai.com/khubor-kyllum/pynkup-burom-ka-hyc-tyrsad-circle-ia-ki-samla-pule-sslc-bad-hsslc/
"U Myntri rangbah ka jylla Meghalaya, u Conrad K Sangma, myn ha ka 7 tarik, Rymphang, u la sam da ki cheque sha ki 120 tylli ki Self-help Groups (SHG) bad ki nongïoh jingmyntoi jong ka Pradhan Mantri Krishi Sinchayee Yojana (PMKSY-WDC 2.0) ha ka State Convention Centre, ha ryngkat u Myntri jong ka Soil and Water Conservation of Meghalaya, u Marcuise N Marak.Haba kren ha katei ka sngi, u Sangma u la ong ba watla ka jylla ka la shah kyrkhu da ki jingdon jingem jong ka mariang, hynrei ka long kaba eh ban pynbiang ïa ka um.“Te kumta, ki tnad bapher bapher ki la trei shitom na ka bynta ban pynbiang um bad ka PMKSY WDC 2.0 lyngba ka jingtreikam na ka bynta ka jingpynbiang um bam um dih(Watershed Management), ka jingpynïoh um na ka mariang(Natural Resources Management) (kum na ki dam barit baria, pung, nan, bad kiwei kiwei), Ka jingthung ïa ki dieng, ka prokram ban pynbha ha ka rep ka riang bad ka jingpyntreikam na ka bynta ban im ja kpoh bad ïoh bai ja kpoh, kaba yn long ka maw jam ba kongsan ha ka ban pynbiang um bam um dih hapoh ka jylla,” ong u Conrad.“Nga pynshlur ïa ki dkhot jong ka SHG ba kin pyndonkam ïa ka tynrai jong ka pisa khnang ban ïaid beit ïaid ryntih ka prokram,” ong u Myntri rangbah.","Sam cheque u Myntri rangbah sha ki SHG, nongïoh jingmyntoi jong ka PMKSY-WDC 2.0",https://kynjatshai.com/uncategorized/sam-cheque-u-myntri-rangbah-sha-ki-shg-nongioh-jingmyntoi-jong-ka-pmksy-wdc-2-0/
"U Myntri ka tnad Bording u Abu Taher Mondal myn ha ka sngi Ba-ar, ula pyntip ïa ka jingeh ban ïoh jaka na ka bynta ban pyntrei ïa ka Pumped Hydro Storage Project (PHPs) hapoh ka jylla kaU Mondal ula ong, “ka jingïoh jaka ka dei ka jingeh namar kata, ngin sa ïakynduh ïa ki briew bad ngin sa buddien ïa ka mat bad ngin phaikhmat mynta sha ki jaka bym don ba shong briew mano mano ruh.”Ka National Thermal Power Corporation (NTPC) kala phah ïa ka Pre-Feasibility Report sha ka Tnad bording halor ka jingpynlong ïa ka jingwad bniah ba ka la leh ha kawei ka jaka ban pyntrei ïa ka Pumped Hydro Storage Projects.Ka Diengsong ha East Khasi Hills district ka dei kawei ka jaka kaba la thmu na ka bynta kane ka project.Haba kylli, u Mondal ula ong, “Ngi dang bishar ïa baroh ki kaiphod ba la ïoh pdiang namar kan shong ruh ba ha kano ka rukom ngin lah ban pyntrei ïa ki PHPs namar kane ka donkam ka jinglut ka ba bun bad ngi dang wad ïa ki lad ki lynti mynta.”U la pynshai shuh shuh da kaba ong ba haduh 4 tylli ki jaka la lah ban ithuh bad jied na ka bynta ban pyntrei kam ïa ka PHPs, ka jingthied khyndew ka ïai long kaba kongsan.U Mondal u la batai ruh halor ki jingdonkam jong ka PHPs da kaba kdew ba ka jingdonkam na ka bynta ban don jaka shuh shuh na ka bynta ban shna dam ha ki wah bad ha ki jaka riat. U la batai shai ruh da ka a ong ba ha ka (Off – Peak Hours) lane ka por kaba bun tam ka jingpyndonkam ïa ka bording, yn shim ïa ka um kaba lah ban donkam ïa ka bor, ka dor ka lah ban kiew katba ka jingïoh bording ha ki por ba donkam kan long ka jingmyntoi.",Ïa tyngkhuh jingeh ka jylla ban pyntreikam ïa ka Pumped Hydro Storage Projects na ka daw jong ka jaka: Mondal,https://kynjatshai.com/khubor-kyllum/ia-tyngkhuh-jingeh-ka-jylla-ban-pyntreikam-ia-ka-pumped-hydro-storage-projects-na-ka-daw-jong-ka-jaka-mondal/
"U S.C Sadhu, uba long u Secretary barim  jong ka tnad Community & Rural Development (C&RD) and Forest Environment un wan shimti kum u Deputy Commissioner bathymmai jong ka East Khasi Hills District .Katkum Ka notification ba la pynmih na ka liang jong ka ka Tnad Personnel & AR (A)  ha ka 6 tarik Rymphang 2024, la pyntip ba ïa ka Kong R.M Kurbah, ka IAS (SCS: 2010) Deputy Commissioner, East Khasi Hills District, Shillong la shah pynkynriah bad ha ka jaka long ka un wan da u SC Sadhu .Katba ïa ka kong RM Kurbah la  thung kum ka Secretary ka Tnad Community & Rural Development, Fisheries, Water Resources, A.H & Veterinary Department bad kumjuh ruh kum ka Director ka Community & Rural Development (C&RD). Ka Kong R.M Kurbah kan shimti ïa ka kam naduh ba la pynkhamti ïa ka.",Yn wan shimti u S.C Sadhu kum u DC ba thymmai ka EKHD,https://kynjatshai.com/uncategorized/yn-wan-shimti-u-s-c-sadhu-kum-u-dc-ba-thymmai-ka-ekhd/
"U Myntri jong ka tnad bording ilektrik, u AT Mondal myn ha ka sngi ba ar u la ong ba yn sa pynbna ïa ka tarik na ka bynta ban khang ïa ka jingkieng Dam.“Ha ka sngi ban khang noh ïa kane ka jingkieng, ngin sa pyndep ban khang noh shi syndon bad pynthikna ba yn nym shah ban ïaid kali lyngba kane ka jingkieng na ka bynta saw haduh phra kynta,” pynbna u Mondal.U la ong ba ka tnad kan sa ïakren bad ka coordination committee, kaba kynthup ïa ka MeECL, PWD, Transport department, district administrations (East Khasi Hills bad Ri Bhoi) bad ki pulit, na ka bynta ban rai halor kane ka mat.“Hadien ka jingïalang, ngin sa pynbeit ïa ka tarik ba biang ynda ngi la khang (jingkieng Dam) na ka bynta ban pynïaid kali na shawei sha jaka,” bynrap u Mondal, da kaba ai jingmut ïa ki kali ba kin pyndonkam ban ïaid na kawei pat ka surok khnang ban kin poi sha ka jaka ba ki thmu ban poi.U Mondal u la ong ruh ba ïa ka jingshna ïa ka jingkieng dam,kan sa shimpor kumba 3 haduh 4 bnai ban pyndep.Ha kaba ïadei bad ka jingpynïaid ïa ki kali, u Mondal u la batai kumne, “Ïa mynta, ki kali yn nym shah ban ïaid ïa ki kali heh, naba yn shah tang ban ïaid tang ïa ki kali rit na kane ka jingkieng Dam. Hynrei, ha ka sngi ban khang ïa kane ka jingkieng Dam, ngin khang naduh saw haduh ohra kynta. Hadien ba la plie ïa kane ka jingkieng Dam, yn sa buh da ki lynti ïaid narud surok na shiliang sha shiliang jong ka jingkieng, kaba yn shah ïa ki kali rit ba kin ïaid (ym palat ïa ka 4 Metric Ton) bad ïa ki kali kit nongpang ruh kumjuh. Ha ka sngi ba ngin pyndep ban shna ïa kane ka jingkieng Dam, yn nym shah ban ïaid kali lyngba kane ka dam.”","Yn sa pynbna ïa ka tarik ban khang ïa ka jingkieng Dam, ong u AT Mondal",https://kynjatshai.com/khubor-kyllum/yn-sa-pynbna-ia-ka-tarik-ban-khang-ia-ka-jingkieng-dam-ong-u-at-mondal/
"U Myntri ka tnad bording ilektrik, u AT Mondal u la kyrpad ïa ki paidbah Meghalayan myn ha ka sngi ba ar, da kaba phah ïa ki ba kin jied ban buh noh da ki smart meters.Da kaba pynbna halor ka jingsdang ban pyntreikam da ki projek smart metering, u Mondal u la ong ba bun ki briew ki dang don jingthut ban buh da ki smart meters. U la ban jur halor kane ka jingïoh jingmyntoi, da kaba ong kumne, “te kumta, ngi la kyrpad ïa man ki nongsiew bill light ba katba lah ka bha ban buh da ki smart meter, namar ba kane kan nym pyn kulmar jingmut ïa ki ha ka ban siew bill light. Lada don kano kano ka jingkulmar khlieh na ka MeECL halor ka jingkiew ka bai light, baroh ka jingkulmar khlieh kan sa jah.”U Mondal u la ong ba ka jingpyntreikam ïa ki smart meter, ka dang ïaid shakhmat, lem bad don kiba la dep buh ïa ki bad ki jngthmu na ka bynta ban buh ïa kim ka dang ïaid shakhmat. U la pynthikna kumne, “Don kiba la buh ïa ki smart meter bad ngin bteng shuh shuh ban buh da ki smart meter.”",Kyrpad u Myntri ka tnad bording ilektrik ïa ki paidbah Meghalayan ban buh da ki smart meter,https://kynjatshai.com/khubor-kyllum/kyrpad-u-myntri-ka-tnad-bording-ilektrik-ia-ki-paidbah-meghalayan-ban-buh-da-ki-smart-meter/
"U Myntri ka tnad bording ilektrik, u Abu Taher Mondal myn ha ka sngi ba ar u la ong ba ka jylla ka kyrmen ha ka ban ïoh light tad haduh mynta, katba shem jingeh ha ka laiñ bording, watla ka jylla ka shaniah ha ki projek hydropower.“Ka pateng jong ngi ka long kaba shaniah ha ki projek hydropower bad na ka bynta jong ka central generation, kaba la don lypa hynrei ngi dang biang ka jingïoh bording,” ong u Mondal sha ki nongthoh kot khubor.“Hynrei, ngi la khmih biang(ïa ka jinglong jingman ka bording ilektrik) man la ka taïew bad ngi dang pyrshang ban peit haduh katno ngi lah ban pynduna bad kumno ngin peit ha ka liang jong ka jingpynlip light ne load-shedding,” ong u Mondal.Utei u Myntri u la pynbna ba ïa ka projek 3-megawatt hydel power ha Riangdo, West Khasi Hills, la sdang pyntreikam khnang ban lah ban pynïoh tam ka bording ilektrik.“La don ka jingai jingmut na ka liang jong kiba la tbit ba ngi lah ban pynkylla ïa kane ka projek sha ka 6MW bad ngi dang khmih biang halor kane ka mat (hashwa ban shim rai),” ong u Mondal.U Mondal u la ong ba ka detailed project reports (DPR), la dep pynbiang na ka bynta ban sdang pyntreikam sa kiwei ki projek mini hydel power. “Mynta ngi dang khmih ïa ka jinglah ban pyntreikam bad kumjuh ruh ka jingbei tyngka,” ong u Mondal.Utei u Myntri u la pyntip ba la dep buh da ka tender na ka bynta ban pyntreikam ïa ka Chief Minister’s Solar Mission.“To ngin ïapeit kumno ka jubab ka long. Kane kan nym dei ka solar park ne solar plant. Man la ki thliew ïing jong ki briew, kin sa ïoh da ki solar panel halor sad ïing jong ki. Katba long, ki paidbah kin shim hynrei lait noh tang ha Shillong bad ha kiwei ki jaka, kiwei pat ki jaka kiba ïoh sngi bha,” bynrap u Mondal.",Don jingkyrmen ka jylla ha ka laiñ bording watla shaniah ha ki projek hydropower: AT Mondal,https://kynjatshai.com/khubor-kyllum/don-jingkyrmen-ka-jylla-ha-ka-lain-bording-watla-shaniah-ha-ki-projek-hydropower-at-mondal/
":Ka International Water Conclave kaba la dep pynlong ha Shillong, kaba la don lang u Myntri ka Meghalaya’s Water Resources Minister, u Coming One Ymbon, kum u chief guest. Ha kane ka prokram, ka la don ka jingthmu ha ka ban tyngkai ïa ka um, da kaba pynlong da ki jingïalehkai, kum ka jingdro dur, quiz bad ki jingïakop shondur.U Sakhil Ahmed, Additional Chief Secretary jong ka Meghalaya, u la ban jur halor ka jingdonkam ban tyngkai, da kaba kyrpad ïa ki samla ban don ka jingmut ban pynleit jingmut halor ka jingsumar ïa ka mariang bad tyngkai um. U la ban jur halor ka jingkit khia na ka pateng sha ka pateng, ha kaba u la kren halor ka jingdonkam ban pyndonkam da kijuh ki jingdon jingem jong ka mariang na ka bynta ka lawei.U Myntri, u Ymbon u la pdiang ba ka jingïoh um ka Meghalaya ha ka por ba jynjar, da kaba pynshlur ïa ki samla ba kin tyngkai bad ïada ïa ka mariang, ha kaba u la ban jur ba ka um ka long kaba kongsan ha ka kolshor jong ka jylla bad ka riti ka dustur. Watla ïoh jingkyrkhu na ka bor mariang, hynrei ka pyrthei ka dang shem jingeh ha ka ban ïoh um naba jur ka jingduna um bad jaboh ka lyer.Kane ka prokram ka long kum ka rynsan ban pynbna ïa kum kine ki jingeh, da kaba wanrah baroh kiba la tbit bad ki heh nongtrei ba kin khmih ha ka ban tyngkai ïa ka um. Katba katei ka prokram ka dang ïaid shakhmat, ki nongïashim bynta ki la khmih lynti ban noh synñiang ha ka ban pynwandur ïa ka rukom long ka mariang na ka bynta ban lah ban tyngkai um bam um dih ha ka lawei ban wan.","La pynlong ïa ka International Water Conclave ha Shillong ha ka jingdon lang u Myntri ka Water Resources, u Coming One Ymbon kum u chief guest",https://kynjatshai.com/khubor-kyllum/la-pynlong-ia-ka-international-water-conclave-ha-shillong-ha-ka-jingdon-lang-u-myntri-ka-water-resources-u-coming-one-ymbon-kum-u-chief-guest/
"Da ki spah ngut ki nongshong shnong ka Tiehsaw, Nongstoiñ ki la ïamih paidbah na ka bynta ban pynlong ka jingïakhih ïaid kjat mynta ka 7 tarik Rymphang, 2024, na ka bynta ban dawa ïa ka jingbishar hok halor ka jingshah pynïap ka Kong Wansaralin Wanniang, kaba dang ar met ha la u jong u kurim uba ka la ïshong ïa khlad, u Biangkupar Nongsiej myn ha ka 2 tarik Rymphang, 2024.Kane ka jingïakhih la pynlong da ka Dorbar Shnong Tiehsaw, kaba la sdang da ka jingsngap jar kaba 1 minit ha ka madan ïalehkai ha Tiehsaw na ka bynta ban pynpaw ïa ka jingsngewlem na ka bynta katei ka lanot.Ki nongshong shnong ki la pynlong da ka jingïaid kjat naduh ka madan ïalehkai ha Tiehsaw  pyrshah sha Non-Bah, bad pynkut ha ka ophis trei kam ka Deputy Commissioner WKHD. Ki nongïakhih ki la pynrem jur ha ka jingleh donbor utei u runar u bym don shuh ïa ka mynsiem ïatip lem bad ki la ruh ïa ka lama ïong ryngkat ki placard kiba thoh ïa ki ktien pynrem jur halor katei ka jingjia.U MLA ka Nongstion bad ki nongmihkhmat na ki katto katne ki dkhot ka NGOs ki la ïasnohkti bad ki nongshong shnong ha kane ka jingïakhih.  Kine ki nongïakhih ki la pyrta ïa ka slogan ban dawa da ka jingpynshitom kaba tyngeh ïa u runar.Ka Executive Committee jong ka Dorbar Shnong ka la leit ban ïakynduh ruh ïa u Deputy Commissioner ka West Khasi Hills bad u Superintendent of Police, bad ki la ai ruh ïa ka dorkhas na ka bynta ban dawa ba dei ban ai da ka jingpynshitom kaba tyngeh pyrshah u runar.",Da ka ka jingïakhih ïaid kjat pynlong ki nongshong shnong ka Tiehsaw halor ka jingshah pynïap ka Kong Wansaralin,https://kynjatshai.com/khubor-kyllum/da-ka-ka-jingiakhih-iaid-kjat-pynlong-ki-nongshong-shnong-ka-tiehsaw-halor-ka-jingshah-pyniap-ka-kong-wansaralin/
Ha kine ki juk ba mynta ka dei ka juk ba ki briew ki la shai ym shuh kum ha ki por ba la dep  lada  ïa nujor ha ki jingnang jingstad ha ka khuid ka suba ngi lap shibun ki jingkylla ha ki shnong ki thaw bad kumjuh ruh haba phai ha ki jinglehkhuid wat ha ki ïing ki sem ne ha kum ka sem ka riam ka beit.Hynrei haba phai pat ka ki jaka ba long ïew ki juh ki briew kiba wan na ki shnong ki thaw kiba la nang la stad kiba tip ïa ki jinglehkhuid kaba pyni jaboh bad kaba i sait met ka long ba la lap tyngkreiñ ba ki briew imat ki nang tang ban leh khuid tang ha ïing ha sem hynrei ha ki jaka ba long ïew wat lada la don lypa ki jaka theh ñuit ba la shna kyrpang ban theh ne buh bha ïa ki jakhlia ki plastic ki kot jot ki bilor bad shibun kiei kiei lap ha rud jong ka Ïew Mawkyrwat ka la long shisha kaba i sait met shisha ki jingjaboh bad ki jingjakhlia.Namar kata hato kine ki pynjaklhia mano ban wan bret ha to ki dei ki nongshong dukan ne nongshong ïew hapoh ka ïew Mawkyrwat ne dei ki briew kiba wan ïew kiba leh khlem akor haduh katne? Hato ka jing lehkhuid tang ha ki tyngkong ïing jong ki ka wanrah  mo ïa ka koit ka khiah ne ïa ka khuid ka suba. Lada ka long kumne kam myntoi ka jinglehkhuid tang ha ki kamra shet ja ne tang ha ki ïing la jong khlem da ñiewkor pat shabar ka ïing ne shabar ki shnong ki thaw. Lada ki paidbah kim pat sngewthuh ïa ka jingkordor jong ka jinglehkhuid tang hapoh ïing  hato ka wan rah mo ïa ka koit ka khiah lada shabar ngi klet pat ban lehkhuid.,Wat la don ka jaka theh ñuit dang leh khlem akor ki paidbah da kaba bret pathar ïa ki jakhlia ha jan Ïew Mawkyrwat,https://kynjatshai.com/khubor-kyllum/wat-la-don-ka-jaka-theh-nuit-dang-leh-khlem-akor-ki-paidbah-da-kaba-bret-pathar-ia-ki-jakhlia-ha-jan-iew-mawkyrwat/
"Ki nongïalam ka JAC Khun hajar ka Hima Sohiong, myn ha ka 8 tarik Rymphang 2024, ki leit ban ïakynduh ïa u Symbud CEM ka KHADC u Bah Pynshngain N Syiem, ban bud dien ïa ka jingdawa haka ba ïadei bad ka Hima Sohiong.Haba kren sha ki ladpathai khubor u Bah Purningstar Shabong u Chairman ka JAC u la ong ka kane ka jingïakynduh ka long ban pynkynmaw halor ka jingdawa ban weng noh ïa u Bashemphang Thabah na ka khet Lyngdohship Hima Sohiong. Ka jingkyrpad ban ai ka kaiphot halor  ka Inquiry Report halor ka jingtohkit pyrshah ïa u Bashemphang Thabah halor ka jingdawa jong ka JAC bad  Ka jingdawa ban pynlong da ka Election ban jied ïa u Lyngdoh ba pura jong ka Hima Sohiong.“Na ka liang ka Joint Action Committee naduh u snem 2019 ka la dep ban ujor pyrshah ïa u Bashemphang Thabah halor ki kam be-aiñ be-riti jong u bad ka la dawa ban weng noh ïa u na ka khet Lyngdohship Hima Sohiong. Kane ka jingdawa ka la ïai bteng ter ter haduh mynta ha kaba ka JAC ka la kynduh bun bun sien bad aiti da ka shithi jingdawa ha ka KHADC bad ka la ïai bud dien ïa kane ka kam na ki por sha ki por,” u la ong.U la bynrap, “halor kane  na ka liang ka Executive Committee kaba rim ka la shim khia hadien ka jingdawa kaba jur na ka liang ki khun ki hajar ka Hima Sohiong ha kaba ki la tur paidbah sha KHADC hapoh ka jingïalam jong ka JAC bad ka KHADC ka la weng shipor  ïa u Bashemphang Thabah bad ka thung  ïa u Bah A.E. Gatphoh ban tohkit halor ka mat jingdawa jong ka JAC.”U Bah Shabong u la ong ba mynta ka sngi ka long ban  dawa  ban pynsted noh ïa kane ka kam bad ban weng noh mardor ïa u Bashemphang Thabah na ka khet Lyngdohship Hima Sohiong uba dang don mynta ha poh ka jingshah weng kam shipor.“Lada na ka liang ka KHADC ka dang ïai pynslem ban weng  noh ïa u Bashemphang Thabah na ka khet Lyngdohship jong ka Hima Sohiong, na ka liang ka JAC ha ryngkat ki khun ki hajar jong ka Hima Sohiong kan hap ban wan tur paidbah biang sa shisien sha KHADC ha kano kano ka por bad ha kum kata ka por, na ka liang ha KHADC ka dei ban shim ïa ka jingkit khlieh halor ka jing pynslem bad ka jingkuman jong ka,” u la bynrap.Ka JAC ka dawa ruh ban ai ia ka kaiphot jingtohkit ka ba na  ka liang u Inquiry Officer ula dep ban phah sha ka Executive Committee, ïa ka Inquiry Report halor ka jingtohkit pyrshah ïa u Bashemphang Thabah kat kum ka jingdawa jong ka JAC, kumta ngi kyrpad rit ha khmat jong phi ba phin sngewbha ban ai copy lang sha ka JAC ïa ka tei ka Inquiry Report khnang ba na ka liang ka JAC kan ïoh jingtip ban peit bniah.Hadien ba la dep ban weng noh ïa u Bashemphang Thabah, ka JAC ka la dawa ruh ba ka KHADC ka dei  ban pynkloi noh ruh ïa ka Election ban jied ïa u Lyngdoh ba pura jong ka Hima Sohiong khnang ba ka shynshar khadar ha poh ka Hima Sohiong kan ïaid beit ïaid ryntih noh nangne sha khmat.“Ka jingïaid beit ïaid ryntih ha ka shynshar khadar trai Ri trai muluk hapoh ka Hima Sohiong ka dei ka jingthmu bad ka jingangnud jong ka JAC bad ki khun ki hajar jong ka Hima Sohiong hi baroh kawei,” u la bynrap.",Byrngem ban tur biang ka JAC sha KHADC lada dang pynslem ïa ka jingdawa ka Hima Sohiong,https://kynjatshai.com/khubor-kyllum/byrngem-ban-tur-biang-ka-jac-sha-khadc-lada-dang-pynslem-ia-ka-jingdawa-ka-hima-sohiong/
"Ka KSU Mawlai circle myn ha ka 8 tarik Rymphang, 2024, hapoh ka jingïalam u Samla Edie Malngiang (General secretary) bad Samla Sam Lyngdoh Nonglait (Education secretary) ka la leit ban ai da ka jingujor sha i principal jong ka Sacred Hearts Boys Higher Secondary, i Fr T. Kharsyntiew halor ka jingthoh bakla ïa ka kyrteng jong ka shnong Mawlai ha ki sweater jong ki khynnah School Sacred Heart Boys, kat kum ka jingthoh ha ki sweater ha ka jaka ban thoh ‘Mawlai’ la thoh pynban ‘Mawali’.Kane ka jingbakla ka ban thoh ïa ka kyrteng jong ka shnong Mawlai ka la ktah bad wanrah ka jingsngewdiaw ïa kiba bun ki paidbah nongshong jong ka shnong Mawlai kumjuh ïa ki khynnah skul ba pule ha katei ka skul, kumta na ka liang ka seng ka la ïoh ban pynsngew sha i principal ba in khmih bad phah pynbeit noh ïa kane ka jingthoh bakla bad ban ai noh da kiwei ki sweater kiba biang bad ba beit ka jingthoh bad spelling kaba dei jong ka shnong Mawlai.Na ka liang i principal i la pyntip sha ka seng ba na ka liang ka school ka don ka jingïateh bad ka H.B Textiles (School Uniform Embroidery Dealership) na ka bynta ban pynbiang ïa ki Uniform skul jong ki khynnah skul bad ka don ka jingleh bakla na ka liang ka H.B.Textiles bad mar sien ïoh jingtip ba ka don ka jingprint bakla ha ki sweater i lah phah pynbna ha Assembly ban phah lum lut baroh ki sweater jong ki khynnah ba don ka jingbakla ka jingthoh i la pyntip ruh ba ki sweater kiba ba don ka jingbakla ka jingthoh ki dei na ka size 26 bad 38 bad ym baroh jong ki khynnah school bad i principal i la pynpaw ruh kum ka skul hi baroh kawei ki don jingngewsih ha kaba ïadei bad ka jingprint bakla ïa ka kyrteng jong ka shnong Mawlai namar kane ka jingbakla ka la ktah ïa ka school bad ka shnong Mawlai hi baroh kawei bad i la pyntip ruh na ka liang ka school ka la shim khia bad ba kan nym dei shuh ban dang jia kumne ha ki por ban sa wan.",Ujor ka KSU Mawlai Circle sha u Principal ka Sacred Heart Boys halor ka jingthoh bakla ha ka sweater Skul,https://kynjatshai.com/khubor-kyllum/ujor-ka-ksu-mawlai-circle-sha-u-principal-ka-sacred-heart-boys-halor-ka-jingthoh-bakla-ha-ka-sweater-skul/
"Hadien ba ka Khasi Hills Autonomous District (Regulation and Administration of Land) Bill 2021 ka la long aiñ na ka liang ki nongïalam ka United Hynniewtrep Movement (UHM) myn ha ka 8 tarik Rymphang 2024, ki la leit ban ïa kynduh bad u Symbud CEM ka KHADC u bah Pynshngaiñ N Syiem ban kyntu ïa ka Autonomous Council ba ka dei ban pynregister ei ïa ki jaka ha ki thaiñ khappud.Haba kren sha ki ladpathai khubor u President ka UHM u Bah Chalie J Rani u la ïathuh ba kane ka mat ban pynregister ei ïa ki jaka ki puta jong ki nongshong shnong ha ki thaiñ khappud ka dei kaba la shim khia da ka seng naduh u snem 2018.“Ka seng ka dawa na ka Sorkar ba ka dei ban register ei ïa ki jaka ki puta jong ki nongshong shnong ha ki thaiñ khappud, namar ba ka Sorkar Assam ka la tyrwa ban register ei ïa ki jaka jong ki, hynrei ki nongshong shnong kim kwah ban register sha Assam kumta ki la wan ban kyrpad na ka seng ban kyntu ïa ka Sorkar Meghalaya ba kan register ei ïa ki jaka jong ki,” u la ong.U la bynrap, “halor kane na ka liang ka seng ka la pynlong ruh da ka jingïakhih ha u snem ba la dep ban pynurlong ïa kane ka jingdawa, ha kaba na ka liang u Symbud Myntri Rangbah ka jylla u Bah Prestone Tynsong u la khot ïa kren bad pyntip halor ka jingpdiang ka District Council ïa ka Land Bill bad phah sha ka tnad DCA bad na ka tnad DCA la phah biang sha DC ban bishar biang bad hadien la lah ban ai jingmynjur ban long aiñ bad kumta ngi wan ban bud dien ïa kane.”U Bah Rani u la ïathuh ba ha kane ka jingïakynduh bad u Dy CEM u la ïathuh ba ka don la ka jong ka jingpynbeit ïa ka dor bad ha ki thaiñ khappud ka duna bha ka dor, hynrei na ka liang ka seng ka la kyntu ba ka Autonomous District Council ka dei ban pynlait ei ïa ka jingregister ïa ki jaka ha ki thaiñ khappud. Na ka liang u Bah PN Syiem u la kular ban shim khia ïa kane ka jingdawa bad shen ka Executive Council (EC) kan sa khot da ka jingïalang ban ïa kren halor kane ka mat.",Bud dien ka UHM halor ka jingdawa ban register ei ïa ki jaka ha ki thaiñ khappud,https://kynjatshai.com/khubor-kyllum/bud-dien-ka-uhm-halor-ka-jingdawa-ban-register-ei-ia-ki-jaka-ha-ki-thain-khappud/
"Ka Hynniewtrep Youth Council (HYC) Rimuliang Circle, ka la phah ïa ka jingujor sha ki bor pynïaid jong ka West Khasi Hills District mynta ka sngi halor ka jingshah thombor jong ki nongshong shnong ka thaiñ Langpih ha ki pulit ka Assam.U Bah Diatasbor Wanniang, uba dei u President of HYC Rimuliang Circle, u la kam ba ki pulit ka Assam man ka por ki ju bat ïa ki kali bad talasi ïa ki kali kiba ïaid lyngba ka surok na Kamphoduli sha Langpih khlem kino kino ki daw, ki ju daiñ kuna ruh ïa ki kali kiba kit mar na ka bynta ka kam khaïi shimet.“Kaba sngewphylla ka long ba myn ha ka 6 tarik Rymphang, uwei u pulit Assam u la pynsangeh ïa ki kali shimet kaba lam shaduh u pud ka jingïania ha kaba ki pulit ka Assam ki la bat noh ïa kine ki kali. Ki nongshong shnong kane ka thaiñ ki la hap ban pan jingïarap na ki pulit ka Meghalaya ban lait na ki,” bynrap u President.Ka HYC ka la kyrpad na ka bor pynïaid jong ka West Khasi Hills District ban leh eiei halor kane bad ban ïakren bad ki nongpynïaid jong ka Kamrup District ha Assam na ka bynta ban ïada ïa kino kino ki jingïakajia ne ki jingjia bad ban lah ban teh lakam ïa ka jingshongsuk shongsaiñ ha ki thaiñ khappud.Ki la dawa ruh na ka Sorkar Jylla ba kan pynstet noh halor ka jingïapynbeit pud hapoh Langpih Sector.",Ujor ka HYC halor ka jingshah thombor ki nongshong shnong ka thaiñ Langpih ha ki pulit ka Assam,https://kynjatshai.com/khubor-kyllum/ujor-ka-hyc-halor-ka-jingshah-thombor-ki-nongshong-shnong-ka-thain-langpih-ha-ki-pulit-ka-assam/
:U Bah Renikton L. Tongkhar MLA ka Mawkyrwat Constituency myn ha ka sngi ka 13 tarik u Nohprah ha ryngkat da ka jingïadonlang u Bah I. Lawrynniang BDO ka C&RD Block Mawkyrwat ki la ïoh ban plie paidbah noh ïa kawei ka jaka jngoh kai pyrthei kaba itynnad kaba la tip kum ka Urnar Viewpoint kaba don ha shnong Mawrap South West Khasi Hills District ha kaba ïa kane ka Urnar Viewpoint la shna lyngba ka skhim Mahatma Gandhi National Rural Employment Guarantee Act ( MGNREGA) jong u snem 2022-23 ha ka mang tyngka kaba T.9 lak tam ba la pyntrei da ka VEC Mawrap bad kumjuh ruh na ka skhim CMSDF ha ka mang tyngka kaba 2 lak sanphew hajar tyngka bad ïa kane ka Urnar Viewpoint la pynïaid da ka  Sharailang Tourism Cooperative Society LTD Mawrap South West Khasi Hills District.U Bah Renikton L. Tongkhar haba kren ha kane ka sngi u la pynpaw ka jingsngewnguh ïa ki paidbah jong kane ka shnong ba ki don ka mynsiem ban ïa trei lang ban kyntiew ha ki kam jngohkai pyrthei da kaba u la ïa wer ïa ki nongjngohkai pyrthei na kylleng napoh ka Ri khasi jong ngi bad kumjuh ïa kiba nabar ka jylla  ban wan sakhi hi da la ki jong ki khmat ban wan peit ïa shibun ki jaka jngohkai pyrthei kiba itynnad tam kiba don hapoh ka South West Khasi Hills District. Ha kane ka sngi la ïa don ryngkat naduh ki rangbah shnong ki paidbah jong ka thaiñ bad la pynshit pynshngaiñ shuh shuh lyngba da ka jing rwai na u Bah Amnis Shangdiar.,Ka Unar Viewpoint kan sa khring ïa shibun ki nongJngohkai pyrthei na ka jing itynnad jong ka: Renikton L. Tongkhar,https://kynjatshai.com/khubor-kyllum/ka-unar-viewpoint-kan-sa-khring-ia-shibun-ki-nongjngohkai-pyrthei-na-ka-jing-itynnad-jong-ka-renikton-l-tongkhar/
"Ka North Garo Hills District Commerce & Industries Centre ka la pynlong ïa ka ‘District Industrial Exhibition 2024’ kaba 2 sngi ha Industrial Estate in Babupara, Mendipathar naduh  ka miet jong ka sngi Palei bad haduh ka miet jong ka sngi Thohdieng. Ha kane ka Exhibition la don haduh 30 tylli ki basa, ha kaba la ïoh ban pyni ïa ka mar ki mata kiba kynthup ïa ki jaiñ ba la thaiñ hi da ki nongshong shnong ka Meghalaya, ki tiar ba shna hi da ki kti, ki jingbam bapher bapher, kynthup ïa ki ashar bad kiwei kiwei. Ïa kine ki tiar baroh ba la pyni hangne ki dei kiba la shna da ka kynthun Society and Self-Help Group.Ki bor Sorkar ki la iathuh ruh ba ha kane ka Exhibition la ïoh ruh ban pyni kyrpang ïa ki jingdeng, kum ki khoila, ki jingdeng ryndang bad ki sati ba la shna da ki kynthei jong ka jylla. La ïathuh ba kine ki mar ki dei ki ba la shna na ki siej bad ka shken.Haba kren ha katei ka sngi, u N.R. Marak, uba long u Functional Manager, District Comm. & Ind. Center, NGH, Resubelpara u la ïathuh ba ka don ka jingai jinghikai ha Mendima kumno ban shna ïa ki jingdeng na ki siej bad ki shken, kiba long ki tiar kiba lah ban ïoh na ka mariang. U la ïathuh ba kine ki kynthei kiba la wan sha kane ka jingai jinghikai ki la ban pyndonkam ïa ki siej kiba ki lah ban ïoh na ki lum jong ka Garo bad kane ka jingdie ïa kine ki tiar kan ïarap ban kyntiew ïa ka ïoh ka kot jong ki.U la ïathuh ruh ba kane ka jingai jinghikai la pynlong da ka kompani bapaw khmat kaba na Guwahati, Assam. U N.R. Marak ula ïathuh ba kane ka tnad Sorkar kan pynlong ruh ïa ka jingïateh bad ka jylla Maharashtra ha kaba kan thied ïa kine ki jingdeng bashna na ki siej.Ha kawei pat ka liang, ka Pesina K Sangma kaba na Chandmari, Tura ka la ïa shim bynta ha kaba pyni paidbah ïa ki jingbam bad umsoh ba ka pynmih bad ai kyrteng  ASAME Food and Beverages.  Ka Pesina ka la long kaba la pyntbit bha ïalade ban shna waiñ bad ka waiñ kaba ka pynmih ka long na ki soh ba lah ban ïoh na Garo. Kumba ka long haduh mynta, ka Pesina ka pynmih ïa ki waiñ na u syiem, u soh mongkarnet, u soh trun bad na ki syntiew kiba kyrpang jong ka Garo bad tip ïa ki kum ki Me.Gong flower ne ki syntiew-dieng kiba lieh bad na kiwei ki jingthung ba lah ban ïoh na ka mariang. Ka la sdang ban pynmih ïa kine ki waiñ naduh ka snem 2002.",Pynlong ka NGH District Commerce & Industries Centre ïa ka ‘District Industrial Exhibition 2024’ ha Mendipathar,https://kynjatshai.com/khubor-kyllum/pynlong-ka-ngh-district-commerce-industries-centre-ia-ka-district-industrial-exhibition-2024-ha-mendipathar/
":U kpa jong u Manoranjan, uba dei uwei na ki saw ngut u la shah kem na ka daw jong ka jingdonkti jong u ha ka ban kawang da ki tyndong pynmih tdem ne smoke canister ha ka Lok Sabha myn ha ka 13 tarik, Nohprah, da kaba ong ba u khun jong u un shah phasi lada lap ba u donkti shisha ha katei ka kam.Katba ki briew ba donkti ha kane ka jingjia, la ithuh ïa ki kum u Sagar Sharma bad u D Manoranjan(35), lem bad ka Neelam Devi(42) bad u Amol Shinde(25).U kpa jong u Manoranjan u la ong kumne, ‘Lada u la leh ïa kawei kaba la pynduh ïa ka hok jong ka imlang ka sahlang, um dei hi ruh u khun jong nga. Lada u bakla, ai u mat shah phasi noh. Ngim don bynta eiei ruh em bad kano kano ka seng saiñ pyrthei.’Katba ka jingtohkit halor katei ka jingjia kan dang ïaid shakhmat.Katei ka jingjia ka la jia ha ka jingdap 22 snem jong ka jingshah thombor ki pulit ap pahara ha ka Ïing Dorbar Thawaiñ jong u 2001 ha ki ehrang Pakistan bad kaba lam sha ka jingkhlad jong ki khyndai ngut ki mynsiem briew, kynthup ïa ki pulit ap pahara.",Shah kem u kpa jong u Manoranjan halor ka jingdonkti ban thombor da ki tyndong pynmih tdem ha ka Ïing Dorbar Thawaiñ,https://kynjatshai.com/khubor-kyllum/shah-kem-u-kpa-jong-u-manoranjan-halor-ka-jingdonkti-ban-thombor-da-ki-tyndong-pynmih-tdem-ha-ka-iing-dorbar-thawain/
":U Myntri rangbahduh, u Vice President Jagdeep Dhankhar, u chairman ka Lok Sabha, u Om Birla, Kharge, Sonia Gandhi, nongïalam jong ka seng Congress ha ka Lok Sabha, u Adhir Ranjan Chowdhury bad u nongïalam jong ka Trinamool Congress, u Derek O’Brien, ki la kynmaw burom ïa ki pulit ba la kyllon ïap ha ka phyllaw jong ka Ïing Dorbar Thawaiñ.Ka President jong ka Imdia, ka Murmu bad u Modi ki la kren shaphang ka jingshlur bad ka jingïai shah jong ki pulit ap pahara, kiba la ïakhun pyrshah ïa katei ka jingshah thombor jong ki ha ki ehrang. U Kharge u la pynpaw ka jingkynmaw bad ka jingsngewnguh jong u, da kaba ong ba ka ri India ka ïeng ïatylli pyrshah ïa ka kam lehnoh.Ha ka jingshah thombor jong katei ka Ïing Dorbar Thawaiñ jong u snem 2001, kaba la leit thombor da ki ehrang Lashkar-e-Taiba bad ki Jaish-e-Mohammed, kaba lam sha ka jingkhlad jong ki khyndai ngut ki briew, lem bad ka jingkyllon ïap ki ehrang ruh kumjuh kiba la shah siat ïap ha kitei ki pulit ap pahara.","Kynmaw burom ka Droupadi Murmu, Narendra Modi, Amit Shah, Mallikarjun Kharge bad ka Sonia Gandhi na ka bynta ki pulit ba la khlad ha ka jingshah thombor ha ka Parliament ha u snem 2001",https://kynjatshai.com/khubor-kyllum/kynmaw-burom-ka-droupadi-murmu-narendra-modi-amit-shah-mallikarjun-kharge-bad-ka-sonia-gandhi-na-ka-bynta-ki-pulit-ba-la-khlad-ha-ka-jingshah-thombor-ha-ka-parliament-ha-u-snem-2001/
"U Myntri jong ka Animal Husbandry and Veterinary, u Bah AL Hek, myn ha ka 13 tarik, Nohprah, u la pynpaw ka jingsngew jong u halor ka jingjur ka jingkhaïi tuh ïa ki masi sha Bangladesh lyngba ka jylla Meghalaya.U la ong ba kum kine ki jait jingjia kiba u la ïoh jingtip halor ka jingkhaïi tuh, ha kaba u Hek u la ong ba ki heh ba dei peit ïa ka tnad veterinary ki dang bteng ban ïatreilang bad ki pulit jong ka Border Security Force (BSF) bad ki pulit jong ka jylla ban teh lakam ïa kum kane ka jait kam khaïi tuh masi.U la ong ba ka tnad ka shimkhia bad phikir ïa ki masi ba la ïoh kurup tad haduh ban da dei ka por lilam.Haba la kylli ba ka tnad ka dang ïoh ne em ïa kum kine ki kaiphod halor ka kam khaïi tuh, u Hek u la ong ba teng teng la ïoh ïa kum kine ki kaiphod bad la phah sha ka tnad.",Sngew khia jingmut u Hek halor ka jingjur ka jingkhaïi tuh ïa ki masi sha Bangladesh kaba ap jingma na ka bynta ka jylla Meghalaya,https://kynjatshai.com/khubor-kyllum/sngew-khia-jingmut-u-hek-halor-ka-jingjur-ka-jingkhaii-tuh-ia-ki-masi-sha-bangladesh-kaba-ap-jingma-na-ka-bynta-ka-jylla-meghalaya/
"SHILLONG:Ka tnad pulit pyn ïaid kali (Traffic Police) ha ka jylla mynta myn ha ka 13 tarik Nohprah 2023, ki la ïoh ban pynpra noh ïa ki 181 tylli ki tyndong pynsawa ki ba la ïoh ban kurup na ki ar shaka bad ki kali.Ïa kine ki tyndong pynsawa la ïoh ban pynpra noh ha phyllaw ka Police Reserve Shillong, da ka ba tylliat da ka road roller ha ka jingïadon ryngkat u Superintendent of Police u Bah Sylvester Nongtnger, u S.P (City) u Bah Vivek Syiem, u K Prasad u SP (traffic) bad kiwei kiwei.Haba kren sha ki lad pathai khubor na ka liang u Superintendent of Police u Bah Sylvester Nongtnger, u la ong ba “na ka liang ka Shillong Traffic Police ka la trei shitom ban kurup ïa kine ki tyndong sawa na ki kali bad ki ar shaka kaba la sdang naduh u bnai Kyllalyngkot haduh mynta ka kynti ha kaba la ïoh ban kynrup haduh  320 tylli ki tyndong pynsawa  bad haba ngi la ïoh ban kem ïa ki ngi la kyntu ïa ki trai kali ba kin wengnoh da lade hi hynrei haba ngi shem ba ki dang pyndonkam hi ïa kane kumta ngi la kurup biang bad mynta haduh 181 tylli ki ba ngin  sa pynjot noh mynta”.U la bynrap “Na ka liang ka STP kan dang bteng ïa kum kane ka jingkynra na ka bynta ban khang lad ban pyndait ïa kum kine ki tiar ki ba long be-aiñ bad na kine ki jingïohkurup la ïoh ruh ban daiñ kuna haduh T.12 Lak tam tang mynta u snem bad ïa kane la aiti sha ka sorkar jylla.”Ha ba kylli u la ïathuh ba bun ki tyndong pynsawa kiba la ïoh ban kurup ki dei na ki ar shakar bad ki don na ki kali ruh, bad ka jingdaiñ kuna ka long T. 5000 kum ba la buh da ka tnad .U la ong ba kane ka dei ka khubor sha ki nongñiah kali ba kim dei ban pyndait ïa kum kine ki tiar ha ki kali jong ki bad dei ban pynneh kumba ka long.U Bah Nongtnger u la ïathuh shuh shuh ba na ka liang ka tnad kan dang ïaid shakhmat ban talasi ïa ki kali bad kumjuh ban sa talasi ruh ïa ki kali ba tah ïa ki ït ïong.Na ka liang u Bah Vivek Syiem u la ïathuh ba ka jingkurup jong ka tnad ïa kine ki tyndong pynsawa ka long hadien ba don ka jingud na ka liang ki paidbah kaba  la pynthud ïa ki khyllung khynnah ki tymmen.“Ki kali bad ki ar shaka kaba ju pyndait ïa ki tyndong pynsawa  ka ju pynmih ïa ki jingsawa ki bym lah ban shah, na ka ta ka daw na ka liang ki nongshong shnong hi kiba la pyntip ïa kane bad kum ka tnad ka shim khia ïa kane” .U la bynrap,“Na ka liang ka tnad ka dang khynra ïa ki briew kiba ñiah  khlem akor ïa ki kali bad ki ar shaka bad ki pulit ka SPT ka ju buh ïa ki na ka bynta ban peitngor ïa ki samla kiba ju mlien ban dih kyiad bad ñiah kali bad ïa ki bym don laisen bad ban the lakam ïa kano kano ka jingjia kaba sngewsih”.",Pynpra ka tnad STP ïa ki 181 tylli ki tyndong pynsawa bad dait kuna T.12 lak tam tang hapoh shisnem,https://kynjatshai.com/khubor-kyllum/pynpra-ka-tnad-stp-ia-ki-181-tylli-ki-tyndong-pynsawa-bad-dait-kuna-t-12-lak-tam-tang-hapoh-shisnem/
"SHILLONG:U CEM ka KHADC u Bah Pyniaid Sing Syiem u la ïathuh ba ha ka dorbar tlang ka Executive Committee (EC) kan wanrah ïa ka Khasi Jaintia Autonomous District Fishery Amendment Bill 2023, bad kane ka long ban pynkup bor ïa ki dorbar shnong na ka bynta ban pynneh ïa ki wah, bad ki um bam um dih kham tam ïa ki doh um.Haba kren sha kilad pathai khubor u Bah Syiem u la ong ba, “kane ka dei ka PrincipalAct jong u snem 1954 hapoh ka KHADC, kaba ai bor ïa ki shnong ban ïatrei lang bad ka Council ban pynneh pynsah ïa ki  wah, ki um bam um dih bad khamtam ïa ki doh um, kane ka ACT 1954 ka ai bor  ban khang lad ïa ki briew ban pynïap ïa ki doh um doh wah”.U la bynrap, “haba wanrah ïa kane ka Bill kan pynjanai shuh shuh ïa ka jingpyntreikam jong ka EC lyngba ki Policy jong ka hapoh kane ka Bill bad kane yn lah ban pynurlong tad yn da la ïoh jingmynjur na u Lat ka jylla”.U la ong shuh shuh, “kane ka Bill kan long ka Bill ka ban wanrah ïa ki jingtreikam kaba janai ban pynneh ïa ka khuid ka suba ha ka mariang”.",Ban ïada ïa ki doh um yn wan rah ka KHADC da ka Bill,https://kynjatshai.com/khubor-kyllum/ban-iada-ia-ki-doh-um-yn-wan-rah-ka-khadc-da-ka-bill/
":Ha ka jingïalang jong ka Executive Committee, kaba la long myn ha ka 13 tarik Nohprah 2023, la shim ïa ka rai ban wan rah ïa ki katto katne tylli ki Bill ha ka Dorbar Synrai ka ban sdang ha ka 20 tarik Nohprah 2023, ka ban kynthup ruh ïa ka Administration of Clan Bill ïa kane la pyntip da u CEM ka KHADC u Bah Pyniaid Sing Syiem.Haba kren sha ki lad pathai khubor na ka liang u Bah Pyniaid u la ïathuh ba ha kane ka jingïalang la shim ïa ka rai ban wanrah bad  ban pdiang ïa ka Bill hapoh ka Dorbar Tlang, ka ban long naduh ka 20-22 tarik Nohprah 2023.“Ha kaba ïadei bad ka Clan Bill ha ka Dorbar kyrpang, ka EC ka la  ïoh ban wanrah ïa kane ka Bill hynrei na kiba don ki jingduna ngi la rai ban thaw ïa ka Special Committee ban bishar bniah bad kane ka Draf Clan Bill, bad na ka liang ka Committee ki la dep ban bishar bad ïa kane ka Bill mynta ka kynti” u la ong.U Bah Pyniaid u la ong lada la ïoh ïa ka jingmynjur ban pyntrei kam ïa kane ka Bill kan weng ïa ki jingeh kiba mih ha kiba bun ki kur, namar ka  jingthmu kane ka Bill hi ka long ban ïoh ban tehsong ban pyntylli ïa ki kur bapher bapher khamtam ban pynbeit ryntih ïa ka rukom trei kam ki Seng Kur ha Ri khasi.Haba kylli u la ong ba “Ka jait bynriew Khasi  nalor ka synshar khadar tynrai, ka kur ka jait ruh kadei kawei kaba ngi ju bud na u men barim bad kane ka ai jait kaba ngi bud sha ka kmie ka pher na ki wei ki jaitbynriew.“Ka Khasi Social Custom Lineage Act ka shu batai ban ai Khasi Tribe hynrei ban pyntylli tehsong bad pynjanai ïa ka rukom treikam ki kur bad ïa ka jingithuh ïa ki kur kan long lyngba ka Clan Bill” u la ong.Haba kylli u la ong ruh, “Ïa ki khasi ki ba shim jait kpa kat kum ka Lineage Act, kam don ka jingithuh bad nga kyntu ïa ki nongïalam ka Syngkhong Rympei Thymmai ba kin wan ban ïa kynduh ban pynbeit thymmai ïa kane namar ba kane ka jingbud ban shim jait na u Kpa kan sa tyngkhuh ha ka shongkha sang”.U la bynrap “Ki don la ka jong ka jingsngewthuh, ki ong ai jait kpa kan biang kan bit,  ka jingai jait kmie kan pynsynjor ïa ka jaitbynriew kane ka long kaba bakla namar ka shong ha ka jait ïing namar ka jingbym lah ban tehsong ha ka longïing kaba wanrah ka jingsynjor ka jaitbynriew bad tang ba ai jait kmie kan synjor kam dei” .“Ka jingaijait kpa ka dei kaba be-aiñ namar da ngim ong ruh ka long hi namar kim ïaid kat kum ki jingbud u khasi” u la bynrap.",Pynkhreh ka EC ban wanrah ïa ka Administration of Clan Bill ha Dorbar tlang: ka jingai jait kmie kam dei ka daw ba synjor ka jaitbynriew: CEM,https://kynjatshai.com/khubor-kyllum/pynkhreh-ka-ec-ban-wanrah-ia-ka-administration-of-clan-bill-ha-dorbar-tlang-ka-jingai-jait-kmie-kam-dei-ka-daw-ba-synjor-ka-jaitbynriew-cem/
"Ka Myntri sorkar bad ka kyrtong jong ka seng NPP na Shillong parliamentary seat, ka Kong Ampareen Lyngdoh ka la rai ban pynlong da ka jingïaid kampeiñ ha u Kyllalyngkot, la shem snem.“Ngan sa pynlong da ka jingïaid kampeiñ ha ka 8 bad 9 tarik, Kyllalyngkot,” ong ka Lyngdoh ha ki lad pathai khubor.Da kaba ong ba ka la pynkhreh na ka bynta ka ilekshon ban wan jong ka LS, katei ka nongthaw aiñ jong ka East Shillong ka la ong, “Haba ka seng ka i biang i bit ïanga ba ngan long ka kyrtong ba kongsan ha ka MP, nga hap ban pynthikna ba nga dei ban leit rung ha man ki thliew ïing briew ha ki sngi ban wan. Ngi don por tang haduh u bnai Ïaïong ban pynkhreh ïalade naba ka ECI shen, kan sa pynbna ïa ki tarik jong ka ilekshon.”“Nga la trei shitom na ka bynta kane ka ileskshon, ba ngan long ka MP jong ka Shillong parliamentary seat jong ka jylla jong ngi. Lada ki paidbah ki i bit ïanga, kin sa vote ïanga. Ngan sa pyrshang shitom na ka liang jong nga,” ong ka Kong Ampareen.Ka la kyntait ruh ban ïathuh bniah bad ong kumne, “ha ka politik, ngi ju buhrieh ïa ki jingthmu jong ngi hynrei ngin sa pynpaw ïa ki ha ka por ba sdang kane ka kampeiñ.”Ka Lyngdoh ka kyrmen ruh ki paidbah kin mynjur ïa ka kum ka kyrtong naba kane ka dei ka sien nyngkong ba kum ka kynthei briew, ka ïoh lad ban long ka kyrtong na ka Shillong parliamentary seat.“Ym pat don kawei ka kynthei ruh ban shah jied na kane ka konstituensi. Lada ki paidbah ki ibit ïanga ban long ka nongai ktien kum ka MP, te nga la pynkhreh ïalade,” ong ka Kong Ampareen.",Yn ïaid kampeiñ ka Ampareen naduh u Kyllalyngkot na ka bynta ka ilekshon LS,https://kynjatshai.com/sain-pyrthei/yn-iaid-kampein-ka-ampareen-naduh-u-kyllalyngkot-na-ka-bynta-ka-ilekshon-ls/
"SHILLONG:U CEM ka KHADC u Bah Pyniaid Sing Syiem u la ïathuh ba ha ka jingïalang jong ka Executive Committee ka Council kaba la long myn ha ka 13 tarik Nohprah, 2023 ka la shim ïa ka rai ban pyntrei kam ïa ka Welfare Skim na ka bynta ki nongtrei ka KHADC kiba don 800 ngut.Haba kren sha ki lad pathai khubor u Bah Pyniaid u la ong ba  na ka liang ka EC kan mang ïa ka jingïarap ban long kum ka Medical Allowance na ka bynta ki nongtrei jong ka KHADC.“La 70 snem ka jingdon jong ka District Council, bad haba phai sha ki jingdonkam ki nongtrei ka Council kam don ka ka jingïarap pisa haba ki pang ki shitom kane ka buh jingeh ïa ki nongtrei jong ka,” u la ong.U la bynrap “Ha ka jingwan ka EC mynta  tang san bnai hangne ngi la ïohi ba don ki nongtrei kiba la hap ban mad ka jingeh haba ki mad ïa ka jingpang jingshitom khamtam ka jingshitom kaba hap ban sumar shabar ka jylla”.U Bah Pynïaid u la ong ba ka District Council, kan ïatrei lang bad ka SBI Bank ka ban ai da ka Special Group Insurance Medical Package  ka ban long ka jingïarap ïa ki nongtrei jong ngi .U la bynrap, “kane ka premium yn bei da ka EC ka KHADC bad ka jingmang kan long kat kum ka rta ki nongtrei, ka ban long T. 3 Lak haduh T. 7 Lak shisnem kat kum ka rta”.",Ka Medical Allowance kaba T. 3 Lak haduh T. 7 Lak na ka bynta ki nongtrei ka KHADC: CEM,https://kynjatshai.com/khubor-kyllum/ka-medical-allowance-kaba-t-3-lak-haduh-t-7-lak-na-ka-bynta-ki-nongtrei-ka-khadc-cem/
"SHILLONG:U CEM ka KHADC u Bah Pyniaid Sing Syiem u la pyntip paidbah ba ïa ka Tamasa Mawbynna lane ka Monolith Festival jong ka KHADC yn pynlong ha ka 1 tarik haduh 3 u Rymphang 2024.Haba kren sha ki lad pathai khubor u Bah Pyniaid u la ong halor ka jingpynkhreh ïa ka tamasa Mawbynna lane ka “Monolith” Festival, hadien ka jingwan jngoh arsien ngi la buh ïa ki tarik hynrei na ka daw bym lah ban kiar la hap ban pynkynriah noh”.U la bynrap ” hynrei  hadien ka jingpynbeit bad ka sorkar jylla hadien ba la ïoh ban ïakynduh ïa u Myntri Rangbah  la shim ïa ka rai ban pynlong noh naduh  ka 1 tarik haduh ka 3 tarik Rymphang, 2024 ha Khasi Heritage Village Mawphlang”.",Naduh ka 1-3 tarik Rymphang yn pynlong ïa ka “Monolith Festival” ha Mawphlang,https://kynjatshai.com/khubor-kyllum/naduh-ka-1-3-tarik-rymphang-yn-pynlong-ia-ka-monolith-festival-ha-mawphlang/
":U MLA ka Mawkyrwat Constituency u Bah Renikton L. Tongkhar myn ha ka 13 tarik Nohprah, 2023 ha ryngkat ki katto katne ngut ki rangbah ka thaiñ u la leit jurip hi ïa ka surok ba la pyntrei lyngba ka PMGSY skhim ba la pyntrei da u wei u Contractor uba la sangeh noh ban trei  ïa kane ka surok,Halor kane ka bynta haba ai jingkren ha ki lad phathai khubor u la ong ba na ka liang jong u, u la dep ban ïa kynduh ïa u Myntri jong ka sorkar jylla ba dei peit ïa ka tnad PWD Roads ban kyrpad ïa u ban ïoh mang pisa thymmai (sanction) biang ïa kane ka surok kaba la sah teng ban pynpoi ha ki 6 tylli ki shnong kata ha ka thaiñ Mawkhyrwang shaduh Nongnam  kaba yn duna ïa ka 16 km tam eiei kiba don haduh 6 tylli ki shnong kiba la shem lanot shisha na kadaw ba kim don ïa  ka surok kali da kaba ki hap ban ïaid da ki kjat kumba 3 kynta ei ei.Halor kane ka bynta u la ong ba u Myntri jong ka tnad PWD u la kular ban mang pisa thymmai noh bad ngi dang ap sa ïa ki kot ki sla na ki trai jaka kiba hap ban ïaid lyngba kane ka surok  ha kine ki thaiñ bad ha dien kata na ka liang ki Engineer jong  ka tnad PWD kin sa leh ïa kaba donkam.  Kyrmen skhem ba kane ka surok kan ym don shuh kino kino ki jingpynthud bad ba kan ïaid beit ïaid ryntih ban pynpoi surok noh ha kine ki shnong kiba don ha duh 6 tylli ki shnong.",Jurip u Bah Renikton L. Tongkhar ïa ka surok ba la sangeh trei u Contractor na ka skhim PMGSY,https://kynjatshai.com/khubor-kyllum/jurip-u-bah-renikton-l-tongkhar-ia-ka-surok-ba-la-sangeh-trei-u-contractor-na-ka-skhim-pmgsy/
"Ïa ka jingap kaba la slem bha ban pyndep tei ïa ka Ïew Laitumkhrah hapoh ka projek Smart City, la thmu ban pyndep ha u Rymphang 2024.Da kaba pyntip halor kane, hadien ba la dep pynlong ka jingleit jngoh ïa katei ka ïew ha ka 13 tarik, Nohprah, u Symbud Myntri ba dei peit ïa ka Urban Affairs, u Bah Sniawbhalang Dhar u la ong, “nga kmen ban ïohi ïa ka jingtreikam kaba dang ïaid shaid shaid ha ka rukom kaba biang. Kyrmen ba ngin lah ban pyndep ïa katei ka projek ha kaba kut taïew jong u Rymphang 2024.La dep pynlut ïa katei ka projek haduh T. 38 klur. La synran lang ïa u Dhar da ka Myntri sorkar bad ka nongthaw aiñ jong ka East Shillong, ka Kong Ampareen Lyngdoh bad kiwei kiwei ki heh sorkar.U la ong ba ka tnad ka kyrmen ba lah ban aiti ïa katei ka building ban pyndep shna ha ka taïew ba nyngkong jong u Lber.“Mar syn pyndep shna, ngin sa leit pat sa kawei ka bynta jong ka projek,” bynrap u Dhar.Haba la kylli ïa u, u Dhar u la ong ba ka por ban pyndep shna ïa katei ka ïew, la pynjari noh na ka daw jong ka jingwan lynshop lynsher ka khlam Covid. Katkum ka jingkren jong u, kumba la ïoh ïa ka kaiphod jong kane ka projek, katei ka ïew ka don haduh 183 tylli ki dukan bad ka jaka pynïeng kali kaba lah ban ïeng ki kali haduh 100 tylli.Haba kren sha ki lad pathai khubor, Ka Kong Ampareen Lyngdoh ka la ong ba ka la kmen ba u Symbud Myntri u la tuh ïa ka por jong u ban leit jngoh ïa kane ka projek da kaba bynrap “Ngi la hun ka mynsiem halor ka jingtreikam ïa kane ka projek”.Ha ka jingkren halor kane ka projek ka ban sa long kaei kaba ki paidbah jong ka Laitumkhrah kin sah jingkynmaw ha ki snem ban wan, ha kaba ka la ong kumne, “Kane ka long ka burom jong nga na ka bynta i pa jong nga, i Bah Peter Garnette Marbaniang iba la khlad noh. La don arphew hynñiew snem ba im don lang shuh bad ngi, ngi wanrah ïa kane ka projek na ka bynta ki paidbah jong ka Laitumkhrah.”Katkum ka jingkren jong ka, kane ka building kan pynbiang lut na ka bynta ki nongdie dukan, ka jaka pynïeng kali bad kan pynsuk ïa ki nongthied jingthied.Ka Lyngdoh ka la ong ba ka jingmyntoi nyngkong kan dei na ka bynta ki paidbah jong ka Laitumkhrah bad kane ka long kaei kaei kaba kim lah ban ïakren ïasuk.“Ngi dei ban pynkup bor ïa ki spah ngut ki samla kiba don ka kam lajong bad ka jingmut jingpyrkhat ban seng kam lajong naba baroh ki lah ban don bynta ha ka kam lajong. Ngin sa don da ka rukom treikam ban khmih bniah kaba yn dei katkum ka jingdonkam. Ngin sa peit ïa kaei kaba ngin lah ban leh ban pyndonkam ban pynbiang baroh,” ong ka Ampareen.Shuh shuh, katei ka nongthaw aiñ na East Shillong ka la ong ba ka bynta ba ar jong katei ka projek ka dang ïar shuh shuh naba ki dang peit sa ïa ka jingdon bynta jong ka jaka jong ka dorbar.“Ïa mynta kaba ka dorbar ka don mar khap bad katei ka Ïew, hynrei ngi dang peit ban wanrah na ka bynta jong ki ïa ka jingtei ba biang ha ka imlang ka sahlang kaban kynthup ïa ka ophis jong ka dorbar, ophis na ka bynta ki seng samla, ophis na ka bynta ki seng longkmie, ka jaka na ka bynta ka jingïalang ne meeting, ka jaka na ka bynta ban pynïeng kali bad kan sa biang lut kumne. Ngin ïatreilang bad ka sorkar,” ong ka Kong Ampareen.Haba la kylli ïa ka Lyngdoh, ka la ong ba ki paidbah kin klet ïa ki por ba jynjar kaba ki mad halor ka jingpyndep ïa kane ka projek.“Kane ka projek kan dei kaba biang tam eh na ka bynta ka shnong Laitumkhrah bad ka nongbah Shillong bad nga kyrmen ba kan sa dei ka jaka kaba ngin lah ban pynïoh ïa ka jingkmen bad ka lad pynïoh kam pynïoh jam. Yn sa jia kiei kiei kiba bha ha kane ka Ïew,” bynrap ka Ampareen.",Yn pyndep ban shna ïa ka Ïew Laitumkhrah ha u Rymphang 2024,https://kynjatshai.com/khubor-kyllum/yn-pyndep-ban-shna-ia-ka-iew-laitumkhrah-ha-u-rymphang-2024/
"U Myntri rangbah ka jylla Meghalaya, u Conrad K Sangma uba ha ka 13 tarik, Nohprah, u la ong ba ka sorkar ka la kut jingmut ban pynïar ïa ka kam pynroi hapoh ka jylla bad ban nym don bynta ha “kam pynïar ba shu jied.” Ha ka jingleit plie jong u ïa ka Nongkseh Indoor Stadium ha Nongkseh kaba hap hapoh ka Mylliem konstituensi, u Sangma u la ban jur ba ka jingdonkam jong ka jingban shimkhia ïa man ki paidbah jong ka jylla Meghalaya, watla ki don ki jingïasnoh ki kam seng saiñ hima.Katba na ka Mylliem konstituensi, la mihkhmat da u MLA ka liang pyrshah na ka seng Congress, u Bah Ronnie V Lyngdoh, hynrei u Sangma u la ong ba shisien ba la shah jied, yn nym don kano kano ka jingpynïapher hapdeng ki konstituensi synshar bad ki konstituensi liang pyrshah. U la pynkynmaw da kaba buh da u maw nongrim na ka bynta kane ka lympung madan ïalehkai ne ka indoor stadium la don ar snem shiteng mynta bad u la pynpaw ka jingkmen ha ka jingleit plie jong u ïa ka.U Sangma u la ong ba katei ka indoor stadium kam dei ka building hynrei ka long kum ka jingnoh synñiang na ka bynta ka lawei jong ki samla ka jylla Meghalaya. U la kyrpad ïa ki samla ba kin pyndonkam na ka bynta ki prokram ai jinghikai, ki jingïalehkai, ki jingput jingtem bad ha ka ban pynïoh kam pynïoh jam. Une u Myntri rangbah u la ban jur halor ka jingkyrshan na ka liang ka sorkar ïa ki nongseng kam lajong lyngba ki prokram kum ka CM Elevate.Da kaba pynbna shaphang ka jingbei tyngka kaba la kot haduh T. 2.1 klur na ka bynta ka madan ïalehkai phutbol ha Nongkseh, u Sangma u la kren shaphang ka jingpeit ïa ka jingtyrwa ban pynkiew ïa ka health center hapoh kane ka jaka. U la pyntip ruh shaphang ka jingïakop halor ka jingwanrah ïa ka skhim pynïoh um kaba kot haduh T. 15 klur.Halor ka jingkren shaphang ka jingjop jong ka sorkar, u Sangma u la ong ba haduh T. 40,000 klur la dep pynlut ha ka ban tei ïa ki building ha ki san snem ba la dep. Haba pynïanujor ïa kane bad ka bai lut bai sep hashwa jong u snem 2018, u la ong ba la ïohi ïa ka jingïar ba kiew stet stet, da kaba kdew kti hangne ba ka jingtreikam ba stet stet ba la shimti da ka sorkar MDA. U Sangma u la kren ruh shaphang ka jingdonkam ban noh synñiang na ka bynta ki samla, da kaba pynbna ïa ki ba ka long ka atiar ba heh bad ka jingbiang ki tiar ki tar ha Meghalaya.“Ngi la pynlut kumba 7000-8000 klur man la u snem ha ki kam pynroi, te lada phi pynlut 7000-8000 klur ha ki projek pynroi man la u snem bad lada ngi kheiñ, ka la kot haduh T. 40,000 klur ka pisa kaba ngi la dep pynlut ha ki san snem ba la dep ha kaba ïadei bad ki kam pynroi bapher bapher ha ka ïoh ka kot bad ki projek kiba dang ïaid hapoh kane ka jylla jong ngi,” ong u Sangma.“Hashwa jong u 2018 ka la kot sha ka 2500-3000 klur bad mynta ka la kot haduh 7000-8000 klur man u snem. T. 2500-3000 klur ha ki khatsan snem ba la dep ka la poi haduh T. 40,000 klur kaba mut ba kaei kaba ngi la dep pynlut ha kine ki san snem ba la dep ka long kaei kaba ngi la dep pynlut ha ki arphew san snem hashwa ka jingwan synshar ka sorkar MDA. Ngam shym la ong ba ki la pynlut duna bad ngi la pynlut kham bun, hynrei ka jingpynïanujor ka long kaba donkam ban ïathuh ha phi ïa ka rukom pynïar ha ka kam pynroi kaba dang ïaid mynta,” bynrap u Sangma.",Plie u Myntri rangbah ïa ka Nongkseh Indoor Stadium,https://kynjatshai.com/khubor-kyllum/plie-u-myntri-rangbah-ia-ka-nongkseh-indoor-stadium/
"U Addition Deputy Commissioner ka East Khasi Hills District, u Bah Peter Passah u la ïathuh ba ka jingïakren hapdeng ki bor synshar district bad ki dkhot ka North East Petroleum Masdor Union ka la long kaba seisoh bad ki dkhot jong ka tei ka kynhun ki la sngap ïa ka jingkyrpad jong ka Sorkar Meghalaya bad mynjur ban bteng noh biang ïa ka jingwanwah ïa ka petrol sha Meghalaya. Ïa kane ka jingïakren la pyllong ha Circuit House ha Ri Bhoi District bad ïa shim bynta da u Additional Deputy Commissioner ka East Khasi Hills, u Bah Peter Passah bad u Additional deputy Commissioner ka Ri Bhoi, u Bah M.B. Tongper bad ki dkhot jong ka Petroleum Association of Meghalaya ïa kaba la ïalam da u President, u Bah Kenney C. Khriam.Ïa kane ka jingïakynduh lang la pyllong ban ïa poi sha ka jingïasngewthuh jingmut lang ban pynkut noh ïa ka jingsangeh wan rah petrol sha Meghalaya. Ha kane ka jingïakren, na ka liang jong ki dkhot jong ka North East Petroleum Mazdor Union ki la dawa ka ba Sorkar Meghalaya ka dei ban pynlait noh ïa kito kiba la shah kem ha ki pulit ka Meghalaya, kiba long ki dkhot jong ka khlem kano kano ka jingbuh kyndon, wat la ki la donkti ha katei ka jingleh bakla kaba ka ïa dei bad petrol.Haba kren ha ki nongthoh kot khubor hadien jong katei ka jingïakynduh lang, u Bah Peter Passah, u la ïathuh ba ka jingpynpoi petrol biang sha Meghalaya kan sa bteng biang. Hynrei, ha kaba ïa dei bad ka jingdawa ban pynlait ïa kito kiba la shah kem, U Bah Peter Passah u la ong ba na ka liang jong ka Sorkar kan ym lah ban leh eiei halor kane bad ka shong sa tang ha ka Ïing Bishar ba kan ai ïa ka rai mano uba pynkheiñ aiñ bad uno u bym shym la pynkheiñ aiñ.",Yn pynpoi biang ïa ka petrol sha Meghalaya: Peter Passah,https://kynjatshai.com/khubor-kyllum/yn-pynpoi-biang-ia-ka-petrol-sha-meghalaya-peter-passah/
":Kawei ka longkmie ka la mynsaw jur bad khyndiat ka la don ka jingjulor ïa ka ïing ka sem jong ka hadien ba ka kynhun jong ki hati khlaw ki la leit rung hapoh ka phyllaw ïing jong ka ha South West Garo Hills district kaba hap ha ka khappud Bangladesh.Katei ka jingjia ka la jia ha ka step ha ka shnong Kawahagra.Katkum ka jingkren jong ki heh nongtrei, la ong ba la don ki hati khlaw haduh 7-8 tylli kiba la ïaid lyngba na Bangladesh sha India kumba 5 baje mynstep ha ka sngi palei ha Kamarpara.Kumba 7 baje mynstep, ki hati ki la leit rung hapoh ka shnong Kawahagra ha ka jingleit wad bam wad dih jong ki bad ki la leit thombor ha ka ïingsah jong ka Wajing Momin.Katba ka khun jong ka, ka Faidila Momin kaba dang pynkhreh bam hapoh ka ïing shet ja ka la mynsaw ha katei ka jingshah thombor bad la rah noh ïa ki sha Ampati civil hospital na ka bynta ka jingsumar.“Katkum ka jingïoh jingtip na ki nongshong shnong, katei ka kynhun hati kaba don haduh 7 8 tylli ki dang don ha katei ka jaka bad ka kynhun jong ka tnad wildlife lem bad ki pulit ki la leit sha katei ka jaka,” pyntip u Deputy Commissioner, u R P Marak.Lem bad ka jingtyrkhong ka mariang, la don da ka kynhun jong ki hati kiba la ïaid lyngba hapdeng ka Bangladesh bad India, lyngba ka Ri Lum Garo, ha ka jingwad bam jong ki bad ha ka jingkulmar jingmut ki la thombor ïa ki briew. Mynta u snem, la don haduh saw ngut ki mynsiem briew kiba la shah thombor ha ki hati ha ka Ri Lum Garo, kynthup ïa u shipai BSF uba la duh noh ïa la ka jingim.",Mynsaw ka longkmie ha ka jingshah thombor ha u hati ha Garo Hills,https://kynjatshai.com/khubor-kyllum/mynsaw-ka-longkmie-ha-ka-jingshah-thombor-ha-u-hati-ha-garo-hills/
"U Deputy Commissioner jong ka South West Khasi Hills District  Mawkyrwat u Bah T.Lyngwa u la kyntu bad maham ï a baroh ki paidbah nongshong shnong jong ka District ba kin sngewbha ban peitngor bad sumar bha lada wan  ka erlang thari  ne eriong ki ba lah ban wanrah ki jingpynmynsaw ne pynkhyllem kum ïa ki ing ki sem, ki Bording electric, ki dieng ki siej bad kiwei kiwei de.Namar kata u la kyrpad ïa ki paidbah ba kin husiar bad peit bha ïa la  ki jong ki ïing jong ki, ba kin long kiba skhem lada don kino ki dak ki shin ba ka ïing jong ki ki la sator ki dei ban pynskhem ïa ki, kum juh ruh  ïa ki  jingkhang kin sngewbha ban shna pynbha bad pynskhem ïa ki, kumjuh ruh la da don ki dieng ne ki  tnad dieng kiba la pyut ne ïap stai noh  ki dei ban pom bad khet noh kum ïa kita ki tnad dieng kiba jan ïa ka ïing jong ki, weng noh ruh ïa ki tin sop ïing kiba la sator bad kiwei de ki jingtap kiba sting ba ka lyer la lah ban rong ïa ki, ki bym skhem shuh bad kiwei de kiba wanrah ki jingmynsaw lada ka lyer ba jur kan rong ïa ki kan wanrah ka jingmynsaw ïa kiwei de.Shuh shuh la buh ruh ki jingmaham ban peit thuh  lada don ki ïing ba la sator ha ki marjan ïing jong ki. Ha ka por ba wan ka eriong ki briew kim dei ban mih shabar ki dei ban shongkhop hapoh ïing ïoh wanrah kano kano  ka jing mynsaw ne ka jingjia kaba sngewsih. Ki briew ki dei ban pynlip ïa ka bording bad ym dei ban mih shabar ïoh wan kino kino ki jingpynmynsaw.",Kyntu u DC ka SWKHD ïa ki paidbah ban husiar lada wan ka erïong,https://kynjatshai.com/khubor-kyllum/kyntu-u-dc-ka-swkhd-ia-ki-paidbah-ban-husiar-lada-wan-ka-eriong/
"Ka jingïalang jong ka International Water Conclave 2024 kaba la sdang mynta ka sngi ka 9 tarik Rymphang ha Shillong bad ka ban kut lashai ka sngi ka 10 tarik Rymphang.Ha kane ka jingïalang la ïoh ban ïashim bynta da u Myntri Rangbah ka Meghalaya, u Conrad K. Sangma bad kiwei ki Myntri kum ka Kong Mazel Ampareen Lyngdoh, u Bah A.L. Hek, u Comingone Ymbon bad kiwei ki heh Sorkar.Ha kane ka sngi, la don ruh ka jingsam ïa ki prize sha ki nongjop ha ka jingïalehkai kaba la pynlong ha ka por mynstep shuwa ban pynlong ïa kane ka jingïalang. Ka jingpynlong ïa kane ka jinglehkai ka long ban pashat khubor sha ka pyrthei halor ka jingdonkam ban pyndonkam ïa ki kor ki bor Techno-social, managerial, ki jingsdang ïa ki kam lajong ban jop ïa ki jingeh bapher bapher ba ka pyrthei ka ïakynduh bad ka jinglong jingman jong ka um.Ka phang ba kongsan ha kane ka jingïalang ka long ban ïakren ka  long shaphang kumno ban pyndonkam ïa ka um, kumno ban tyngkai ïa ka um, kumno ban pynlang bad ban pynkhuid biang ïa ka um khnang ban yn lah ban pyndonkam biang ïa ka, ka jingpynjakhlia ïa ka um, bad kum ki nongshong shnong ki dei ban nang ban pyndonkam ïa ka um.Kiba la jop ha kane ka jingïamareh thong ha ka thup shimet ka dei ka Team Spirit kaba la ïoh ban rah ïa ka nam nongjop ba nyngkong. Ka Snehalt24 ka la ïoh ïa ka nam nongjop ba-ar bad ka  Dani.ce21 ka la ïoh ïa ka kyrdan nongjop ba-lai.Ha ka thup Institutional Category, ka Jerrasawamynathan ka la rah ïa ka nam nongjop ba nyngkong bad bud pat sa ka Meghalaya Institute of Governance ha ka kyrdan ba-ar bad ka GreenUmtung ka la wan ba-lai.Ka prize ha ka kyrdan Individual ka long T. 1,00,000 tynga na ka bynta ka 1st Prize, T. 75,000 na ka bynta ka 2nd prize bad T. 50,000 na ka bynta ka 3rd prize. Ha ka Institutional Entry ka long T. 2,00,000 na ka bynta ka 1st prize, T. 1,50,000 na ka bynta ka 2nd prize bad T. 1,00,000 na ka bynta ka 3rd prize.",Sdang ka jingïalang jong ka International Water Conclave 2024 ha Shillong,https://kynjatshai.com/khubor-kyllum/sdang-ka-jingialang-jong-ka-international-water-conclave-2024-ha-shillong/
"Ka Federation of Khasi-Jaintia & Garo People (FKJGP), South West Khasi Hills District myn ha ka 7 tarik jong u bnai Rymphang 2024 ki la hiar jurip ïa ka Surok 2-Lane kaba la pyntrei da ka Company NHIDCL na ka jingkieng Borbasing Ranikor sha Alikwareng kaba don 3 km tam ei ei kila pynpaw ïa ka jingsngewnguh ïa u Symbud Myntri Rangbah ba dei peit ruh ïa ka tnat PWD (Roads), u Bah Prestone Tynsong na bynta ka jingshimkhia jong u halor ka jingdawa jong ka seng ban pynheh sha ka surok bah 2-Lane  na  Ranikor-Nongjri.U Bah Kenes Nonglait, Federation of Khasi-Jaintia & Garo People (FKJGP), South West Khasi Hills District u la ong ba ka seng hi ka sngewnguh ïa u Bah Prestone uba la lum jingïalang haduh 3-4 sien ïa ki ophisar ka tnat PWD bad NHIDCL na ka bynta ban pynheh ïa kane ka bynta jong kane ka surok bah, bad shen kan sa leit ïakynduh ruh ïa u na ka bynta ban ïakren halor kane ka mat.Ka FKJGP ka la maham ruh ba kan ïai peitngor halor ka jingshna ïa kane ka surok, bad lada ka Sorkar Jylla kam lah ban shna da ka surok bah 2-Lane ïa ka kaba ka Company NHIDCL ka la shna pynduna tang da ka Single-lane kata na Jingkieng Borbasing kaba don 3 km tang shaduh sha lad Alikwareng namar kata ka seng hi kam salia, hynrei kan ïaid beit da ka PIL hapoh Ïingbishar na ka bynta ka hok jong ki paidbah. Shuh shuh u la ong ruh ba kin ïai ap  haduh ka 13 tarik mynta u bnai, la yn pyntreikam ne em ïa ka kular, ong u Bah Kenesjune L. Nonglait President FKJGP, South West Khasi ha ryngkat da ka jingïadonlang u Bah Belsi Kharbani General Secretary bad kiwei kiwei de ki dkhot jong ka seng.",Halor ka jingkular u Symbud Myntri Rangbah ïa ka jingshimkhia halor ka surok Ranikor-Nongjri dang buddien ka FKJGP jong ka SWKHD,https://kynjatshai.com/khubor-kyllum/halor-ka-jingkular-u-symbud-myntri-rangbah-ia-ka-jingshimkhia-halor-ka-surok-ranikor-nongjri-dang-buddien-ka-fkjgp-jong-ka-swkhd/
"U Myntri rangbah ka jylla Meghalaya, u Conrad K Sangma myn ha ka sngi thohdieng, u la pynbna ba ka sorkar jylla ka la pynmih da ka tender na ka bynta ban shna ïa ki footpath bad ki nala ha Ïewduh.Haba kren sha ki nongthoh kot khubor, u Sangma u la ai khublei ïa ka NEC na ka bynta ka jingbei tyngka haduh T. 10 klur ha ka ban shna pynthymmai biang ïa ka Ïewduh.“Ngi la kmen ban pynbna ba ka sorkar jylla ka la thmu ïa kane ka jingpyntreikam bad haduh T. 5 klur kaba dei ka tender ba la dep pynmih na ka bynta ban shna ïa ki ‘nala’ bad footpath ha Ïewduh. Ka la sdang bei tyngka ka NEC, lada la sdang ka jingtreikam, kan long ka jingïarap na ka bynta jong ngi,” ong u Sangma.U la ong ba ka sorkar kan sa ïoh ïa ka jingnoh synñiang na ka jingïarap ba kyrpang halor ka jingbei tyngka baheh na ka bynta ka jingshna biang ïa ka Ïewduh ba la rim ha kane ka jylla.“La dep pynmih ïa ka tender ba nyngkong shwa. Ngi dei ban phah sdang trei noh ha kane ka taïew ban wan ne shiphew sngi kumba la ai por bad kyrmenba ka jingshna ïa ki footpath bad ki ‘nala’, yn sa sdang ha Ïewduh. Katba ïoh jingkyrshan na ka NEC, ngin kmen ban ïoh pyndonkam ruh,” bynrap u Sangma.",Pynbna u Myntri rangbah ïa ka tender na ka bynta ban shna ïa ki footpath bad nala ha Iewduh,https://kynjatshai.com/khubor-kyllum/pynbna-u-myntri-rangbah-ia-ka-tender-na-ka-bynta-ban-shna-ia-ki-footpath-bad-nala-ha-iewduh/
"Kum shibynta ka jingpynkhreh na ka bynta ka tamasa kaba pyni paidbah ïa ka jingriewspah ka riti dustur u khun ka Bri u Hynniewtrep ka “Monolith Festival”, ka KHADC myn ha ka 9 tarik Rymphang 2024 ka la pyllait paidbah ïa ka jingrwai bad kumjuh ïa ka kali ka ban leit ban pynbna halor kane ka Tamasa ha ka jingïalang kaba la long ha District Council.Ïa kane ka jingrwai jong ka Monolith Festival bad ïa ka Media Campaign Vehicle la pyllait paidbah da u Deputy CEM ka KHADC u Bah PN Syiem hynnin ka sngi Thohdieng ha ka jngïadon lang ki Executive Member, kynthup ïa u Bah Gigur Myrthong, Bah Victor Ranee, Bah Teibor Pathaw, Kong Grace Mary Kharpuri, Kong Macdalyn Sawkmie Malong, Bah Rangkynsai Kharbuki, Bah Fanton Lakadong ki nongtrei bad kiwei kiwei kiba la shah khot kyrpang.Haba kren ha ka jingïalang halor kane ka Tamasa Mawbynna lane ka Monolith Festival u bah PN Syiem u la ong ba ka tamasa kan long ka tamasa kaba pyni ïa ka jingriewspah u khun ka bri u Hynniewtrep ha ka jinglong tynrai, ka rwai ka siaw, ka tem ka put, ka bam bad ka riam tynrai.Ka Monolith Festival kan long na ka bynta lai sngi ka ban sdang ha ka 22 tarik bad kut ha ka 24 tarik u Rymphang 2024, ïa kane ka tamasa yn pynlong da ka jingïatreilang ka KHADC ryngkat  bad ka tnad Tourism jong ka sorkar jylla.",Ïaid shait shait ka jingpynkhreh ïa ka Monolith Festival: Pyllait ka KHADC ïa ka jingrwai bad ka kali ban pynbna paidbah,https://kynjatshai.com/khubor-kyllum/iaid-shait-shait-ka-jingpynkhreh-ia-ka-monolith-festival-pyllait-ka-khadc-ia-ka-jingrwai-bad-ka-kali-ban-pynbna-paidbah/
"Ka KSU Phlangdiloiñ Area Unit ka la ïoh ban pynkup burom ïa ki 14 ngut ki  Samla pule jong ki saw tylli ki shnong jong ka thaiñ Phlangdiloiñ katta Shnong Rngimawpat, Rangkhiat, Pyndensynnia bad ka shnong Phlangdiloiñ kiba la wan sha khmat ha ki jingpule bad ha ki kyrdan bapher bapher naduh kiba pass ïa ka  matric shaneng kaba la pynlong hapoh ka ïing Dorbar Shnong Phlangdiloiñ.Ha kane ka sngi la ïa don lang ki Nongïalam ka KSU South West Khasi Hills District naduh U Samla Plosbor Kharjahrin (Environment & Cultural Secretary KSU SWKHD) U Samla Everwell Robin Thongni (Office Secretary KSU SWKHD) u Samla spaidarwell Thongni (Asst. General Secretary KSU Umdohlun Circle) u Syiem khynnah ka Hima Langrin, ki riew rangbah ka Shnong Phlangdiloiñ, ki kmie ki kpa jong ki khynnah, ki Nongïalam jong ka KSU Umdohlun Circle ki Nongïalam bad ki dkhot ka KSU Phlangdiloiñ Area Unit.",Pynkup burom ka KSU ïa ki samla kiba la leh bha ha ki eksam,https://kynjatshai.com/khubor-kyllum/pynkup-burom-ka-ksu-ia-ki-samla-kiba-la-leh-bha-ha-ki-eksam/
":Ka khubor ha kaba ïadei bad ka jingïada na ki kam sniew ha ka khappud India bad Bangladesh, ha kaba ki shipai Border Security Force ki la pyrshang ban teh lakam ïa ki kam sniew, kynthup ïa ka kam khaïi tuh bad kiwei kiwei ki kam beaiñ ha une u khappud, Ha kaba ïadei bad ki jaka khappud ha West Jaintia Hills District ki bym don jingker sainar, ki jur bha ki kam khaïi tuh, kynthup ïa ka jingkhaïi tuh ïa ki masi ne mar bha bad kiwei kiwei ki mar kum u kwai, dohkha tyrkhong, biri, sikret, slasha bad kiwei kiwei.Katba ha kaba ïadei bad ki kaiphod ba la ïohpdiang na ki shipai BSF, la ong ba ki nongkhaïi tuh bad kiwei kiwei ki briew bym dei na kane ka jylla, ki la ïalum lang shi kat dei hajan u khappud ha ka por mynmiet na ka bynta ban khaïi ïa ki mar na India sha Bangladesh.“Ha kaba ïadei bad kane, nga kren ïa kine baroh ba kum kine ki kam sniew kam beaiñ, dei ban ïada khnang ban wanrah ka jingshong shngaiñ bad jingsuk ha ka District, jylla bad ka ri baroh kawei.”“Mynta, kumta, manga, u B.S. Sohliya, IAS, District Magistrate, West Jaintia Hills District, Jowai ha ka jingshimti ïa ka kam kumba la ïoh jinghukum ba hap hapoh ka kyndon 144 Cr. P.C. nga buh kyndon kine harum”:-1. Ka jingleit jong ki paidbah ha u khappud lem bad ka jingthmu ban ïaid lyngba na une u khappud jong ka Bangladesh ne ban wan ha u pud u sam jong ka India.2. Ka jingleit iuh kjat jong uno uno u briew ne da ki kali ha ki jaka paidbah ba hap hapoh 5 Kilometar jong une u khappud naduh ka por 6.00 baje janmiet haduh ka 5 baje mynstep.3. Ka jingbym ïoh jingbit ne ka jingleit khlem don kyndon jong ki san ngut ki briew ne bun ngut bad ka jingrah tiar pyn mynsaw ne kiwei kiwei ki tiar kiba lah ban pyndonkam kum ki tiar pyn mynsaw kynthup ïa ki dieng bad ki maw ha kane ka jaka ba jngai kumba 5 kilometar na u khappud Indo Bangladesh.4. Ka jingkhaïi beaiñ. ki kam sniew, jingkhaïi tuh ïa ki masi ne mar bha, kwai, tympew, dohkha tyrkhong, biri, ki sikret, slasha bad kiwei kiwei.5. Ka jingpynlong ïa ki ïew Haat, ïew, die dukan hapdeng ka por 8.00 baje janmiet haduh 6 baje mynstep ba hap hapoh 1 Kilometar na ka khappud Indo Bangladesh.Ha ka jingpeit halor kane ka mat ba kyrkieh, la dep phah da kane ka order bad yn sa pyntreikam noh mar mar bad tad haduh da ïoh da kiwei pat ki jinghukum ha ka por ban wan. Nga pynmih ïa kane ka order naduh ka 9 tarik, Rymphang 2024.",Pynmih kyndon u District Magistrate ha ka ban teh lakam ïa ka kam sniew ha ka khappud India bad Bangladesh,https://kynjatshai.com/khubor-kyllum/pynmih-kyndon-u-district-magistrate-ha-ka-ban-teh-lakam-ia-ka-kam-sniew-ha-ka-khappud-india-bad-bangladesh/
"Ha ka jiangïalang ki kynhun Myntri kaba la long myn ha ka 9 tarik Rymphang 2024, ka la shim ïa ka rai ban pdiang ïa ka jingpynkylla ïa ka Meghalaya Building Bye Laws 2021, na ka bynta ban pynkhlaiñ ïa ka roi ka par ha ka jylla.Haba kren sha ki ladpathai khubor, u Myntri Rangbah ka jylla u la ong ba kane ka jngpynkylla ka long kat kum ka kyndon jong ka sorkar pdeng, na ka bynta ban wanrah ïa ka jingshngaiñ ïa ki jingtei ban wanrah ïa ka jingpyndonkam hok ki trai jaka ïa ka jaka kaba rit bad kiwei kiwei.Ka kynhun myntri ka la pdiang ruh ïa ka Shillong Urban Mobility Policy 2024 kat kum ka jingbtah na ka sorkar pdeng ban pynbiang ka rukom ïaid ki kali bad ki briew, ka jaka pynïeng kali bad kiwei kiwei.U Myntri Rangbah u la ong ruh ba kine ki jingpynkylla bad ki policy la shim na ka bynta ba ka jylla kan lah ban ïoh ïa ka jingmyntoi na ka bynta ka Special Assistance halor ka Capital Investment na ka bynta ka Urban Areas Scheme.Ka Sorkar India ka la mang T. 15000 klur na ka skim kat kum ki kyndon bad ki policy. Ngi la buh ha ka jingtyrwa na ka bynta T. 619 klur ha ka jylla Meghalaya bad na ka ne T. 500 klur la ïoh ka jingmynjur bad ka sorkar ka dang khmih lynti ïa ka T. 100 klur ka ban ïoh pdiang hadien ki jingpynkylla ïa ka policy. Ha ka jingïalang ka kynhun Myntri ka la pdiang ruh ïa ka rai ban pynduh ïa ka Meghalaya Engineering (Public Works Department) Service Rules, 1995 bad wanrah da ka “The Meghalaya Engineering (Public Works Department) Service Rules, 2024.”",Ka rai jong ka kynhun Myntri ka sorkar MDA,https://kynjatshai.com/sain-pyrthei/ka-rai-jong-ka-kynhun-myntri-ka-sorkar-mda/
":U Myntri ka thoh ka pule, u Rakkam A. Sangma ryngkat bad u Myntri ki kam pynmih bording, u A.T. Mondol ki la sam ïa ki 192 tylli ki shithi thung kam ïa ki nonghikai Lower Primary (LP) School jong ka Dadenggre Sub-Division ha ka jingïalang Teacher’s Initiative Conclave ba la pyllong ha District Auditorium ha Tura. Ha kane ka prokram la ïashim bynta da u James P K Sangma, uba long u Shongknor jong ka MIDC, u Arbinstone Marak, uba long u MLA jong ka Selsella Constituency, Ambrose Marak, uba long u Secretary jong ka Education department, u Jagdish Chelani, uba long u Deputy Commissioner jong ka West Garo Hills, Tura bad kiwei. Haba kren ha katei ka sngi, u Rakkam A. Sangma u la ong ba ka Teacher’s Initiative Conclave kam dei tang na ka bynta ban sam ïa ki shithi thung kam ïa ki nonghikai.Hynrei, kham tam eh ban pynsngew sha ki paidbah ba ka Sorkar ka jingïohi jngai bad kum juh ruh na ka bynta ki nonghikai kiba dang shu ïoh ïa ki shithi tungkam jong ki. U Myntri Rakkam A. Sangma u la kyntu ruh ïa ki nonghikai ba kin aiti met bad mynsiem ïa kam hikai ka jong ki. U la ong ruh ba ka Sorkar kan ym shah ïa ki nonghikai ba kin phah hikai ha kiwei pat ha ka jaka jong ki. U Myntri ka thoh ka pule u la ong ruh ba ki samla pule jong ka jylla ki dei ban long kiba la pynkhreh namar ba ka Sorkar mynta ka la sdang ban pyntrei kam ïa ki kot jong ka NCERT.U Myntri ki kam pynmih bording, u A.T. Mondol u la ïaroh ïa ka jingïohi jngai jong ka Sorkar bad kyntu ruh ïa ki nonghikai ha ki jaka nongkyndong ba kin aiti met bad mynsiem na ka bynta ka kam hikai. Ha katei ka sngi, u Shongknor jongka MIDC, u James P.K. Sangma u la ïaroh ïa kane ka jingsam ïa ki shithi thungkam ïa ki nonghikai bad ong ruh ba kane kan ïarap ban pynïoh ïa ka jingai ïa ka jinghikai kaba bha tam na ka bynta ka lawei jong ki khynnak skul.U District School Education Officer, u R T K Sangma, u SDSEO ka Dadenggre, u  E.D. Sangma, bad kiwei ki heh Sorkar jong ka Education Department ki la ïashim bynta ha kane ka prokram.",Sam shithi thung kam u Rakkam A. Sangma ïa ki nonghikai Lower Primary,https://kynjatshai.com/khubor-kyllum/sam-shithi-thung-kam-u-myntri-rakkam-a-sangma-ia-ki-nonghikai-lower-primary/
":Kum ka jingrakhe bad ka jingpynshlur ïa ka jingtrei bad jingseng ïa ki kam la jong, ka Sorkar Meghalaya ha ka Sngi Thohdieng, ka la sam ïa ki Cheque sha ki nongseng kam lajong bad kum juh ruh ïa kito ki kynhun kiba ïatrei lang kum ka kynhun bad ruh ïa kiwei ki seng jong ki shong ki thaw ha kylleng ka jylla hapoh jong ka jingpyntrei kam ïa ka CM-ELEVATE program.U Myntri Rangbah ka Meghalaya u la pynpaw ïa ka jingsngewburom halor ka jinglah jong ka Sorkar banpyntrei kam ïa ka CM-Elevate Program ym tang ban kyntiew ïa ka jingtrei bad ka jingseng ïa ki kam la jong, hynrei ba kan kyntiew ruh ïa ka ïoh ka kot jong ka jylla.Lyngba kane ka prokram, ka Sorkar ka don ka jingthmu ban ïarap pisa ïa ki 20,000 ngut ki trei bad seng ïaki kam la jong hapoh ka jylla. Kane ka jingïarap pisa kan long hapdeng 30 na ka 100 bad 75 na ka 100 jong ka jingpynlut ha kaba pyntrei kam ïa ki project bad kane kan long na ka bynta san snem. Ka jinglut jong kane kan kot sha ka 300 klur tyngka. U Myntri Rangbah u la ïathuh ruh ba kane ka long ruh ka lad jingïoh kam ïoh jam jong ki samla jong ka jylla.",Sam Cheque u Myntri Rangbah ïa ki nongseng kam la jong,https://kynjatshai.com/khubor-kyllum/sam-cheque-u-myntri-rangbah-conrad-a-sangma-ia-ki-nongseng-kam-lajong/
"Ka Shillong ka la nang kiew ha ka jingpynmih Umsoh bad Waiñ myn ha ka sngi Thohdieng da ka jingplie ïa ka Microbrewery bad ai kyrteng ka “Yeastern Civilization,’ kaba don ha Laitumkhrah, kaba long ka shnong kiba bun ba ïaid ba ïeng bad ba leit ba wan hangne ha sor Shillong.Ha kane ka prokram la ïashim bynta da u Myntri Rangbah, u Conrad K Sangma, u Myntri ka tnad Excise, u Kyrmen Shylla bad kiwei kiwei.Haba kren ha katei ka sngi, u Myntri Rangbah u la ïathuh ba u sngewktah shibun ka mynsiem ïa ka jingplie ïa katei ka Microbrewery, kaba pyni shai kdar ïa ka mynsiem ba trei bad ban seng la ki kam ki jam la jong hapdeng jong ki samla. Ka jingdon jong kiba kum kine ki jaka ban die ïa Umsoh bad ka Waiñ kan long ruh ïa ka jingpyni ïa ki nongwan jngohkai pyrthei sha Meghalaya ba ki don kiba kum kine ki jingdih kiba don la ka jong ka jingmad kaba kham pher ban ïa kiwei. Don bun ki jaka pynmih Umsoh bad pynmih Waiñ ha pyrthei. Ka jingdon jong ka “Yeastern Civilization” kan ai mynsiem ruh ïa kiwei.Haba kren ha katei ka sngi, u Myntri ka tnad Excise, u Bah Kyrmen Shylla u la ïaroh ïa ka Yeastern Civilization bad ka jingaiti met bad mynsiem jong ka bad mynta ka la kylla long ruh ka lad ai kam ai jam ruh ïa kiwei.",Plie u Myntri Rangbah ïa ka Microbrewery “Yeastern Civilization”,https://kynjatshai.com/khubor-kyllum/plie-u-myntri-rangbah-ia-ka-microbrewery-yeastern-civilization/
":U Myntri rangbah ka jylla Meghalaya, u Conrad K Sangma myn ha ka sngi saitjaiñ, u la plie ïa ka MeghFarm Processing Hub bad ka Tikrikilla PRIME Hub ha Khamari, Tikrikilla, West Garo Hills, ha ka jingdon lang u Myntri ka tnad bording, u A T Mondal, Ka MP jong ka Lok Sabha, ka Agatha K Sangma, MLA, Raksamgre, Limison Sangma, MLA, Salamnapara, Ian Botham K Sangma bad u MLA, Selsella, Arbinstone Marak.Haba kren shaphang katei ka prokram, u Myntri rangbah u la ong ba ka jingpyn leh noh ei ïa ki bam, ka la lam sha ka jingduh nong ïa ki nongrep ha kylleng ka Ri Lum Garo. “Ka MeghFarm Processing Hub lem bad ka jinglah ban pynbiang naduh 80 haduh 100 ton, kan sa pynthikna ba ka jingmih na ki jingrep, la pynneh pynsah ha ka rukom ba dei, ha kaba ki jingrep kin sa im sah bad lah ban pyndonkam biang sa shisien bad kane kan sa pynmyntoi ha ka ban pynïoh nong ha ïew ha hat,” ong u Conrad bad pyntip ba ïa kane ka projek, la bei tyngka haduh T. 14.5 klur.U Myntri rangbah u la pyntip ba lyngba ka jingkyrshan jong ki riewpawkhmat, ka sorkar ka thmu ban pynïoh jingmyntoi ïa ki nongseng kam lajong. “Kum ka jingïoh jingkyrshan bad ka jinghikai ïa ki nongrep bad ki nongseng kam lajong, yn sa pynïoh ha ka PRIME Hubs,” ong u Conrad. U la pyntip ba ka jingtei ïa ka MeghFarm ha kane ka jaka, kan sa don ka jingkylla ha ka jingim jong ki 10,000 ngut ki nongrep.“Ka MeghFarm lyngba ka jingtreikam jong ka, nalor jong ka jingtreikam bad kiwei kiwei ki bynta ban pynïoh jingmyntoi ïa ki nongseng kam lajong, kan sa long kum ka ophis ba ïakren shaphang ka pule puthi, ka jaka ai jinghikai, ka ophis na ka bynta jong ki samla ba seng kam lajong, ka ophis tourism bad construction,” ong u Conrad. U la bynrap ba baroh kine ki bynta ba hap hapoh kawei ka tnum, kan sa pynïoh ïa ka jingdonkam jong ka imlang ka sahlang ha ka ban pynïar ïa ka kam bad k jingpyn kup bor ha ki.U la ong ba ka jingbuh ïa ki jhur hapoh ki jingbuh jingsat(cold storage) ban im ki jhur ki jhep bad ka jingpyntreikam ïa ka rukom ai jinghikai halor ki jingthung ha ki jaka nongkyndong, kan pynïoh ïa ki nongrep ka lad ban ïoh jingmyntoi ïa ki na kine ki jingrep jong ki da kaba pynduna ban leh noh ei ki jhur ki jhep. “Kine ki jingpyntreikam lem bad ki teknoloji ba biang kin ïaid lyngba ki bording jong ki solar ne solar power ha kaba kan sa ïarap ha baroh ki liang,” ong u Conrad.“Ngi la thmu ban buh da ka jingpyntreikam ïa ka 50 MeghFarm bad ka PRIME Hubs ha baroh ki Block ha Meghalaya, kaba long ka jingpyn kynmaw ïa ka jingkylla ka rukom rep riang hapoh ka jylla”, bynrap u Conrad bad ong ba ki soh trun, sohphan bad ki soh niamtra kiba mih bha ha Ri Lum Garo kin pynïoh nong naba ki long ki soh ba ïaid ïew bha ha ka ïew die lang. U la bynrap da kaba ong ba ka jingithuh na ka jingjop bad ka jingtrei shitom jong kiba ïatreilang ha ka jylla, ka sorkar kan sa buh ban pyntreikam da ki 300 mini processing bad ki mini cold storage ha kylleng ka jylla. ‘Kane kan sa pynïoh jingmyntoi ïa ka imlang ka sahlang jong ki ïatreilang kiba trei bha ha ki kam jong ki,” ong u Conrad.Ha ka por ba don kane ka prokram, u Myntri rangbah bad kiwei kiwei ki riewpawkhmat ki la ai khusnam ïa ki Cooperative ba hap hapoh ka Tikrikilla block na ka bynta ka jingtrei bha jong ki ha ka Cooperative Movement and Farm Activities. Hapoh ka Community Investment Fund, ka pisa ba kot haduh T. 1.23 klur, la aiti sha ki hynriew tylli ki Village Organisations.",Plie u Myntri Rangbah ïa ka Megh Farm Processing Unit bad ka Tikrikilla Prime Hub,https://kynjatshai.com/khubor-kyllum/plie-u-myntri-rangbah-ia-ka-megh-farm-processing-unit-bad-ka-tikrikilla-prime-hub/
"Uwei na ki samla ka thaiñ Ri Bhoi District uba la ju mih sha khmat ban kren na ka bynta ka khia ka shon bad ka jingeh ha ka imlang ka sahlang jong ka thaiñ bad ka jylla hi baroh kawei, haba kren sha ki lad pathai khubor mynta ka sngi ha Nongpoh, u la kyntu jur ïa ka sorkar jylla ba ka dei ban buh noh ïa ki jaka pule kiba biang ban pynsuk na ka bynta ki samla pule ka thaiñ. Ïa une u samla la tip kyrteng u Albert Maring uba dei na ka shnong Umdap.Utei u samla u la ban jur ba kumba long mynta, bun na ki samla pule ka jylla ki hap ban shaniah ha ki jaka pule shabar ka jylla ban pyntbit ha ki kyrdan ba kham shalor bad kane u la ong ba ka la buh jingeh shikatdei ïa ki paidbah khamtam kito kiba wan na ki longïing ba duna ha ka ïoh ka kot.U la ong ruh ba bunsien ki kmie ki kpa haba ki phah ïa la ki khun ki kti shabar ban leit pule da ka jingkyrmen ba kin wanrah ïa ka nam ka burom ïa ka ïing ka sem, pynban ki wanphai da ka synduk metiap da kaba ai nuska ïa ki katto katne ki jingjia kiba la ngat ïa ki samla ka Ri Bhoi bad ka jylla hi ruh, kaba la wanrah pynban ïa ka jngsngewsih kthang ïa ka ïing ka sem bad ka shnong ka thaw.Une u samla u la ong ruh ba ka por ka la dei ïa ka sorkar ba kan shim khia ban buh noh ïa ki jaka pule kiba biang kum ha ka laiñ Engineering, Architect, Skill Development bad kiwei kiwei de ki Professional Course na ka bynta ka jingmyntoi jong ki samla pule ka thaiñ da kaba bynrap ba ka jingdon jong kum kine ki jaka pule kan pynduna ïa ka jinglut jingsep, kan wanrah jingshngaiñ ïa ki samla pule, kan wanrah ïa ka ïoh kam ïoh jam bad ban kyntiew ruh ïa ka shnong ka thaw hi baroh kawei.",Ka sorkar jylla ka dei ban buh noh ïa ki jaka pule kiba biang na ka bynta ki samla pule ka thaiñ: Albert Maring,https://kynjatshai.com/khubor-kyllum/ka-sorkar-jylla-ka-dei-ban-buh-noh-ia-ki-jaka-pule-kiba-biang-na-ka-bynta-ki-samla-pule-ka-thain-albert-maring/
":Ka seng FKJGP-Khliehriat Circle hapoh ka jingïalam u president u Bah Michal Chyrmang ryngkat ka jingdon lang ka FKJGP-Jaintia Zone bad Ialam da u Bah Marhok kynti Marboh Vice President bad ka FKJGP-East Jaintia hills mynta ka sngi ngi la wan ban khynra trading Licence, labour Licence ha ki thaiñ Ladrymbai bad Dkhiah west, ‘ngi na ka liang ka seng na ka por sha ka por ngi la dep buh jingthoh sha ka JHADC ban khynra trading Licence ïa ki bar jylla hapoh East Jaintia namar ba kadei ka kamram jong ka council ban leh hynrei ka council kam juh leh eiei dei halor ka jing bym leh ka council ba ngi na ka liang ka seng ngim bamse ban leh hi da mangi.Ha ka jingkynra jong ka seng mynta ka sngi ngi ïohi shibun ki bar jylla kiba don trading Licence hynrei kham bun hi na ki dukan kim don pat ïa ka Labour Licence haba ïa dei bad ki teer counter pat kiba bun ki don ïa ki Licence na ka liang ka seng ba ïa kito ki dukan ki bym biang ki kot ki sla ka seng ka la ai por hapoh ar taïew ban pynbiang bad hadien ka ar taïew ka seng kan sa wan khynra biang bad lada ka seng ka lap biang ba kim biang ka seng kan sa leh ïa kaba donkam bad kaba pyn sngewsih bad sngewkhia ïa ka seng ngi shem ruh ba ka council ka ai licence pathar ïa ki bar jylla khlem da pyrkhat ïa ki trai jylla bad ha ka jing peit jong ngi lada wan da mano mano ruh, tip na Pakistan ne na bangladesh ne, ka JHADC ka ai thurmur beit ïa ki Licence khaïi kane ka jingleh ka JHADC ngi lah ban ong ba ka pynkheiñ ïa ki kyndon ka council hi namarba katkum ka aiñ section 10(2)(iv) jong ka United Khasi Jaintia hills District (trading by none-tribals ) Regulations,1954 ka khanglad ban ai trading Licence ïa ki bar jylla lada don ki trai Ri trai muluk kiba lah ban trei ïa ka juh ka kam katkum katei ka aiñ ka JHADC kam lah ban ai Licence khaïi sha u bar jylla lada ïa kita ki jaitkam kiba lah ban leh hi da ki trai jylla peit nuksa kum kine ki dukan die jaiñ, die juti, dukan die waidong bad dukan khapshñiuh kum kine ki jait kam balei ki trai jylla kim lah seh ban trei lada ha kane ka rukom ngi lah ban ong ha ka jaka ba ka council kan ïada ïa ki trai Ri trai muluk hynrei ka ïada pynban ïa ki bar jylla da kaba ai trading Licence bad ngi na ka liang jong ka seng ngi kyntu ïa ka District council ban sangeh noh ka ai trading Licence sha ki bar jylla khnang ban im ki paradoh para snam sa shisien ka seng kan kren da kaba shai kane kam dei ka jingsdang lane ka jingkut hynrei ngin ïai bteng ban khynra sha kiwei ki thaiñ ruh ha kine ki sngi ban wan.Khadduh ka seng ka ai khublei naduh ka police department, ki Media ki ba ïadon lang bad ngi ha katei ka jing khynra bad khamtam ïa ki Dorbar Shnong Ladrymbai kiba ai ka jing ïatreilang bad seng ha katei ka sngi.","Khynra trading Licence, labour Licence bad teer Licence ka FKJGP ha Ladrymbai bad Dkhiah west, hapoh artaiew ai por ka seng ban pynbiang kot",https://kynjatshai.com/khubor-kyllum/khynra-trading-licence-labour-licence-bad-teer-licence-ka-fkjgp-ha-ladrymbai-bad-dkhiah-west-hapoh-artaiew-ai-por-ka-seng-ban-pynbiang-kot/
Ka Amlarem SCC ka la ioh ia ka kabu ban rung sha ka phainal jong ka lympung Super Division ka East Jaiñtia Hills District Football Association (EJHDFA) ia kaba la tip ruh kum ka 3rd Kyrmen Shylla Contribution Trop lyngba ka jingpynliem ia ka Jarain SCC da 1-0.ka jingiakhun phainal kan long ha ka 19 tarik mynta u bnai ha ka por 2 baje janmiet.,Super Division EJHDFA: Yn ïaknieh nam lahduh hapdeng ka Rymbai Shkenshynriah bad Amlarem SCC,https://kynjatshai.com/khubor-ialehkai/super-division-ejhdfa-yn-iaknieh-nam-lahduh-hapdeng-ka-rymbai-shkenshynriah-bad-amlarem-scc/
"U nongïalam jong ka seng BJP, u Bah A L Hek myn ha ka sngi palei u la ong ba ka rai jong ka seng ba lam khmat da ki nongïalam ka central kin sa pyntip ba lehse un ai jingmut ban ïakhun ha ka ilekshon ban wan jong ka Lok Sabha.Ha ka jingjubab jong u ïa katei ka jingkylli halor ka jingïakhun jong u ha ka ilekshon LS, u Hek u la ong ba u shu ai jingmut ba ka seng kan ai lad ïa ki kynthei ban ïakhun na ka bynta ka Shillong bad Tura parliamentary seat.“Hangne kam don kano kano ka jingran dien. Ka long tang ka jingai jingmut ban pynthikna ba ka seng kan ïoh da ki kyrtong ba biang,” ong utei u nongthaw aiñ ba la dep jop haduh san sien na Pynthorumkhrah sha ki nongthoh kot khubor katba u la bynrap “Ka rai halor (ba lehse ban ïakhun ne ym ïakhun) ka shong ha ki nongïalam ba ha khlieh. Lada ki nongïalam ba ha khlieh ki ong u A, B ne C (ban ïakhun), ngi hap ban trei shitom ban pynjop na ka seng BJP.”U Hek uba long u nongthaw aiñ na Pynthorumkhrah u la ong ba u la ai ka jingtyrwa ba kyrpang ba ka bha na ka bynta ka seng BJP lada ka ai lad ïa ki kynthei ba long ki kyrtong na kitei ki ar tylli ki parliamentary seat. “Ka jingai jingmut jong nga ka hap halor ka 33 per cent reservation na ka bynta ki kynthei,” bynrap u Hek.Shuh shuh, u Hek u la ong ba ka jingtyrwa jong u kam don eiei ruh em bad kiwei pat ki seng saiñ hima sima haba kylli ba lada ka jingai jingmut ban pynïakhun da ki kynthei ka long ka rai jong ka seng ba synshar, ka National People’s Party (NPP), kaba la dep pynbna ïa ki kyrtong ba dei ki kynthei, kynthup ïa ka Ampareen Lyngdoh (Myntri sorkar) bad ka Agatha K Sangma (sitting MP) na ka bynta ka Shillong bad Tura parliamentary seat kumjuh.“Kam don bynta eiei ruh em bad kiwei pat ki seng saiñ hima sima. Ngim don eiei ban leh, naba ka seng BJP ka dei ka ka seng saiñ hima sima bad ka pyrshang shitom ban jop ha ki ilekshon,” ong u Hek.Sa kawei pat ka jingkylli, ha kaba u Hek u la ong ba u ïohi tang ha ka kot khubor ba ka Kong Fenela Lyngdoh Nonglait, ka bym dei na ka dkhot na ka seng BJP, ka la pan tiket na ka seng na ka bynta ka Shillong seat.“Nga la dep ïoh pule ha ka kot khubor hynrei ngam pat ïakren halor kane ka mat bad u president ka jylla,” ong u Hek katba u la bynrap ba ka jingkwah ïa ki tiket ka long ba nyngkong ki dei ban ai kyrteng shwa ïalade kum ki dkhot jong ka seng BJP.Ïa mynta, u Hek u la kyrpad ïa ka seng BJP ba kan pynbna ïa ki kyrtong na ka bynta baroh ar tylli ki seat saw bnai hashwa ka ilekshon LS.“Nga mynjur ïa kaei kaba phi ong. Lada ka BJP ka dang rai ban pynbna ïa ki kyrtong na ka bynta ka Shillong bad Tura LS seat, kim dei ban ap tad haduh ka minit ba khatduh; ki dei ban pynbna ïa ki kyrtong hashwa ka saw bnai jong ka ilekshon,” ong u Hek.“Nga hap ban kyrpad ïa u presideng ka jylla ban khot da ka jingïalang bad ka shim ïa ka rai, ngi hap ban phah da ka minute jong ka jingïalang sha ka Centre ba ngi la ïakhun na ka Shillong bad Tura, ngi dei ban pynbna ïa ki kyrteng jong ki kyrtong hashwa ka ilekshon, ym ha ka minit ba khatduh,” bynrap u Hek.",Thrang u Hek ban pynïakhun da ki kynthei na ka seng jong u,https://kynjatshai.com/sain-pyrthei/thrang-u-hek-ban-pyniakhun-da-ki-kynthei-na-ka-seng-jong-u/
":Ka North Eastern Indira Gandhi Regional Institute of Health & Medical Sciences (NEIGRIHMS), myn ha ka 14 tarik Nohprah 2023, ka la plie paidbah ïa ka Catheterization Laboratory jong ka tnad Cardiology kaba la buh ïa ki tiar sumar kat kum ka juk mynta na ka bynta ban sumar kham janai ïa ki nongpang Klongsnam.Kane ka Catlab kaba thymmai kan kynthup ïa ki tiar sumar kum ka Infra Cardiac Echocardiography bad ka 3D Electrophysiological Mapping na ka bynta ban kham pynjanai ïa ka rukom sumar ha ka ba ïadei bad ka jingpang Klongsnam bad kane ka jaka sumar kan sdang trei kam hadien ka 10 sngi naduh ba la plie ïa ka.Lyngba ka jingdon kine ki tiar thymmai ha kane ka Hospital kan ïarap ïa ki doctor ban ai ka jingsumar ïa kiba bun ki jingpang Klongsnam. Ki nongpang kin ïoh jingmyntoi ha ki jingsumar ki bapher bapher kat kum ka juk mynta.Ka HoD Cardiology ha ryngkat ka jingsynran u Director of NEIGRIHMS ki la trei shitom ban wanrah ïa kiba bun ki jingsumar bad ki Administrative SOPs ki policy na ka bynta ki nongpang ban ïoh ïa ka jingsumar kaba binag bad kaba lah ban kot dor.Ha kane ka jingïalang la wan ban shim bynta da u Director ka NEIGRIHMS u Prof (Dr) Nalin Mehta, u Senior Prof Animesh Mishra ka HoD Cardiology Department, u Prof. Manish Kapoor bad u Dr Amit Malvia.",Ïoh ka NEIGRIHMS Hospital ïa ka Catlab kaba biang ki tiar sumar na ka bynta ki nongpang Klongsnam,https://kynjatshai.com/khubor-kyllum/ioh-ka-neigrihms-hospital-ia-ka-catlab-kaba-biang-ki-tiar-sumar-na-ka-bynta-ki-nongpang-klongsnam/
"U Deputy Commissioner (Supply), East Jaintia Hills District, Khliehriat, mynta ka 12 tarik Rymphang 2024, u la pynmih ia ka jingpynbna paidbah halor ka dor thymmai jong ka  S.K Oil. Kane ka dor thymmai ka dei kaba la pynkiew  naduh u bnai Kyllalyngkot 2024 .Kane ka dor ba thymmai ka long na ki Wholesale bad ka dor die ha Sonapur Oil Agency la buh T. 72.50/- bad T. 78.20/-, ka Wholesale bad ka dor die ha Jaintia Service Station la buh T. 72.30/- bad T. 74.20/-  bad ka Wholesale bad ka dor die ha Sutnga Sub-Depot la buh T. 76.30/- bad T. 74.40/-.Ka dor die na ka bynta ki Center jong ki Fair Price Shop (FPS) kiba jngai ïa ka 5KM na ka jaka die Wholesale hapoh Sonapur Oil Agency yn buh da ka committee ka ban khmih bniah. Kane ka hukum kan treikam noh mardor tad ynda la pynbeit da kum wei pat.",Pynbna u DC ka EJHD ïa ka dor thymmai ka SK Oil,https://kynjatshai.com/khubor-kyllum/pynbna-u-dc-ka-ejhd-ia-ka-dor-thymmai-ka-sk-oil/
"U MDC ka BJP na Tura, u Bernard N Marak myn ha ka sngi u Blei u la kyrpad ha u Myntri ka pule ka puthi, u Rakkam A Sangma halor ka jingeh ba la mad da ki khynnah pule jong ka Rongara-Siju konstituensi.Ha ka shithi sha u Sangma, u Marak u la ong ba u la leit kynduh ïa une ka konstituensi jong une u Myntri myn shem taïew bad lap bun ki jingduna ha ki katto katne ki skul sorkar, lem bad ka jingduna kum ki tnum, ka jingbym biang ki jaka leit um pynjhieh kum ka jingkhuid jingsuba bad ki jingpynbiang ha ka um bam um dih. Shuh shuh, don sa kiwei ki tiar donkam kum ki jingkhang, blackboard bad ki ben kim don, lem bad ki katto katne ki skul kiba la shah pyndonkam ha ka ban pynrieh ïa ki blang.U Marak u la pyntip ruh ba ki khynnah pule jong kane ka jaka ki la ujor shaphang ka jingeh kaba ki la mad ha ka por slap naba ki jingkieng kiba ki ju ïaid ban ïoh jam na shiliang sha shiliang, ki la shah kie noh ha u slap ha ka por ba jur slap ba jur ha u snem 2022.“Ym lah ban shna ïa kine ki jingkieng tad haduh mynta kiba la pynlam jingeh ïa ki khynnah skul jong kane ka jaka ha ka por slap,” ong u Marak katba dang bynrap kumne “Ki paidbah ki la kam ba kum kine ki jingleh kiar, kan sa lam sha ka jingduh noh ka jingim jong ki khynnah skul kiba la hap ban jngi na kylleng ki wah da kaba pynap jingma ïa ka jingim jong ki na ka bynta ban poi sha skul ne hap pep skul ha ki aïom slap.”Da kaba ong ba ka pule puthi ha ki jaka nongkyndong ka la biang lut, ha kaba u Marak u la ong, “Nga kwah ban kdew hangne ba watla ai bam ja sngi ïa ki khynnah skul lyngba ka PM Poshan midday meal, ka long ka bym da biang ha ki katto katne ki skul kaba long ka daw bah ba dei ban shimkhia.”“Nga kwah ban kyrpad ïaphi ba phin peit bha bad leh ïa kaba donkam khnang ban lah ban pynbiang ïa ka jingdonkam jong ki khynnah skul kumjuh rih ki nonghikai. Nga kwah ban kyrpad ïaphi ba phi dei ban pyllait noh ïa ka tulop jong ki nonghikai ha ka por ba biang. Kane kan pynmyntoi ïa ki khynnah skul jong kane ka jylla bad ki skul sorkar kin biang lut nadong shadong,” bynrap u Marak.Shuh, shuh, une u MDC u la kynnoh ba ka la don ka jingeh ha kaba ïadei bad ka scholarship jong ki khynnah skul, kaba ym pat shym la peit haduh mynta bad u la kyrpad ïa une u Myntri ba un pynlong da ka committee ban shimkhia halor kane ka mat bad ban ïarap ïa ki khynnah skul ba kin ïoh kloi ïa ka scholarship katba lah naba ka jingïoh jingïarap lyngba kane ka scholarship, ka dei na ka bynta ki khynnah skul ba duk kaba long kum ka jingïarap na ka bynta jong ki ba kin ïoh pynlut ha ka por ba ki leit college.“Ha kaba khatduh, nga la hap ban pyntip ba ïa ka kontrak ban shon ïa ki kot pule ba thymmai, la aiti sha kawei pat ka party ka bym shym la don la ka jong ka ophis pynmih ïa ki kot. Lada kane ka dei shisha, ngan jin da la kwah ban sngap ïa ka jingkren shai jong phi da kaba thoh, ka kam pule puthi kam dei ka kam ban ïakren ïasuk hadien ha bud,” bynrap u Marak.",Kyrpad u MDC ka BJP ïa u Myntri ka pule puthi ba un sngap ïa ka jingeh jong ki skul nongkyndong,https://kynjatshai.com/khubor-kyllum/kyrpad-u-mdc-ka-bjp-ia-u-myntri-ka-pule-puthi-ba-un-sngap-ia-ka-jingeh-jong-ki-skul-nongkyndong/
"Ka Ri-Bhoi Tourism and Environmental Development Forum kawei na ki seng kaba ju kyntiew ïa ki kam jngohkai pyrthei ha Ri-Bhoi mynta ka sngi ka la pynlong da ka jingïaid kjat sha Pnah Kyndeng kaba dei ka Law Kyntang kaba don ruh ka Krem Lymbit ha ka shnong Pahamskhen ban dang kyntiew shuh shuh ïa katei ka jaka kum kawei na ki jaka jngohkai pyrthei ha Ri-Bhoi District khamtam ka jingdon jong ka mei mariang bad ki sawdong sawkun kaba itynnad.Ïa katei ka jingïaid kjat la sdang naduh ka shnong Pahambir haka jingjngai kumba 5 km eiei ba la snohkti lang ruh ha ka jingïaid kjat da u Bah Bansynsharlang Khongwir u Tourist Officer ka Ri-Bhoi District, ki nongïalam ka RBTEDF naduh u Bah Plielad Tiewsoh Chairman, ki nongthoh khubor, ki nongïalam shnong ryngkat ki paidbah na kylleng ki jaka.Na ka liang u Bah Bansynsharlang Khongwir District Tourist Officer ka Ri-Bhoi kum uwei na ki nongshim bynta ha katei ka jingïaid kjat bad katto katne ki riew paidbah ki la pynpaw ba katei ka jingïaid kjat ka long shisha kaba sngewtynnad ban poi sha kum katei ka jaka kaba ka mei mariang ka la ai sha u bynriew ha katei ka thaiñ.Hadien ka jingïaid kjat la ïa shim bynta lang ban leit jngoh ïa ka Krem Lambit bad ha ka jingïadon lang da u Myntri ka tnad ka kam jngohkai pyrthei u Bah Paul Lyngdoh kum u kongsan bad  u MLA ka Nongpoh u Bah Mayralborn Syiem,  haba kren ha kane ka sngi na ka liang ki nongkren ki la kyntu ïa ki paidbah ba kin long kiba jemnud khnang ba ki nongwan shang pyrthei kin shngaiñ bad kin juh haba ki wan kai sha ki jaka jong ki bad kan long ruh ka lad kamai ja kpoh khamtam hakum kane ka pyrthei kyrduh kam  khamtam ka jingdon ruh ka Law Kyntang kaba ki paidbah ki dang pynneh pynsah haduh mynta bad nalor ka jingdon jong ka Krem Lymbit ha katei ka jaka kaba lah ban khring ïa ki nongjngohkai pyrthei bad kum u ophisar ba dei peit ïaka tnad jngohkai pyrthei ha Ri-Bhoi u la kyrpad ruh sha ki paidbah ba ki dei ban pynneh pynsah ïa katei ka jaka bad ban pynduna ka jingshna ïa ki ïing building kiba lah ban pynsniewdur ïa katei ka jaka.",Haduh 5 km ïaid kjat ki paidbah bad ka RBTEDF ban poi sha Krem Lymbit  kawei na ki jaka ba itynnad ha Ri-Bhoi,https://kynjatshai.com/khubor-kyllum/haduh-5-km-iaid-kjat-ki-paidbah-bad-ka-rbtedf-ban-poi-sha-krem-lymbit-kawei-na-ki-jaka-ba-itynnad-ha-ri-bhoi/
"Uwei u Ophisar ka Veterinary Dispensary ha Muktapur, Amlarem myn ha ka 11 tarik Rymphang u la kynnoh ba u la shah byrngem byrsit  ha ki shipai  ha ka por ba u dang thmu ban  leit khwai.Katkum ka jingïathuh utei u ophisar u la ong, “katba u dang ïaid lynti ban leit khwai kynsan kynsan ki BSF kiba dei ki ba ju ithuh ithaw bha, bad u ki la bat bad tohkit ïa u, kumba leh ïa ki khar Bangladesh.”U la bynrap ba, “nga ruh ha kata ka por ha ka jingsngewsih nga kum kylli ïa ki haba ïa ki khar Bangla kiba ju wan hangne man ka por balei kim ju tohkit kim ju bat ïa ki, ki masi ruh ki don hangne ha khmat balei ïa ki kim kem.”U la ïathuh shuh shuh ba ha kum kane ka por nga la shim ïa ka mobile bad sdang ban shondur bad ban ring video ïa ki masi  bad ïa kine ki shipai BSF bad haba kine ki shipai ki la ïohi ba  nga ring video  ki knieh kynsan ïa ka mobile  bad ki la ong ban tan beit ïa nga  sha Zero Point  bad ban siat ïap beit ïa nga bad ki la ong ruh ba  ïa kito ki masi ruh sa leit kem hi ma me ngim treh kem.”“Ha kum kata ka por na ka liang jong nga, nga la  pyrta briew ban ïarap ïa nga bad ha kata ka jingpyrta jong u, ar ngut ki longkmie kiba khwai dohkha bad  kiba dang ïabam ja  haba ki la ïoh sngew ïa kane ka jingpyrta jong nga ki la wan ban ïarap ban ïakren bad ki BSF” u la ong.U la ïathuh ruh ba don bun ki briew kiba ïoh sngew ïa ka jingpyrta jong u hynrei imat ki sheptieng kim wan ban ïarap.Une u ophisar u la kynnoh ruh ba  kine ki BSF, ym tang ba ki byrngem byrsit ïa u hynrei ki la thmu sa ban pynlaw sa ïa ka patlun bad pynlaw lyngkhuid ïa u, da ka ba ong ba u  dei ban panmap na ki da kaba nguh ha ki kjat jong ki”.Na ka liang u ophisar u ka kynnoh ruh ba namar ba u la kyntait ïa ka jingong jong ki ban map da kaba nguh ha kjat jong ki, kumta ki la knieh ïa ka mobile jong u, bad ïaleh beit ban tan ïa u sha  Zero Point.Une u ophisar u la ïathuh ba kine ki BSF kiba byrngem byrsit ïa u, ki dei uwei u ba la  tip kyrteng kum u Rajendar Kumar bad  uwei pat um shym la kynmaw kyrteng.",Shah byrngem byrsit u ophisar ka Veterinary Dispensary ka Muktapur ha ki BSF,https://kynjatshai.com/khubor-kyllum/shah-byrngem-byrsit-u-ophisar-ka-veterinary-dispensary-ka-muktapur-ha-ki-bsf/
":Ka Ri-Bhoi District Badminton Association (RBDBA) ka la pynkhreh ban pynlong da ka jingpyni sap jong ki samla ba don jingmut ban ïalehkai badminton lem bad ka jingïalehkai ban wan jong ka “Open to All Badminton Tournament.” Kane ka jingïalehkai ka ban sdang naduh ka 14 haduh 17 tarik, Rymphang 2024, ha State Sports Council Meghalaya Indoor Stadium, Umlyngkdait, Nongpoh, ka dei ka tamasa ba thmu ban pynïoh ïa ka rynsan na ka bynta ki nongïalehkai ba pawnam.Ha kaba pynbna shaphang kane sha ki lad pathai khubor, u President jong ka RBDBA, u Bah Franky Lyngdoh, ha ka jingsynran lang jong u Secretary, u Bah Anant Swet bad kiwei ki dkhot, ki la ban jur halor kane ka jingmut jong kane ka tournament ha ka ban pynsan ïa ka sap jong ki samla ba don sap. kumban shu pynkynmaw, kane ka tournament ka la weng noh ïa ki nongïakhun ba pawnam jong ka jylla, da kaba kren shaphang ka jingkut jingmut ban ai lad na ka bynta jong ki nongïalehkai ba thrang. Lem bad ka jingkut noh ka jing registar ïa ki nongïakhun ha ka 14 tarik, Rymphang, kane ka tournament kan sa don haduh lai bynta ne categories: Men’s Singles, Men’s Doubles, bad Veteran Doubles (ha ka rta kaba 40 bad shaneng). Ka RBDBA ka la kner kti ban khot sngewbha ïa ki samla bad kiwei ki riew rangbah ba kin ïashim bynta ryntih lang.Shuh shuh, ki nongpynïaid jong kane ka tournament ki pynshlur ïa ki samla ba ïakhun ba ki donkam jaka sah, khamtam kito kiba wan na jngai, na ka bynta ban pyntip sha ki ïa ka jingïoh jingïarap jong ki ha ka ban ïoh jaka sah.",Pynlong ka Ri-Bhoi District Badminton Association ïa ka “Open to All Tournament”,https://kynjatshai.com/khubor-ialehkai/pynlong-ka-ri-bhoi-district-badminton-association-ia-ka-open-to-all-tournament/
"Ka Meghalaya Cancer Conclave 2024, ba la ai kyrteng da ka “Close the Care Gap”, ka la sdang mynta ka sngi ha Shillong. La pynlong da ka sorkar jylla, ha ka jingïatreilang bad ka Apollo Telemedicine Networking Foundation (ATNF), ha kaba ïa katei ka conclave, la pynïaid da ka Kong Ampareen Lyngdoh, Myntri ka koit ka khiah bad Family Welfare.Da kaba wanrah lang ïa ki doktor ba sumar ïa ka jingpang bampong, stad wad bniah, ki nonghikai, NGO, ki nongïalam jong ki karkhana, ki nongtrei sorkar bad ki lad pathai khubor, ha katei ka jingïalang la thmu ban pynbna shaphang ki jingeh bad ban pynmih ka buit ba thymmai ha ka ban sumar ïa ka jingpang bampong.U Principal Secretary jong ka Health and Family Welfare, u Sampath Kumar, IAS, u la ban jur halor ka jingdonkam na ka bynta ka buit ha ka ban sumar ïa ka jingpang bampong. U la kren halor ka jingdonkam ban shimkhia ïa kane ka ban sa pynmyntoi hadien ha bud. “Ryngkat lang, ngi ïohi jngai ïa ka jylla Meghalaya ha kaba man ki briew ki lah ban ïoh jingmut shaphang ka jingsumar ïa ka jingpang bampong bad kane ka jingïalang kan long ka maw jam ba kongsan,” ong u Sampath.U Ram Kumar S, IAS, Secretary jong ka Health and Family Welfare Department, u la ban jur halor ka jingthmu ban pynbiang ïa ki tiar ki tar ban sumar ïa ka jingpang bampong bad ka jingmih jong ka. “Ka jingpang bampong ka dei ka jingpang ba shun bad ban teh lakam ïa kane, donkam ka jingïatreilang ba ryntih. Ka jingïohi jngai jong ngi halor ka system ban sumar ïa ka jingpang bampong ka ïahap bad ka jingthmu jong ka Meghalaya Cancer Conclave 2024. Kane ka jingïatreilang jong ka jingtrei shitom ka pynpaw ïa ka jingkut jingmut jong ngi ha ka ban pynmih ïa ka teknoloji, jingpyntreikam ba thymmai bad kiwei kiwei kiba lah ban pyni ïa ka jingtrei bha ha ka ban pynwandur ïa ka rukom sumar ïa ka jingpang bampong,” ong u Ram Kumar.U Prem Anand, Chief Business Officer jong ka Apollo Telemedicine Networking Foundation, u la pynpaw ka jingsngew sarong ha ka ban kyrshan ïa kane ka jingsdang. U la ban jur halor ka jingdonkam jong ka jingïatreilang ha ka ban pynwandur ïa ka rukom sumar ïa ka jingpang bampong.Ki mat ba kongsan ha kane ka jingïalang kan kynthup ïa ka jingtip kloi shaphang ka jingpang bampong, ka jingtip shaphang ka rukom sumar, ka jingtip shaphang ka jingpang bampong, ki teknoloji ban ïohi shaphang kane ka jingpang ne technology-enabled screening, ka jingsumar ba don bad ka jingkyrshan, jingwad bniah bad ka jinglait im na kane ka jingpang.Ka Meghalaya Cancer Conclave 2024 ka dei ka projek ba pynmih hapoh ka ‘Meg Can Care’ ha u 2023 da u Myntri rangbah ka jylla Meghalaya, u Conrad K Sangma, kaba long ka jingthaba jong ka jingthmu ha ka ban lap kloi ïa kane ka jingshitom.Katba ki riewpawkhmat kiba kynthup ïa kiba la shemphang ha kane ka jingïalang, ki dei ki heh nongtrei na ka sorkar jylla jong ka Meghalaya bad ka Ministry of Health & Family Welfare, Government of India.Kane ka jingïalang ka dei ka maw jam halor ka jingïaid shakhmat ha ka ban pynbiang ïa ka rukom sumar ïa ka jingpang bampong ha kane ka jylla, da kaba ban jur halor ka jingdonkam ka jingïatreilang ryngkat bad ka buit ban ïa sam lang ha kane ka jingthmu ban pynthymmai ïa ka rukom sumar ïa kane ka jingpang ha kylleng ka jylla.",Sdang ka Meghalaya Cancer Conclave ’24 mynta ka sngi da kaba pynkynduh lang ïa ki nongshem ba tbit sha ka “Close Care Gap”,https://kynjatshai.com/khubor-kyllum/sdang-ka-meghalaya-cancer-conclave-24-mynta-ka-sngi-da-kaba-pynkynduh-lang-ia-ki-nongshem-ba-tbit-sha-ka-close-care-gap/
":Ha ka step jong ka 12 tarik Rymphang 2024 , ka la mih ka jingïania hapdeng ki nong die madan ha Viewpoint bad ki nongïalam shnong ka shnong Mawïongrim. Kane ka jingïania ka long hadien ba ki katto katne ngut ki nongdie madan ki la wan ban plie ïa la ka dukan ha kane ka jaka.Katba na ka liang ka Dorbar shnong ka shnong Mawïongrim ki la khang namar ba na ka liang ka Dorbar shnong Mawïong rim ka la shim ïa ka rai ban ym shah shuh ban die dukan ïano ïano ruh ha kane ka jaka namar ba ka jingdon kine ki dukan ki pynjaboh ïa kane ka jaka jngohkai kaba paw.Ha kane ka sngi na ka liang ki nongshong dukan ha kane ka jaka haba ki ïakren bad u Rangbah Shnong ka Shnong Mawïongrim u Bah Sorbar L Nongpiur, ki la pynpaw ba ka jingkhang ka shnong ïa ki ban die jingdie ha kane ka jaka ka la buh ïa ki ha ka jingeh kaba khraw namar ba kim shem la ïoh shuh ban bylla naduh ba ki la shah pynsangeh.Ki la pynpaw ruh ïa ka jingbym sngew ïa hap ïa ka rai ka Dorbar shnong ba ïa ki briew ba die jingdie mynshwa ha kane ka jaka ki ba dei na bar ka shnong Mawïongrim yn shu pynkhalai nusip, halor kane na ka liang u Rangbah shnong u la ong ba kin sa shim ka rai da ka Dorbar shnong.Haba kren sha ki ladpathai khubor U Bah Sorbar u la kam ba ka jingdon ki nongdie madan ka la pynjaboh palat ïa kane ka jaka jngohkai pyrthei kaba don ha kane ka shnong, bad dei namar kane ba na ka liang ka Meghalaya High Court ka la pynmih syndon da ka hukum ban nym shah shuh ban buh dukan ne die jingdie ha kane ka jaka.U Bah Sorbar u la kynnoh ruh ba kine ki nongdie madan ki la wan hi ban die dukan ha kane ka jaka khlem da kynjoh ktien eiei ïa ka Dorbar Shnong, bad lada ki wan sha ka Dorbar shnong kum u Rangbah Shnong u kloi ban shim ki lad lynti ban wad jaka shawei ban ai lad ïa ki ba shong die jingdie.U la bynrap ruh ba kum ba ka long mynta hi na ka liang ka shnong kan ym shah ïano ïano ruh ba kin wan ban die dukan ha kane ka jaka kat ba ym pat pynmih da kumwei pat ka jingbthah.",Halor ban shongdukan ha Viewpoint: ïa nia ki nongdie madan bad ki nongïalam shnong ka Mawïongrim,https://kynjatshai.com/khubor-kyllum/halor-ban-shongdukan-ha-viewpoint-ia-nia-ki-nongdie-madan-bad-ki-nongialam-shnong-ka-mawiongrim/
"Ha ka jingleit jngoh u Myntri jong ka Sorkar Jylla ba dei peit ïa ki kam jngohkai pyrthei u Bah Paul Lyngdoh ha ka jingïasynran lang u MLA ka Nongpoh u Bah Mayralborn Syiem bad u Director ka tnad Tourism u Bah Cyril Diengdoh bad u ophisar ka tnad Tourism Ri Bhoi District ïa kawei ka jaka jngohkai pyrthei kaba la tip kyrteng u Lum Wortoh kaba hap hapoh u pud u sam jong ka Raid Nongpoh, na ka liang jong ki nongïalam raid ki don ka jingthmu ban pynlong ïa kane ka jaka kum kawei na ki jaka jngohkai pyrthei.Haba ai jingkren sha ki lad pathai khubor u Bah Pual Lyngdoh u la ong ba u dap da ka jingsngew hun haba wan jngoh ïa u ne u lum u ba lah ban ïohi lut ïa ka Nongpoh lem bad kiwei kiwei ki shnong kiba para marjan. U la ong ruh, hadien ka jingwan jngoh ïa kane ka jaka, la ïohi ba kane ka jaka ka don hok ban ïoh ïa ka jingithuh na ka sorkar jylla ha kaba ïadei ban kyntiew ïa ka kam jngohkai ha ka District bad ha ryngkat ka jingïatrei lang bad ka tnad Tourism kin sa leh ïa ka survey na ka bynta ban pynurlong ïa ka jingthmu jong ki nongïalam ka Raid Nongpoh.Na ka liang ki nongïalam jong ka Dorbar Raid Nongpoh ka la pynpaw ïa ka jingsngewkmen kaba khraw halor ka jingshimkhia jong u Myntri ka tnad jngohkai pyrthei, u Bah Paul Lyngdoh uba la wan ban jurip da lade ïa kane ka jaka jngohkai pyrthei kaba dei ruh ka jaka leh niam jong ka Raid Nongpoh.Haba kren halor utei u lum, u Bah Linus Lyngdoh, uba dei u Lyngdoh jong ka Raid Nongpoh u la ïathuh ba une u lum u don ruh ïa ka khana ka pateng kaba bun ha kaba ki kmie ki kpa tymmen mynshwa ki shong ki sah halor une u lum bad hadien ka jingnang roi ki la hiar shapoh u ne u lum ha kaba la mih ka kyrteng Nongpoh bad kiwei kiwei ki khana ki pateng bad na ka liang jong ka Raid ki da angnud eh ba ka sorkar jylla lyngba ka tnad Tourism kan theh ïa ki lad jingïarap ban kyntiew ïa kane ka jaka kum kawei na ki jaka jngohkai pyrthei kaba paw hapoh Ri-Bhoi District.","Ha ka jingïuh kjat u Myntri ha u Lum Wortoh, angnud ki Nongïalam Raid ban pynkylla jaka jngohkai",https://kynjatshai.com/khubor-kyllum/ha-ka-jingiuh-kjat-u-myntri-ha-u-lum-wortoh-angnud-ki-nongialam-raid-ban-pynkylla-jaka-jngohkai/
"Ki nongïalam ka Federation of Khasi Jaintia and Garo People, Nartiang Area Unit, myn ha ka 12 tarik Rymphang 2024, ki la wan ban kynduh ïa ka Myntri ka tnad ka koit ka khiah ka Kong Ampareen Lyngdoh ban pynsngew halor ki jingdonkam ki jaka sumar ha kane thaiñ.Na ka liang ki nongïalam ka FKJGP Nartiang ki la kyntu na ka Myntri ban kyntiew kyrdan noh ïa ka Nartiang PHC sha ka CHC lane ban pynbiang da ki Doctor ki nurse ba pura.Haba kren sha ki lad pathai khubor u Bah Bin Raliang uba dei u President ka FKJGP, Nartiang Unit, u la ong ba hadien ba la kyntiew ïa kane ka jaka sumar sha ka PHC ha u snem 2001 ki don bun ki jingduna kiba la pyndkhot ïa ka jingai jingsumar sha ki nongshong shnong.Kumba ka long mynta, kane ka PHC ka dei kaba ai ka jingshakri sha ki 34 tylli ki shnong, kiba ym palat ïa ka 37,000 tam ki nongshong shnong, hynrei ka jingbym don ki Doctor ki Nurse ki ba pura ka wanrah jingeh ïa ki nongshong shnong ha kane ka thaiñ.U la ïathuh ba ha kane ka jingiakynduh, na ka liang ka Myntri ka la kular ban shimkhia da ka ba shen kan sa phah ïa ki ophisar ka DMHO ban leit jurip ïa kane ka PHC khnang ba ka sorkar kan leh ïa kaba donkam.U Bah Kitboklang Nongphlang, u nongïalam ka FKJGP, Central Body uba dei peit ruh ïa ka FKJGP, Jaintia Hills, u la ong ba kane ka jaka sumar ka la shakri ïa ki paidbah kane ka thaiñ la 70 snem mynta bad hadien ba la pynkiew sha ka PHC don bun ki jingdkoh ha ka rukom trei kam na ka jingbym don ki nongsumar.“Ka FKJGP, ka kwah ba ka sorkar kan shim khia ïa kane ka jingdawa namar ba kane ka jaka sumar ka dei kaba donkam tam na ka bynta ki nongshong shnong kane ka thaiñ, namar mynta kane ka PHC kam pat long kaba biang wad tang ban sumar ïa ki longkmie kiba ïoh khyllung ruh bad bun na ki longkmie ki hap ban leit shaduh Ialong ban kha khun,” u la bynrap.",Pynsngew ka FKJGP ïa ki jingdkoh ka PHC Nartiang ha ka Myntri,https://kynjatshai.com/khubor-kyllum/pynsngew-ka-fkjgp-ia-ki-jingdkoh-ka-phc-nartiang-ha-ka-myntri/
"Ka kynhun shipai ïada Ri jong ka BSF Meghalaya myn ha ka 11 tarik Rymphang, ki la ïoh ban pyllait im ïa ki Muid ha khappud ka Meghalaya. Ïa kine ki Muid la thmu ban shalan sha Bangladesh lyngba ki thaiñ khappud ka West Jaintia Hills District, Meghalaya.Ki kynhun ka BSF jong ka 4 Battalion ki la pynlong ïa ka jingkhynra hajan ka khappud, hapdeng kane ka jingkhynra ka BSF ka la ïoh ban pyllait im haduh 37 tylli ki Muid kiba la buhrieh ha khlaw bad kiba la thmu ban shalan tuh sha Bangladesh. Ïa kine ki Muid ba la ïoh kurup la aiti noh sha ka police station ba dei peit na ka bynta ban leh ïa kaba donkam.Ha kawei pat ka jingkhynra ba la ïatrei lang da ka 181 Bn BSF bad ki pulit ka Meghalaya, ki la ïoh ban kurup kumba 12,000 kilogram ki suba shini kiba la thmu na ka bynta ban shalan sha Bangladesh lyngba ka khappud ka South Garo Hills, Meghalaya.",Ïoh pyllait im ka BSF ïa 37 tylli ki Muid ba thmu ban shalan be-aiñ,https://kynjatshai.com/khubor-kyllum/ioh-pyllait-im-ka-bsf-ia-37-tylli-ki-muid-ba-thmu-ban-shalan-be-ain/
"Ka United Democratic Party (UDP) ka la pynrem jur halor ka jingleh donbor jong ki shipai BSF pyrshah ïa u ophisar jong ka Sorkar Meghalaya, uba trei ha ka tnat Veterinary bad Animal Husbandry  Department, Muktapur kaba hap ha ka Block Amlarem.Kat kum ka kyrwoh ba la phah da u General secretary ka UDP u Bah Jemino Mawthoh u la pynpaw ïa ka jingpynremjur halor ka jingleh donbor ki BSF ïa u ophisar ka Vetinary ha Muktapur  mynha ka 11 tarik Rymphang 2024.“Hadien ka jingsaphriang ka khubor ba la mih ha social media, u ophisar u la shah leh donbor, shah tohkit  bad la phah ïa u ban law ïa ki jaiҌ phong. Shuh shuh ki shipai BSF ki la byrgnem ban siat ïa u ha Zero Point kaba dei ha khappud jong ka Ri India bad Bangladesh. Kane ka jingleh jong ki shipai BSF kiba dei ban ïada bad ai ïa ka jingshngaiñ ïa ki briew kiba sah ha ki thaiñ khappud, ka la buh ïa kane ka kynhun ha ka jinglehraiñ” la ong ka kyrwoh.U la bynrap, “kane ka jingleh khlemakor jong ki shipai BSF  ka long kaei kaei kaba ym lah ban pdiang satia bad na ka liang ka UDP kan ym shim sting ïa kane ka kam bad  kan thoh sha u Director General BSF bad ka BSF Vigilance Department ban tohkit halor kane  ka jingjia bad kan dawa  ruh ban pynshitom ïa kito kiba donkti kiba leh donbor bad pynmynraiñ ïa kat u  ophisar jong ka tnat sorkar jong ka jylla.”U la ong shuh shuh,”ha ka jingshisha, kum kine ki jingjia la dei ban kiar khnang ba kiba shong ba sah ha ki thaiñ khappud kin don ka jingsngew shngaiñ.”",Pynrem ka UDP halor ka jingleh donbor ki BSF pyrshah ïa u ophisar sorkar,https://kynjatshai.com/khubor-kyllum/pynrem-ka-udp-halor-ka-jingleh-donbor-ki-bsf-pyrshah-ia-u-ophiser-sorkar/
"Halor ka jingshah thombor u ophisar ka tnat Veterinary, ha Muktapur kaba hap ha ka Block Amlarem ha ki BSF myn ha ka 11 tarik Rymphang, na ka liang ka Ka Jaiñtia National Council (JNC) WESTERN ZONE hapoh ka jingïalam u Bah Leo Ferdinand Dhar uba dei u President ka WZ myn ha ka 12 tarik Rymphang ka la hiar sha ka shnong Muktapur.Ha ka jingleit hiar jong ka seng ryngkat ki nongsakhi (Eye witness) ha katei ka jingjia bad ruh ryngkat ki trai shnong ka seng ka la ïoh ban tip ïa ka jingshisha ba ka jingleh donbor ki BSF sha kitei ki thaiñ ka long kaba la palat ha kaba na ka por sha ka por ka ïai jia bad ka pynthut ruh ïa ka ïaid ka ïeng ki nongshong shnong katei ka thaiñ na ki kti ki BSF.Halor katei ka jingjia ka seng ka lah ïoh ruh ban ïakynduh markhmat bad u SDO ka Amlarem ha kaba na ka liang jong u SDO ka Amlarem u lah pynlong da ka jingïalang mynta ka sngi ha ka jingdon ryngkat u Waheh Shnong ka Muktapur, ki nongshong shnong, u Incharge ka BSF bad ki nongïalam ka JNC-Western Zone ban ïashong pyrkhat halor ka jingshah leh donbor jong utei u doctor ha ki BSF, bad da kawei ka sur ha kane ka jingïalang lah rai ban buh noh da ka Independent Inquiry bad lah buh ruh ïa ka por ba dei ban pyndep hapoh 2 taïew ban tohkit bniah ïa katei ka jingjia.Na ka liang jong ka seng ka phah ka kyrwoh kaba shai ba ka jingtohkit kan long kaba hok bad kaba khlem leh shiliang khnang ba yn ïoh ka jingbishar kaba hok bad lah kyntu ruh ïa kiba dei bor ban peit ba kin leh da kaba tyngeh ïa kita kiba donkti ban leh donbor ïa ki paradoh parasnam lym kumta lada  jia shi ïai jia kumne kan sa wanrah ka jingbitar kaba eh bad kan ïalam ruh sha ki bynta ki bym ïahap bad ka imlang ka sahlang. Na ka liang ka seng ka ai ka kti ka mon bad ka diang ban ïai don ryngkat bad ki nongshong shnong ka thaiñ ha ka ban ïengïaleh ïa ki nongshun kiba thmu ban ïuh roit ïa ka hok jong ngi ki trai ri trai muluk.Khatduh ruh ka seng ka kyntu jur ïa ki bor Sorkar ba ka dei ban tuklar mardor halor katei ka jingjia bad ka dei ruh ban ai kata ka jingïada kaba paka kaba shongsuk shong shngain khamtam ha kito ki thaiñ khappud namar kum katei ka jingjia ka wanrah ka jingtieng ka jingsyier ïa ki nongshong shnong bad khamtam ruh ïa ki khynnah kynthei bad ïa ka shongsuk shongsaiñ hi ka thaiñ, pynkut u Bah Leo Ferdinand Dhar.","Halor ka jingshah thombor u ophisar ka Vertinary ha ki BSF, hiar ka JNC WESTERN ZONE sha Muktapur",https://kynjatshai.com/khubor-kyllum/halor-ka-jingshah-thombor-u-ophisar-ka-vertinary-ha-ki-bsf-hiar-ka-jnc-western-zone-sha-muktapur/
"U Robertjune Kharjahrin u kyrtong monlang jong ka Regional Democractic Alliance (RDA) jong ka party UDP bad ka HSPDP u ban sa ïa aireng ha kane ka Election MP na Shillong Parliamentary Seat u la sdang ban leit ïalap election napoh ka South West Khasi Hills kaba dei ka Constituency ba u shong u sah na ka bynta ban pynsngew thuh ïa ka thong kum u samla rangbah  ban ïawer ïa ki paidbah  ban ai ka jingkyrshan ba pura ïa u ba un jop don burom ha kane ka election MP ka ban sa long shen ha kine ki bnai ban sa wan. Ïa kane la sakhi da ka jingpynlong ïa ka jingïalang paidbah mynta ka 13 tarik Rymphang, ha ki lai tylli ki jaka kata ha  Ïew Mawkhan  Pyndenumsaw,  Ïew Rangblang, bad ha Umjaraiñ South West Khasi Hills District.U Robertjune Kharjahrin haba kren ha kane ka sngi u la ong, “ka kam ban jied nongmihkhat hapoh ka Parliament sha Delhi kam dei ka kam kai ka dei ka kam ïap kam im ban ïa said na ka bynta ka jaidbynriew ha ka shynshar khadar khamtam ïa ngi ki paid riewlum hapoh ka jylla Meghalaya. Ka India ka dei kawei ka Ri kaba khraw ha ka pyrthei kaba khlaiñ bad kaba lah ban knieh noh ïa ka jingbun briew na ka Ri China ha kine ki snem ban wan, namar kata nga dei u briew u ba donbok tam ba nga ïoh lad ban mih khmat na ka party Riewlum kaba heh duh happoh ka jylla Meghalaya ha ryngkat da ka jingïatrei lang ka party UDP bad ka HSPDP wat la shibun ki briew kiba la nang la stad ki riew rangbah na kine ki ar tylli ki seng saiñ pyrthei bad napdeng ki kyrtong ki ban sa ïa aireng ha kane ka Elekshon MP na kiwei pat ki party nga dei u ba dang samla tam na pdeng kita. Bun ki paidbah ki buh jingkylli ïa nga balei phi ïaleh ïa ka MP election ba phim sdang shwa da election MDC ne MLA, ka jubab kaba shai ïa ki paidbah ba nga kwah ban ïaleh election MP ka long ba shibun ki sohkyrdot, ki mat jingdawa jong ka jaidbynriew kum ka ILP, u pud u sam, ban pynkhlaiñ shuh shuh ïa ka Syrnat kaba 6 (Six Scheduled),  bad shibun kiei kiei ba ki na ka liang ki sengbhalang, ki MDC bad MLA ki la rah ïa kane, hynrei haduh mynta ki dang sahkut hapoh Delhi ha Parliament dei na kata ka daw ba nga kwah ban pynurlong ban ïa kine kiei kiei baroh”, ong u Bah Robertjune Kharjahrin.Shuh shuh u la ong, “ngam shem la long kum kiwei kiba biang ka spah ka phew hynrei nga wan na ka longïing kaba duna ha ka ïoh ka kot bad  shwa ba ngan mih ha ki rynsan politik nga la shah phrang ïa lade  ban long kum u nongïalam na ka seng bhalang, kumta kam long shuh kaba thymmai, nga la tip lut ïa ki jingeh ki mat ki jura jong ka jaitbynriew, ha baroh ki liang namar kata ka la dei ïa nga ba kane ka jingshakri ïa ka jaitbynriew bad ïa ka Ri Khasi kan ym kut tang hangta da kaba kwah ban long kum u nongïasaid sha ka dorbor bah jong ka Ri India kata happoh ka Parliament sha Delhi.”“Ha kane ka election MP ngim dei shuh ban sngew marthain, sngewniam ne sngew  party  ka la dei ka  por ba ka  Bri u Hynñiewtrep Hynñiewskum kin jied bad phah tang ïa u wei u MP uba pyntikna ba u ta u MP un dei u ba trei u ba mihkhmat na ka bynta ka Ri bad ka jaidbynriew uba kynsai bad uba janai tam, ngi la ïoh mad ha kine ki 15 snem ba la dep kaei ba kine ki MP ki la leh ngam kwah ban batai ne bishar ki paidbah ki la ïohi ïa kaei ba ki la leh. Ha ka riti shynshar jong ka Ri India ka long kaba laitluid ha kano kano ka jingeit uwei pa uwei u briew khlem da don kano kano ka kyndon ban khang ban mane ha kino kino ki kynhun niam, hynrei ha kine ki sngi ba mynta ki la don ki riew shitniam kiba sdang ban leh donbor ïa ki paid khristan kata ngi ïohi kaei kaba la jia hangne hapoh ka Ri India jong ngi’” La bynrap u Bah Robertjune Kharjahrin.Ka jinkwah jong u ka long ruh ban wanrah ïa ka shynshar khadar kaba khuid bad pynduh ïa ka bamsap bampong da kaba unkwah ba baroh ki paidbah bad ki nongshongshnong ha baroh ki District jong ka Jylla ngin ïa tip lang ïa baroh ki skhim MP ba ki paidbah ki dei ban ïoh, u la pynshai ruh ba ïoh don ki briew kiba ong ba ka UDP, HSPDP kiba don haka sorkar synrop MDA bad ka NPP, BJP kin sngewthuh bad shah ïalam bakla ha kaba ïadei bad ka jingmane Blei laitluid, da kaba u buh jingkylli, Naduh mynno ka party UDP bad HSPDP ka la khang pyshah ban leit mane Blei ne pynshit niam?  ka UDP bad ka HSPDP ki dei ki party kiba ïada ïa ka jinglong trai ïa ka khyndew ka shyiap, ha ka riti shynshar khadar, bad ka ai ïa ka bor ban mane laitluid ha kino kino ki jingngeit shimet shimet. Namar kata ngi donkam ban ïa tylli ka ka jingïalong kawei ha baroh ki liang.Ha kane ka sngi la ïa synran lang da ki riew rangbah jong ka RDA kata  na ka party UDP bad HSPDP ha ryngkat ki paidbah kiba la wan sngap ïa kane ka jingkren jong u Robertjune Kharjahrin ha ryngkat kiwei de ki riew rangbah ban pynshai ïa ka thong bad ïa ki mat ki jura jong ka jaidbynriew.",Na ka konstitwensi lade sdang leit ïalap election u Robertjune Kharjahrin na ka bynta ka MP Election,https://kynjatshai.com/sain-pyrthei/na-ka-konstitwensi-lade-sdang-leit-ialap-election-u-robertjune-kharjahrin-na-ka-bynta-ka-mp-election/
"Myn ha ka 12 tarik u Rymphang, 2024 ki nongtrei ka party congress ki la mih noh bad ka long kaei kaei ka jingduhnong kaba khraw ïa ka Congress Party ha South West Khasi Hills District bad ka Mawkyrwat Block Congress Committee.U President ka District Congress Committee, u Bah K.K Nongsiej, haba ïathuh halor kane u la ong ba u la ïehnoh ïa ka jinglong kum u nongkitkam jong ka Congress party na ki daw shimet jong u.Ha kajuh ka por ym tang kata, u Babu Valentine Thyrniang kum u President jong ka Mawkyrwat Block Congress Committee naduh katei ka tarik bad la sngewthuh ba hadien ka jingïehnoh kam na ka Block, u Babu Valentine Thyrniang u la pynshai paitbah ba un nym treh shuh ban long nongïalam ha kane ka party Congress.Nalor kitei ki ar ngut ki nongïalam rangbah jong ka party, la ïoh ruh ban sakhi ïa ka jingiehnoh kam ka Dr. B. Marweiñ na ka kam kum ka President jong ka Mahila (Women’s Wing) hapoh ka Mawkyrwat Block kumjuh ruh ïa ka jingiehnoh kam u Bah Valdo Lyngdoh kum u District Youth President.Shuh shuh katkum ka jingïoh lum jingtip ba ha ka juh ka sngi nalor kitei ki nongïalam, la ong ruh ba bun ki nongtrei jong ka Congress Party kiba don hapoh ka South West Khasi Hills District bad ka Mawkyrwat Bock ki la pynlong ïa ka jingïehnoh kam paidbah (Mass Resignation) halor ki daw shimet shimet jong ki.",Mih noh ki katto katne ki nongïalam jong ka Mawkyrwat Block Congress Committee,https://kynjatshai.com/sain-pyrthei/mih-noh-ki-katto-katne-ki-nongialam-jong-ka-mawkyrwat-block-congress-committee/
"Ka Young Mind kaba dei kawei na ka seng trei mon sngewbha jong ki samla ka thaiñ Ri-Bhoi bad kaba ju peit ju khmih ban ai ïa ki jingïarap ba ha rukom ïa ki long ïing kiba kham duna ka jingïoh, mynta ka kynti kum ka dak ka jingburom ïa uwei u riew khraw jong ka Ri-Bhoi uba la wanrah bun bah ki jingkylla hapoh ka Ri-Bhoi District, uba la long teng ruh kum u Myntri Rangbah ka Jylla bad mynta u dei u Chief Adviser jong ka Sorkar jylla u Dr. DD Lapang uba ki paidbah ka Ri-Bhoi ki ju tip ruh kum u kpa ka Ri-Bhoi mynta ka sngi na ka liang ka Young Mind ka la lah ban pynïeng da u statue jong u Maheh Lapang hapoh ka madan jong ka Ri-Bhoi College ha Nongpoh.Ka jingpynïeng ïa une u statue kaba la ïoh bor na u Dr. DD. Lapang bad la wan ban plie pyrda ruh da u maheh Lapang hi ha ryngkat ka jingïadonlang da u Symbud Myntri Rangbah ka jylla u Bah Prestone Tynsong, ka Kong Ampareen Lyngdoh kaba dei ka Myntri ka koit ka khiah, u Bah Mayralborn Syiem u MLA ka Nongpoh, u Bah Charles Marngar u MLA ka Mawhati bad kiwei ki riew rangbah ki riew pawkhmat jong ka Ri-Bhoi District.Ha kane ka sngi la pdiang sngewbha ïa baroh da ka jingrwai tynrai ba la shim bynta da ki khynnah pule ka Ri-Bhoi College ha ryngkat ki jingpynkup burom ïa u DD. Lapang kum u kongsan, u Symbud Myntri Rangbah Bah Prestone Tynsong kum u kongsan, Mayralborn syiem kum u symbud kongsan bad kynthup ruh ïa baroh ki nongshah khot sngewbha ha kane ka sngi kaba kyrpang jong u Maheh Lapang.Haba ai jingkren ha kane ka sngi na ka liang ki nongkren ki la ai ka jingïaroh ïa ka Young Minds kaba don ka jingmut kaba jngai ha kaba ka la lah ban buh ïa ka jing kynmaw ka ban neh junom ha ka ban sah jingkynmaw ïa u riew khraw uba wan rah shibun ki jingkylla bad ka roi ka par hapoh ka Ri-Bhoi District bad kum ka seng kaba ju don kata ka mynsiem ban ïarap na ka bynta u duk u suk bad ka don kata ka mynsiem trei mon sngewbha ki kit bok kit rwiang ïa kane ka seng ba kan kiew shaphrang bad kin neh ka juh ka rukom trei jong ngi ban ïarap ïa ki ba donkam, khlem da lah ban klet na ka liang ki nongkren ha kane ka sngi kiba la kynthup lang ïa ki nongïalam saiñ pyrthei, ki seng bhalang bad na ka liang ki nongthoh khubor na Ri-Bhoi ki la ai ïa ka jingkhublei bad ka jingsngewnguh ïa u Maheh DD Lapang halor ka kam kaba un trei bad ka jingshakri ka jong u  na ka bynta ka Ri-Bhoi District kumba ka long haduh mynta.Na ka liang jong u Maheh DD. Lapang haba ai jingkren ha kane ka sngi u la ai khublei kyrpang ïa ka Young Mind kaba la kynmaw burom ïa u da kaba buh syndon da u mot dur jong u kum ka dak ban ai burom halor ki kam shakri paidbah kiba u la noh mynta da ki phew snem.U la ai ruh ïa ki kyntien kyntu kynpham sha baroh kiba la shim bynta lang ha kane ka sngi da kaba pynkynmaw ïa ki kyntien kiba u la jied ha ka jingim jong u da kaba ong ba la kha ïa ngi ban shakri lane “we’re born to served” kumta u la kyntu ïa baroh ban ïaineh ka mynsiem jingkitkhlieh ban shakri para mynsiem briew na ka bynta ban kyntiew bad pynroi ïa la ka ri bad ka jaidbynriew.Ha kane ka sngi na ka liang jong ka Young Mind ka la pyni paidbah ruh ruh ïa ka jingrwai kaba la rwai da ka kynhun jong ki ban batai lyngkot shaphang ki kam bad ka jingshakri paidbah jong u Maheh Lapang ïa ka District bad ka jylla baroh kawei.",Da ka statue u Dr. D.D Lapang  pynïeng ka Young Mind ha Ri-Bhoi College kum ka dak ka jingburom ïa ki kam jong u,https://kynjatshai.com/khubor-kyllum/da-ka-statue-u-dr-d-d-lapang-pynieng-ka-young-mind-ha-ri-bhoi-college-kum-ka-dak-ka-jingburom-ia-ki-kam-jong-u/
"Ki katto katte ngut ki samla pule ka St Anthony’s College ha ryngkat ka jingsynran lang ka NEHU Student Union (NEHUSU), myn ha ka 13 tarik Rymphang 2024, ki la leit ban ai  da ka shithi ha u Pricipal  kane ka jaka pule u Rev Br Dr Albert Dkhar ban pyrshah halor ka jingbthah ïa ki samla pule kane ka College ban phong da ki Uniform haba wan sha class.Ki samla pule kane ka College khamtam ki khynnah ka Fourth Samester, ki la pynpaw ïa ka jingpyrshah halor kane ka rai jong ki nongïalam College ka long halor ka nongrim ba kane kan pynlehnohei ïa ka pisa namar kane kan long ka snem ka ba khatduh ba kin pule ha kane ka College.Kumban shu pynkynmaw, na ka liang ki nongpynïaid ka St. Anthony’s College, Shillong ha ka 29 tarik Naiwieng 2023, ka la pynmih da ka jingbthah ïa ki samla Pule, ba mynta u snem ki samla pule ha kane ka College ki dei ban  ban phong noh da ki Uniform.Haba kren sha ki lad pathai khubor, na ka liang u samla Arman Malngiang ula ong ba ka jingdawa ki samla pule kane ka College ka long ban  dawa na u Principal ban shah ïa ki samla pule Fourth Semester ban wan class khlem da phong uniform.“Ngi la pynsngew ba kam ïahap ïa ki samla pule kiba la jan dep ïa ki jingpule jong ki satang mynta u snem bad kan long ka jingpynleh noh ei ïa ka pisa namar ka dor ka uniform ka long T. 5,800, kumta ngi la dawa na u Principal ban yn ym pynshitom ïa ki samla pule Fourth Semester namar ka Class kan sdang haka taïew ban wan,” u la ong.U la bynrap ruh ba ha kane ka jingïakynduh na ka liang u Principal u la ïathuh sha ki, ba halor kane ka jingdawa na ka liang jong u, un sa rah ban pynsngew sha ki bor ba halor ban pynbeit ïa kane ka jingeh.”U samla Arman u la pyntip ba na ka liang ki samla pule ki la dawa ruh na u Principal ba halor ka rai ban phah phong uniform, na ka liang ka College ka dei ban thoh shai ha ki Prospectus bad ki Form, ba ka long ka ba donkam ban phong Uniform hapoh ka College.",Halor ka rai ban phah phong uniform; pyrshah ki samla pule ka Fourth semester ka St Anthony College,https://kynjatshai.com/khubor-kyllum/halor-ka-rai-ban-phah-phong-uniform-pyrshah-ki-samla-pule-ka-fourth-semester-ka-st-anthony-college/
"Myn ha ka janmiet jong ka 12 tarik Rymphang 2024, ha ka por 6 shiteng eiei ki nongshong jong ka Mawkyrwat South West Khasi Hills District  ki la ïoh ban bat ïa uwei u nongtuh katba u dang pyrshang ban tuh ïa ki taïar kali na kawei ka ïing jong kaba hap hapoh ka shnong Mawkyrwat kat kum ka jingïathuh ki nongïalam jong ka Seng Samla Shnong Mawkyrwat ba  ïa une u briew la tip kyrteng kum u Stevenson Tongwah.Katkum ka khubor ba la ïoh lum la ïathuh ba une u nongtuh katba u dang pyrshang ban tuh ïa ki taïar kali uwei u khynnah samla dong u la ïohi bad u la peit siar bha tad ynda u la ithuh ba dei u nongtuh u la hylla briew bad kumne ki samla dong ki la mih bad bat noh ïa une u nongtuh, hadien ba la ïoh bat la pyntip noh sha ki bor shnong, na ka liang ki nongïalam shnong ki la aiti noh sha ki bor pulit bad na ka liang ki bor pulit ki la shimti noh ïa une u nongtuh bad ka jingtohkit ka dang ïaid sha khmat ban lap shuh ïa kiba don kti, la ong ba une u briew u dei uba la ju mlien bha ha ki kam tuh bad u la ju poi patok ruh la bun bun sien na ki kam tuh jong u, ong u Bah S. Nongrum uba dei u Vice-President ka Seng Samla Shnong Mawkyrwat.","Jyllei ki kam tuh, ïoh kem nongtuh ki Seng Samla Shnong Mawkyrwat",https://kynjatshai.com/khubor-kyllum/jyllei-ki-kam-tuh-ioh-kem-ki-seng-samla-shnong-mawkyrwat/
"U Symbud Myntri ba dei peit ïa ka PWD (Roads), u Bah Prestone Tynsong, u la pynbna myn ha ka sngi ba ar ba ïa ka surok na Lad Umroi sha Malidor, lem bad ka National Highway-6 ha East Jaintia Hills District, yn sa pynheh ïa ka surok sha ka saw lane.“Ïa katei ka projek, la aiti noh sha ka National Highways and Infrastructure Development Corporation Limited (NHIDCL), bad dang shen, ki la pynlong da ka survey bad la don ka jingïatreilang bad ki deputy commissioner ba kin ithuh ïa ka jaka,” ong u Tynsong.ha kaba ïadei bad ka jingshna biang ïa ka NH-6, u Tynsong u la ong ba dang shen, u la kynduh ïa une u secretary ka Myntri ka Road Transport na ka bynta ban ïakren halor ka jingsniew ka surok highway, khamtam naduh Lumshnong shaduh Umkiang.“Katba ïa ka jingpynbiang bad ka jingshna ïa ka surok, la aiti sha ki kontraktor jong ka NHAI, naba kane ka hap hapoh ka jingpeit jong ka NHAI bad ka NHIDCL,” pynshai u Prestone.Da kaba ïakren shaphang ka mat halor ka jingtwa khyndew ha ka surok khyndew jong ka Sonapur, u Tynsong u la ong ba u secretary ka Ministry jong ka Road Transport u la pynpaw ka jingdon jingmut jong u bad pynthikna ban khmih ïa kane ka surok khyndew.“Ngim don kano kano ka jingrai kaba mar mar ïa mynta. Katba ki nongshem ba tbit kiba la phah da katei ka Ministry, ki lah ban trei halor ka jingai jingïada ïa katei ka surok khyndew tad haduh ban da ïoh ïa ka survey ba biang na ka bynta ban pyndep ïa ka surok saw lane,” ban jur u Tynsong.U la ong ba ka jingpyndep ïa ki safety audits bad ka jingtreikam ban pyndait da ki nar ha ka jingkieng Sonapur, kaba long ruh ka jingpyn thikna halor ka jingai jingïada.",Yn pynheh ïa ka surok NH-6 sha ka 4-Lane ha East Jaintia Hills: Symbud Myntri,https://kynjatshai.com/khubor-kyllum/yn-pynheh-ia-ka-surok-nh-6-sha-ka-saw-lane-ha-east-jaintia-hills-symbud-myntri/
":Ka kynhun shipai BSF myn ha ka 11 tarik, Rymphang 2024, ha ka por shiteng synñia ka la leit sha ka khappud jong ka Indo-Bangladesh ha Hawaitila, ki la lap ïa uwei u briew uba dang ïaid shakhmat bad shajan jong kane ka khappud ne International border (IB). Hapoh ka jingpyn sangeh ïa u da ki shipai BSF, u la pynpaw ka jingbym sngewtynnad bad shim ïa kane ka mat kum ka kam shimet naduh ba kam ba u dei u doktor Veterinary na kato ka shnong. Ha ka jingpyn sangeh ïa u da ki shipai BSF, u la sdang ban rekod da ka video jong katei ka khappud bad kumjuh ruh ki BSF Jawan kiba don ha ka duty.Watla don ka jingkyrpad ba ki shipai BSF ba kin sangeh ban ring video, utei u briew um pyn sngap ïa katei ka jingkyprad jong ki. Hadien katei, utei u briew ba kam ïalade kum u doktor veterinary u la leit noh na katei ka jaka katba u la byrngem ïa kine ki shipai BSF kiba don duty ba kin sa mad jingeh ba jur. Hadien katto katne por, u la wanphai bad kiwei ki nongshong shnong, da kaba hylla ïa kine ki shipai BSF bad rekod da ka video khnang ba un ïoh ban pynthohbria ïa ki.Katba ka jingkynnoh jong une u briew uba la ong ba ki shipai BSF ki la byrngem ban siat ïa u bad pynlaw lyngkhuit ïa u, kaba dei ba shu thok suda bad ba shu kynnoh lamler pyrshah ïa ki shipai BSF. Ki shipai BSF kiba la poi ha katei ka khappud, ki la don hangto ban ai jingïada ïa ki paidbah kato ka shnong kiba shong ba sah ha kato ka khappud. Kum kine ki jingkynnoh bym shoong nongrim, ym tang ba ka pynmong ïa ko shipai BSF kiba trei shitom ha ka por jingeh hynrei ka pyn khuslai jingmut ruh ïa ki. Ka jingkynnoh pyrshah ïa ki Border Security Force, ka long ka byn shong nongrim bad bym ïahap.Ha kaba ïadei bad ka jingjia ba jia ha ka 12 tarik, Rymphang 2024 ha ka por 4 baje mynstep, la don ka jingïalang kaba la pynlong ha ka ophis jong u SDO (Civil) Amalarem ba la pynïaid da u Dr Abhishek Saini, IAS ha ryngkat u SDPO Amalarem Sub- Division, Dr Seiboklang Buam, SHO PS- Muktapur bad ki heh shipai BSF. Ha ka por ba don kane ka jingïalang, ka mat ba ïakren (halor ka jingshah kynnoh ki BSF), la pynbna bad hadien katei ka jingjia, la dep ïakren ïasuk.Sa kawei ka jingïalang kaba hap ha kajuh ka sngi ha ka por 5 baje mynstep kaba la dep pynlong, la don lang bad u MLA jong kato ka shnong, u Sh Lahkmen Rymbui, u nongai jingmut sha ka sorkar Meghalaya, Additional Home Secretary Government jong ka Meghalaya, IG Law & Order ( Meghalaya Police), IG Border bad ki IG BSF Meghalaya ba kin ïakren shaphang katei ka jingjia bym poi pyrkhat. Katba u Inspector General jong ka BSF Meghalaya, hadien ba u la khmih shaphang ka jingshisha jong kane ka jingjia, u la pynthikna ba ki shipai BSF ki la kut jingmut ban ap pahara ha katei ka khappud, wat haba wan ka jingeh ruh. Ki shipai BSF kim ju shongthait ha ka ban pahara na ka bynta ka ri.",Pynshai ki shipai BSF ka Meghalaya halor ka jingbym ïa sngewthuh jingmut halor ka khappud ha West Jaintia Hills,https://kynjatshai.com/khubor-kyllum/pynshai-ki-shipai-bsf-meghalaya-shaphang-ka-jingbym-ia-sngewthuh-jingmut-halor-ka-khappud-ha-west-jaintia-hills/
"Kawei ka longkmie ka ba la tip kyrteng kum ka Edwina Lyngdoh Lyngkhoi 52 snem ka rta, na ka shnong Umran Dairy, ka la khlad ha shen hadien ba ka la shah bat ha ka bording elektrik .Kane ka jingjia kaba ishyrkhie ka la jia myn ha ka 13 tarik Rymphang 2024, ha ka por ba kane ka longkmie ka la shah lymbat ha ka bording electrik ha kawei ka jaka khlaw kaba kham pajih na ka shnong katba ka dang leit wat jhur na katei ka jaka ha ryngkat bad la ka khun.Kane ka longkmie ka dei kaba sah  bad ka khun bad ka dei  kaba ju im ruh ka jingim da kaba leit wat ïa ki jhur na ki khlaw ki btap ban pyndap pynbiang ïa la ka ïing ka sem, hynrei ha katei ka sngi katba ka dang leit ban wat ïa ki jhur khlaw ha ryngkat bad la ka khun ka la kum leit ïuh ïa utei u sainar light uba la dkut bad thiah lyngktar ha madan bad ka jingkhlaiñ jong ka bording electrik ka la lympad ïa katei ka longkmie haduh ba kan duh ei ïa la ka jingim.Ka khun jong katei ka longkmie  ka la ïathuh ba katba ka dang don ha katei ka jaka ka la ïoh sngew ïa ka jingsawa bad ka la mareh ban peit bad ka la lap ba ka kmie jong ka, ka la shah bat ha ka bording electrik bad kumta mar mar ka la ïaleh ban pyrta bad ban wat jingïarap na ki briew kiba marjan ban pan jingïarap bad ban pynlip ïa ka light. Hadien ba poi ki para Shnong ki la pynkit noh ïa ka met sha Civil Hospital ban leh ïa kaba donkam.Naka liang u Rangbah Shnong ka Umran Dairy u Bah Lambor Mukhim Bina, u la ïathuh ba mar ïatip ïa katei ka jingjia ki la leit bak bak sha katei ka jaka bad ki la lap ba katei ka longkmie kaba la shah bat ha ka ding electrik ka dei halor kadaw ba utei u sainar light u la dkut bad u la hap ha madan, bad u la pyntip ruh ba na ka liang ki bor pulit ki la pynkit noh ïa katei ka met sha Civil Hospital ban leh ïa ka post Morten.Katkum ka jingïathuh u Rangbah Shnong u la pyntip ruh ba utei u sainar light lehse um dei uba la dkut slem, namar kam shem la don kano kano ka jingthud ha ka light hapoh ka Shnong.Na ka liang ka u Rangbah Shnong u kyntu ïa ki bor ba dei peit ïa ka bording electrik ba kin peit pyrman bha ha kaba ïadei bad ki sainar light bad ban ot tikna ruh ïa ki dieng ki siej kiba mar jan bad ki sainar, namar bun ki jingjia kiba sngewsih kiba kum kine ki shait jia namar ka jingia tyngkhuh ki dieng ki siej ïa ki sainar light.",Khlad ka longkmie na ka jingshah bat ha ka bording elektrik,https://kynjatshai.com/khubor-kyllum/khlad-ka-longkmie-na-ka-jingshah-bat-ha-ka-bording-elektrik/
"Ka Lamlynti Border Farm Society ka la pynlong da ka tamasa ha ka shnong Lawbah ha ka Multipurpose Hall kaba hap hapoh ka Mawsynram C&RD Block, East Khasi Hills District, na ka bynta ban pynshai shaphang ka jingshna ïa ki snieh.Katei ka tamasa ba la pynlong da kane ka shnong, la don ki briew ba don bynta lang, kynthup ïa u M. Ram, State Director jong ka KVIC Shillong, O.S. Suin, MLA jong ka Mawsynram Constituency, A. Malngiang, General Manager jong ka DCIC Office, bad ki Gram Panchayat Heads, ha ryngkat ki executive member jong ka Lawbah village Dorbar. Kumba 100 ngut ki nongshong shnong ki la ïashim bynta ha kane ka tamasa.U R. Marwein, uba dei u rangbah shnong jong ka shnong Lawbah, u la pynbna sha ki nongïashim bynta, da kaba ban jur halor ka jingdonkam jong kane ka prokram. U Embhah Rymbai, President jong ka Lamlynti Border Farm Society, u la kren da ka kyntien pdiang sngewbha na ka bynta ban pynïaid shakhmat ïa katei ka prokram. U O.S. Suin, MLA jong ka Mawsynram Constituency, u la ithuh ïa ka jingtrei shitom jong ka Lamlynti Border Farm Society ha ka ban shna pynmih ïa ki arecanut plates bad u la pynshlur ïa ki nongshim bynta ba kin sangeh ban peit ïa ka lad na ka bynta ka jingïoh jingkot.U State Director jong ka KVIC Shillong, u Mange Ram, u la kren shai halor ka scheme Gramodyog Vikas Yojana (GVY) bad kiwei ki scheme ba la tyrwa da ka KVIC, DCIC, bad KVIB na ka bynta ban kyrshan ïa ki nongseng kam lajong bad ki samla bym ïoh kam. U A. Malngiang jong ka DCIC Shillong u la kren shaphang ki scheme bapher bapher, kynthup ïa ka Home Stay bad kiwei ki manufacturing unit bad ki jingthmu ba la pyntip na ka bynta ban pynlong da ka training centre ha Mawsynram.U Neville D. B. Nongrang u la kren halor ka PMEGP Scheme, kaba la kynthup lang ïa ka service bad ki manufacturing sector. U M. Lyngdoh u la ban jur shaphang ka jingdonkam jong ka GVY Scheme na ka bynta ban pynïaid ïew ïa ki karkhana shnong bad kyrpad ïa ki nongïashim bynta ba kin sangeh ban peit ïa ka lad na ka bynta ka jingïoh jingkot.U M. Iangjuh, uba dei u nongai ktien jong ka Lamlynti Border Farm Society, u la ai kyrpad ïa ki nongïashim bynta ba kin pynkut ïa kane ka prokram da kaba ïashondur.",Ka tamasa Community ha shnong Lawbah ka pynshai ïa ka karkhana shna snieh,https://kynjatshai.com/khubor-kyllum/ka-tamasa-community-ha-shnong-lawbah-ka-pynshai-ia-ka-karkhana-shna-snieh/
"Ka Mawlangwir Sports Club South West Khasi Hills District mynta ka sngi kala ïoh ban plie pyrda noh ïa ka 16th Invitation Tournament 2023-2024 kaba heh duh ha ka thaiñ SWKHD ïa kaba la pynlong ha Madan Rowell Lyngdoh Stadium Mawlangwir SWKHD ha kaba u Bah Ardent M Basaiawmoit MLA ka Nongkrem Constituency u la long kum u kongsan ban wan pynher ïa ka lama jong ka Mawlangwir Sports Club kum ka dak ka jing plie ïa kane ka Lympung ïalehkai ha ryngkat da ka jing ïadonlang ki nongkitkam jong ka Mawlangwir Sports Club u Myntri shnong bad ki wei de ki riew rangbah.Na ka liang u Bah Ardent ha ka jingai jingkren u la ïaroh bad ai mynsiem na ka bynta ka Mawlangwir kaba la pynlong ïa kane ka lympung kaba heh. U la kitbok ruh ba kin nang ïai bteng ban pynlong ïa kum kine ki jait jingïalehkai ban kyntiew ïa ka sap jong ki khynnah kiba ieit ïa ka jingïalehkai. “Nga ai ka jingkyrshan ba pura na ka bynta ka Mawlangwir SC ba kan nang lah ban pyntyllun ïa ki kam bad ba kan nang lah ban sei shuh shuh ïa thei bad rangïalehkai na ka thaiñ. Nga ai khublei ruh ïa ki nongkitkam jong ka Mawlangwir kaba la pynbeit ïa kane ka lympung. Nga tip kam long kaba suk ban pynïaid ïa kane ka tournament” ong u Bah Ardent.Kane ka long kaba lympung kaba 16 hynrei nga ngeit kadei ka sienjam ba nyngkong ban jam bam pat sha uwei pat u mawjam ban pyni ïa ka jingshlur bad ka jingkut jong phi”.U Bah Ardent u la ai ruh ka jingïaroh na ka bynta ka Mawlangwir kaba la pynbeit ban ai ïa ka khusnam (prize) kaba heh kaba dei kawei na ki khusnam ba heh tam ha ka jylla.Ka North East United FC bad ka Shillong Lajong FC kila long ki kynhun kiba ïalehkai sdang ha kane ka lympung ïalehkai kynjatbol ha kaba da ki hajar ki paidbah ki riew ieid phutbol kila ïa wan tuid ban wan sakhi da la ki jong ki khmat hapdeng ka jingïalehkai jong kitei ki artylli ki kynhun ïalehkai kiba la paw bha hapoh ka thaiñ Shatei Lam Mihngi (North East India) bad ruh ha ka Ri India hi baroh kawei.Ka jingïalehkai kala long shisha kaba itynnad kaba la pynhun jrut ïa ki khmat nong peit kai lyngba daka jingtbit ki rangïalehkai ha kaba haka Kylla step ka Shillong Lajong FC kala ïoh ban pynkhih nyngkong ïa ka jar ha ka minutes kaba 12 lyngba u Wandajied Ryngkhem bad haduh ba kut ka jing ïalehkai ka North East United kam shym la lah ban pynphai ïa katei ka shi kol ba la thep da ka Lajong, kumta ka jingïakhun ka la kut noh da 1-0.Ha kane ka sngi la ïoh ruh ban sam ïa ka khunsam Man of the Match sha u Wandajied Ryngkhem naka Shillong Lajong FC ryngkat ka pisa kaba long T. 5 hajar tyngka.",Kmen ki nongshong shnong ka thaiñ Mawkyrwat ban sakhi ïa ka jingïalehkai ka Shillong Lajong bad North East,https://kynjatshai.com/khubor-ialehkai/kmen-ki-nongshong-shnong-ka-thain-mawkyrwat-ban-sakhi-ia-ka-jingialehkai-ka-shillong-lajong-bad-north-east/
"Ka kynhun ïalehkai phutbol jong ka Meghalaya ka la sdang ïa ka jingïaid lynti ha lympung National Games ba 37 da ka nam rem sha ka jingïakhun pyrshah ïa ka Manipur hynnin ka sngi ka 31 Risaw ha Goa.Ka jingïakhun jong kine ki ar kynhun ka long kaba kham ïakhaid bor bad ka Meghalaya ka ïoh shibun ki kabu ban thep kol hynrei na ka jingbym lah ki ‘rangïalehkai khamat ban thaw lad la duh noh ban khur poiñ.Ha ka jingïakhun kaba jwat, ka Manipur ka la pynliem ïa ka Meghalaya da 2-1. Ha ka kylla step baroh 2 kynhun ki khlem ïoh ban pynkhih jar hynrei hadien ka kylla step ka Manipur kaba la kham ïoh buit na ka minit ba sha khmat ka la ïoh ban thep kol nyngkong lyngba Thiyam Chingkeinganba.Hadien ba la shah thep shi kol, ka jingïakhun ka la kham ïakhluit bad u Fullmooon Mukhim u la ïoh red card, kumta ka Meghalaya ka la duna ‘rangïalehkai bad ka Manipur ka la kham ïoh kabu. Watla katta ruh ki ‘rangïalehkai ka Meghalaya ki khlem kynran dien bad ïai ïakhun da ka jingthmu ban ïoh pynphai ïa katei ka kol.Katba ka jingïalehkai ka dang bteng, ka Manipur ka la ïoh ban thep sa shi kol ha ka minit ba 83 lyngba u Phijam Meetei.Lashai ka sngi ka Meghalaya kan ïakhun pyrshah ïa ka Maharashtra katba pyrshah ïa ka Kerala kan long ha ka 4 tarik mynta u bnai.",Da ka nam rem mad ka Meghalaya ha ka jingsdang ïa ka 37t National Games,https://kynjatshai.com/khubor-ialehkai/da-ka-nam-rem-mad-ka-meghalaya-ha-ka-jingsdang-ia-ka-37t-national-games/
"Ka ophis jong ka West Jaiñtia Hills Deputy Commissioner ha ryngkat ka jingïatreilang bad ka ophis District Sports Officer ka la pynkut noh ïa ka jingïakob mareh ba la tip kum ka ‘Fit India Freedom Run 4.0 bad ka National Unity Day Run (Rashtriya Ekta Diwas)’ na ka bynta ki kynthei bad shynrang hynnin ka sngi 31 tarik ha Jowai. U Bah Khroobok uba dei ruh u District Sports Officer u la wan ha kane ka sngi ban kaweh ïa ka lama.Ïa kane ka jingïakob la sdang na ka khyrdop jong ka Kiang Nangbah Stadium ha ka por 6 baje mynstep. Ka jingmareh ka long lyngba na Ladthadlaboh Main Road –  Jowai Public School – Gate Polytechnic – Kshaid Rymphum – Salaroh – Dulong Poh-hali Road – Dulong – Pamhadem – Panaliar (Civil Hospital) – Iongpiah -Mission Compound – H.K.Singh School – D.C Office – New Hill – National Highway bad la pynkut biang ha Stadium.Ïa kane ka jingïakob la pynlong kyrpang na ka bynta ki nongshong shnong jong ka West Jaintia District.Ha ka thup jong ki kynthei ka Happines Phawa ka la ïoh ïa ka kyrdan ba nyngkong katba ïa ka kyrdan ba ar bad ba lai la ïoh da ka Monlangki Kyndait bad Mini Kyndait, na ka shnong Mihmyntdu.Ha ka liang jong ki shynrang, u Teiboklang Biam u la khur ïa ka kyrdan ba nyngkong, u Dasaman Kyndait ïa ka kyrdan ba ar bad Daemiryntihki Pakma ïa ka kyrdan ba lai.",Khur u Teiboklang bad ka Happiness ïa ka kyrdan ba nyngkong ha ka ‘Fit India Freedom Run’ Jowai,https://kynjatshai.com/khubor-ialehkai/khur-u-teiboklang-bad-ka-happiness-ia-ka-kyrdan-ba-nyngkong-ha-ka-fit-india-freedom-run-jowai/
"Ka jingïalehkai jong ka lympung NEHU Inter College Football Tournament ba la pynlong da ka skul bah NEHU, Shillong ka la ïaid mynta ha ka sngi ba ar. Ïa kane ka lympung la pynlong kyrpang na ka bynta ki kynthei ha Madan jong kane ka skul bah kaba don ha Mawlai Mawkynroh.Ha kane ka sngi la don 4 tylli ki jingïakhun, ka jingïakhun hapdeng ka NEHU Shillong bad Nongstoin College ka la kut noh ha ka jingïakhaid, da 0-0, ka jingïakhun hapdeng ka Lady Keane College bad St. Anthony’s College ruh ka la kut ha kajuh ka rukom, kata da 0-0, katba ka Sngap Syiem College, Mawkyrwat ka la pynliem ïa ka Nabon Synod College Shilong da 5-0 bad ka Shillong College ka la pynliem ïa ka St. Edmunds Shillong da 3-1.","Ïakhaid ka NEHU bad Nongstoin College, khur jingjop ka Sngap Syiem College",https://kynjatshai.com/khubor-ialehkai/iakhaid-ka-nehu-bad-nongstoin-college-khur-jingjop-ka-sngap-syiem-college/
"Ka jingïalehkai jong ka lympung Super Division ka Amlarem Sub-Divisional Sports Association ka la ïaid mynta sha ka sngi ba shiphew ha kaba ka Sailung Ïalong ka la pynliem ïa ka Nangbah Mulang da 4-1, ïa kane ka lympung la pynïaid da ka West Jainta District Sports Association (WJDSA), Jowai.Ïa ki 4 kol na ka bynta ka Sailung la ïoh ban thep da u  Arwan Rymbai haka minit ba 16, u Bachan Pale haka minit ba 50 bad 69 bad u Casper Lhuid haka minit ba 90+4, katba na ka bynta ka Nangbah la ïoh ban thep da u Albert Lyngdoh ha ka minit ba 77.Ka jingïakhun ba mynta ka sngi ka 1 tarik Naiwieng kan long hapdeng ka Mynthong pyrshah ïa ka Ladthadlaboh ha ka por 2:00 baje noh phai sngi.","Pynliem ka Sailung Ïalong ïa ka Nangbah Mulang, 2 kol khyrwit u Bachan Pale",https://kynjatshai.com/khubor-ialehkai/pynliem-ka-sailung-ialong-ia-ka-nangbah-mulang-2-kol-khyrwit-u-bachan-pale/
":Na ka bynta ban pynbna shaphang ka jingkiew ka jingdheng kali ha Jowai, khamtam ha ki jaka ha Lawmusiang, u Superintendent of Police(SP), West Jaintia Hills(WJH), u la pynlong da ka jingïalang ba kongsan bad ki nongmihkhmat ba na ka Tympang Dorbar Shnong (Tympang Club), Mission Compound bad ki nongshong shnong jong ka Pohshnong ha ka 2 tarik, Naiwieng. Katei ka jingïalang, kaba la bud da ka jingkhmih bniah jong ka Lawmusiang bad ki jaka jong ka mission compound, ka la pynlong da ka jingteh lakam ban pyndonkam da ki buit thymmai na ka bynta ka jingdheng kali.Mar mar, la buh noh da ka dak “No-entry” na ka bynta ki kali heh bad kiba biang naduh ka 7 baje mynstep haduh ka 8 baje mynmiet. Katba ki kali rit kali ria, kum ki trok rit, ki trok Bolero pick-up bad kiwei kiwei ki kali kit mar kit mata bad ki bam ki dih, yn sa pyrkhing ba kin ïoh jingbit ban pynïeng ha Lawmusiang bad ki jaka mission compound hapdeng ka por 8 baje mynstep bad 7 baje da miet. Katba ki kali ba bym kit mar kit mata bad ki kali kit palat pud kin shah ïaid hashwa ka 8 baje mynstep ne 8 baje da miet. Ha kawei pat ka liang na ka bynta kiba pynïeng ïa ki kali, kin ïoh jingbit ba kyrpang na ka ophis treikam jong u SP, WJH.",La pynbna ban shim khia halor ka jingteh lakam ïa ka jingdheng kali ha Jowai,https://kynjatshai.com/khubor-kyllum/la-pynbna-ban-shim-khia-halor-ka-jingteh-lakam-ia-ka-jingdheng-kali-ha-jowai/
"Ka Sabahmuswang ka la lah ban pynliem da kaba suk ïa ka Moosyiem Shangpung ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai. Ïa kane ka jingïalehkai la pynlong ha madan Kiang Nangbah Stadium, Jowai.Ha kane ka jingïakhun u Chare Mulieh u la khyrwit da ka hat-trick, kata ha ka minit ba 85, 89, bad 90+2, u Wanmiki Lyngdoh u la ïoh ban thep 2 kol ha ka minit ba 79 bad 81 bad u Needful Shylla u la ïoh ban ïarap shi kol ha ka minit ba 74.Ka Moosyiem ka la ïoh ban pynphai tang shi kol lyngba u Shickel Langbang.Ka jingïakhun ba mynta ka sngi ka 1 tarik Naiwieng kan long hapdeng ka Mookyndur pyrshah ïa ka Demthring ha ka por 12 baje shiteng sngi.",Shiteng dorjon pynbam ka Sabahmuswang ïa ka Moosyiem Shangpung ha ka 1st Division WJDSA,https://kynjatshai.com/khubor-ialehkai/shiteng-dorjon-pynbam-ka-sabahmuswang-ia-ka-moosyiem-shangpung-ha-ka-1st-division-wjdsa/
":La ïoh kem ïa uwei u nongkhaïi drok lem bad 920 tylli ki kuli dawai nitrazepam ha jingkieng Umshyrpi ha ka janmiet jong ka sngi palei, pynbna u SP ka ri, u Vivek Syiem. Ha katei ka jingshah kem jong u, la ïoh kurup ïa ka mobile phone, phra tylli ki kot khubor ba song ïa ki song dawai bad la bek kieng ruh kumjuh, la ïoh na utei u briew ba la don 45 snem ka rta, ong u Vivek. La dep ujor da ka mukotduma hapoh ka kyndon NDPS Act na ka bynta ka jingkhaïi ïa ki kynja jingdih pynbuaid pyrshah ïa u hapoh ka thanad Lumdiengjri.",Ïoh kem ïa u nongkhaïi drok ha jingkieng Umshyrpi,https://kynjatshai.com/khubor-kyllum/ioh-kem-ia-u-nongkhaii-drok-ha-jingkieng-umshyrpi/
":Ka tamasa ba la pynlong man la u snem, ka Shad Nongkrem, kaba dei ka jingrakhe ïa ka jingpyni ïa ka sap ka phong jong ka kolshor ki Khasi, dang shen, la dep pynlong ha Ing Sad Smit bad la pynkut noh ïa ka ha ka 2 tarik, Naiwieng. Katei ka tamasa, ka dei ka jingpyndon burom ïa ka niam tynrai ki Khasi kaba la pynlong da ka jingshad Khasi bad pan jingkyrkhu na u Blei na ka bynta ka jingseisoh ka ri.Ïa katei ka tamasa kaba riewspah ha ka kolshor, ka Shad Nongkrem ka la wanrah lang ïa ka imlang ka sahlang jong ki Khasi ha ka jingbun ki rong ki rup bad ka jingkmen jong ka niam tynrai jong ki. Katei ka tamasa ka la pynïoh ka lad kabu ksiar na ka bynta ki nongshong shnong bad ki paidbah ba sakhi ha aktei ka por ba kin ïoh peit ïa ka riti ka dustur jong ka kolshor ba riewspah ki Khasi.Ha katei ka tamasa ba la dep pynlong mynta u snem ka la don bun ki nongïashim bynta haduh 288 ngut ki nongshad, kynthup ïa 118 ngut ki rang kynsai bad 170 ngut ki thei sotti, lem bad ka jingdon lang ki nongshah khot sngewbha bad ki kongsan, kynthup ïa u Symbud Myntri, u Prestone Tynsong, Director General of Police (DGP), u LR Bishnoi bad u Chief Secretary, u DP Wahlang. Katba u Deputy Commissioner, u R.M. Kurbah, Chief Executive Member (CEM), u Pyniaid Sing Syiem, dkhot jong ka District Council (MDC), u Fantin Lakadong, Grace Kharpuri, Lamphang Blah, P.N. Syiem, MLA, u Ardent Miller Basaiawmoit abd u Shakliar Wajri, ki la don lang ha katei ka tamasa ba iphuh iphieng.",Ka tamasa Shad Nongkrem: Ka jingpyni ïa ka sap ka phong jong ka kolshor bad ka dustur ki Khasi,https://kynjatshai.com/lariti/ka-tamasa-shad-nongkrem-ka-jingpyni-ia-ka-sap-ka-phong-jong-ka-kolshor-bad-ka-dustur-ki-khasi/
"AWKYRWAT:Ka Hynñiewtrep Achik National Movement  South West Khasi Hills District kum  ka dak ka jingïasnoh kti lang bad ka HANM  Sengkmie kaba la leit ban dawa ha khmat ka sorkar ha Nongbah Delhi na ka bynta ïa ki 3 tylli mat jong ka jylla, ban pynrung noh ïa ka ktien khasi bad Garo haka khyrnit kaba phra jong riti shynshar jong ka Ri india, ban pynbeit noh ïa u pud u sam ha pdeng ka Meghalaya bad Assam, bad  ban ai noh ïa ka ILP hangne hapoh ka jylla Meghalaya.Kumta ka HANM,  SWKHD mynta ka sngi kala pynlong ïa ka jing teh ïa ki  banner ha kylleng ki jaka  ha Mawkyrwat bad ban wer ruh ïa ki pait jong ka Bri u 7trep khamtam ïa ki paitbah jong ka South West Khasi Hills District  ban ai ka jingkyrshan ba pura ïaka seng HANM khnang ba ha ka jingdawa jong ka seng kan long kaba jop ong u Bah  W. Lyngdoh, Secretary ka HANM South West Khasi Hills District.",Ai jingkyrshan ka HANM ha SWKHD ïa ka Sengkmie halor lai tylli mat jingdawa ha Delhi,https://kynjatshai.com/khubor-kyllum/ai-jingkyrshan-ka-hanm-ha-swkhd-ia-ka-sengkmie-halor-lai-tylli-mat-jingdawa-ha-delhi/
Ka Supreme Court Collegium ha ka 2 tarik u Naiwieng ka la ai jingmut ban thung ia u nongbishar S Vaidyanathan  jong ka Madras High Court ban long kum u nongbishar jong ka jylla Meghalaya High Court. Kane ka jingthmu ban thung ia u Vaidyanathan Ka long hadien ba u Sanjib Banerjee  nongbishar u la shongthait noh kum u Chief Justice ka Meghalaya High Court.Hadien ba ka Collegium ba la lam khmat da u Chief Justice of India (CJI) DY Chandrachud la ai jingmut ban thung  ia u Justice Vaidyanathan kum u Chief Justice ka Meghalaya.,S Vaidyanathan kum u Chief justice ka Meghalaya High Court,https://kynjatshai.com/khubor-kyllum/s-vaidyanathan-kum-u-chief-justice-ka-meghalaya-high-court/
":Ka All Souls Day ka dei ka sngi ba la rakhe da ki paid bynriew Katholik ha ka lum jingtep jong ka Katholik, Laitumkhrah, Shillong, ha ka 2 tarik, Naiwieng. La bun ki paid bynriew kiba la kynmaw pyndon burom na ka bynta kiba la khlad bad ki la pynlong da ka jingduwai ha ki lum jingtep jong ki.Kum ka dak buh jingkynmaw na ka bynta jong ki, ki bahaïing ha sem bad ki paralok para jor ki la pynlong jingduwai bad pynwandur ïa ki lum jingtep da kaba buh da ki syntiew bad ki bombati. Ha katei ka jingrakhe, la pynlong da ka mass ba kyrpang da u Archbishop Victor Lyngdoh hapoh katei ka lum jingtep.Ha ka All Souls’ Day, ki paidbah ki la kynmaw bad duwai na ka bynta ki baieid bathoiñ jong ki kiba la khlad noh na kane ka pyrthei khnang ban ïohpdiang ïa ka jingsuk ba shi junom bad mynta ka dang ïaid shakhmat da ka jingkhuid.",Rakhe ïa ka All Souls’ Day ha ka lum jingtep Katholik ha Laitumkhrah,https://kynjatshai.com/khubor-kyllum/rakhe-all-souls-day-ha-ka-lum-jingtep-katholik-ha-laitumkhrah/
"Ka Meghalaya kala ïasnohkti ha ka Under2 Coalition, bad da kane kala long ka jylla ba 7 ka India ban iadonbynta ha ka jingïatreilang ki jylla bad ki sorkar ha ka pyrthei ban poi sha ka thong ban ym pynmih shuh da leilei ia ki lyer bih kat ha ka snem 2050 kaba kloi eh.Ka Meghalaya kan iadonbynta bad kumba 170 kiwei pat ki kynhun ban pynkhlain ia ki kam ban ialeh pyrshah ia ka jingkylla ka suinbneng. Hapoh ka Under2 Coalition, yn pynkhih ia ka jingiaioh jinghikai ba mar kylliang para sorkar, ban ia ai jingtip bad ban aibuit ia ki mat treikam ba donkam ban pynsted ia ki kam. Wat hapdeng ka jingrit ka jaka, ka jylla ka shim ia ki sienjam halor kiei kiba dei ban leh bad ka dei kawei na kiba nyngkong ki jylla ba don khlaw ha Asia ban bud ia ka rukom treikam bala tip kum ka ‘Environment State’ ne kiba ka ioh ka kot ka shong ha ka mariang; ki kam pynroi ki shong ha ka jingioh na ka mariang ne kata ka ‘nature banking’ bad ‘nature markers’ bad ka jingthmu ka long ban don ka ioh ka kot ba pynneh ia ki jingdon ka mariang.U myntri rangbah ka jylla Meghalaya, u Conrad Sangma ula ong ba kane ka jingiasnohkti: “Ka dei ha ka por ba pynshong nongrim ha ka mariang, ha kaba ka long kaba kongsan ia ki sorkar bad ki thain kum ka Meghalaya ban iatreilang, ban ioh jinghikai bad iatreilang bad kiwei ki thain ba shaniah ha ka mariang na ka bynta ka ioh ka kot. Ka Under2 Coalition ka dei ka rynsan ban iatreilang para phang sepngi khnang ban lah ban iasam jingtip.”Ka Meghalaya kala plie ia kiba bun ki lad ban leh eiei na ka bynta ban pynbha ia ka jinglong jingman ka suinbneng. Kawei na kine ka dei ka jingbuh ia ka programme bala tip kum ka conservation basic income programme ha kaba ia 14,000 ngut ki samla la ai jinghikai.  Kane ka dei ka sien ba nyngkong ban don kum kane. Ka jylla kala buh ruh ia ka unique climate change museum bad la leh ia kane na ka bynta ki paidbah ha ki jaka sor ba kin ioh iakren shaphang ka jingkylla ka suinbneng.La sdang ruh ia ka ‘Biodiversity Heatmap’ ban pynshongdor ia ki jingdon ka mariang kiba la rim ha ka jylla bad ka Payment for Ecosystem Services (PES) Pilot ban iarap ha ki kam pisa ban pynneh ia ki jingdon ka mariang. Ka jylla kan iasam ia ki jingioh jinghikai na kine ki programme bad ki kynhun ba iatreilang.Ha kawei pat ka liang, u Sampath Kumar, CEO ka Meghalaya Basin Development Authority bad Principal Secretary ka tnad ka koit ka khiah bad Convener ka State Climate Action Council, ula ong: “Ka Meghalaya ka don ia ka jingmynjur ka sorkar bad ki paidbah ban buh ia ka lad ka ioh ka kot bym pynsniew ia ka suinbneng.” U/Ka Dr Divya Sharma, India Executive Director ha ka Climate Group, la ong: “Ngi pdiang sngewbha ia ka Meghalaya sha ka Under2 Coalition. Lyngba kane, ka Meghalaya kala ïasnohktilang bad ki thain kiba kloi ban leh eiei na ka bynta ka jingkylla ka suinbneng. Ka jingiashimbynta jong ka kan pynsawa ia ka sur ba khlain ha ka phang shathie, bad kan pyni ia kaei kaba ka Meghalayaka don ban ai.”Kiwei ki dkhot na India ha ka Under2 Coalition ki dei ka Chhattisgarh, Maharashtra, Punjab, Telangana, Tripura, West Bengal bad Jammu & Kashmir. Da ka jingkynthup ia ka Meghalaya, kine ki 8 tylli ki mihkhmat palat ia ka 29% ka jingbun briew ha India bad ki noh synñiang kumba 30% sha ka GDP ka ri.",Ka Meghalaya ka long ka jylla ba 7 ka India ban ïasnohkti ha kaba leh eiei ha ka jingkylla ka suinbneng.,https://kynjatshai.com/khubor-kyllum/ka-meghalaya-ka-long-ka-jylla-ba-7-ka-india-ban-iasnohkti-ha-kaba-leh-eiei-ha-ka-jingkylla-ka-suinbneng/
":Ha ka jingjam sha kawei pat ka lynti na ka bynta ban pynkiew ïa ka kam khaïi ïa ki soh jong ka jylla Meghalaya, ka sorkar Meghalaya ka la ïohrung hapoh ka Memorandum of Understanding (MoU) bad ka kompeni Lulu Group na ka bynta ban tei ïa ka jingïadei paralok na ka bynta ka jingkiew bad jingpynithuh ïa ka ka rep kam riang na Meghalaya ha ki ri jong ka GCC. Ka MoU ka la thmu ha ka ban pynïasoh ïa ki nongrep bad kitei ki kompeni na rii phoreiñ na ka bynta ki tiar ki tar na kane ka jylla bad pynithuh ïa ki khnang ban lah ban pynmih ïa ka bainong ne pisa baheh.Kum ban shu pynkymmaw, kane ka la wan hadien ba ka jylla ka la ïoh ïa ka dak Geographical Indication (GI) na ka bynta ki soh niamtra Meghalaya Khasi Mandarin bad u soh Kew Pineapple ha ka Gulf Market. Ha ka jingtrei shitom ban pynïohnong ïa ki nongrep, ka sorkar jylla ka la lah ban khaïi ïa u shynrai Lakadong bad u sying sha ki ïew Europe ha kine ki snem ba la dep.","Pynkiew ka ri da kaba khaïi da ki Kew Pineapples, ki soh niamtra Khasi Mandarin sha ka kompeni Lulu Group",https://kynjatshai.com/khubor-kyllum/pynkiew-ka-ri-da-kaba-khaii-da-ki-kew-pineapples-ki-soh-niamtra-khasi-mandarin-sha-ka-kompeni-lulu-group/
":Ka Myntri sorkar, ka Amareen Lyngdoh ha ka 3 tarik, Naiwieng ka la plie pyrda ïa ka Meghalaya pavilion ha ka tasmasa ‘World Food India 2023’ kaba la dep pynlong ha Pragati Maidan ha New Delhi. Ka Lyngdoh, kaba la synran da ka Secretary jong ka tnad Community and Rural Development, ka Isawanda Laloo ha katei ka jingplie pyrda, ka la pyntip ba ha ka pavilion, la pynïaid haduh 31 ngut ki nongseng kam lajong na kylleng ka ri bad ka ai ka lad kabu ksiar ba kin pyni ïa ki tiar ki tar jong ki sha ki paidbah. Ïa katei, la khot da ka ‘Meghalaya Collectives’, katei ka pavilion kan sa pyni ïa bun ki tiar ki tar na kane ka ri.",Plie pyrda ka Ampareen ïa ka Meghalaya Pavilion ha ka tamasa ‘World Food India’ ha Delhi,https://kynjatshai.com/khubor-kyllum/plie-pyrda-ka-ampareen-ia-ka-meghalaya-pavilion-ha-ka-tamasa-world-food-india-ha-delhi/
":Ka tnad bording ka la kyrpad ïa ka tnad transport ba kan bishar biang ïa ka hukum da kaba pyrkhing ïa ki kali baheh ba kit palat pud ïa ka 15 MT bad ban ïaid na ka jingkieng Umiam. Ha ka shithi sha u Commissioner & Secretary Transport ha ka 1 tarik, Naiwieng, ka Under Secretary jong ka tnad bording ka la phah da ka kaiphod halor ka jingïoh jingïada jong katei ka jingkieng Umiam kaba dei ka dam ba la dep tei na IIT, Guwahati.“Katei ka kaiphod ka la ong ba “ym dei ban shah ïa ki kali ba kit palat pud ba kin ïoh jingbit ban ïaid na katei ka surok ba dang treikam ki nongtrei (kynthup ïa ka jingteh ïa u bim bad ka deck slab) bad ba dei ban ai jingbit ban kit tang 15 MT haba ïaid na katei ka jingkieng,” thoh ha katei ka shithi. “Ha kaba ïadei bad katei, la kyrpad ïaphi ba phin bishar biang ïa ka jinghukum jong ka tnad jong phi kaba la pyrkhing ban ai jingbit ïa ki kali kit palat pud ïa ka 20 MT haduh 15 MT. Ïa kane, la kyrmen ba phin kohnguh,” bynrap ka shithi.Ha ka 30 tarik, Risaw, u president jong ka Hynniewtrep National Youth Front (HNYF) East Khasi Hills District, u Bless Dkhar u la shah kem na ka daw jingshah kynnoh ba u la dawa pisa beaiñ na ki trok kit mar kiba la ïaid lyngba ka jingkieng Umiam. U la shah kem na Pohkseh bad u Dkhar u la ïohlum haduh T. 1500 na man la ki trok ba kit mar kit mata palat pud, da kaba ai jingbit ïa ki ban ïaid na katei ka jingkieng.",Kyrpad ka tnad Transport ban pyrkhing pynkhih ïa ki kali heh hapoh jingkieng Umaim Bridge,https://kynjatshai.com/khubor-kyllum/kyrpad-ka-tnad-transport-ban-pyrkhing-pynkhih-ia-ki-kali-heh-hapoh-jingkieng-umaim-bridge/
":U Symbud Myntri ka jylla Meghalaya, u Prestone Tynsong, ha ka 3 tarik, Naiwieng, u la ong ba u Myntri rangbah un pynlong da ka jingïalang la shem taïew na ka bynta ban ïakren shaphang ka Meghalaya Residents Safety and Security (Amended) act, kaba la pynphai noh da ka sorkar pdeng dang shen bad ïa mynta, ka sorkar ka la sdang pyntreikam ïa ka MRSSA 2016 ha ki hynñiew tylli ki shnong hapoh Shillong.“Ka tnad jong ka kam poh ïing ka la pynphai noh ïa ka mat treikam MRSSA kaba la dep phah ha Assembly bad ngin sa pynlong da ka jingïalang la shem taïew ban ïakren shaphang ki mat ba kongsan kiba la buh shakhmat da ka MHA,” ong u Tynsong. U Tynsong u la ong ba ka Task Force Committee ka la don ha kajuh ka jaka bad baroh ki Deputy Commissioners’ ki la shah hukum ban sdang pyntreikam ïa ka MRSSA.",Yn pynlong jingïalang ka sorkar jylla naba la pynphai ïa ka Amended MRSSA da ka tnad ka kam poh ïing,https://kynjatshai.com/khubor-kyllum/yn-pynlong-jingialang-ka-sorkar-jylla-naba-la-pynphai-ia-ka-amended-mrssa-da-ka-tnad-ka-kam-poh-iing/
":Ka Joint Action Commitee ( JAC) war Jaintia shen kan sa leit ujor sha ka ïingbishar Meghalaya High court pyrshah ïa ka Dhar Company halor ka jingpyntrei torti ïa ka surok National Highway (NH-206) ïa kane la ïathuh da u Chairman ka JAC u bah Yoodahunki Shylla ha ka jingïakynduh bad ki ladpathai khubor ha ka 4 tarik Naiwieng 2023. Ïa ka JAC, la thaw na ka bynta ban bud dien ïa ka surok NH206, ka ba dei na Nongtalang sha Dawki ka ba don 16 Km kaba la mang na ka bynta T.43 klur tam ka pisa bad ka dei ka surok ka ba la pyntrei da ka Dhar Company ka ba la sdang ban shna ha ka 9/9/2022 bad pyndep tang hapoh ka 12 bnai.Haba kren sha ki lad pathai khubor u Bah Yoodahunki Shylla u la ïathuh “haba ka Dhar Company ka la pyndep ban shna ïa kane ka Surok bad haba ka JAC ka la leit ban jurip ka la lap ïa ka jingpyntrei torti ka ba tang 2 bnai hadien ba la dep shna kane ka surok ka la sniew biang”. U la ong “Hadien ka jingleit jurip ka JAC ka la pan da RTI ban lap ïa ka jingtip bniah halor kane ka surok la lap ba na ka liang ki Engineer ki la dep ban pynlait pisa haduh T12 klur tam sha ki kontractor, khlem da leh ïa ka jingbishar bniah ba ka jingshna ïa kane ka surok la leh kat kum ki kyndon ka PWD ne em, ka ba paw ba ki kyndon ka PWD ki don tang ha ki kot”.“Na ka liang ka JAC ka la shong da ka jingïalang bad ki nongïalam shnong kine ki thaiñ bad shim ïa kawei ka rai ba kin leit ujor noh sha ka ïingbishar pyrshah ïa kane ka Dhar Company ka ba la pyntrei torti ïa kane ka surok ” u la bynrap. U la ong shuh shuh ba ka JAC ka dawa na u Chief Engineer ba u dei ban pynshai halor ka jingleh matlah jong ka tnad ïa ki jingpyntrei torti ka Dhar Company ïa kane ka surok namar tang 2 bnai hadien ba la dep shna kane ka surok ka la jot rathai biang.",Yn ujor ka  JAC War Jaintia sha ïingbishar pyrshah ïa ka Dhar Company halor ka jingpyntrei torti ïa ka surok NH-206,https://kynjatshai.com/khubor-kyllum/yn-ujor-ka-jac-war-jaintia-sha-iingbishar-pyrshah-ia-ka-dhar-company-halor-ka-jingpyntrei-torti-ia-ka-surok-nh-206/
":U Vice Chancellor(VC) ka North Eastern Hill University (NEHU), u Prabha Shankar Shukla, ha ka 4 tarik, Naiwieng, u la ong ba u Rohit Prasad, uba trei kontrak kum u Technical Officer/Senior Consultant ha NEHU um lah ban shah weng kam mardor khlem kano kano ka jingkynnoh.“Hato kano kano ka bor pynïaid kam lah ban weng kam ïa u Rohit Prasad khlem kano kano ka jingkynnoh. Ki lah ban don ki jingkynnoh pyrshah ïa u, dei?  Ym don kano kano ka bor ba dei peit kaba don ha ka bor kan lah ban weng kam ïa ki nongtrei kontrak ne kiba trei la bun bun snem,” ong u Shukla.U Vice Chancellor u la ong ba dei ban don da ka kyndon bad lada ka JAC ka don kano kano ka jingkynnoh pyrshah ïa u Prasad, katei ka jaka pule ka la pynkhreh ban shim rai ban weng kam ïa u. Kumban shu pyntip, ka Joint Action Committee (JAC) dang shen, ka dang kynnoh ba ïa u Prasad, la pynrung kam beaiñ da ka NEHU, kaba la shah kynthoh na ki bynta ba bun halor ka jingdawa jubor jong ka JAC ban weng kam noh ïa u Prasad na ka ophis treikam jong u.",Ym lah ban weng ïa u Rohit khlem kano kano ka jingkynnoh: NEHU VC,https://kynjatshai.com/khubor-kyllum/ym-lah-ban-weng-ia-u-rohit-khlem-kano-kano-ka-jingkynnoh-nehu-vc/
":Uwei u nongkhaïi drok uba la don dak sniew mynshuwa u la shah kem noh ha ka 4 tarik, Naiwieng, katba u dang pyrshang ban die drok hajan Police Point Laitumkhrah. Katba ki paidbah kiba la suba sniew ïa utei u nongkhaïi drok, ki la ujor ïa katei ka jingjia sha ka thanad jong ka Laitumkhrah, kaba lam sha ka jingleit kem mardor ïa u da ka Anti-Narcotics Task Force (ANTF). Yn tohkit bad pynshitom ïa u da ka ANTF kaba la ïoh kurup ïa ki kynja jingdih pynbuaid, kynthup ïa ki shiphew tylli ki drok Heroin, ba khia haduh 10.97 gram, kawei ka plastik ba rong ïong ba don 35 tylli ki tyndong drok ba la thylli, kawei ka mobile phone bad ka pisa ba haduh T. 6,310.",Shah kem u nongkhaïi drok ba thmu die drok ha Laitumkhrah,https://kynjatshai.com/khubor-kyllum/shah-kem-u-nongkhaii-drok-ba-thmu-die-drok-ha-laitumkhrah/
"Ban wanrah ia ka jingiaid beit iaid ryntih ha ka jylla ka Shillong Traffic Police (STP) ka la wanrah ïa ki katto katne ki jingpynkylla ha ka rukom ïaid jong ki kali ha ki surok ka ban treikam pura naduh ka 6 tarik u Naiwieng, 2023. Kitei jingpynkylla ki kynthup ia ki thaiñ Madanrting bad Polo ha ki bynta jong ka Polo, yn ym shah ban rung na 4th Furlong ïa ki kali kiba thmu ban leit sha Polo, hynrei ki hap ban phai noh na ki bynta jong ka CS, Pinewood, B.K Bajoria. Yn ym shah shuh ban phai sha ka liang kamon ha Matri Mandir ïa ki kali kiba thmu ban leit sha ïew Polo hynrei ki hap ban leit beit sha 4th Furlong. Yn ym shah shuh ban phai ha ki bynta jong ka Green Hills ïa ki kali kiba wan na ki thaiñ jong ka surok Polo Towers bad kiba thmu ban leit sha 4th Furlong, hynrei ki hap ban leit sha ka liang kamon kata sha Ïew Polo bad nangta sa leit sha 4th Furlong. Ka surok na Lumbasuk shaduh sha National Law University (NLU) kan dei noh ka ‘One Way’ bad  ki kali kin hap ban ïaid tang na ka surok Lumbasuk sha NLU. Ka surok naduh na surok Demthring Petrol pump shaduh sha Madanrting Presbyterian kan dei ka ‘One Way’ bad ki kali ki lah ban ïaid tang na Demthring Petrol Pump bad leit sha ka surok Madanrting Presbyterian. Ka surok na ka Ïew Madanrting shaduh Demthring Petrol Pump kan dei ka ‘One Way, bad ki kali ki lah ban ïaid tang na Ïew Madanrting bad leit sha Demthring Petrol Pump.",Ka rukom ïaid kali thymmai na Polo bad Madanrting kan treikam naduh ka 6 tarik u Naiwieng,https://kynjatshai.com/khubor-kyllum/ka-rukom-iaid-kali-thymmai-na-polo-bad-madanrting-kan-treikam-naduh-ka-6-tarik-u-naiweing/
"Ka tnad Cardiothoracic and Vascular Surgery (CTVS ka North Eastern Indira Gandhi Regional Institute of Health and Medical Sciences, NEIGRIHMS ka la ioh ia ka jingjop ha kaba ka la lah ban pyndep ia ka  jingpuid ia ka jingpang klongsnam ba la tip kum ka Vieussens’ Ring ryngkat bad ka  Coronary Artery Disease.Kane ka jingpang klongsnam Vieussens ka long kaba kham pher bad kham niar ban shem  bad ka  kane ka jingpang ka dei na ka daw jong ka jingthut jong ka rukom treikam jong ki thied snam  ki ba don sha ka mon bad sha ka diang jong u klongsnam.Ia kane ka jingpang la sumar da u   da u Dr. Amit Malviya (Additional Professor Cardiology) and Dr. Donbok Lynser (Additional Professor Radiology). Kine ki jait jingpang la lap haduh mynta ba ki don tang  56 ngut kiba la ioh ia kane ka jingpang ha baroh kawei ka pyrthei.U Prof C Daniala uba long u Medical Superintendent, NEIGIRHMS u la ai khblei ia ka tnad  sumar Cardiothoracic bad VascularSurgery  na ka bynta ka jinglah jong ki ban sumar ia kane ka jingpang kaba kham jwat bad u la ong ruh ba kane ka jingpuid ka pyni ia ka jingtbit jong kane ka kynhun jong ngi.",Ioh jingjop ka tnad Cardiothoracic and Vascular Surgery ha kaba puid ïa ka jingpang klongsnam,https://kynjatshai.com/khubor-kyllum/ioh-jingjop-ka-ka-tnad-cardiothoracic-and-vascular-surgery-ha-kaba-puid-ia-ka-jingpang-klongsnam/
"Ka Myntri ki kam ka rep ka riang, ka Kong Ampareen Lyngdoh ka la pynbna ba la leh kmen ka leh sngwebha tlang, ia kaba la tip kum ka “Winter Tales” kan long hapeng 14 ba 16 tarik u Nohprah, 2023 ha Nan Polok, Shillong. Ka jingthmu jong kane ka long ban pyni sha ka phyrthei ia ka sap ka phong ong ki nongdro, ka jingpyni ia ka die ka thied ia ki tiar bashna hi, ka rwai ka siaw bad ka put ka tem bad jingpyni ia ka shet ka tiew bad jingbam kiba ba na Meghalaya. Ka jingpynbna ia kane katamsa la pynlong ha Meghalaya Age Store, New Dehi ha kane ka sngi lah Sngi Palei.Kan sa long ruh ka sngi ka ban sah jingkynmaw ia ka Meghalayan Age Store, New Delhi kaba la dap mynta ar snem.Ha katei ka sngi, la ioh ruh ia ka jingpyni ia ka Video Cliping kaba ia dei bad ka jingiaid lynti jong ka Meghalaya Age Store, kaba lon g ka jaka ha ba pyni ia ka dur ka dar jong ka Meghalaya sha ka pyrthei, ha kaba ia dei bad ba larity jong ki jaitbynriew Khasi Pnar bad Achik jong ka Meghalaya.Ha kane ka jaka, lah ban iohi ia ka jingbuh ia ki ksing, ki duitary, ki jait bathain hi ki nong Meghalaya, ki tiar ba shna hi da ki kti bad ki nongshong shnong jong ka Meghalatya bad ruh ia ki kot kiba ia dei bad ka larity jong ki jait bynriew ka Meghalaya, ha kaba ki paidbah i lah ban thied ia ki. Ha katei ka sngi, ka Myntri ka tnad ka rep ka riang, ka Kong Ampareen Lyngdoh, ka la pyllait paidbah ruh ruh ia ka Amlanak ka jong ka Meghalaya Age Store ha kaba la buh ia ki jingdro baitynnad jong u Bah . Kharlukhi.U Bah P. Kharlukhi u la long uba sngewtynnad ia jingshondur bad dor jingdro naduh ba u dang khynnah. Ha kane ka jingiaid lynti jong u kum nongdor u la ieh noh ia ki shipor namarba u hap ban pyndei ia kiwei pat ki jingtrei kiba u hap ban pyndep ha ka jingim jong u.Hynrei, haba ka Meghalaya bad ka pyrthei hi baroh kawei ka la shah la shah lynshop bad lynsher ha a khlam Covid-19, kaba kynthrup ia ka jingkhang ia ka leit ka wan bad ia ka trei ka ktah bad ia ka iaid ka ieng, u Bah Khalukhi u la sdang biang ban dro jingdro. Kine ki sngi dur ba la pynmih ha kane ka Almanak-2024 jong ka Meghalaya Age ki dei ki matti jong u P. Kharlukhi. Kine ki jingdor ki pynphalang ia ka jingtynnad jong ka mariang hapoh ka Bri u Hynniewtreip Hynniewskum.Ha katei ka sngi la ioh ruh ia ka jingpynihuh iphieng ia katei ka da ka jingrwai na Ka Curator jong ka Meghalaya Age na ki san ksai jong ka jyntep Guitar. Ia kane ka sngi la ioh ruh ia ka jingai mynsiem jong ka Kong Isawanda Laloo, kaba long ka Chief Executive Office jong ka STEM. Haba kren ha katei sngi kum ka Kongsan, ka Kong Ampareen Lyngdoh ka la iathuh ba ki nongshong shnong jong ka Meghalaya, ki long kiba ieid ia ka mariang. Ka la pynpaw ruh ia ka jingsngewburom ia ka Meghalaya Age kaba don ha nongbah Delhi ban pathai lem ia ka larity ong ki jaitbynriew jong ka Meghalaya.",Yn pynlong ïa ka leh kmen Winter Tales ha Nan Palok Shillong,https://kynjatshai.com/khubor-kyllum/yn-pynlong-ia-ka-leh-kmen-winter-tales-ha-nan-palok-shillong/
":U Myntri rangbah jong ka jyllla Meghalaya, u Conrad Sangma, u la plie pyrda ïa ka tamasa jong ka North Eastern Region Car Rally ha Shillong, ha ka 6 tarik, Naiwieng, kaba dei ka tamasa ba hap hapoh ka prokram ba la ai nam na ka bynta ban rakhe ïa ka jingdap 75 snem jong ka National Cadet Corps (NCC). Ka NCC, kaba la pyndon burom ïa ki nongïalam ïada ri, ki briew ba don ka jingïa tylli lang kawei bad ki riewshlur napdeng ki samla, ka la wanrah lang ïa ka jingdon bynta lang jong ki nongïashim bynta na ka bynta ka NER Car Rally, kaba la ïashim bynta haduh 277 tylli ki skul, 151 tylli ki college bad 44 tylli ki district na kylleng jong ki hynriew tylli ki jylla North East.",Pynher lama NER u Conrad kum shi bynta jong ka jingrakhe ïa ka jingdap 75 snem ka NCC,https://kynjatshai.com/khubor-kyllum/pynher-lama-ner-u-conrad-kum-shi-bynta-jong-ka-jingrakhe-ia-ka-jingdap-75-snem-ka-ncc/
":Ka hotel ba remdor hapoh ka jylla Meghalaya, ka Courtyard by Marriott Shillong, ka la pynïaid ïa ka tamasa khleh cake ha ka 5 tarik, Naiwieng. Katei ka tamasa, kaba la pynlong ha ka jaka jngi kai jong katei ka hotel, ka long ka jingrakhe ïa u bnai shuti ban wan, kaba dei ka por jong ka jingïa kynduh lang ki bahaïing hasem bad ki paralok para jor kiban thaw ïa la ki jong ki tynrai jong ka jingshet. Ha katei ka tamasa, ki nongïashim bynta, kiba la phong da ki jaiñ apron bad ki glove, ki la wan lang hajuh ban ïa khleh ïa u cake ha kawei ka bowl ba radbah, na ka bynta ban khleh bun ki jingkhleh jong u cake.Ka jingkhleh cake ka dei ka tamasa ba la rakhe ïa ka tynrai shet jingshet jong ka jingsdang ïa ka jingpdiang ïa ka shuti, la ka dei ha u risaw ne ba sdang jong u Naiwieng. Ka long ka rukom ba dei ban bynrap ïa ki jingbam kum ki raisin, ki snep mit mit, ki soh cherry, almond, ki jingbam sat ba bun bad ruh theh bun ka kynja jingdih pynbuaid, ba kynthup ïa ka brandy ne ka rum, kaba ïarap ban im ki soh ki pai bad ban pynlong ïa u cake ba bun da ka jingbang.Mar syn khleh lang kitei ki jingbam baroh bad kumjuh ruh ka kynja jingdih pynbuaid, la ieh shwa na ka bynta ban kjit lut kitei ki jingkhleh baroh bad buh haduh da ki bnai ki bnai, da kaba ai ba ka jingbang jong u cake kan biang pura bad bang shuh shuh haba la dei ka por ban bam ïa u. Katba nang jan ka aïom shuti, kane ka jingkhleh ba la pynbiang bad pynkhreh, kan long ka met bad mynsiem jong u cake ba la biang pura, kaba yn sa long ka aïom jong ka jingkmen bad kiwei kiwei.",Rakhe ka Courtyard by Marriott Shillong ïa ka tamasa khleh cake ha ka jylla,https://kynjatshai.com/khubor-kyllum/rakhe-ka-courtyard-by-marriott-shillong-ia-ka-tamasa-khleh-cake-ha-ka-jylla/
":Ha ka jingïakynduh ha ka jingïalang hapdeng jong u Myntri rangbah, u Conrad K Sangma bad ka Myntri ka koit ka khiah, ka Ampareen Lyngdoh ha ka 6 tarik, Naiwieng, ka la dpn ka jingbishar biang ïa ka rukom treikam jong ki Civil Hospital bad ki District Hospital ha kylleng ka jylla Meghalaya. Ha katei ka jingïalang, la don ka jingkhmih biang ïa ka rukom treikam jong kine ki tnad ka koit ka khiah khnang ban biang ka rukom trei rukom ktah.Katkum ka jingïoh lum na ka lad pathai khubor hadien jong katei ka jingïalang, ka Lyngdoh ka la pyntip ba ki jingdonkam ba kongsan hapoh kine ki hospital dei ka Human Resource (HR) bad u Myntri rangbah u la pyntip shaphang ka jingduna ki nurse, nongtrei jong ki hospital, specialist, doktor ba sumar, kaba long ka mat ba kongsan ba donkam kyrkieh ban bishar.Da kaba pyntip ba kane ka jingbishar ba la pyndep, ka long kum ka jingthmu ban pynthikna ba ka tnad ka koit ka khiah ka dang pyrshang ban buddien ïa ka rukom treikam jong baroh ki hospital bad pynbiang lut nadong shadong, ka la ong a yn sa don sa kawei pat ka jingïalang ka ban sa long ha kine ki sngi ban wan na ka bynta ban ïoh peit sa sha kiwei pat ki jaka bad kaei kaba donkam ba ka sorkar kan shimkhia khnang ban pynthikna ba ka rukom treikam kan biang.“Ngi la ai buh por ïalade kumba 24-36 bnai bad ngin bishar bin pa bin. Ngi la shim rai ba ka long kaba donkam na ka bynta jong ngi ban pynbiang ki nongtrei ka koit ka khiah ha kylleng ka jylla na ka bynta ban pynthikna ki doktor ba kin sngew ïoh mynsiem ban trei ha ki jaka ba jngai,” ong ka Lyngdoh.",Bishar biang ka tnad ka koit ka khiah ïa ka rukom treikam ki Civil Hospital hapoh jylla,https://kynjatshai.com/khubor-kyllum/bishar-biang-ka-tnad-ka-koit-ka-khiah-ia-ka-rukom-treikam-ki-civil-hospital-hapoh-jylla/
":Hadien jong ka jingtrei shitom ban wad ïa ka metïap jong u nongñiah ïa ka trok haduh 16 kynta, ki nongtrei jong ka National Highway Authority of India (NHAI), ha ka 5 tarik, Naiwieng, ki la ïoh ïa katei ka metïap jong une u nongñiah trok uba la hap hapoh ka khap jong ka wahduit ha Umling. Ïa katei ka jingleit wad, la pynlong da ki bahaïing jong utei u briew ba la ïap.Haba ïakren shaphang katei ka jingjia, ka la jia ha ka por 9 baje mynmiet ha ka 4 tarik, Naiwieng bad ym pat lah ban tip ïa ka daw jong katei ka jingjia aksiden. Hynrei, don na ki lad pathai kot khubor ki la ïoh lum jingtip ba na ka daw jong ka jingpyn her stet jong une u nongñiah ïa katei ka trok bad ka jingkhun ka surok hapoh kane ka jaka, ka la pynlong ïa ka jingjia aksiden. Katei trok ka don ïa u nombar kali AP 07 TM7649.Katba u handyman uba la synran lang ïa katei ka trok, u la lait im noh bad u la mynsaw jur hadien katei ka aksiden bad u la shah rah noh sha Civil Hospital jong ka Nongpoh na ka bynta ka jingsumar. Ïa utei uba la khlad noh, la ithuh kum u Jamal Mia, ba la don 30 snem ka rta bad uba na Barpeta, katkum ka jingïoh jingtip na ka liang ki bahaïing ha sem jong u. Haba kren biang shaphang katei ka jingjia ba sngewsih, ka la jia ha ka 4 tarik, Naiwieng kumba 9 baje mynmiet, katba ïa ka met jong u nongñiah, la lap ha ka 5 tarik, Naiwieng 2023 ha ka por 1:30 janmiet da ki pulit jong ka Nongpoh bad ka National Highway Authority of India.",La lap ïa ka metïap jong u nongñiah trok hadien 16 kynta ba wad ha Umling,https://kynjatshai.com/khubor-kyllum/la-lap-ia-ka-metiap-jong-u-nongniah-trok-hadien-16-kynta-ba-wad-ha-umling/
":Ka Myntri ka tnad ka koit ka khiah ha ka sorkar jylla ka kong Ampareen Lyngdoh ka la kyntu ïa ki nongtrei Ki  Accredited Social  Health Activist (ASHA)  ba ki dei ban sdang noh ïa ka jingtreikam jong ki, namar ba na ka liang ka Sorkar kan ym lah ban pdiang lut ïa baroh ki jingdawa jong ki.Haba kren sha ki lad pathai khubor ka kong Ampareen ka la ong ba “ki ASHA ki dei ki nongtrei mon sngewbha bad na ka liang ka Sorkar ruh ka ju siew da ka jingïarap pisa na ka bynta ka jingai jingshakri jong ki ha ka  tnad ka koit ka khia, ha ki khynniat bnai ka la don ka por ba ki la shah pynslem ka jingsiew hynrei na ka liang ka Sorkar MDA ka la shim khia ban siew ïa ki ASHA.“Kumba ka long mynta na ka liang jong nga kum ka Myntri ka tnad nga la ïoh ban ïathir halor ki jingdawa jong ki, ka ba kynthup ïa ka jingpynïoh jingsumar ei ïa baroh ki ASHA lada ki mat ïa ki jingshitom ,ha ka ba ïadei bad kane ka jingdawa na ka liang ka sorkar ka la kular ba kan ïarap ïa ki” ka la ong.Ka la bynrap “Hynrei ha ka ba ïadei bad ka jingshim ïa ka bor na ki dorbar shnong  lane ki Village Health Council (VHC) ban ym tuklar ïa ka jingthungkam bad jing weng kam ïa ki ASHA, na ka liang ka Sorkar kan ym pdiang ïa kane namar ba ki dorbar shnong ki dei ki bynta ki ba donkam tam namar ki khmih bad ïarap ïa ka sorkar na ka bynta ka jingbit jingbiang jong ïa ki 6000 tylli ki shnong ha ka jylla”.Ka Kong Ampareen ka la ong shuh shuh ba ki nongtrei mon sngewbha ki ïoh ban ai ka jingshakri tang na ka bynta 2 snem bad hadien ka 2 snem hap ban ïalad sa ïa kiwei ba kin trei ïa kane ka kam bad halor kane ka kam ASHA ka donkam ban don ka jingbujli ïa ki nongtrei khnang ban don ka jingpynkhlaiñ ïa ka jingai jingsumar sha u paidbah.“Na ka liang ka tnad kan sa shim ïa ki sienjam ban dang pynkhlaiñ shuh shuh ïa ki lad jingïarap ha ka koit ka khia da ka ba ai jinghikai sha ki dorbar shnong bad ka sorkar kan bthah ïa ki dorbar shnong ruh ban thungkam noh ïa ki Nurse – ANM ki ba la ïoh jinghikai ban sumar ïa ki briew hynrei ki ba khlem ïoh ïa ki kam ki jam, kumta ka sorkar kan kyntu ïa ki Dorbar  shnong ba kin thung ïa ki Nurse ANM ha ki VHC jong ki.Ka Kong Ampareen ka la kyntu ïa baroh ki ASHA ba ki dei ban burom ïa ki dorbar shnong namar ba ka dei ka dorbar shnong ka ba kit khlieh ha ki shnong ki thaw lada ki mad ïa kano kano ka jingeh. Ka Myntri ka la kren shai ba na ka liang ka sorkar kan ym lah ban kular eiei ïa ki namar kan ktah ïa kiwei pat ki nongtrei mon sngewbha  na kiwei ki tnad. “Ki ASHA ki dei ki dkhot ki ba donkam tam ha ka tnad ka koit ka khia kumta nga kyntu ïa ki ba ki dei ban sdang noh ban trei kam namar u nongpang yn ym ap haduh ba kin sdang biang ka jingtrei kam jong ki” ka la ong.Ka Myntri ka la ïathuh ruh na ka liang ka sorkar kan ym lah ban pynkiew ïa ka jingiarap pisa kum ba ki dawa namar na ka liang ka sorkar ka  ju ai shibun ki jingïarap pisa sha ki ASHA kat kum ka jingtrei kam jong ki, bad lada ki ASHA ki sangeh trei kam kan ktah hi ïa ka tulop jong ki namar ba ka Sorkar pdeng lyngba ka NHM ka ju peitngor ïa baroh ki kam ha ka jylla.",Kyntu ka Myntri ïa ki ASHA ba kin sdang noh ka jingtrei kam: ka Sorkar kan ym pdiang ïa baroh ki jingdawa jong ki,https://kynjatshai.com/khubor-kyllum/kyntu-ka-myntri-ia-ki-asha-ba-kin-sdang-noh-ka-jingtrei-kam-ka-sorkar-kan-ym-pdiang-ia-baroh-ki-jingdawa-jong-ki/
":Ka Regional Democratic Alliance (RDA), ba dei jong ka United Democratic Party (UDP) bad ka Hill State People’s Democratic Party (HSPDP), ka la thmu ban khot da ka jingïalang ha ka 7 tarik, Naiwieng na ka bynta ban jied kyrtong ha ka ilekshon ban wan jong ka Lok Sabha ha u snem ban wan. Ki lad pathai khubor ki la phla ba kine ki party ki la thmu ban jied kyrtong na ka bynta ka seat jong ka Ïing Dorbar Thawaiñ, Shillong.Katba ka UDP, kaba don haduh 12 ngut ki dkhot jong ka Legislative Assembly (MLA) bad ka HSPDP, lem bad ar ngut ki MLA, kiba long ki kongsan hapoh katei ka Ïing Dorbar Thawaiñ ba don haduh 60 ngut ki dkhot bad kiba la kyrshan na ka bynta ka sorkar Meghalaya Democratic Alliance (MDA) ba lam khmat da ka seng NPP. Katkum ka jingïoh lum na ka lad pathai khubor kaba bniah, ka seng UDP kan sa shimkhia na ka bynta ban jied ïa ki kyrtong katkum ka jingbit jong ki. Ha ka jingdon lang jong ki ha katei ka jingïalang jong ka RDA, ka election committee jong ka jylla jong ka seng UDP ka la thmu ban pynlong da ka jingïalang ha ka sngi ba ar.Ki lad pathai khubor ki la ïathuh ba ki kyrtong bym dei ki dkhot jong ka seng UDP, kynthup ïa u Dr. DRL Nonglait, President jong ka Khasi Author Society (KAS) bad u Robertjune Kharjahrin, President barim jong ka Hill State People’s Democratic Party (HSPDP), ki la leit mihkhmat sha ka seng UDP, da kaba pynpaw ka jingdon jingmut jong ki ha ka ban ïoh ïa ka tiket jong katei ka party.",Yn jied kyrtong ka UDP bad HSPDP na ka bynta ka Shillong Lok Sabha seat,https://kynjatshai.com/sain-pyrthei/yn-jied-ka-udp-bad-hspdp-ia-ki-kyrtong-na-ka-bynta-ka-shillong-lok-sabha-seat/
":Kum shi bynta ban dang kham pynbha ïa ka jingshakri ha ki jaka sumar Sorkar na ka liang ka tnad ka koit ka khiah jong ka Sorkar Jylla ka la shim ïa ka rai ban bishar ïa ka jingtreikam jong baroh ki hospital Sorkar ki ban kynthup ïa ki Civil Hospital bad ki District Hospital ha ka Jylla ïa ka ne la ïathuh da ka Myntri ka tnad ka koit ka khia ka Kong Ampareen Lyngdoh.Ïa kane ka rai, la shim ha ka jingïalang bala pynïaid da u Myntri Rangbah ka Jylla u Conrad K Sangma ha ka jingïadonlang ka Myntri ka tnad ka Koit ka Khiah ka Kong Ampareen Lyngdoh bad ki ophisar ka Tnad ka Koit ka Khiah ha ka 6 tarik Naiwieng 2023. Haba ïakren sha ki lad pathai khubor ka Kong Ampareen ka la ïathuh ba kane ka jingïalang ka long ban bishar bnaih ïa ki jingtreikam jong ki Civil Hospital bad ki District Hospital hapoh ka Jylla. “Na ka liang ka  Sorkar jylla ka la pynlong ïa ka jingïalang ban shong bishar halor ka jingpynkhlaiñ shuh shuh ïa ka jaka sumar jaka sumar, ïa ka jingai shakri bad ki jingdonkam ban pynbha ïa ki jingtei.Ka la ong “Ngi la aipor ïa ka tnad kumba 24-36 bnai ban bishar ïa ki jingduna ban dang kham pynbha shuh shuh ïa ka jingtreikam ha ki hospital Sorkar kat kum ka jingïaid ka por”. Ka Myntri kala ïathuh shuh shuh, “mynta ka sngi ngi la pyntip sha u Myntri rangbah halor ka jingduna ki nongtrei ha ka tnad ka koit ka khiah (paramedical staff), ka  jingduna ki doktor specialist bad ki doctor medical ha ka jylla”.“Na ka liang ka tnad kan dang khmih lynti biang ban don sa ka wei ka jingïalang bad u Myntri Rangbah khnang ban dang bishar bniah shuh shuh sa ïa ki wei pat ki kam ki ba donkam ban shimkhia bad kaei ka jingïarap song pisa kaba donkam ba ka Sorkar kan ai khnang ban pynthikna ba ki jaka sumar jong ka sorkar kin long kiba kham biang” ka la bynrap.Ka Myntri kala pyntip ruh ba ka tnad kala aiti ïa ka jingtyrwa kaba bniah ba kumno yn pynthikna ïa ka jingwan jong ki doktor Specilist ban shakri ïa ka Jylla Meghalaya kum ki doktor Sorkar. “Na ka liang ka Sorkar jylla, shen kan sa wanrah ïa ka policy ban pynthikna ba baroh ki ba trei ha ka tnad ka koit ka khia ha ka jylla kin dei ban pdiang ïa ki jingbhah kam la ka dei sha ki jaka kiba jngai ruh.",Shong bishar ka Tnad Koit ka khiah bad u Myntri rangbah ban weng ïa ki jingeh ha ki hospital sorkar,https://kynjatshai.com/khubor-kyllum/shong-bishar-ka-tnad-koit-ka-khiah-bad-u-myntri-rangbah-ban-weng-ia-ki-jingeh-ha-ki-hospital-sorkar/
":Ka Ri Bhoi Mihngi Presbytery ba hap hapoh ka Ri Bhoi Presbyterian Church Synod myn ha ka 6 tarik, Naiwieng 2023 ka la wan shakhmat ban pynpaw ïa ka jingsngewsih halor ka Cherry Blossom Festival ka ban sa long ha kane ka sngi u Blei ban wan kata ha ka 19 tarik, Naiwieng 2023 ha Madan Kurkalang Bhoirymbong.Haba ïakren sha u nongthoh kot khubor jong ka Ri Bhoi Mihngi Presbytery, u la ong kumne, “Ka Ri Bhoi Mihngi Presbytery kaba kynthup ïa baroh ki ïingmane jong ka Presbyterian na ki jaka ha Umshew, jaka ha Bhoirymbong, Kyrdem bad shaduh sha Umtlieh ba hap hapoh ka Block-2, ki la pynpaw ka jingsngewsih jong ki ha kaba ïadei bad ka tamasa Cherry Blossom kaba yn sa jia ha ka 19 tarik, Naiwieng 2023 kaba hap ha ka sngi u Blei bad ka dei ka sngi ba kyrpang na ka bynta jong ngi ki Khristan. Ïa ka jingpynkut ïa ka tamasa Cherry Blossom ha ka sngi u Blei kaba dei ka sngi leit jingïaseng jong ngi ki Khristan ka la ktah jur bad long kum ka jingi beiñ ïa ka ïingmane jong ngi hapoh ka District jong ngi bad kumjuh ruh ha ka jylla baroh kawei”.",Pynpaw ka Ri Bhoi Mihngi Presbytery ïa ka jingdiaw halor ka Cherry Blossom Festival,https://kynjatshai.com/khubor-kyllum/pynpaw-ka-ri-bhoi-mihngi-presbytery-ia-ka-jingdiaw-halor-ka-cherry-blossom-festival/
":U bah Disparsing Rani, u nongwad RTI ha ka jylla, u la buh ka jingkylli ïa ki nongpynïaid ka Civil Hospital, Shillong halor ka jingbym shim khia ban pynbiang ïa ki tiar sumar ki ba la duh ha kane ka hospital, wat la kane ka hospital Sorkar ka lah ban pynmih pisa haduh T.6 klur tam ha ki lai snem ïa kane u la kren ha ka jingïakynduh bad ki lad pathai khubor ha ka 6 tarik Naiwieng ha Shillong Pressclub. U bah Disparsing Rani, u la ïathuh ba u la wad da ka RTI halor ka jingpynmih pisa ka Civil Hospital na ka jingsiew ki nongpang ïa ki test bapher bapher ki ba la leh ha kane ka Hospital Sorkar, kine ki test ki kynthup ïa ka test Snam, CT scan, Scaning, MRI bad X-ray.U la ïathuh ba katkum ka RTI ka ba la ïoh la lap ba ka Civil hospital ka lah ban pynmih ïa ka pisa haduh T. 6 klur tam ha ki lai snem, ki ba kynthup ïa ka jingtest snam ka ïoh ban lum T 2 klur tam, na ka Xray, T. 4 lak tam, scanning T. 57 lak tam, CT Scan T. 2 klur tam bad MRI T. 26 lak tam. U bah Disparsing u la kdew ruh ba wat la ka Civil ka lah ban pynmih ïa ka pisa ka ba bun hynrei ka ba lyngngoh ka long ba shaei ki pyndonkam ïa kane ka pisa namar ba ka wei na ka MRI Machine ka ba la buh ha ka 25 tarik Nailar 2013 ha Civil hospital ka la duh noh 5 tarik Nailar 2022, hynrei haduh mynta ki khlem shimkhia ban pynbha ne ban buh thymmai ïa kane ka MRI ha kane ka hospital.U bah Disparsing u la wad ruh ïa ka RTI halor ka jingïoh pisa ka sorkar na Delhi ha ka ba ïadei bad ka jingtehlakam ïa ka Khlam Covid ha ka jylla, bad kane ka long hadien ba don na ki nongtrei ka tnad koit ka khiah ki la ud ba kim pat ïoh ïa ka jingsiew ïa ka jingtrei ka ba ki la dep haduh mynta. U bah Disparsing u la ïathuh ba kumba ha ki snem ba la dep ka sorkar ka la pyntip ba ka ïoh T. 76 klur na Delhi hynrei haba u la wad da ka RTI bad lap ba ka sorkar ka ïoh haduh T. 119 klur na Delhi bad kumba ka long mynta ka sorkar ka dang don sa T. 43 klur ka pisa ka ba ïoh na Delhi. U bah Disparsing u la kyntu ïa ka Sorkar ba ka dei ba siew ïa ki nongtrei Covid  ki ba  kynthup ïa ki 26 ngut ki Doctor, 100 ngut ki staff nurse, 85 ngut ki Paramedical bad kiwei kiwei.U bah Disparsing u la pan ruh ïa ka  RTI na ka tnad Social Welfare halor ka jingpynlut ban sumar ïa ki briew ba la kyrni ha u drug ha Nongbah Shillong, ha kaba lyngba ka RTI u la ïoh jingtip ba naduh u snem 2010 haduh u snem 2023, ki nongphah sumar na ka jingdih drug ha Shillong ki don 3180 ngut ki shynrang bad 32 ngut ki kynthei bad na ka liang ka tnad kam shem la pynlong ïa kano kano ka prokram pynhusiar(awareness program), ban tehlakam ïa ka jingdih drug ha kine ki snem bad ka jingpynlut ban sumar ïa ki 3,212  ngut ki nongdihdrug ha Shillong ka poi haduh T92, 890,556  (T. 9klur tam) ha ki 13 snem. Na ka liang u bah Disparsing Rani u la pyntip ba shen un sa wad bniah ba ka tnad ka pynlut haei bad kumno ïa kane ka pisa ka ba kot sha ka 9 klur tam tang na ka bynta ki nongphah sumar ki ba don tang 3000 ngut tam ha Shillong.",“Ha ka 3 snem T. 6 klur tam kamai ka Civil hospital na ki nongpang hynrei ka MRI ka ba la duh ym lah ban pynbha; Shaei jah ka pisa?” Disparsing,https://kynjatshai.com/khubor-kyllum/ha-ka-3-snem-t-6-klur-tam-kamai-ka-civil-hospital-na-ki-nongpang-hynrei-ka-mri-ka-ba-la-duh-ym-lah-ban-pynbha-shaei-jah-ka-pisa-disparsing/
":Ka sorkar jylla ka la dep pynlut haduh T. 9.28 klur na ka bynta ban sumar ïa kiba kyrni ha u drok ha kine ki 13 snem ba la dep. Kane ka dei katkum ka jingïoh ïa ka jubab na ka tnad social welfare haduh ka jingïoh jingtip na u nongïakhih ka jylla, u Bah Disparsing Rani uba hap hapoh ka Right to Information Act (RTI), 2005.Da kaba ïathuh sha ki lad pathai khubor, u Rani u la ong ba ka tnad ka la dep pyntip ba ka bai lut bai sep baroh na ka bynta ban sumar ïa ki nongpang dih drok ha Meghalaya naduh u snem 2010 – 2023, ka long T. 9.28 klur. Ïa katei, ka sorkar ka la dep pynlut haduh T. 30,07,815 ha u snem 2010, T. 34,05,817 ha u 2011, T. 38,61,060 ha u 2012, T. 40,76,240 ha u 2013, T. 53,80,721 ha u 2014, T. 39,43,617 ha u 2015, T. 35,42,816 ha u 2016, t. 36,37,821 ha u 2017, T. 30,17,307 ha u 2018, T. 72,71,227 ha u 2019, T. 84,73,371 ha u 2020, T. 1,48,57,688 ha u 2021, T. 1,94,69,467 ha u 2022 bad T. 89,45,589 ha u 2023.U la ong ba katkum ka kaiphod, la pyntip ruh ba lad on haduh 3,216 ki shynrang ba dih drok bad 32 ngut ki kynthei ba la pyndonkam ban dih ïa u drok in Shillong, East Khasi Hills District. Haba la kylli halor katei, u Bah Rani u la ong ba ka tnad kam shym la ai kano kano ka jingtip ba biang ha kaba ïadei bad katno ka pisa ba la dep pynlut ban sumar ïa ki nongpang ba dih drok hapoh kane ka jylla.",Pynlut ka sorkar T. 9.28 klur ban sumar ïa kiba kyrni ha ki drok,https://kynjatshai.com/khubor-kyllum/pynlut-ka-sorkar-t-9-28-klur-ban-sumar-ia-kiba-kyrni-ha-ki-drok/
":Mynta ka sngi ka 7 tarik u Naiwieng 2023, na ka liang ka Seng Hynñiewtrep Integrated Territorial Organisation (HITO)  South West Khasi Hills District ha ka jingïalam u Bah Paul Thyrniang, u President bad Bah H. Marshal Ramsiej, u Secretary ka HITO SWKHD ki la ïoh ban leit  ïakynduh  ïa ka Branch Manager jong ka Meghalaya Rural Bank Mawkyrwat Branch ban leit pynsngew ïa ki jingeh jong ki paidbah kiba ju ïa kynduh ha kaba ïa dei bad katei ka Bank  ban kyrpad  ban nang pynbun  shuh shuh ïa ki nongtrei ha katei ka Bank bad khamtam eh ban pynkha shnat treikam shuh shuh ha kiwei pat ki jaka  hapoh jong kane ka thaiñ Mawkyrwat bad ruh ha ki thaiñ Ranikor  khnang  ba ki briew kiba ju pyndonkam ïa kane ka Meghalaya Rural Bank kin ym duh ïa ki sngi ki por ban wan pyndep ïa ki kam kiba ïa dei bad kane ka Bank namar ba bun ki briew kiba wan donkam hangne bunsien kim lah ban pyndep ïa ki kam tang ha ka shisngi namar ka la khapngiah shaba palat nakadaw ka jingbun briew, kane ka pynduhnong shibun ïa ki paidbah bad ka ktah ruh ïa ka leit ka wan khamtam ïa kiba jngai ki shnong.Halor kane ka bynta, na ka liang ka Branch  Manager   jong ka Meghalaya Rural Bank ka la kular ban ïa trei ryngkat bad kan sa phah ïa kane ka shithi jong ka seng sha u M.D/Chairman uba dei peit ïa kane ka Mawkyrwat Branch.",Halor ka jingeh ki paidbah leit ïa kynduh ka HITO ïa ka BM jong ka MRB Mawkyrwat Branch,https://kynjatshai.com/khubor-kyllum/halor-ka-jingeh-ki-paidbah-leit-ia-kynduh-ka-hito-ia-ka-bm-jong-ka-mrb-mawkyrwat-branch/
"SHILLONGU Myntri Rangbah ka Meghalaya, u Conrad K. Sangma mynta sngi pyllait ia ka jingpynshai paibah lyngba ki khynnah skul kumno ban tyngka, ban pynneh pynsah bad ban iada ia ki tyllong um. Ka Ia kane ka jingpynshai paidban pynneh um, la ai kyrteng “Water Smart Kids Meghalaya.Kane ka porkram, ka long shi bynta na ka jingpynbiang ia ka Meghalaya lyngba ka Jal Jeevan Mission tnad ka tnad  Ministry of Jal Shakti. Ka jingthmu jong kane, ka long ban ai mynsiem ia ki khynnah ba kin long kita ki nongkit ktien ha la ki jong ki shnong ki thaw ha kaba pynneh pynsah ia ka um, kaba long kaba kongsan haduh katta katta na ka bynta ka jong im jong u briew.Haba pathai khubor lyngba ka “X” ia kaba la tip mynshuwa kum ka Twitter, u Myntri Rangbah Conrad K. Sangma u la iathuh ba ka jingthmu jong kane ka prokram ka long ban pynrung ha ki jngmut jingpyrkhat jong ki khynnah skul halor ka jingkongsan jong ka um bad kumno ban ri ban summar bad ban pynneh pynsah ia ki tyllong ong um. Kito kiba la ioh ia ka jingpynkumburom ha kaba ia dei bad ka jingpynneh pynsa bad jingri jingsumar ia ki tyllong um ki long ka Lumshyiap Village Water and Sanitation Committee (VWSC) ha Ri Bhoi District, Darechikgre VWSC ha West Garo Hills District bad Dura Kantragre VWSC ha West Garo Hills District.",Pyllait paidbah u Myntri Rangbah Conrad K. Sangma ïa ka “Water Smart Kids Meghalaya”,https://kynjatshai.com/khubor-kyllum/pyllait-paidbah-u-myntri-rangbah-conrad-k-sangma-ia-ka-water-smart-kids-meghalaya/
"U Deputy Commissioner jong ka Ri-Bhoi District u la obg ba kum shi bynta ban pynneh pynsah ia kam kaba ki jut rei lane ba la tip kum ka prokram kaba la mang kyrpang ia ka Ri Bhoi District kum ka Aspirational District ban kyntiew ia ki Self Help Group jong kane ka district ha kiba bun ki liang.Ki la don 10 ngut ki dkhot kiba dei ki nongri Syiar kha pylleng jong ka of Self-Help Groups (SHGs) bapher bapher kiba hap hapoh ki saw tylli ki C&RD Blocks jong ka Ri Bhoi ki la shah jeid bad ioh pdiang ia ka mar T.10 lak marwei na ka Sorkar ban ri ia ki syiar kha pylleng. U  Deputy Commissioner, u la pynbna ba kane ka jingiarap song pisa ka long ban kyntiew ia ki kam shimet jong ki dkhot ki SHG’s.Kawei na ki nongioh ha kane ka jingmang pisa ka kong Birit Nongrum kaba long ka ka dkhot SHG ka la pynpaw ia ka jingsngewnguh ia ki bor pyniaid district kiba la phai khmat sha ka SHG bad ia ki dkhot jong ki lyngba kine ki skhim ba la mang kyrpang na ka bynta kito ki dkhot kiba dei ki longkmie ba kin lah ban ieng hala ki jong ki kjat.Ka la ong ruh, ba ia ki pylleng ba ju pynmih ki ju pynpoi 2 sien shitaiew sha ki jaka ba ai jingbam ba tei ia ki khyllung bad longkmie ba armet kiba ju tip kum ki ICDS ha ka dor kaba bit.",Ioh pdiang ki nongri syiar kha pylleng ka Ri-Bhoi mar T.10 lak ban pynroi ïa ka kam,https://kynjatshai.com/khubor-kyllum/ioh-pdiang-ki-nongri-syiar-kha-pylleng-ka-ri-bhoi-mar-t-10-lak-ban-pynroi-ia-ka-kam/
"Ka Khasi Students Union ha ka jingiatreilang bad ka KSU  Northern Border Areas  hadien ba ki la ioh ia ka jingujor jong ka jing bym treikam jong ka Mawlasnai Primary Health Centre ki la leit jurip hi da lade sha katei ka jaka.Ha kane ka jingleit tohkit jong kane ka seng ki la shem ba kane ka Mawlasnai Primary Health Centre ka don bun ki jingduna ha ka liang ban ai jingsumar ia ki nongshong shnong jong ka Mawlasnai bad ruh ia kito kiba don ha ka Block-2  bad ki Marjan shnong kiba wan shim dawai na kane ka Primary Health Centre.Ia kane ka kynhun la lam khmat da u Banjop Maring uba long u the Education Secretary of KSU North Khasi Hills District Unit kynthup ruh ia ki ophisar bad dkhot jong ka KSU Raid Nongtung Circle bad ka  KSU Northern Border Areas. Kawei na ka jingduna kaba ki la lap ha kane ka hospital ka dei ka jingdun um,ka jingduna ki doctor bad ka jingbun palat ki nongshim dawai.Kine ki seng ki la dawa ia ia  ka DMHO ba ka dei ban pynbiang ia ki donkam ba kongsan jong kane ka hospital bad ban shna ia ki jingtei ba kongsan bad ban pynbiang ia ki dawai dashin na ka bynta ki paidbah. Ki la ong ruh ba ki dei ban thung shuh ia ki nongtrei bad ia ki doctor ha kane kaPHC.Kane ka seng kan sa kynduh ia Myntri ba dei peit ia ka tand ka koit ka khiah  khnang ban yn lah ban kyntiew ia kane ka Mawlasnai Primary Health Centre sha ka Mawlasnai Community Health Center khnang ban lah ban ai ka jingsumar ba kham bhai a ki nong shong shnong.",Jurip ka KSU ïa ka Mawlasnai Health Centre,https://kynjatshai.com/khubor-kyllum/jurip-ka-ksu-ia-ka-mawlasnai-health-centre/
":U nongïalam jong ka seng BJP bad Myntri sorkar, u Alexander Laloo Hek myn ha ka 6 tarik, Naiwieng, u la ong ba ka BJP ka don jingkyrmen ban jop ïa ka ileskshon ban wan jong ka Lok Sabha(LS) na Shillong bad Tura namar jong ka “jingbun ki nongthep vote”. U Hek u la ïathuh ha ki lad pathai khubor ba ka jingrai jong baroh ki paralok jong ka sorkar MDA kiban sa ïakhun kum ki kyrtong na ka bynta ka ileskshon LS ka long ka lad kabu ksiar na ka bynta ka BJP.“Ka seng BJP ka don la ki jong ki nongthep vote kiba bun. Kin nym leit shaei shaei ruh. Namar kane, ka BJP ka don shisha kata ka jingkyrmen mynta ka kynti namar ba la bun ki kyrtong ban ïakhun (kiba dei na ka seng National People’s Party (NPP), United Democratic Party (UDP), Trinamool Congress (TMC), Voice of the People Party (VPP) kiban sa ïakhun ha kane ka ilekshon ban wan jong ka MP bad ym kano kano ka seng saiñ hima kaban bun ki nongthep vote. Ki don ïa ki nongthep vote ba kyrshan bha ïa ki kyrtong ban ïakhun ilekshon,” ong u Hek. U Hek u la pyntip ruh ba ka BJP kaba dei ka seng bakhraw jong ka India, kan sa bun ki kyrtong na ka bynta ka seat Shillong bad Tura.Haba la kylli ba lehse un ïakhun na Shillong konstituensi, u Hek u la ong ba um dei ma u ban shim rai halor kane ka mat namar ba ki don bor tang ki nongïalam jong ka sorkar pdeng ban shim ïa ka rai. U la ong shuh shuh ba u President ka sorkar, u Rikman G Momin u la dep pyntip ba la don haduh lai ngut ki kyrtong kiba la ïoh tiket na Shillong.“Hynrei, utei u president shen, un sa pynkynthup ïa ki executive committee ka ri bad ki bor pynïaid jong ka ophis treikam ka sorkar. Mar syn pyndep ïa katei, yn sa pyntreikam ha ka ban jied ïa ki kyrtong ïakhun ilekshon,” ong u Hek da kaba bynrap kumne, “Ngam tip mano kita ki kyrtong. Ngam tip ba la pynkynthup lang ne em ïa ka kyrteng jong nga. Lada ki kynthup ïa ka kyrteng jong nga ruh bad lada kim kynthup ruh, ngin kyrshan ïa kino kino ki kyrtong.”“Long katba long. Ngam tip haduh katno nga pawnam hynrei nga don kane ka seng ka ban don la ka jong ka jingbishar te ngam don eiei ruh em ba tuklar bad ka jingshah bishar jong kane ka party,” bynrap u Hek. Shuh shuh, u Hek u la ong ba kane ka party kan nym leit ïakhun na ka bynta ka jingïoh ïakhun ban jop ïa ka ilekshon,” ong u Hek.",Yn jop ka BJP ïa ka ilekshon Lok Sabha na Shillong bad Tura ka BJP da kaba suk: Hek,https://kynjatshai.com/sain-pyrthei/yn-jop-ka-bjp-ia-ka-ilekshon-lok-sabha-na-shillong-bad-tura-ka-bjp-da-kaba-suk-hek/
"Ka Sorkar Pdeng ka la ai bhah khajna jong ka Meghalaya kaba kot sha ka T.559.60 klur na ka bynta jong u ‘Naiwieng. Kane ka jingbha khajna kyrpang jong ka Sorkar Pdeng ia ka Meghalaya namarba kane ka jylla ka don mynta ha ka aioh lekkmen lehsngewbha.  Ka jingbhah khajna na ka bynta baroh ki jylla jong ka ri India, ka long haduh T.72,961.21 klur. Ka Sorkar kan pynlait ia kane ka pisa ha ka 10 tarik u Naiwientg, 2023. Kane ka jingleh jong ka Sorkar Pdeng ka long ban ailad ia ka Sorkar Meghalaya ba kan lah ban pyllait ia kito pisa ha ka por kaba biang, khnang ba ka jylla kan lah ban leh kmen lehsngewbha ha kaba kum kane ka por.",Pyllait bhah khajna ka T.559.60 klur ka Sorkar Pdeng ia ka Meghalaya,https://kynjatshai.com/khubor-kyllum/pyllait-bhah-khajna-ka-t-559-60-klur-ka-sorkar-pdeng-ia-ka-meghalaya/
"Ka Myntri ka rep ka riang jong ka Sorkar Meghalaya, ka Kong Mazel Apareen Lyngdoh ka la iathuh ba don don na pdeng kiba trei ia ki kam la jong ha kaba ka kamai kajih jong ki kot sha ka ar bad lai klur tyngka shi snem.Ka Kong Ampareen Lyngdoh ia ka iathuh ia kane haba ka la plie ia ka thiar Meghalaya Collectives, kaba long shibynta jong ka jingpynlong ia ka “World Food India-2023 ha Pragati Maidan, New Delhi bad plie pyrda u Myntri Rangbahduh Narendra Modi. Ka Meghalaya Collectives jong ka Sorkar Meghalya, ka long ka jingpyni ia ki jingpynmih ia ki marbam ba pynmih ka Meghalaya kiba palat liam ban iawei ki marbam bapynmih kiwei pat ki ri jong ka pyrthei. Ha kane ka thiar ba la ai kyrteng Meghalaya Initiatives, ki don kum khadlai tylli ki basa ban pynisha ka pyrthei ba Meghalaya, wat lada ka dei ba jylla kaba don kham shadien ba ia kiwei ki jylla jong ka ri India, hynrei kane ka jylla ka lah ban pynmih ia ki jingbam kiba bha tam napdeng ki ri jong ka pyrthei.Haba kren sha ki nongthoh kot khubor, hadien ba la plie ia katei ka thiar Meghalaya Collective, ka Kong Ampareen Lyngdoh ka la ong ba ka dap da ka jingkmen kaba khraw ban iohsngew na ki katto katne ki nongnong pyniaid jong kane ki basa, ba don napdeng jong ki, ba ka trei ka ktah, ka kamai kajih bad ka die ka thied ka jong ki, ka long shaduh ka shi klur bad ar klur tyngka shi snem. Kane Myntri ka la ong ba kiwei ki phai khmat sha ka Meghalaya ba ki nongrem jong ka jylla ki pyndohkam ia ka sboh ba ki ioh na ka mraing, khlem da pyndonkam ia ka sboh dawai kaba pynsniew ia ka khyndew.Ka Kong Ampareen Lyngdoh ka long ruh ba dei na kane ka daw ba ka pynshur ia ka nongshong shnong jong ka jylla ba kin ia leit phia biang ha ki kper ki phrah bad sha la ka jong ka rep ka riang namaba hangtei ruh ka don ka spah. Ka iathuh ruh ha kane ka juk kaba mynta, ka long kaba eh ban shu ap tang ia ki kam Sorkar. Ka la kyntu ia ki paidbah nongshong shong, ba kin long ki briew kiba trei la ki jong ki kam ki jam bad seng ia la ki kam la jong. “Ki nongseng kam la jong ki kylla long ki kynrad ia ki kam ki jam jong ki bad ki kylla long ruh ki nongaikam ia kiwei”, la ong ka Kong Mazel Ampareen Lyngdoh.",Ki nongseng kam la jong ki long ki kynrad bad nongaikam ïa kiwei: Mazel Ampareen Lyngdoh,https://kynjatshai.com/khubor-kyllum/ki-nongseng-kam-la-jong-ki-long-ki-kynrad-bad-nongaikam-ia-kiwei-mazel-ampareen-lyngdoh/
"SHILLONGU nongialam rangbah ka Congress ha Meghalaya, u Bah Ronnie V. Lyngdoh u la iathuh ba ka seng kan sa pynlong ia ka jingialang ban iapyrkhat bad ban iapyndet ia ki kam ki jam kiba ia dei bad ka jingjied ia ki nongmih khmat sha ka Iing Dorbar Khasi Hills Autonomous District Council (KHADC).Haba kren ha ki nongthoh kot khubor bad lad pathai khubor, u Bah Ronnie V. Lyngdoh u la iathuh ba ym artatien ba ka seng kan nang lehbha shuh shuh. U la iathuh ba ha ka jingjied nongmihkhmat sha ka Iing Dorbar KHADC, ka Congress ka la jop haduh 10 ngut ki MDC bad kam shym la lah pat ba kan thaw ia ka Executive Committee namarba kam shym la ioh ia ka jingkyrshan jong kiwei pat ki dkhot jong ka Council.",Kyrmen ban lehbha shuh shuh ka Congress ha ka MDC elekshon,https://kynjatshai.com/khubor-kyllum/kyrmen-ban-lehbha-shuh-shuh-ka-congress-ha-ka-mdc-elekshon/
":U Deputy Commissioner jong ka South West Khasi Hills District, Mawkyrwat u la pynbna paidbah kaba ba ka ophis u Director ka Higher and Technical Education, Meghalaya, Shillong ka khot aplikeshon na ka bynta ka 1. AICTE -Pragati Scholarship Scheme ïa kito ki khynnah kynthei kiba pule ha ka 1st year ne 2nd year ha ka Degree / Diploma course ha kano ma kano ka AICTE Institution kaba la ïoh jingmynjur ha kaba 2 ngut ki khynnah na ka juh ka ïing ki lah ban aplai. Ha kajuh ka por ki donkam ban ai ryngkat ka Income Certificate kaba la ai da ki bor kiba la ithuh kiba ka jingïoh kam dei ban palat ïa ka Rs 8.0 lak shisnem bad ïa ka scholarship yn pynthymmai na ka bynta u snem uba bud hadien ba ki la phah ïa ka renewal aplikeshon lyngba ka National Scholarship Portal bad ban phah ryngkat ka Promotion Certificate ba la ai da u khlieh duh jong kata ka jaka kaba ki pule. Ki khynnah ki bym shym la pass ne kiew klass kin duh ïa katei ka scholarship.Shuh shuh la pyntip ba ka don sa ka 2. AICTE -Saksham Scholarship Scheme na ka bynta kito kiba don jingduna ha ki dkhot met kiba pule ha ka 1st year ne 2nd year Degree / Diploma course ha kano ma kano ka AICTE institution kaba la ïoh jingmynjur bad tang kito kiba ka jingduna ha ki dkhot met kam duna ïa ka 40 % ki lah ban aplai. Ha kajuh ka por ki donkam ban ai ryngkat ia ka Income Certificate kaba la ai da ki bor kiba la ithuh kiba ka jingïoh kam dei ban palat ïa ka Rs 8.0 lak shisnem bad ïa ka scholarship yn pynthymmai na ka bynta u snem u ba bud hadien ba ki la phah ïa ka renewal aplikeshon lyngba ka National Scholarship Portal bad ban phah ryngkat ka Promotion Certificate ba la ai da u khlieh duh jong kata ka jaka kaba ki pule. Ki khynnah ki bym shym la pass ne kiew klass kin duh ïa katei ka scholarship. Nangta ka don sa ka AICTE – Swanath Scholarship Scheme ( Degree & Diploma ) ha kaba ki nong aplai ki dei ban long ki khun swet lane iwei na ki kmie ki kpa ne baroh ar ngut ki kmie ki kpa ki khlad na ka Covid 19 lane ki khun jong ki Armed Forces bad Central Paramilitary Force kiba ïap ha ka jingïaleh bad kiba ka jingïoh kam dei ban palat ïa ka Rs 8.0 lak ha u snem ba ki aplai ryngkat ka Income Certificate ba la ai da ki bor ba la ithuh. Ki nongaplai ki dei ban long kiba pule ha ki AICTE institution kiba la ïoh jingmynjur ha ka Degree / Diploma Course ha ka 1st / 2nd / 3rd / 4th year bad ki nong aplai kim dei ban long kiba la ïoh ïa kawei na ki Central Govt . State Govt AICTE Sponsored Scholarship. Ki khynnah ki lah ban aplai online lyngba kabad ki aplikeshon form ba la print bad ba la dep pyndap ki lah ruh ban phah sha ka jaka kaba ki pule ryngkat bad ki kot ki sla kiba donkam bad yn pdiang tang ïa ki online aplikeshon bad yn ym pdiang ïa kito kiba leh offline.",Khot aplikeshon u DC ka SWKHD na ka bynta ki AICTE Scholarship,https://kynjatshai.com/khubor-kyllum/khot-aplikeshon-u-dc-ka-swkhd-na-ka-bynta-ki-aicte-scholarship/
"SHILLONGKa seng saiñ hima sima United Democratic Party (UDP) bad ka Hill State People’s Democratic Party (HSPDP) ki la pynim biang ia ka Regional Democratic Alliance (RDA) kumno ban pynkhreh lang ban sei ia u kyrtong MP na ka bynta ka jingjied ia u nongmihkhmat jong ka Iing Dorbar Thaw Aiñ Lok Sabha-2024. Na ka liang jong ka RDA ka angnud ban pynieng ia u kyrtong baiamon lang na ka bynta ka Shillong Parliamentary Assembly. Ha ka kynhun jong ka Regional Democratic Alliance, u Bah Metbah Lyngdoh un bat kum u Shongknor bad u President ka HSPDP, u Bah K.P. Pangiang un bat kum Secretary. U Bah Metbah Lyngdoh ula ïathuh ba kine ki artylli ki seng saiñ hima sima ki la dep mynjur ia ka jingseng ia ka RDA naduh ka 30 tarik u Jymmang, hadien ba la dep pyllong iaka jingjied ia ki nongmihkhat sha ka ïing Dorbar Thaw Aiñ ka Meghalaya, 2023.",Pynim biang ka UDP bad HSPDP ïa ka  Regional Democratic Alliance,https://kynjatshai.com/khubor-kyllum/pynim-biang-ka-udp-bad-hspdp-ia-ka-regional-democratic-alliance/
"SHILLONGU President jong ka seng sain hima sima United Democratic Party (UDP), u Bah Metbah Lyngdoh u la iathuh ba ka seng ka la sdang ban pdiang ia ki kyrteng jong ki kyrtong kiba kwah ban iakhun na ka bynta ka jingshah jied ia u dkhot jong ka Iind Dorbar Thaw Ain Lok Sabha.Haba kren ha ki nongthoh kot khubor mynta ka sngi, u Bah Metbah Lyngdoh u la ong ba ia mynta um ym pat lah ban iathuh ia ki kyrteng jong ki kyrtong bad un sa pyntip pat ia ki nongthoh kot khubor bad lad pathai khubor hadien ba ka seng ka la ioh ban shong pyrkhat. Ki tyllong khubor ki iathuh ba la don saw ngut kiba la ai kyrteng na ka seng UDP bad arngut pat kiwei pat ki dei kiba ym dei na ka seng UND. Kine kiba ym dei na ka seng UDP ki long u jong ka President ka Khasi Authors Society, u Dr. DRL Nonglait bad u President bamynshuwa jong ka  HYC u Bah Robertjune Kharjahrin.Ki dkhot ka UDP kiba kwah ban iakhun na ka bynta ka MP ki long u Myntri ka Sorkar jylla, u Bah Paul Lyngdoh, u General Secretary ka UDP bad MLA bamynshuwa, u Bah Jemino Mawthoh, u  Vice President ka UDP bad MLA bamynshuwa, u P.T Sawkmie and u Chief Executive Member bamynshua jong ka Khasi Hills Autonomous District Council bad u Bah Titosstarwell Chyne.",Sdang pdiang kyrteng kyrtong MP ka seng saiñ hima sima United Democratic Party,https://kynjatshai.com/khubor-kyllum/sdang-pdiang-kyrteng-kyrtong-mp-ka-seng-sain-hima-sima-united-democratic-party/
":Ka Myntri kaba dei ban peit ïa ka tnad Koit ka khia ha ka jylla ka Kong Ampareen Lyngdoh ha ka 6 tarik Naiwieng ka la ïathuh ba na ka liang ka sorkar jylla kan jied ïa ka company ka ba biang tam na ka bynta ban pynïaid ïa ka shnat treikam jong ka Emergency 108  lane ki kali kit Nongpang 108.Ïa kane ka la jubab hadien ba mih ki khubor ha ki katto katne ki ladpathai khubor ba ka sorkar kala thmu ban aiti noh sha kawei ka Company ban pynïaid ïa ki kali kit nongpang 108. Haba kren sha ki lad pathai khubor ka Kong Ampareen Lyngdoh ka la pynthikna ba halor ka jingthep tender jong ki company ki ban pynïaid ïa ka  shlem treikam ka 108 kan ym don kano kano ka jingmushlia na ka liang ki Myntri ha ka Sorkar.“Ka sorkar, ka ban kynthup ïa u  Myntri Rangbah ka jylla lane baroh ki Myntri Sorkar kin ym tuklar haba ïadei bad ka jingthep Tender hynrei baroh ki kwah ba kano kano ka Company ka ban shimti thymmai, kadei ban pynthikna ba ka jingshakri ïaki paidbah kan dei kaba biang tam” ka la ong. Na ka liang ka Myntri ka la pyntip ba halor ka jingthep ïa ka tender la dep ban ai ti sha ka Tender Committee bad kala don ka jingïakhun kaba heh hapdeng ki para Company ba thep Tender namar baroh ki sngew ba ki long kiba biang tam ban pynïaid ïaki kali 108 ha ka jylla Meghalaya.Ka Kong Ampareen kala ong shuh shuh ba ka kamram kum ka sorkar hi hangne kam dei ban tuklar ïa ka jingthep tender jong ki Company bapher bapher hynrei kan long tang ban jied ïa ka Company ka ba biang tam na ka bynta ki nongshong shnong bad khamtam na ka bynta ka jingbha ka miat ki nongtrei 108.Ka Myntri ka tnat ka koit ka khiah ka la kyntu ruh  ïaki Company ban ujor sha ka Tender Committee lada ki don kano kano ka jingujor hynrei kim dei ban kren paidbah katba ka jingthep Tender kam pat kut. Ka myntri ka la kren shai ruh ba kano kano ka Company ka ban ïoh ban shimti ban pynïaid ïaki kali 108 ha ka jylla kadei ban ai ka jingshakri ha ryngkat ka jingïatrei lang bad ki trai jylla, ki nongtrei 108 kiba don mynta.",Pynthikna ka Myntri ka koit ka khiah ban aiti ïa ki kali 108 ha ki Company ba biang tam,https://kynjatshai.com/khubor-kyllum/pynthikna-ka-myntri-ka-koit-ka-khia-ban-aiti-ia-ki-kali-108-ha-ki-company-ba-biang-tam/
":Ki pulit ka Anti Narcotic Task Force (ANTF) East Khasi Hills ha ka 8 tarik Naiwieng ki la ïoh ban kem ïa ka wei ka longkmie na Harijan Colony, halor ka jingdonkti ban pynïaid ïew ïa u drok ha G S Road hajan ka Bimola Junction, ïa kane la ïathuh da u bah Vivek Syiem, u Superintendent of Police, City ka East Khasi Hills, Shillong. Kane ka long shisngi hadien ka jingsaphriang jong ka wei ka Video hapoh ki rynsan social Media halor ki ar ngut ki long kmie bar jylla ba ki die ïa u drok sha ki katto katne ki briew ha GS Road hajan ka Bimola junction.Kat kum ka kyrwoh na u Bah  Vivek Syiem, Superintendent of Police, City ka East Khasi Hills, Shillong la ïathuh ba  na ka liang ka Anti Narcotic Task Force (ANTF) East Khasi Hills ka la pynlong ïa ka jingkynrah ha Themmetor (Sweeper lane) bad la ïoh ban kem ïa ka wei ka long kmie ka ba 26 snem ka rta. Hadien ba la ïoh kem ïa kane ka longkmie, na ka liang ki pulit ka ANTF ki la pynlong ïa ka jingkhynra ïa ka ïing ba kane ka longkmie ka shong ka sah bad la ïoh ban kurup ïa ki 92 tylli ki klong rit (Vials) kiba thep ïa u drok  heroin, u ba khia 99.21 gm, 51 tylli ki klong rit  kiba thylli, 13 tylli ki synduk sabon ki ba song ïa u Herion, kawei ka mobile phone bad kawei ka Aadhar card.Kat kum ka jingpyntip na ka liang u SP City ka East Khasi Hills u la pyntikna ba kane ka longkmie kaba la shah kem ka dei ka long kmie ka ba la ïohi lyngba ki Video ki ba la shaphriang katba ka dang pynïaid ïew ïa u drug ha GS Road hajan  Bimola Junction. Na ka liang ki pulit, ki dang pynlong ïa ka jingthwet kaba jur sa ïa ka wei ka long kmie kaba la ïohi ba ka dei kaba donkti lang ban pynïaid ïew ïa u drok ha kane ka thaiñ. Halor kane ki pulit ki la dep ban register ïa ka mokutduma ha Sadar Police Station hapoh ka NDPS Act.",Kem ki pulit ka ANTF ïa ka longkmie ba khaïi drok na Themmotor,https://kynjatshai.com/khubor-kyllum/kem-ki-pulit-ka-antf-ia-ka-longkmie-ba-khaii-drok-na-themmotor/
":Ka Meghalaya Early Childhood Development Mission & Rescue Mission ryngkat ka jingïatreilang bad ka ophis jong u Block Development Officer C&RD Ranikor Block myn ha ka 7 tarik u Naiwieng 2023 ka la ïoh ban pynlong ïa ka Block Level Collaborative Convention on Meghalaya Early Childhood Development Mission & Rescue Mission halor la phang pdeng. “Ka jingsdang kaba skhem na ka bynta ka lawei kaba phyrnai” ha ka Hall jong ka ophis u Block Development Officer Ranikor C&RD Block ha kaba u bah T. Lyngwa IAS, Deputy Commissioner ka South West Khasi Hills District u la long u kongsan.Kiwei de kiba la ai jingkren ha kane ka sngi ki long ka kong S. Kharsahnoh, District School Education Officer (DSEO), South West Khasi Hills District, Mawkyrwat kaba la kren halor ka Midday Meal bad ka NEP 2020, ka kong Mary M. Rynjah, Programme Manager ka Meghalaya Early Childhood Development Mission & Rescue Mission kaba kren halor ka jingthmu jong ka Meghalaya Early Childhood Development Mission & Rescue Mission (MECDM&RM), u bah Eson Kharrymmai, District Mission Manager, NRLM, u Dr. G. Nongsiej na ka tnad ka koit ka khiah, u bah E Tariang, District Social Welfare Officer, South West Khasi Hills District.Kiba la ïadonlang ha kane ka sngi ki long, ka kong Laura Khongsit, ka kong Nauna Warjri kiba long ki Programme Manager ka Meghalaya Early Childhood Development Mission & Rescue Mission, u bah O. Lyngdoh bad u bah B. Pariat, kiba long ki Civil Engineers ka Meghalaya Early Childhood Development Mission & Rescue Mission, ki nongkitkam shnong, ki Self Help Groups na ki shnong bapher bapher bad kiwei de. Kham ha shwa u bah S. Marweiñ, MCS, Block Development Officer (BDO) jong ka Ranikor C&RD Block u la ai ïa ki kyntien pdiang sngewbha bad u bah L.T. Tariang, MCS, Project Director ka DRDA, South West Khasi Hills District u la ai ïa ki kyntien khublei.",Pynshai ka MECDM&RM ban skhem ha ka jingsdang ïa ka lawei ba phyrnai,https://kynjatshai.com/khubor-kyllum/pynshai-ka-mecdmrm-ban-skhem-ha-ka-jingsdang-ia-ka-lawei-ba-phyrnai/
":Ka sorkar jylla ka la rai ban khot sngewbha ïa ka kynhun Harijan Panchayat Committee (HPC) na ka bynta ban ïakren halor ka jingphah kynriah ïa ki nongshnong shnong jong ka Harijan Colony na Them Iew Mawlong ha ka 15 ne 16 tarik, Naiwieng. Ïa katei, la dep pynbna shwa ha ka Meghalaya High Court ha ka por ba don ka jingsngap halor kane ka mat ha ka 8 tarik, Naiwieng.Ha katei ka jinghukum, na ka liang jong ka miej ki nongbishar, kynthup ïa u Justice W Diengdoh bad u Justice B Bhattacharjee u la ong ba ka attorney general (AG) ka la dep phah da ka jingtyrwa kaba la wan na ka sorkar jylla, ka la khot ïa ki kongsan (HPC) na ka bynta katei ka jingïalang khnang ban ïakren ïasuk halor kano kano ka jingïa kajia hapdeng ki party bad kiwei kiwei. Ha kaba ïadei bad kateI, ka AG ka la dep ong ba katei ka jingïalang jingtyrwa ka son jingthmu ban pynlong ha ka 15 ne 16 tarik Naiwieng. La ong shuh shuh ruh ba lada kine kongsan kim lah ban don bynta ha katei ka jingïalang ha kito ki tarik ba la buh, ka lah ban tyrwa pat ha kiwei pat ki tarik na ka bynta ban ai jingbit ïa ki party ban ïakynduh bad ban ïakren halor ki mat ba bun. Na ka liang jong ka miej ki nongbishar, la ong ba ha kane ka kynti mynta, yn sa ïaid shaid shaid ka jingïakren hynrei yn ai jingbit ïa ki party ban ïakynduh kumba la tyrwa.“Ka jingkhmih lynti na kane ka jingïalang, kan long ban pynbna bad pyni hakhmat ka ïing kashari ha ka dur jong ka kaiphod. Na ka bynta katei, ïa katei ka mat, mynta, la dep buh ban pynsngap ha ka taïew ba sdang jong u Nohprah,” katkum katei ka jingtyrwa. Ha ka 29 tarik, Nailur, ka sorkar jylla ka la dep pynbna sah ka ïing kashari ba ka la dep mynjur ban pynheh ïa ka jaka katkum ka jingkyrpad da ki nongshong shnong jong ka Harijan Colony. Hangne la lah ban ong ba ka sorkar ha ka shap jong ka, ka la dep tyrwa ïa ki 342 tylli ki longïing ba kin kynriah sha ka jaka kaba dei jong ka Shillong Municipal Board.",Tyrwa ka sorkar jylla ban khot ïakren bad ka HPC,https://kynjatshai.com/khubor-kyllum/tyrwa-ka-sorkar-jylla-ban-khot-iakren-bad-ka-hpc/
":Ka Joint Action Committee (JAC) jong ka NEHUTA, NEHUNSA bad NEHUSU myn ha ka 8 tarik, Naiwieng, ka la byrngem ban pan jingmut na ka Meghalaya High Court halor ka jingkynnoh ba pynkheiñ ïa ki kyndon jong ka UGC Model CRR (Cadre Recruitment Rules) da u Vice-Chancellor jong ka jaka pule jong ka NEHU, u Prof PS Shukla. Da kaba pynbna ha ka lad pathai khubor, u chairman ka JAC, u Prof Lakhon Kma u la ong ba u VC u la pyrshang ban ïada ïa ka bym dei ban ïada.“Ka jingthung kam beaiñ ïa u Rohit Prasad (kum u technical officer/senior consultant) kam don kano kano ka jingkyrshan na ka liang jong ka NEHU bad ka dei ka jingpynkheiñ ïa kyndon jong ka UGC Model CRR,” ong u Kma. Ha ka 4 tarik, Naiwieng, u Prof Shukla u la kam ba katei ka jingthung ïa u Rohit Prasad ka la jia hadien ba la ïoh jingbit na ka executive council(EC) jong kane ka jaka pule. U Shukla u la ong ba u VC u dei u nongthung kam na ka bynta ki post shipor kynthup ïa ki Group A/Group B. Ka jingthung kam ïa u Rohit Prasad kam long kaba paka ne shi junom bad kane kan sa pyn ngat ïa utei u vice-chancellor ha ka jingeh.Katba u Prof Kma, u la ong ba ka jingkren jong u VC ka dap suda da ka “jingthok jingshukor” ba u la ïalam bakla ïa ki nongseng kam jong kane ka jaka pule bad ki paidbah ba bun ba ka JAC ruh ka lah ban leit kynduh ïa ka Meghalaya High Court na ka bynta ban pan jingmut halor kane ka mat. U Prof Kma u la kynnoh ba u VC u la pyndonkam da ka kyndon(clause) 6 (b) jong ka UGC Model CRR ban kam ba ka jingthung kam ïa u Prasad ka long kaba biang naba la dep ïoh jingbit na ka executive council jong kane ka jaka pule.“Ka jingkren ba la kren da u VC kam shong nongrim naba ka UGC Model CRR ka la pynpaw shai ba ka jingthung kam ka dei ban shimti da selection committee hadien ka jingpynmih ïa ka advertisement na ka bynta kajuh ka phang kaba la dep pyllait ha kot khubor (kaba ym shym la bud ïa ka kyndon ha kane ka mat),” bynrap u Kma. Shuh shuh, u chairman ka JAC u la ong ba ki la rai ban thoh sha u President of India bad u Lat jong ka Meghalaya na ka bynta ka jingïoh jingmut halor katei ka jingpynkheiñ kyndon jong ka UGC Model CRR da u VC. “Ka JAC ka la shong bad ïakren halor katei ka phang ha ka sngi palei halor ka jingïaid shaphrang bad kane ka mat bad rai ban tied jingkhang ha ka ïing kashari na ka bynta ban pynbna ïa katei ka jingleh jong u VC,” bynrap u Kma.",Byrngem ka JAC ban ujor ha ïing kashari pyrshah ïa ka jingpynkheiñ kyndon jong u VC ka NEHU,https://kynjatshai.com/khubor-kyllum/byrngem-ka-jac-ban-weng-ia-ka-hc-pyrshah-ia-ka-jingpynkhein-kyndon-da-u-vc-ka-nehu/
":U Myntri rangbah ka Meghalaya, u Conrad K Sangma, myn ha ka 8 tarik, Naiwieng, u la ai khublei ïa ka kynhun KC Lights Choir na Kiddies Corner School Shillong, kaba la long ka nongjop ha ka tamasa ba iphuh iphieng jong ka Malaysian Choral Eisteddfod (MCE), kaba la wanrah sha ïing haduh ar tylli ki takma ksiar ha ka bynta jong ka Children bad Folklore. Da kaba pynpaw ka jingsngew sarong jong u halor katei ka jingïashim bynta jong kane ka kynhun, u Conrad K. Sangma u la leit sha ka rynsan X da kaba ong, “Nga ai khublei ïa kine ki samla ba tbit ba rwai ha ka tamasa. To kin ïai bteng ban thaw ïa ki jingrwai ba sngewtynnad bad pynshongshit ïa ki paidbah ha kylleng ka pyrthei. Nga kitbok kitrwiang ïa katei ka kynhun rwai baroh.” Na ka bynta ka jingtip, kane ka jingjop ba sah jingkynmaw, ka dei ka jingïai bteng jong kane ka kynhun ban ïoh khur jingjop ha ki lympung shabar ri.",Ai khublie u MR ïa ka Kiddies Corner School Choir na ka bynta ka jingjop jong ka,https://kynjatshai.com/khubor-kyllum/ai-khublie-u-mr-ia-ka-kiddies-corner-school-choir-na-ka-bynta-ka-jingjop-jong-ka/
":U Myntri sorkar ka jylla, u AL Hek, ha ka 8 tarik, Naiwieng, u la dep pynbna ba u president ba la dep shah jied ba thymmai jong ka Meghalaya BJP, u Rikman Momin u la don ha lynti ban leit sha Delhi lem bad ka kot ba la ïoh jingbit na ki nongïalam jong ka sorkar pdeng halor ka mat treikam jong ka Executive Committee (EC) ba thymmai. U la ong ba une u nongïalam ïa katei ka party un sa rai halor ka EC ba thymmai. Da kaba kren shaphang jong u kum uwei na ki kyrtong na ka bynta ka ilekshon MP, u Hek u la ong ba la don haduh lai ngut ki kyrtong ïakhun bad ka party kan sa rai halor u kyrtong ba biang na kine ki lai ngut ki kyrteng na ka bynta ka seat Shillong Parliamentary Constituency.",Pynbna ka BJP ïa ka Executive Committee ba thymmai jong ka jylla: Hek,https://kynjatshai.com/khubor-kyllum/pynbna-ka-bjp-ia-ka-executive-committee-ba-thymmai-jong-ka-jylla-hek/
"U nongai ktien jong ka National People’s Party u Marcuise N Marak u la iathuh ba kam don kano kano ka jingiapher jingmut hapoh jong kane ka seng sain hima sima ha kaba iadei bad ka jingjeid ia u kyrtong MP na ka bynta ka Shillong Parliamenary Assembly. U Marcuise N Marak u la iathuh ba ha kano kano ka Party ki don la ki jong ki jong ki jingai jingmut bad kane ka long kaba ym lah kiar.U la ong ruh ba ka NPP kan bishar bniah ia ka jingjeid ia u kyrtong MP bad kan shim ia ka raid a ka jingiasngewthuh jingmut lang jong ka Party.  U la iathuh ba ka committee kan sa phah ia ka kyrteng jong ki kyrtong sha ki bor kiba ha khliehduh jong ka party ba kan shim ia ka rai kaba khatduh.Kane ka jingpynshai jong u Marcuise N Marak ka la mih hadien ba ka la don ka jingkynnoh na ka liang jong u synbud myntri rangbah u Sniawbhalang Dhar ba u kwah ban pynieng ia u pyrsa jong u, u Dasakhiat Lamare uba la long mynshuwa u MLA ka Mawhati ba un long u kyrtong MP jong ka shillong parliamentary Assembly.",Ym don jingïapher jingjingmut ban jeid ia u kyrtong MP : Marcuise N Marak,https://kynjatshai.com/khubor-kyllum/ym-don-jingiapher-jingjingmut-ban-jeid-ia-u-kyrtong-mp-marcuise-n-marak/
"U Myntri ki kam pynmih bording elektrik ka Meghalaya, u Taher Mondal u la kyntu ia ki trai jong ki Mobile Towers ba kin siew lut noh ia ki Bill Elektrik jong ki. Haba kren ha ki nongthoh kot khubor, u A.T. Mondal u la ong ba kito ki trai jong ki Mobile Tower ki dei ban siew dep noh ia ki Bill Elektrik khnang ba kin lait na ka jingshoh ot ia ka bording elektrik jong ki.U la ong ba kane ka jingkyntu ka long ban ym buh jingeh ia ki hadien habud. U A.T. Mondan u la iathuh ruh ba na ka liang jong ka tnad pynmih bording elektrik kam kwah ban buh kano kano ka jingeh ia ki trai Mobile Tower kiba pynbiang ia ka jingiaid beit iaid ryntih jong ki Mobile Phone. U Myntri u la iathuh ba don ki trai Mobile Tower kiba la dep siew lut ia ki Elektrik Bill jong ki bad don pat kiba dang pynsah.U la iathuh ba haduh mynta don 200 tylli Mobile Tower ha kylleng ka Meghalaya ba la pyniaid da ki company Mobile Phone bad dang don shuh sa kiwei ki kompani mobile phone kiba ban ai ia ka jingshakri jong ki sha ki paidbah nongshong shnong jong ka Meghalaya.",Kyntu u Myntri ki kam pynmih bording ïa ki trai Mobile Tower ban siew lut noh ïa ki Bill Elektrik,https://kynjatshai.com/khubor-kyllum/kyntu-u-myntri-ki-kam-pynmih-bording-ia-ki-trai-mobile-tower-ban-siew-lut-noh-ia-ki-bill-elektrik/
"SHILLONGU myntri Rangbah ka Meghalaya u Conrad K Sangma u la pynbna lyngba ka lad pathai khubor X ia kaa la tip kum ka Twitter ba ka jingialehkai jong ka 5th edition Meghalaya Games kan long naduh ka January 15 to January 20, 2024.U myntri Rangbah u la iathuh ba baroh kawei ka Meghalaya mynta ka phai khmat sha Tura na ka bynta ka jingpynlong ia kane ka jingialehkai ha ka sien ba nyngkong ha Rilum Garo.U Myntri u la iathuh ba kane ka jingpynlong ia ka Meghalaya Games ka long shi bynta jong ka jingrakhe dap 50 snem jong ka jingioh ia ka jylla ba pura.U Sangma u la iathuh ba la lah ban pynlong khatduh ia ka Meghalaya Games ha ka snem 2022 bad na kid aw bym lah ban kiar ym shym la lah ban pynlong mynta ka snem bad la rah noh ban pylong ha Tura ha ka snem 2024.",Yn pynlong ïa ka Meghalaya Games 2024 ha Tura,https://kynjatshai.com/khubor-kyllum/yn-pynlong-ia-ka-meghalaya-games-2024-ha-tura/
":Ka Myntri ka koit ka khiah, ka Kong Ampareen Lyngdoh ka la sdang plie pyrda ïa ka Rejuve Aesthetics, kaba dei ka state-of-the-art clinic ha Laitumkhrah, Shillong, ha ka 10 tarik, Naiwieng. La kam trai ïa katei ka kompeni da ka Dr Sharadee Shreemoyee bad ka la don ka jingïatreilang bad ka nongseng kam lajong na Shillong, ka Ragini Shadap. Kine ar ngut ki la plie katei ka jaka sumar lem bad ka jingïohi jngai jong ki ba ki paidbah na Meghalaya kim donkam ban leit sumar ïalade shaduh shabar jong ka jylla na ka bynta ki jingdonkam jong ki.Ha katei ka jaka sumar ka don ïa ki kor treikam teknologi hapoh ka liang jong ka jingsumar, kynthup ïa ka Hydrafacial, Oxygeneo facial, Hollywood laser, Photo Facials, Dermafrac, Pigmentation bad kiwei kiwei ki jait jingsumar kynthup ïa ka HIFU, microneedling, fillers, botox bad kiwe kiwei. Katei ka Myntri ka koit ka khiah ka la ai khublei ïa katei ka kynhun Rejuve Aesthetics na ka bynta ka jinglah ban wanrah ïa kane ka jingtreikam ba paka na ka bynta ki paidbah jong ka Shillong, kiba mynta, kim donkam ban leit shaduh shabar tang ban phah sumar ïalade na ka bynta ka sniehdoh bad u shñiuhkhlieh.Ka nongshem jong ka Rejuve Aesthetics, ka Dr Sharadi Shreemoyee ka la ong, “Ngi la pyntreikam ïa ka Rejuve Aesthetics ha Guwahati ha ki 18 snem ba la dep bad nga dei kawei na ki briew ba nyngkong ban pynithuh ïa ka jingmut jong ka aesthetic clinic ha Guwahati, ha kaba ka la long kawei na ki jingmut bym pat don ba tip ha ka bynta jong kane ka ri. Hynrei nga kmen ba ng ïohi ïa ka jingjop ha kine ki 8 snem ba ka dep na baroh ka jylla North East bad mynta ka la dei ka por ban leit noh sha Shillong bad ban shimti ïa ki paidbah jong ka Shillong lem bad kane ka bynta ba thymmai jong ka aesthetics.” Ka trai jong kane ka clinic, ka Ragini Shadap ka la ong, “Ngi pdiang sngewbha ïa ki paidbah jong ka Shillong ba kin ïoh ïa kane ka jingpyntreikam jong ngu bad nga kyndeh ka mynsiem ban ïoh ïatreilang bad ka Rejuve Aesthetics.”",Ïoh ka jylla ïa ka jaka sumar jong ka Rejuve Aesthetics,https://kynjatshai.com/khubor-kyllum/ioh-ka-jylla-ia-ka-jaka-sumar-jong-ka-rejuve-aesthetics/
":Na ka bynta ban pynhusiar ïa ki samla jong ka shnong shaphang ka jingsniew jong ki kynja jingdih pynbuaid, kynthup ïa ka kyiad bad u drok, ha kaba ka Umkei Sports and Cultural Club ka la dep pynlong da ka Awareness Generation and Education Program halor ka Substance & Drug Abuse bad HIV & AIDS ha ka 10 tarik, Naiwieng 2023. Ïa katei ka tamasa, kaba la dep pynlong ha ka jingïatreilang bad ka Meghalaya Police and Meghalaya Aids Control Society, ka la jia ha ka shnong Umkei hapoh madan ïalehkai.Ha katei ka prokram, la don bynta da ka Batemon Pamshong, uba dei u Clinic Psychologist jong ka Civil Hospital Nongpoh bad ka Zion Marweiñ, Assistant Director jong ka GIPA Meghalaya Aids Control Society, kum ki nongwad bniah. U Apol Mawñiuh, Reserved Inspector 4th Battalion MLP Sohpien West Khasi Hills District bad ki nongtrei jong ka Umkei Sports Club, khynnah pule bad ki nongshong shnong, kiba la don bynta lang ha katei ka prokram. Hashwa jong katei ka prokram pynhusiar, la don ka jingïakhun ïalehkai hapdeng ka Umkei Sports bad ka Cultural Club bad ka Police Training School Umran, kaba la pynlong na ka bynta katei ka shnong ba kan don bynta lang. Ka Umkei ka la kylla long ka nongjop ha katei ka jingïakhun da 4-0.Da kaba pynbna ïa ki paidbah kum briew ba wad bniah, ka Batemon Pamshong u la kren ban jur halor ka jingdonkam ban shimkhia kloi bad kitkhlieh ïa kiba shitom duna jingmut jingpyrkhat da kaba phikir. Ka la ong kumne, “Ka jingshitom duna jingmut jingpyrkhat ka long ka phang ba kongsan kaba dei ban shimkhia. Kito ki briew kiba don kane ka jingshitom, ki ju sheptieng ïa ka jingshah kyntait jong ki ha ka imlang sahlang bad ka jingshah kynthoh ha ki briew kaba long ka jingeh bakhraw kaba lah ban lam sha ka jingmut jong ki ban pynïap noh ïalade bad ka jingpyndonkam ïa ki kynja jingdih pynbuaid. Ki briew kiba don kane ka jingshitom, ki ju dom biej wat ïa i daw barit ruh, ki shem ïa ka jingsngewsih ba junom bad ka jingsngewsih ba neh shi jingim ha ki.”“Ki briew kiba don jingsngewsih ki ju hap ha bun ki jingshah pynap shrip ha ka jingpyndonkam ïa ki kynja jingdih pynbuaid. Kum ki dkhot jong ka imlang ka sahlang, ngim dei ban kynthoh ïa kito kiba ïakhun bad ka jingshitom duna ha ka jingmut jingpyrkhat; ha ka jaka, ngi dei ban kyrshan ïa ki lyngba ka jingai jingmut ïa ki bad ïalong paralok bad ki namar ba ki sngew long marwei,” ban jur ka Pamshong.Ha kawei pat ka liang, ka Zion Marweiñ ka la kren ba kumno ki samla ki hap ha ka jingpynshoi ban pyndonkam ïa ki kynja jingdih pynbuaid, da kaba kdew ba ki jingshah ibeiñ bad ka jingshah ban beiñ na ka liang jong ki bahaïing ha sem. Ka la ban jur ïa ka bynta jong ki kmnie ki kpa ba ki dei ban tip ïa ki paralok jong ki bad pynleit jingmut ban ai por ban pynheh pynsan ïa ki ha ka lawei ban wan jong ki. Katei ka prokram ka bun da ki jingrwai ba kongsan bad ka jingshad da ki nongshong shnong jong ka Umkei.",Pynlong prokram ka shnong Umkei halor ka jingpyn husiar shaphang ka jingpyndonkam bakla ïa ki kynja jingdih pynbuaid,https://kynjatshai.com/khubor-kyllum/pynlong-prokram-ka-shnong-umkei-halor-ka-jingpyn-husiar-shaphang-ka-jingpyndonkam-bakla-ia-ki-kynja-jingdih-pynbuaid/
"U Vice Chancellor of the North Eastern Hill University (NEHU), u Prof PS Shukla u la kyntu ia ka Joint Action Committee (JAC) ban pynsangeh noh ia ka jingthmu sangeh trei kam ba khlem buh por jong ka. U Prof. Shula u la ong ba ka JAC ka dei ban peitbniah shuwa ia ki jiingdawa jong ka shuwa ba kan pynlong ia ki jingiakhih jong ka khnang ba kan ym ktah ia ki samla pule. U Vice Chancellor ka NEHU u la pynsngew ruh ia ka Joint Action Committee, ba u Nohprah, u dei u bnai ba ka Univerisy ka buh kam, kynthup ia ka jingpynlong ia ka Examination bapher bapher.U Prof. Shukla ula ong ba kane ka jingpynsangeh ia ka jingthmu sangeh trei kam kan iarap ia ka Univeristy ba kan iaid beit iaid ryntih bad ba ka long ka jingmyntoi ia ki samla pule hadien ba la lah ban ia pynbeit da ka jingiasngewthuh jingmut ha kaba pyntrei kami a ka National Education Policy, 2020. Ha kawei pat ka liang ka Joint Action Committee kaba kynthup ia ka JAC, the NEHUTA, NEHUNSA bad NEHUSU ba kan pynlong ia ka jingsangeh trei kam naduh ka 13 tarik u Naiwieng kum ka dak jong ka jingpyrshah ia u Vice Chancellor ka NEHU uba leh bym salia ia ki khyndai tylli ki jingdawa jong ka JAC.Ki jingdawa jong ka JAC ka long ban weng noh ia ka jingthum kam beain  technical officer, senior consultant, ka jingthung ia ki Statutory Officers bad University Engineer, ka jinghiar syndet ka University Health Centre, ka jingpynlait noh ia ki nonghikai bad nongtrei technical na ki ka ophis jong ka NEHU, ka buh biang ia ka NEHU ACT, Statutes bad Ordinance ha NEHU official website, ka jingpynlong ia ka jingpynkup burom nam la ka por ia ki samla ba pass jong ka NEHU bad kiwei",Kyntu u Vice Chancellor ïa JAC ban pynsangeh noh ïa ka jingthmu sangeh trei kam,https://kynjatshai.com/khubor-kyllum/kyntu-u-vice-chancellor-ia-jac-ban-pynsangeh-noh-ia-ka-jingthmu-sangeh-trei-kam/
"Ka Khasi Students’ Union ryngkat bad kiwei ki seng ki la kynthah jur ia ka Sorkar synrop Meghalaya Democrac Alliance kaba ym shym la leh eiei na ka bynta ka jingbuh ia ki khyrdop rung bad khyrdop mih ha kylleng jong ka Meghalaya ban iada na ka jingwan rung kyrthep jong ki mynder ri sha kane ka jylla.Ha kaba ia dei bad kane ka jingeh, u khliehduh jong ka KSU, u bah  Lambokstarwell Marngar u la iathuh ia ki nongthoh kot khubor ba ka Sorkar ka la tyrwa ban buh haduh 18 tylli ki khyrdep rung bad ki khyrdop mih ban iada ia ka jingwan rung jong ki mynder ri sha kane ka jylla, kum shi bynta na ka jngpyntrei kam ia ka Meghalaya Residents Safety bad Security Act (MRSSA), 2016, Hynrei, kane ka la shu kut sa tang ha ki jingthoh.Une u nongialam jong ka KSU la iathuh ba ka Sorkar ka la shna ia kawei ka kyrdop rung kaba ym shym la trei kam shuh ha kine ki sngi. Kane kane seng ka la ong ruh kam kam tip la jia aiu ia ka jingpynieng ia kita kiwei ki 17 tylli ki khyrdop rung bad khyrdop mih, wat lada na ka liang jong ka Sorkar jylla ka la pyllong ia ka jingjurip ia kitei ki jaka. U Bah Marngar u la iathuh ba ka KSU ka la buddien ia kane ka kam na kawei ka por sha kawei pat bad ka jubab na ka liang jong ka Sorkar ka long ba ka dang ap ia ka jingpdiang jong ka Sorkar Pdeng ia ka  MRSS (Amendment) Bill, 2020 bad ba rai jong ka Iing Dorbar Thaw Ain Meghalaya ba dei ban pyntrei kam ia ka Inner Line Permit ka dang don hapdeng ka jingpeit jingjngoh jong ka Sorkar Pdeng.Kane ka seng ka la kyntu ruh ia ka Sorkar jylla ban kynthup ruh ia ki khlieh nongsynshar ba kin long ki dkhot jong ka Districtr Task Force khnang ban tehlakame ia ka jingwar rung ki mynder ri. Ka KSU ka la ong ruh ba ka jingpyntrei kam thikna ia ka MRSSA kan iarap shibun ruh bana tehlakem ia u drok bad kiwei ki jingsniew. Ha kawei pat ka liang, u President ka Hynnietrep National Youth Front, u bah Sadon K. Blah ba ka shong ain ba ka Sorkar kan pyntrei kam ia ka MRSSA.",Kynthah ka KSU bym trei kam ki khyrdop rung kyrdop mih ha Meghalaya ban tehlakam ia ka jingrung ki mynder ri,https://kynjatshai.com/khubor-kyllum/kynthah-ka-ksu-bym-trei-kam-ki-khyrdop-rung-kyrdop-mih-ha-meghalaya-ban-tehlakam-ia-ka-jingrung-ki-mynder-ri/
":Ka procession bakhuid jong ka Eucharistic kaba la dep pynlong ha Cathedral jong ka Mary Help jong ki Khristan ha Laitumkhrah, Shillong Archdiocese ha ka 12 tarik, Naiwieng, ka long ka tamasa, ba la pynlong da ka Archdiocese, ka la sakhi ba la don ka jingïashim bynta da ki paidbah ba bun jong ka balang Katholik. Ha katei ka procession, la rakhe da u Apostolic Nuncio, Most Rev. Archbishop Leopoldo Girelli, uba la pynïaid ïa katei ka tamasa ha ka jingdon lang jong u Archbishop Victor Lyngdoh jong ka Shillong Archdiocese. Shuh shuh, u Bishop Wilbert Marwein, Bishop jong ka Nongstoin Diocese, Bishop Ferdinand Dkhar, Bishop jong ka Jowai bad u Bishop Joachim Walder, Auxiliary Bishop jong ka Aizawl Shillong, kiba la noh synniang lang ha kane ka proscession bakhuid jong kane ka tamasa. Katba ïa ka mass bakhuid, la pynlong ha Cathedral Shillong Catholic Laitumkhrah, kaba la don bynta da ki phadar, sistar, brother bad kiwei kiwei ki nongbud bakhuid. Katei ka procession, ka dei kaba la pynsah jingkynmaw kum ka sawdong sawkun ka jingkhuid jinghok, kaba la pyni ïa ka dak jong ka jingpynpaw ïa ka jinglong hok bad khuid hapoh ka imlang ka sahlang.",Iphuh iphieng ka Shillong Archdiocese ha ka jingïaid procession Eucharist ha Laitumkhrah,https://kynjatshai.com/khubor-kyllum/iphuh-iphieng-ka-shillong-archdiocese-ha-ka-jingiaid-procession-eucharist-ha-laitumkhrah/
"Kawei na ki nongrep bad nongseng kam la jong ka na ka shnong Mupliang kaba hap hapoh jong ka Thadlaskein Block ha West Jaintia Hills, ka Kong Anumahasa Sna ka la iathuh ba kam ju poi pyrkhat ban na ka jinglong ‘riew kynthei kan kylla sha ka nonseng kam la jong. Ka Kong sna kam ju poi pyrkhat ba na ka jingim jong ka jingkut lad kut lynti, ban poi sha ka jingseng kam la jong bad ban aikam ruh ia kiwei. Ka Kong Sna ka la iathuh ba ka la lah ban pule tang haduh ka Klass-IX bad  ba ka don tang kawei ka jaka rep ka jaka riang kaba phra akar bad ki jingrep jong ka, ki long ia u Shynrai Lakadon, ki sla tyrpad, ki sohmarit bad kiwei.Ka Kong Sna kam ju poi pyrkhat mynno mynno ha ka jingim jong ka ba ka lah ban khaiing ki ki mar rep ki jong ki shaduh America. Ka Kong Sna ka la dang ban seng ia ka kam la jong da ka jingpynshlur jong ka Sorkar Meghalaya Democratic Alliance (MDA) hapoh ka jingialam jong u Myntri Rangbah Conrad K. Sangma lyngba ka tnad Industrial Policy & Promotion, Startup India, Government of India. Ka jingthmu jong kane ka long ban pynshlur ia ki nongshong shnong jong ka Meghalaya ban seng ia la ki kam la jong, ban don kata ka jingsngewthuh ban leh ia kitei kiei kin ban kham pher na kiwei, ki ban iaryngkat kyrdan ba kiwei ki ri jong ka pyrthei, ka jingseng ia ki kam la jong ki ban pynroi ia ka jingnang jingtip, ka ban pynkiew ia ka kamai kajih bad ka spah ka phew bad bad ai kam ruh ia ka imlang sahlang. Ka Kong Sna ka la shim ia ka jingtyrwa jong ka Sorkar jylla lyng ba ka Meghalaya Startup ha ka snem 2019 ba kan long ka nongseng kam la jong.Ka sien jan kaba nyngkong ba ka shim, ka long ka jingshim ia ka ram na ka Bank kaba ym don kano kano ka jingshim sut bad ia kiwei ki jingtrei kam ba ki ong ka Technology jong kane ka juk shai kaba mynta ban pynmih ia kine ki mar rep ki jong ka haduh ba kin da kylla long ki dawai. Ka Kong Sna ka la batai ruh shaphang ka bor pynkhiah jong u snep dieng dawai Cinnamon Stick kiba ka shalan shabar na Meghalaya. Ki stad ka koit ka khiah ki iathuh ia ngi ba ki Cinnamon Stick ki dei ki jait musla ba ki briew ki pyndonkam ha kaba shet jyntah.Hynrei, ha ki ki don bun tylli ki bor pynkhiah. Kiba bun ki briew ki pyndonkam ia ia ki Cinnamon Stick ba la pynlwet bha ban pynneh pynsah ia ki jynbam. Kine ki stad ka koit ka khiah ki iathuh ia ngi, ba ki Cinnamon ki don ka bor pynkhiah. Ki pynkhlain bor ia ki Cell. Ki ialeh pyrshah ia ka jingpang bampong kaba ngi ong ka jingpang Cancer. Ki iarap ia ka jingpang tyrha shadem bad kiwei. Ka Kong Sna ka pyniaid iew ia u Sohmarit bad musla Stone Flower, ‘latyrpad uba ka jingsma iwbih jong u, ka palat liam ia kiwei ki ‘latyrpad jong ka ri India. Uwei pat u mar rep jong ka, u dei u Synrai Lakadong. Ma ngi hangne, ngi pyndonkam ha ka shet jyntah.Don ruh kiba dih ia ka um Shynrai Lakadon na ka bynta ki jingpang jong ki. Ka Kong Sna ka pynthikna ba u Shynrai Lakadong uwei na ki dawai bah. Ka la iathuh ba ka die ia u Shynrai Lakadong jong ka na ka bynta ka jingshna ia ki dawai Ayur Vedic da ka MT Meru Medicine jong ka California State, America.Ka Kong Sna ka la iathuh ba katei ka kompani pynmih dawai, kam thied ia u Synrai Lakadong jong ka khlem da Test shuwa ia u. Ka Kong Anumahasa Sna ka pyniaid iew ia kine ki mar ki jong ka da ka kyrteng Braves Enterprise. Ka la ioh ban ia shim bynta ha kawei na ki basa jong ka Meghalaya Collectives ha ka World Food India ba la pyllong da ka Ministry of Food Processing Industries jong ka Sorkar India ha Pragati Maidai, New Delhi naduh ka 3 tarik haduh ka 5 tarik u Naiwieng, 2023.Ka Kong Anumaha Sna ka la jawummat da ka jingkren haba ka Myntri ki kam rep ki kam riang, ka Kong Mazel Ampareen Lyngdoh ka la kylli ia sha ki jingtrei ki jingktah ki jong ka. Hapdeng ki ummat jong ka jingkmen, ka Anumahasa Sna ka la ong, “Ngam kaba ym pat biang ka thoh ka pule nga lah ban kot shaduh kane ka kyrdan”.",U Shynrai Lakadong ka Kong Anumahasa Sna u Iaid ïew shah duh America,https://kynjatshai.com/khubor-kyllum/u-shynrai-lakadong-ka-kong-anumahasa-sna-u-iaid-iew-shah-duh-america/
":U MLA ka Mawkyrwat u Bah Renikton Lyngdoh Tongkhar mynta ka sngi ka 13 tarik u Naiwieng 2023 u la ïoh ban plie noh  ïa ka Girls Hostel ha Mawkyrwat ha kaba ïa kane ka Girls Hostel ka hap hapoh ka Social Welfare Department jong ka Sorkar Meghalaya bad la bei tyngka lyngba ka skhim Article 275(1) jong ka Constitution ka Ri India, Ministry ka Tribal Affairs ka Sorkar India. La pyntrei ïa kane ka project da ka ophis DRDA South West Khasi Hills ha ka mang tyngka kaba T.2.5 klur tyngka bad mynta ka sngi.  Na ka liang ka Ophis jong ka  DRDA  lyngba u DC Bah T.Lyngwa u ïoh ban  aiti noh ïa ka syrnot jong kane ka Girls Hostel sha ka Kong C.D. Lyngwa kaba dei ka Director jong ka ophis  Social Welfare bad hadien ba na ka liang ka ophis Social Welfare kala pynbiang lut ïa baroh  ki jingdonkam kan sa aiti noh sha ka Balang Presbyterian Mawkyrwat ban pyndonkam noh ïa kane ka Girls Hostel kaba la plie mynta ka sngi kaba don ha Mawkyrwat. Ha kane ka sngi nalor u kongsan la ïoh jingkren ruh u na  Bah T. Lyngwa DC SWKHD Kong C.D. Lyngwa Director jong ka ophis Social Welfare ha ryngkat da ka jingïadonlang kiwei de ki ophisar sorkar ki tymmen Basan jong ka Balang Presbyterian Mawkyrwat ki seng longkmie bad kiwei de ki riew rangbah jong ka thaiñ. La pynïaid  ïa kane ka jingïalang ba lyngkot  da  u Bah L.T. Tariang ADC South West Khasi Hills District.",Plie u Bah Renikton L.Tongkhar ïa ka Girls Hostel ha ka mang tyngka kaba T.2.5 klur ha Mawkyrwat,https://kynjatshai.com/khubor-kyllum/plie-u-bah-renikton-l-tongkhar-ia-ka-girls-hostel-ha-ka-mang-tyngka-kaba-t-2-5-klur-ha-mawkyrwat/
"NONGPOH:Ka tnad Ri Bhoi Youth Federation (RBYF) Central ka la pynlong da ka tamasa pynkup burom ïa ki 26 ngut ki samla ba wan shakhmat ha ka eksam Secondary School Leaving Certificate (SSLC) na Ri Bhoi district ha ka sngi Saitjaiñ. Ïa katei ka tamasa, kaba la don da ki nongshah khot sngewbha ba pawkhmat, ka la pynkup burom ruh ïa ki samla pule ba ïakhun bha ha ka eksam Higher Secondary School Leaving Certificate (HSSLC) ba kynthup ïa ki samla ba pass bha ha kylleng ka Science, Commerce bad Arts.Ha katei ka tamasa pynkup burom, la don bynta da ki riewpawkhmat, kynthup ïa u Vincent H. Pala, Lok Sabha MP, Mayralborn Syiem, MLA Nongpoh, Dr. Celestine Lyngdoh, MLA Unsning,  Damanbait Lamare, MLA jong ka Umroi abd u Bipul Thangkhiew, President jong ka RBYF. La don lang ki nonghikai bad kiwei ki nongïalam ha katei ka sngi.Da kaba pynpaw halor ka jingïaroh ïa ka jingpynkup burom jong ka RBYF ha kane ka tamasa, ki nongkren ki la kren shaphang ka mat ba kongsan ha ka ban pynkiew ïa ka pule puthi hapoh ka district bad ka jylla baroh kawei. Katei ka jingpynkup burom ka ban jur halor ka jingithuh ïa ka jingtrei shitom jong ki samla pule kiba wan shakhmat ha ki eksam SSLC bad HSSLC.",Pynkup burom ka RBYF ïa ki samla pule ba wan shakhmat ha ka SSLC bad HSSLC,https://kynjatshai.com/khubor-kyllum/pynkup-burom-ka-rbyf-ia-ki-samla-pule-ba-wan-shakhmat-ha-ka-sslc-bad-hsslc/
"Ka Tyrso Valley Wildlife Protection Society da ka jingiatreilang bad ki kynhun shnong kin pynlong ia ka jinglehkmen jinglehsngewbha Amur Falcon Festival ha ka 14 tarik bad 15 tarik mynta u bnai ha ka shnong Tyrso ha Ri-Bhoi District. Kane ka jinglehkmen ka long ban rakhe ia ka jingwan jong kine ki sim Amur Falcon sha kane ka jaka man la ka snem.U Secretary ka TVWPS, Nongpoh ba kane ka jinglehkmen ka don ka jingthmu ban pynneh pynsah ia ka mariang bad ia ki mrad, ki sim bad ki dohkha. U la kyntu ia ki briew ba kim dei ban pyntieng ia ka jingwan jong kine ki mrad ba tang shipor. U la pynpaw ruh ba ka shnong ka thaw ka la lah ban leh ia kane naduh ka snem 2015 ban iada ia kine ki sim na ka jingma ha Tyrso bad Umru.Da ka jingwan poi bun kine ki sim ha kane ka jaka, u Alos u la pynpaw ia ka jingthrang jong kane ka shnong ban ithuh kum ka jaka jong ki nongwan jngohkai pyrthei bad ban pynrung noh ia kane ka shnong ha ka map jong ki kam jngohkai pyrthei. U la pynpaw ruh ba kane ka kynhun TVWPS ka la wad lad wad lynti ban pynrung ia kane ka lehkmen ba la tip kum ka Amur Falcon Festival kum kawei ki jinglehkmen jong ka jylla bad ban pynlong man la ka snem.U Alos u la iathuh ba ka jingwan jong ki sim ka long ka jngiarap kaba khraw. Kane ka long ba kine ki sim ki bam lut ia ki khniang ki ksiah kiba pynjulor ia ki jingthung. U la maham ruh ba ki briew kim dei ban siat lane kem ia kine ki sim namarba kane ka long pyrshah ia ki kam shong bad ia ki ain jong ka Wildlife Department jong ka Sorkar Meghalaya. Ha kaba ia dei bad kane ka lehkmen lehsngewbha Amur Falcon Festival, ka WVWPS la khot sngewbha ia ki paidbah ba kin ia shim bynta bad ban iohi hi da la ki jong ki khmat bad ban iohsngew da la ki jong ki skhor ia ka jingpah sngewtynnad jong kine ki sim kiba wan na kiwei pat ki ri bajngai jong ka pyrthei.",Yn pylong ïa ka lehkmen leh sngewbha Amur Falcon Festival,https://kynjatshai.com/khubor-kyllum/yn-pylong-ia-ka-lehkmen-lehsnewbha-amur-falcon-festival/
":Ha kawei ka jingjia ba sngewsih, ha kaba la don ar ngut ki mynsiem briew ba la duh noh ïa la ka jingim na ka jingshah bat bording ha u wire ha ka 11 tarik, Naiwieng ha ka shnong Kpepsyiem, Ri Bhoi. Kitei ki lanot, ba la tip kum u Lal Lapang (65 snem ka rta) bad u Pian Namsaw (44 snem ka rta) na Umden La-ang, ki la khlad hajuh kumba katto katne kynta ha ka miet jong ka sngi Saitjaiñ. Katba ïa ka met jong ki, la lap noh ha ka step ba bud jong ka sngi u Blei kumba 8:30 baje mynstep. Katba ki daw ba jia katei ka jingshah bat bording, ka la shu pynsah ha ka umdum ïa ki nongtohkit kiba la kulmar shaphang ka daw jong ka jingkhlad kine ki lanot kiba la don hajan jong u wire ba heh voltage kiba la shimkhia na ka bynta ban ai ding sha ki jaka jong ka Patharkhmah. Halor jong ka jingïoh jingtip shaphang katei ka jingjia, ki pulit jong katei ka shnong ki la leit sha katei ka jaka, ki la lap ïa kitei ki metïap bad ki la pynbiang noh da ki kali ban rah ïa ka met jong ki sha Byrnihat CHC. Na katei ka jingjia, la pynlong da ka eksamin post-mortem, kaba yn sa pyllait da ka jingkyrpad jong ki bahaïing jong kine kiba la khlad noh.",Khlad ar ngut na ka jingshah bat bording ha Ri Bhoi,https://kynjatshai.com/khubor-kyllum/iap-ar-ngut-ha-ka-jingshah-bat-bording-ha-ri-bhoi/
":Ki nongtrei jong ka Accredited Social Health Activist (ASHA)  South West Khasi Hills District kiba hap hapoh ka lama jong ka Meghalaya ASHA Worker Union mynta ka sngi ka 14 tarik u Naiwieng da ki spah ngut ki la ïamih paidbah ban pynlong ïa ka rally kaba jai jai ha ryngkat da ki jingthoh ha ki placard ha kaba ïa kane ka jingïaïaid paidbah ki la sdang na Lad DC ophis Laitlawsang bad pynkut ha Dorbar Hall Mawkyrwat kane ka long kum ka dak ban pynpaw ïa ka jingbym hun halor ka jubab jong ka Myntri ka koit ka khiah ka Kong Ampareen Lyngdoh.Ka kong Travelness Paliar  kaba dei ka President jong ki ASHA South West Khasi Hills District ha shwa ban sdang ïa ka jingïaïaid paidbah ka la ong ba na ka liang ki ASHA South west Khasi Hills District katba ka Myntri ba dei peit ïa ka koit ka khiah bad ruh ïa ka sorkar jylla  Meghalaya kam pat lah ban pynshai  katkum ka jingdawa jong ki ASHA ngin nang pynjur ïa  ka jingïakhih khlem buh por bad  kan dang ïai bteng nangne shakhmat da kaba sangeh trei kam tad haduh ban da pynbna da kumwei pat.Ka kong Sony Kharjana kaba dei ka Adviser jong ka Meghalaya ASHA Worker Union ka la  byrthen jur ïa ka Kong Ampareen Lyngdoh ba ka klet ïa lade kum ka longkmie bad kaba dei ruh ka Minister jong ka koit ka khiah jong ka sorkar Meghalaya ba kam pyrkhat shuh ïa ki jingeh jong ki longkmie kiba dei ki ASHA, ka la ong ruh ba balei ka Sorkar jylla ka lah ban pynlut bai dawai iïa kita ki nongdih drok kiba kwah hi ban pynjot ïa la ka jong ka met haduh 9 klur tyngka hynrei kam lah pat ban  pynbiang ïa ki ASHA kiba len lade naka bynta ki khun ki kti ha ki ba armet ha ki shnong ki thaw.Ha kane ka sngi la ïoh ruh ka jingkyrshan na ki seng bhalang, ki riew rangbah bad ka jingkren na u Bah Polan Sohphoh uba dei u rangbah kur Rikhain lyngdoh Sakwang, u Bah Lambokstar Marweiñ u president ka HANM SWKHD, u Bah Arbok Kharjahrin u President ka HYC SWKHD na ka seng KSU u Bah Iengskhem Syiemlieh bad kiwei de ki riew rangbah bad na ki nongkitkam jong ki ASHA jong ka Thaiñ South West Khasi Hills District.",Ka kam shikhoh jingsiew shitroh pyrta ki ASHA ha ka Rally ha Mawkyrwat SWKHD,https://kynjatshai.com/khubor-kyllum/ka-kam-shikhoh-jingsiew-shitroh-pyrta-ki-asha-ha-ka-rally-ha-mawkyrwat-swkhd/
":Ka rynsan ka la pynkhreh na ka bynta ka jylla Meghalaya ban pynïaid ïa ka tamasa Shillong Cherry Blossom Festival 2023, wat haba ha ki surok bad ki lynti ïaid kjat, la dap da ki rong ki rup jong ka rong pink bad ki dieng ba rong lieh jong u Cherry Blossom. Ki nongjngoh kai pyrthei na India bad na shabar ri, ki la pynkhreh ïa la ki khmat jong ki sa shisien pat na ka bynta ban rakhe ïa katei ka tamasa jong ka mariang bad kiwei kiwei lem bad ki kyrteng jong ki riewpawkhmat jong ka kam rwai bad karkhana ak phlim.Ha ka jingïalang ki lad pathai khubor dang shen, u Myntri ka tnad jngoh kai pyrthei, u Paul Lyngdoh u la ong kumne, “Yn sa don haduh 30,000 ngut ki nongwan ha ka shi sngi kaba mut ba ha ka sngi ba kut jong kane ka tamasa, ngin sa ïoh haduh shi lak ki nongwan. Katba 90 percent jong kine ki nongwan, ki la khmih lynti ba kin dei kiba nabar, na India bad kumjuh ki nongwan jngoh kai pyrthei na sah ri phoreiñ.”Katei ka tamasa ka don ban tyrwa ïa bun kiwei pat ki bynta, naduh ki jingïakop ban riam kum ki tyngshop bad puron bad jingïakop ïaid thei bhariew haduh ka jingïashim bynta ha ka ban ïa rwai, ki jingwah ïa ki dur ki dar, ka jingïakop rwai karaoke, ka giant wheel ne Ferris wheel bad kiwei kiwei. Yn sa pylong ïa katei ka tamasa ha RBDSA Sports Complex ha Madan Kurkalang, Bhoirymbong, Ri Bhoi district.Ka Shillong Cherry Blossom Festival ka dei ka jingrakhe ïa ka kolshor bad ki jingrwai bad kane ka bynta ba mynta u snem kan long kaba yn sah jingkynmaw ïa ka jingwan rwai jong ki nongrwai Pop ba pawnam bad ki DJ. Katba ki nongrwai ban sa wan rwai ha ka sngi nyngkong ha kane ka tamasa, ha ka 17 tarik, Naiwieng, ki kynthup ïa u Sanam, Hybrid Theory, SURL, Kenny Musik, 4th Element, The Band Phantasm, DBRYN, Gwyneth, Dalariti, CYCO, Aminio, Dr Legend, Chevinia.Kine ki nongrwai kin sa pynkhreh ban pynshong shit ïa ki paidbah ha ka sngi ba ar, kynthup ïa u NE-YO, Meba Ofilia, Pink Panda, Snow White, Rahul Rajkhowa, Street Stories – Banjop, Empirical Tribe – Tenny, Zethan, Ricaa Stella, Banker Kharkongor. Katba ha ka sngi khatduh jong kane ka tamasa, yn sa ïohi ïa ka u nongrwai na ka kynhun barim jong ka Boyzone, u Ronan Keating, Jonas Blue, Lou Majaw, Blue Temptation, Da Minot, Nokpante, Rhem, Favian, Wanjop Sohkhlet, Banrap, Youngg Nate, Meban, Lamphrang, Toshan. Katei ka jaka ba don ha National Highway 40, ha kaba ka surok kan nym don blok ha ka por ba don ka Cherry Blossom Festival kaba yn sa don ha ka Guwahati Shillong Road, Mawiong-ISBT Bypass bad Mawdiangdiang Bypass.",Pynkhreh ka Meghalaya ban pynïaid ïa ka Shillong Cherry Blossom Festival 2023,https://kynjatshai.com/khubor-kyllum/pynkhreh-ka-meghalaya-ban-pyniaid-ia-ka-shillong-cherry-blossom-festival-2023/
":Ki nongtrei ASHA jong ka West Khasi Hills ASHA Association ha ryngkat ka jingïasnoh kti lang ka Meghalaya ASHA Worker Union mynta ka sngi kila pynlong da ka jingïaïaid rally kaba jai jai hapoh sor Nongstoiñ kum ka dak ban bteng ïa ka jingïakhih ka jong ki ban pynpaw ruh ïa ka jingbym hun ïa ka jubab jong ka Myntri ka koit ka khiah ka Dr. Ampareen Lyngdoh halor ki mat jingdawa jong ki ASHA.Ïa ka tei ka rally ba jai jai la sdang na MCH Hospital Nongstoiñ bad ïaid ter ter ka ïew Nongstoiñ bad pynkut hapoh ka Market Complex bad bteng pat sa ka jingïalang paidbah ha kaba la sakhi da ki spah ngut ki nongtrei ASHA ha WKH kila wan ban ïashim bynta ha katei ka rally.Ka jingïakhih jong ki ASHA da kaba sangeh treikam kala ktah ïa ka kam shakri ïa ki paidbah ha ka koit ka khiah hapoh ka District hynrei na ka liang jong ki nongïalam jong ki nongtrei ASHA kila kyrpad ïa ki paidbah ba kin ai jingkyrshan lem ïa ki khnang ba kin ïoh ïa ki jingdawa jong ki na ka sorkar kaba kila ïakhun la bun bun snem.Ka President jong ka Meghalaya ASHA Worker Union ka kong Mirajune Myrsing haba ai jingkren ha ka jingïalang paidbah kaba la long ha khmat ka Market Complex New Nongstoiñ kala ong ba ki nongtrei ASHA kidei kiba kongsam tam ban shakri ha ka koit ka khiah pynban ka sorkar kam ithuh bad niew bein ïa ki da kaba ai ka jingtrei kaba khia katba ka jingsiew ka rit na kiba rit tam.Shuh shuh kala ong ruh ba katkum ka jingkhang jong ka Myntri ka koit ka khiah kala ong ba ki nongtrei ASHA kidei tang ki nongtreimon sngewbha kiba lah ban trei tang 2 snem ha kaba katei ka nongïalam ki ASHA kala buh jingkylli ruh ïa ka Myntri sorkar kumno ka lah ban long ba ki ASHA kin trei tang 2 snem katba ka katkum ka National Health Mission (NHM) la ong ba ki ASHA kiba trei palat ïa ka 10 snem kin ïoh ïa ka khusnam golden handshake ryngkat ka song pisa kaba 20 hajar tyngka bad lyngba ka NHM kala pynshisha ba ki ASHA ki lah ban trei palat ïa ka 2 snem.Kumta katei ka nongialam kala dawa na ka sorkar ba kadei ban pynkiew ïa ka Bai ong ki nongtrei ASHA hapoh ka Jylla nalor kiwei de ki lad jingïarap ki ban ai jingmyntoi ïa ki nongtrei bad kala ong ruh ba katba ym pat ïoh ïa ki jingdawa ki  ASHA kin nym leit phai sha ki jingtreikam.Kiwei kiwei kiba la ai jingkren ha katei ka jingïalang ki kynthup ïa ka kong Linianci Marweiñ President Asha Workers Union Nongstoiñ, Kyntiewmon Nongshli, President Asha Workers Union Mawshynrut, Srally Rashir, Sordar of New Nongstoiñ nalor kiwei de.","Bym hun ïa ka jubab ka Myntri, ïaid rally ki ASHA ha Nongstoiñ, yn dang bteng ka jingïakhih",https://kynjatshai.com/khubor-kyllum/bym-hun-ia-ka-jubab-ka-myntri-iaid-rally-ki-asha-ha-nongstoin-yn-dang-bteng-ka-jingiakhih/
":Uwei u shipai BSF commandant jong ka 200 Battalion jong ka  Border Security Force (BSF), kaba don ha Praharinagar Tura, uba la ithuh kum u R N Mishra uba la ïaid shapoh jong ka Nokrek National Park ha West Garo Hills, u la jah rngai kumba phra kynta ha ka miet jong ka sngi nyngkong, la lap noh ïa u da ka jingthwet jong ka kynhun pyllait im. La don ka jingthwet na ka liang ka kyhnun hadien ba la jah une u commandant ha ka 13 tarik, Naiwieng.Katkum ka jingïathuh na ka khubor, la ong ba utei u Commandant u la rung shapoh katei ka national park kaba jngai bha lem bad ki nongap pahara jong u khlem pan jingïarap na ki nongbatai jong katei ka shnong. Katba ki kynhun ba wad ïa u bad kiba rah da ki jingtbeh ding ki la poi ha katei ka jaka naba ka khubor ka la saphriang shaphang ka jingjah rngai jong u ha kylleng ka Garo Hills. La lap ïa utei u commandant ba u dang im bad um lei lei hapoh katei ka Nokrek Park hadien katto katne por ha ka por 10 baje mynmiet. “La pyndon ka jingïakren bad u kumba 7 kilometar hapoh jong katei ka park ha kaba la lap ïa ka Matcha Nokpante ne ka jaka ba shong jah thait u khla”, la pyntip katei ka kynhun ba thwet ïa u sha kawei na ki lad pathai khubor.",La lap ïa u shipai BSF ha GH National Park,https://kynjatshai.com/khubor-kyllum/la-lap-ia-u-shipai-bsf-ha-gh-national-park/
"U dkhot ka ïing Dorbar jong ka Gro Hills Autonomous District Council, u Bernard N. Marak, uba long ruh MDC bamih khmat ia ka Tura, ula ong ba “Aadhaar um dei u 666 lane u Khrist-lamler. U dei tang u numbor bakyrpang kum u Mobile Number na ka bynta ka jingpynithuh ia u briew shimet.U Aadhaar u na ka bynta ka jingtrei kam kaba iaid beit iaid ryntih bad kaba lait na ka jinglehthok leh shukor bad na ka bynta ka jingtrei kam kaba khuid kaba suba ban ai ia ka jingshakri kaba bha tam ia ki paidbah. U Aadhaar um don jngiadei eiei ba ka jingngeit.U la iathuh ba ka jingpyndonkam ia u Aadhaar ka dei beit tang na ka bynta jong kito kiba dei ban ioh ia ki jingmyntoi na ka jingpytrei kam ia ki kim jong ka Sorkar, kham tam lei lei ha kaba ia dei bad ka jingsiew ia ki nongtrei lyngba ka Online Payment kaba don ka jingiasnoh jong u Aadhaar bad ki Bank Account jong ki. U Bernard N. Marak u la iathuh ba ka jingthmu jong ka jingpyndonkam ia u Aadhaar Number ka long beit ban khang lad kito ki nongtrei Sorkar ba kin ym ioh lad ban sam ia ki pisa jong ki nongtrei lane jong kito kiba dei ban ioh ia ki jingmyntoi pisa lyngba ka jingpyntrei kam ia ki skum Sorkar.U la iathuh ba ka jingthep beit ia ka jingioh bainong jong ki sha ki Bank Account, ka long namarba ba mynshuwa ka la don ka jingud na ki nongioh jingmyntoi ba ki ioh duna ia kata kaba bainong ba ki dei ban ioh. U la iathuh ruh ba ka long kaba sngewsih kaba khraw ba ka jingsiew bainong da kaba pyniasnoh ia u Aadhaar bad ki Bank ka long tang 50 na ka 100 ha kiba bun ki jaka.",U Aadhaar umdei u 666 bad um don jingiadei bad ka jingngeit: Bernard N. Marak,https://kynjatshai.com/khubor-kyllum/u-aadhaar-umdei-u-666-bad-um-don-jingiadei-bad-ka-jingngeit-bernard-n-marak/
"Ka seng saiñ hima sima United Democratic Party, ka la seng la buh ia ka State Election Committee ban jied ia ki kyrteng kyrtong ki ban iakhun na ka bynta ban long nongmihkhmat sha ka Iing Dorbar Thaw Ain Lok Sabha bad ruh jong ki Autonomous District Council kiba long ha ka snem ka ban wan. U President ka UDP, u Bah Metbah Lyngdoh haba kren hadien ka jingseng jingbuh ia ka State Selection Committee da ka Central Executive Committee jong ka UDP, ula iathuh ba kane ka kynhun kan jied ia ki kyrteng jong ki kyrtong ki ban ia khun naka bynta ka MP bad MDC elekshon.“Ngi la bynshet ha ka SEC na ka bynta ka jingjied ia ki kyrtong kiba kah ban iakhun ha kine ki artylli ki elekshon ki ban wan na ka seng sain hima sima jong ngi”, la ong u Bah Metbah Lyngdoh. Ka UDP ka la shim ia ka rai ba kan pynieng kyrtong na ka bynta jong ka Shillong bad Tura Parliamentary Assembly. Ia ka Shillong Parliamentary Constituency la mihkhmat da u Bah Vincent Pala bad iaka Tura Parliamentary Assembly la mih khmat da ka Agatha K. Sangma. U Bah Metbah Lyngdoh u la iathuh ba ka Central Executive Committee  kan pdiang beit ia ka rai ba shim ki nongialam jong ka UDP bad Hill State People’s  Democratic Party ba la shim ha ka 7 tarik u Naiwieng ban ia trei lang na ka bynta ban pyrshan ia u kyrtong jong ka Shillong Parlaimentary Assembly.U Bah Metbah Lyngdoh u la iathuh ba ka seng kan ieh ha ka SEC bad ha ki nongialam jong ka UDP Garo Hills ban rai ia ka kyrteng jong u kyrtong na ka bynta jong ka Tura Parliamentary Constituency. Ha kaba ia dei bad kane ka jingjied nongmihkhmat, ka CEC ka la bthah ia ki District bad Circles ba kin iatrei shitom na ka bynta jng ki kyrtong MP bad ADCs. Ha kaba ia dei bad kawei pat ka jingkylli, u Bah Metbad kawei pat ka jingkylli, u Bah Metbah u la iathuh ba ha kaba ia dei bad u kyrtong jong ka Shillong Parliamentary Assembly, la shaniah ha ka SEC ba kan iaphylliew jingmut bad bad baroh kito kiba don ka bynta bad ban shim ia ka rai ryngkat bad ka HSPDP hapoh ka lama jong ka Regional Democratic Alliance.Ki khubor ki iathuh ba la don lai ngut kiba la pan tiket na ka bynta ka Shillong Parliamentary Assambly bad kine ki long u President bamynshuwa jong ka HYC, u Bah Robertjune Kharjahrin,uba la long u dkhot jong ka seng ha kane ka Sngi U Blei, President ka Khasi Authors Society, u  Dr DRL Nonglait bad u MLA bamynshuwa ka Mawlai, u Bah  PT Sawkmie. U Bah Metbah Lyngdoh u la iathuh ba ka RDA ka la kyntu ia kiwei pat ki seng riewlum ba kin iatrei land na ka bynta ka Shillong bad Tura Parliamentary Assembly.Haba la kylli lada ka UDP kan kyrshan ia ka NPP, u Bah Metbah Lyngdoh u la iathuh ba ia kane ka mat ym pat shym la iakren hapoh jong ka seng. U la iathuh ruh ba ka jingbun palat jong ki kyrtong, kan long ka jingmyntoi ia u MP Vincent Pala jong ka Iing Dorbar Shillong Parlaimentary Assembly. Haba kylli lada ka Voice of the People Party kan ktah ne em ia Lok Sabha Election, u Bah Metbah Lyngdoh u la ong, “Ngim kwah ban ong eiei ha kaba kum kane ka por. Hynrei, ka UDP ka don la ka jong ka jingkhlain bad ki paidbah ki shaniah ha ka UDP. Nalor ki kam sain hima sima, ka Central Executive Committee ka la iakren ruh shaphang ka jingeh jong ki nongrep bad kyntu ruh ia ka Farmers’ Wingh ba ialam da u MLA ka Mawsynram u Bah Olam Singh Suin kum u President.",Buh ka UDP ïa ka SEC ban jied ïa ki kyrtong nongmihkhmat,https://kynjatshai.com/sain-pyrthei/buh-ka-udp-ia-ka-sec-ban-jied-ia-ki-kyrtong-nongmihkhmat/
":Ki pulit ha ka sngi nyngkong, ki la buh da ka jingmaham ban pynshitom pyrshah ïa kito kiba lap ba leh kam sniew hapoh bad kylleng ka lum jingtep bad ki khlaw ha Lawmali. La pynlong da ka jingïalang ha ka Police Reserve Conference Hall hapdeng ki pulit bad ki rangbah shnong bad ki dkhot rangbah jong ka Riatsamthiah, Wahingdoh, Jaiaw Shyiap, Jaiaw Mihngi bad Mawlai Phudmuri halor ka jingleh ïa ki kam sniew ha Lawmali, kaba la long ka mat ba dei ban shimkhia na ka bynta ki nongshong shnong ba jan bad ka Lawmali.Ha ka jingkren ba la ai da u SP (City) Vivek Syiem, u la ong ba la dep pynlong ïa katei ka jingïalang bad ba kum kitei ki kam sniew jong ka jingpyn jaboh ïa katei ka khlaw shapoh jong ka Lawmali, yn nym shah shuh bad lada lap ïa kino kino kiba leh pyrshah halor ka jingdonkti ha ka kam khaïi drok ne dih drok bad ka kyiad, yn kem bad shimkhia ban pynshitom ïa ki.“Lem bad ka jingïada na ka jingwan rung hapoh katei ka khlaw ha ka por mynmiet da ki nongïada ïa katei ka jaka kaba hap hapoh ka tnad forest, yn sa shimkhia ban ker noh da ki sainar bad tei da ka phalor ne gate lem bad ka tnad Forest Department,” ong u Vivek.U Syiem u la ong ba yn sa shimkhia halor kiwei pat ki phang, kum ka jingpyn ngat ha ka kyndon ïa kito kiba donkti ha ki kam sniew ha ka por mynmiet hapoh ne kylleng katei ka jaka ne lada lap ba dih kyiad ne drok hapoh ki kali ba ïeng ha ki surok, yn pynshitom katkum ka kyndon 110 jong ka Meghalaya Police Act bad ka NDPS Act, katkum ba dei ka mukotduma. U la ong ba ki pulit ki kwah ban pynpaw ka jingïaroh ïa ki dkhot jong ka Durbar Shnong na ka bynta ka jingtrei shitom jong ki ban ïasnohkti lang ban teh lakam ïa katei ki jingeh baroh. Shuh shuh, yn sa shim da ki lad ban ai jingïada na ka jingdih ïa ki drok bad khaïi ïa ki ha Shillong, kaba la dep ïakren bad bun ki nongai jingmut da ki nongïashim bynta, bynrap u Syiem.",Maham ki pulit pyrshah ïa ki kam sniew ha kylleng ka khlaw Lawmali,https://kynjatshai.com/khubor-kyllum/maham-ki-pulit-pyrshah-ia-ki-kam-sniew-ha-kylleng-ka-khlaw-lawmali/
":Ha ryngkat bad kiwei pat ki ri jong ka jylla, ka St Anthony’s Secondary School, Kharpati, ka la rakhe ïa ka Children’s Day lem bad ka jingpyndon burom ïa ka sngikha jong u Pt. Jawaharlal Nehru, uba dei u President jong ka ri India ba nyngkong. Katei ka skul, ha ka jingbynrap ïa ki tamasa, ka la plie thymmai ïa ka ïing skul ba thymmai bad ki jaka leit pynjhieh da ka sheme MLA, ha ka jingïatreilang bad ki riew shimet ban ïarap ka bai lut bai sep. Katba u MLA jong ka Nongpoh, u Mayralborn Syiem, uba la shimti kum u nongshah khot sngewbha, u la plie ïa katei ka skul ba thymmai.Ha katei ka tamasa, la don bynta lang da u Robertus Rihon, Syiem jong ka Raid Kharpati, Jayanta Mudoi, Bank Manager HDFC Bank, Nongpoh, Anima CM, Headmistress jong ka School, Ibadahun Kharkongor na HDFC Bank, Nongpoh, lem bad ki nonghikai bad ki kmie ki kpa jong ki khynnah skul.",Rakhe Children’s Day ka St Anthony’s Secondary School Kharpati,https://kynjatshai.com/khubor-kyllum/rakhe-childrens-day-ka-st-anthonys-secondary-school-kharpati/
":Ka Shillong Literary Festival 2023, kaba la dep plie ha ka 14 tarik, Naiwieng ha nan polok ne Ward’s Lake, kaba la pynlong da u nongshah khot sngewbha, u Paul Lyngdoh, uba dei u Cabinet Minister of Arts & Culture Department, Social Welfare Department, Textiles Department, bad Tourism Department bad ka nongshah khot sngewbha, ka Ampareen Lyngdoh, Cabinet Minister of Agriculture and Farmers’ Welfare Department, Health & Family Welfare Department, Information & Public Relations Department bad Law Department. Katba ha ka shiteng sngi jong ka jingplie ïa katei ka tamasa, kaba la ïashim bynta da ka Janice Pariat bad ka Cheryl Rynjah, kiba la ong kumne “Baroh ba ka jingshai ha thaba.”Ka Ward’s Lake, kaba la iphuh iphieng da ki rong pink na ki dieng cherry blossom bad ki pandal ba itynnad, ka la pyn ishongkun ïa ka mariang. Katei ka madan tamasa ka la dap da ki jingïalehkai, ki bam ki dih kiba la pynkhring ïa ki nongwan kai. Katba ka sngi jong katei ka tamasa ka la jan poi sha kaba kut, hynrei ka jingrakhe kan bteng shaduh ka por janmiet lem bad bun ki tamasa. Ki nongwan kin sa ïoh ka lad ban ïakren, pule ïa ki kot bad ka jingkyndeh ka jingwanrah da ki kot ïathuh khana. Katba ka rukom ïathuh khana bad ki jingrwai, yn sa pyn bynrap bad ka jingsngewtynnad, katba ha katei ka janmiet, yn sa don ki jingrwai na ki nongrwai, kiba la pyni ïa ka kolshor jong ka Shillong Literary Festival.",La sdang ïa ka Shillong Literary Festival 2023: La pyni ïa ki ktien bad ki jingrwai,https://kynjatshai.com/khubor-kyllum/la-sdang-ia-ka-shillong-literary-festival-2023-la-pyni-ia-ki-ktien-bad-ki-jingrwai/
":U nongïalam ka seng liang pyrshah ha ka KHADC, u Titosstarwell Chyne ha ka sngi nyngkong, u la ong ba shen, un sa ïakren bad ka executive committee halor ka jingpynthikna ïa ka jingïaid shakhmat jong ka jingphiah ïa ki konstituensi hashwa ki ilekshon, kiban sa long la shem snem. “Ngan sa ïakren bad ka EC ba ka jingphiah ïa ki konstituensi ba la pynlong da ka committee, dei ban don ka por ba biang na ka bynta jong ki nongseng kam lajong, kynthup ïa ki paidbah ne ki nongshong shnong ki lah ban phah ïa ki jingkren jong ki ha ka por ba biang,” ïathuh u Chyne sha ki lad pathai khubor.Halor ka jingthmu ban ïoh ïakren bad katei ka committee pynphiah konstituensi, u khliehduh barim jong ka KHADC u la ong ba kawei ka dei na ka jingkhmih lynti jong ka amendment jong ka Sixth Schedule sha ka riti synshar khadar jong ka India ne Constitution of India, kaba la kwah ban pynbun ïa ki seat bad ban leh noh ïa ka, la donkam ban pynbiang shwa ïa katei ka committee pynphiah(delimination) konstituensi.“Kaba ar, wat lada katei ka amendment kan nym jia, ka mut ba ka committee pynphiah kan sa pynlong biang da ka jingpynithuh biang ïa ki konstituensi naba la don ki konstituensi kiba la don ki nongthep vote haduh 50,000 ngut bad don kiba don haduh 20,000 ngut. Te yn sa don ka jingkhmih bniah ha ka ban pynbiang ïa kitei ki mat. Ngi la dep pynlong da ka jingtreikam ha ka ilekshon 2014. Katba ïa ka Umsning konstituensi, la dep tei bad ïa ka Laitkroh konstituensi, la dep pynduh pyndam noh,” ong u Titos.“Te kane ka dei ka rukom treikam kaba biang tam. Ngam don kano kano ka jingkynthoh hynrei ka shong ha ka EC ba kumno ba kan ai por ïa katei ka committee ba kan pyntreikam noh,” bynrap u Chyne. Shuh shuh, utei u nongïalam ka seng liang pyrshah u la ong, “Ngam tharai ba katei ka jingpyntreikam kan ktah naba kam mut ba phin nang pynbun ki nongïakhun ilekshon hynrei nga sngew ba ka jingwanrah biang ïa ki konstituensi, dei ban pyntreikam hapoh shi ne ar bnai.”",Thrang u Titos ïa ka EC ban pyndep ïa ka jingphiah ïa ki konstituensi hashwa ka ilekshon,https://kynjatshai.com/sain-pyrthei/thrang-u-titos-ia-ka-ec-ban-pyndep-ia-ka-jingphiah-ia-ki-konstituensi-hashwa-ka-ilekshon/
":Ka Irene Dkhar, kaba dei ka Miss Meghalaya bad Miss Northeast barim, ka la ïohrung beit beit ha ka Grand Finale jong ka Miss Grand India 2024. Ka la pynkhring ïa ki nongbishar ha ka por ba don ka interview ha Shillong, kaba la pynlong ha ka jingïatreilang bad ka Miss Meghalaya Organization.Ka Ridamaya Passah bad ka Tanvi Marak ki la lah ban poi sha ka preliminary round. Kin sa hap ïaid sa ka ar tylli ki interview na ka bynta ban poi sha ka grand finale. Kiba don ha ka por ka interview, ki kynthup ïa u Amjad Khan, Director of Glamanand Entertainment Pvt. Ltd., Daniella Shirley Majaw, Miss Teen Meghalaya 2022 bad ka Shweta Himatsingka, kaba dei ka nongai jingmut ïa ka bam ka dih ba pawnam jong ka ri.",Ïohrung ka Irene ha ka finale jong ka Miss Grand India 2024,https://kynjatshai.com/ki-sap-ki-phong/iohrung-ka-irene-ha-ka-finale-jong-ka-miss-grand-india-2024/
"Ka Shillong Lajong ka la ioh ban khur biang ia shi poiñ ha ka jingiakhun pyrshah ia ka Sreenidi Deccan Football Club da ka jingïakhaid da 2-2 ha ka jingiakhun ba la pynlong ha madan Shillong Sports Association (SSA), Polo Shillong.Ka Sreenidi kaba dei ruh ka klob na Hyderabad ka long kawei na ki klob ba khlain ha kane ka lympung I-league mynta ka aïom bad la sakhi ba ka jingïalehkai ka long kaba itynnad bad kaba kham jwat ban ioh pynkhih jar.Ka Sreenidi ka kham ioh kabu khyndiat namar ka jingjeh ka met bad ka rynieng lada ianujor ia ki rangïalehkai Khasi hynrei namar ka jingioh kabu ban ïalehkai ha la ïing ka Lajong ka la ioh ban pynphai ia kitei ki 2 kol.Ka Sreenidi ka la ioh ban pynkhih jar nyngkong lyngba u Rosenberg tang ha ka minit ba 7 hynrei namar ka jingiai iakhun khlem aili ka Lajong ka la ioh ban pynphai lyngba ka kol u Ronney ha ka minit ba 29. Tang hadien 5 minit ka Lajong ka la ioh ban pynkhih jar sa kawei lyngba u rangïalehkai ka Japan, u Takuto bad ka jingïakhun ha ka kylla step ka la kut noh da 2-1.Hadien ba bteng ka kylla step, ka Sreenidi ka la sdang ban pynpher ia ka buit ïalehkai, kata da kaba pynsted bad ïalehkai shiliang madan.Katba ka jingiakhun ka dang itynnad bad iakhluit, uwei na ki nongïalam (Dkhot) ka klob Sreenidi u la ioh da ka red card namar ka jingpyni ia ka jingbitar hapoh madan.U Rosenberg uba la ioh ruh ban thep kol ha ka kylla step na ka bynta ka Sreenidi, u la ioh ban thep sa shi kol na ka bynta katei ka kynhun ha ka minit ba 63.",ïoh mynsiem ka Lajong na ka jingwan kyrshan ki paidbah,https://kynjatshai.com/khubor-ialehkai/ioh-mynsiem-ka-lajong-na-ka-jingwan-kyrshan-ki-paidbah/
":Ka kynhun Faith Foundation Shillong kan sa rakhe ïa ka Child Safety Week lem bad ka jingthoh ba thoh, ‘It’s Okay To Say No’ lane ‘Ka biang lada phi ong Em’. Ka taïew ai jingïada ïa ki khynnah ne ka Child Safety Week ka dei ka kampeiñ ba la rakhe lut hapoh ka ri kaba sdang naduh ka 14 tarik, Naiwieng haduh ka 20 tarik, Naiwieng na ka bynta ban khmih ïa ka jingdonkam ka jingïada ïa ki khyllung khynnah, lyngba ki jingïakren bad ki tamasa.Mynta u snem, ka jingthmu jong ka Child Safety Week ka long ban ïarap ïa ki samla ba kin sngewthuh ïa ka ‘It’s Okay To  Say No’ bad ban ïakhun ïa ka rukom ban ong ‘Hooid’, ha kaba la pynthikna ïa ka jingïada ïa ki khynnah. Ka jingthmu jong katei ka kampeiñ kan kynthup ïa ki prokram ban pynkiew ïa ka jingmut jong ki khynnah halor ka jingthombor ïa ki ne ka child sexual abuse (CSA) bad ka jingdonkam jong ka jingai jingïada ïa ki. Katba ki jaka ba rakhe ïa katei ka tamasa, ki kynthup ha:Street Play ha Iew Nongmensong bad Don Bosco Square, Laitumkhrah ha ka 16 bad 17 tarik, Naiwieng ha ka por 1 baje mynsngi, kan don ka jingniah da ki bicycle ha ka 18 tarik, Naiwieng ha ka por 8.30 mynstep bad ka jingdro dur ha Jaiaw ha ka 20 tarik, Naiwieng ha ka por 9 baje mynstep.",Rakhe ka Faith Foundation ïa ka taïew ai jingïada na ka bynta ki khynnah,https://kynjatshai.com/khubor-kyllum/rakhe-ka-faith-foundation-ia-ka-taiew-ai-jingiada-na-ka-bynta-ki-khynnah/
":Ka sorkar jylla ka la pan jingïarap haduh T. 44 klur kum ka jingkyrshan pisa na ka sorkar pdeng na ka bynta ban pynskhem ïa ka rukom treikam ki kali pynlip ding hapoh ka jylla. Da kaba pyntip shaphang katei ha ka sngi ba ar, u symbud myntri ba dei peit ïa ka Home (Police), u Prestone Tynsong u la ong ba la shim ïa ka jingrai hadien ba jia ka jinging ding ba shyrkhei ha Khyndailad. “Ngi la dep phah da ka jingtyrwa ban pynskhem bad ban wanrah ïa ki tiar treikam ba biang. Katei ka jingtyrwa ka dei ïa ka T. 44 klur,” ong u Bah Prestone.U Tynsong u la ong ba u la dep ïakynduh ïa u secretary jong ka kynhun jong ka tad Home Affairs bad la dep kren ruh shaphang kine baroh. Katkum ka jingkren jong u, ka jingdonkam na ka bynta kai kali rit ba pynlip ding, la pynkynthup lang ha katei ka jingtyrwa. Ka sorkar jylla ruh dang shen, ka la dep rai ban wanrah da ka rukom treikam ban ai jingïada halor ka jingpynlip ding bad ki kyndon pynlip ding ne standard operating procedures (SOPs) hadien ka jingjia ing ding ba ishyrkhei ha kawei ka ïing maw ha Khyndailad, kaba la lam sha ka jingkhlad noh uwei u briew, ha ka 14 tarik, Risaw.Ïa utei u briew, la ithuh kum u Sampath uba la khlad na ka daw jong ka jingïap op. u la don hapoh kudam ban leit shim tiar na ka bynta ban pynpoi ïa ka tiar da ki kali trok barit. Katba katei ka kali trok barit ka la leit noh na katei ka jaka, u Sampath u la sahkut shadien bad u la shah ker kud ha katei ka ïing maw hadien ba jia katei ka jinging ding bad kumta u la ïap op bad lam sha ka jingkhlad jong u. Ki pulit pynlip ding ki la leit mar mar sha katei ka jaka mar syn ïoh jingtip, hynrei na ka daw jong ka jingsniew palat ka surok bad bun briew hapoh katei ka jaka, ka la pynlong ka jingeh ïa ki pulit pynlip ding ban poi ha katei ka jaka ha ka por ba biang.Shuh shuh, u Tynsong u la dep pyntip ba dang shen, u la dep ïakynduh ïa u secretary jong ka DoNER ban ïakren halor katei ka mat kaba dei shaphang ka jingpynslem ban pynmih ïa ka pisa synñiang na ka bynta bun ki projek haph ka jylla. “Kine ki dei kita ki projek, kum ka jingtei ïa ka science and commerce college ha Mawphlang ha kaba ki kontraktor ki la hap sangeh noh ïa ka kam ba ki trei na ka daw jong ka jingbym ïoh ïa ka jingsiew. Te sa kiwei pat ki projek, kynthup ïa ki projek shna surok, ha kaba ngim shym la ïoh ïa ka bynta(installment) ba ar ne bynta ba lai. La dep ïakren shaphang kitei ki mat,” ong u Tynsong katba bynrap ba u secretary u la dep kyrpad ban pynkloi ban pyllait noh ïa ka installment sha ki tnad bapher bapher jong ka sorkar jylla.",Pan jingïarap ka sorkar jylla na ka sorkar pdeng haduh 44 klur na ka bynta ban pynskhem ïa ka rukom treikam ki kali pynlip ding,https://kynjatshai.com/khubor-kyllum/pan-jingiarap-ka-sorkar-jylla-na-ka-sorkar-pdeng-haduh-44-klur-na-ka-bynta-ban-pynskhem-ia-ka-rukom-treikam-ki-kali-pynlip-ding/
":U Symbud Myntri Rangbah ka jylla bad uba dei ruh u President ka NPP ha ka jylla, u Bah Prestone Tynsong  myn ha ka 14 tarik Naiwieng u la pyntip ba ka sorkar ka dang ap ïa ka rai jong ka Hynniewtrep National Liberation Council (HNLC) na ka bynta ka jingkren ïasuk, bad ka sorkar kan leh ia ka ba bha tam ban shimkhia  ban pynurlong noh ia kane ka mat.Haba kren sha ki nongthoh khubor u Bah Prestone Tynsong u la ong, “Ngi kwah eh ban bteng ïa ka jingkren ïasuk bad ka HNLC khnang ba ka jingshongsuk shongsaiñ kan ïai neh shirta. Ngi dang ap ïa ka jingaiktien na ki HNLC namar ba ki nongïalam ba ha khlieh kim wan satia ban ïashim bynta ha ka jingialang ba dangshen.” U la ong ruh ba ka sorkar ka la pynkhreh na ka bynta ka jingïakren lada ka seng HNLC ka kloi ban wan sha ka miej jong ka jingkren ïasuk.",Ka sorkar ka dang ap ïa ka jingaiktien na ka HNLC na ka bynta ka jingkren ïasuk: Prestone Tynsong,https://kynjatshai.com/khubor-kyllum/ka-sorkar-ka-dang-ap-ia-ka-jingaiktien-na-ka-hnlc-na-ka-bynta-ka-jingkren-iasuk-prestone-tynsong/
":U Deputy Commissioner ka Ri Bhoi district, u Arpit Upadhyaya, myn ha ka 14 tarik Naiwieng, u la pyntip ba ka district ka la dep lut ban pynkhreh ban pynlong ïa ka tamasa Cherry Blossom Festival 2023, lem bad ka jingpynbiang na ka bynta kane ka tamasa kaba khraw ka ban neh 3 sngi kynthih ha Madan Kurkalang, Bhoirymbong, ka ban sdang naduh ka 17 tarik Naiwieng bad kan kut ha ka 19 tarik Naiwieng.Haba kren sha ki nonglum khubor ha ka nongbah, u DC u la ong ba la pynbiang  ruh ïa ki nongpahara na ka bynta ban peit ban khmih ïa ka jaka rung jaka mih bad  la buh ruh ïa ki nongpahara shnong ha ki jaka pynïeng kali khnang ba ki paidbah kin lait na kino kino ki jingeh bad kan lait ruh na ka jingdheng ki kali.Haba kren halor ka seng Joint Action Committee (JAC) kaba pyrshah ïa katei ka tamasa, u Superintendent of Police (SP), u Giri Prasad u la pyntip ba ki tnad ba dei peit bad ki shnong ki la leit ban ïa kynduh ïa ki dkhot jong ka seng JAC bad ki la pynsngewthuh bad pynshai ïa ki ïa ka por ba kane ka tamasa kan sdang hadien ba la kut ka jinglehniam ne ka jingshakri Blei.",Ka Ri Bhoi ka la dep pynkhreh na ka bynta ban pynlong ïa ka Cherry Blossom Festival 2023: DC,https://kynjatshai.com/khubor-kyllum/ka-ri-bhoi-ka-la-dep-pynkhreh-na-ka-bynta-ban-pynlong-ia-ka-cherry-blossom-festival-2023-dc/
"SHILLONG:Hadien ba kawei ka longkmie ka la duh ei ïa la ka jong ka jingim na ka jingshah tynrah ha kawei ka ar shaka ha ka nongbah, u Symbud Myntri Rangbah ka jylla, u Bah Prestone Tynsong u la hukum ïa u Director General Police (DGP) bad ka bor district  ba kin ai da ka ka jingpynshitom kaba tyngeh ïa kino kino kiba ñiah khlem akor ïa ki kali ar shaka ne ki saw shaka bad pynngat ïa ki katkum ka kyndon aiñ.Kane ka jingkren jong u Symbud Myntri Rangbah ka jia hadien ka sngi ba kawei ka longkmie ka la duh ei ïa la ka jong ka jingim ha ka jingshah tynrah ha ka ar shaka kaba la pynher sted katba kane ka longkmie ka dang thmu ban jam sha shiliang jong ka surok ha  Mawlai Mawdatbaki, bad kiwei kiwei ki jingjia ba la sakhi ha ki por ba la dep kaba lam sha ka jingïap.U Tynsong u la ong ruh ba ka bor district ka la shah hukum ba ka dei ban pynshitom ïa kito ki ba pyndait ïa ki tyndong sawa (Exhaust Pipe) ha ki kali bad ki ar shaka.",Kyntu u Bah Prestone ïa u DGP ban pynshitom ïa kiba ñiah khlem akor ïa ki kali ar shaka ne saw shaka,https://kynjatshai.com/khubor-kyllum/kyntu-u-bah-prestone-ia-u-dgp-ban-pynshitom-ia-kiba-niah-khlem-akor-ia-ki-kali-ar-shaka-ne-saw-shaka/
"U Symbud Myntri Rangbah, u Bah Prestone Tynsong u la ong ba um shym la bna eiei shaphang ki nongïalam kiba la pynbor ïa ka National People’s Party (NPP) na ka bynta ban jied ïa u nongthawaiñ barim ka Mawhati, u Bah Dasakhiatbha Lamare kum u kyrtong ka seng na ka seat Shillong Parliamentary. Haba kren sha ki nongthoh khubor myn ha ka 14 tarik Naiwieng, u Tynsong u la ong, “Ngam shym la bna eiei na ei phi ïoh ïa kine ki kaiphod, hynrei na ka liang ka kaiphod jong nga ka long em.” U Tynsong u la ong ba ka NPP kan sa pynbna ïa ki kyrteng jong ki kyrtong na ka bynta ka Shillong bad Tura Parliamentary seats mynta u bnai. U la ong ba 5-6 ngut ki la wan kynduh ïa ka seng na ka bynta ka tiket.",Ym don jingshah pynbor ban ai tiket ïa u Dasakhiat: Tynsong,https://kynjatshai.com/khubor-kyllum/ym-don-jingshah-pynbor-ban-ai-tiket-ia-u-dasakhiat-tynsong/
":Ka kyhnun nongrwai na South Korean ba pawnam, ka SURL, kaba dei ka kynhun ba don haduh saw ngut ki nongrwai kiba la bna na ka bynta ka jingpawnam jong ki ban ïa ki jingrwai British rock bad blues, ki la pynsngewsih ïa ki nongkyrshan jong ki da ka jingpyn sangeh jong ki ban leit ïashim bynta ha ka tamasa ban wan jong ka Cherry Blossom Festival kaba ki la pa kmang. Kitei ki nongrwai kiba la dei ban rwai ha ka sngi ba sdang plie ïa katei ka tamasa, kata ha ka 17 tarik, Naiwieng, ha kaba katei ka kynhun rwai ka la dep pynbna mynta ka sngi, ka 15 tarik, Naiwieng, lyngba ka rynsan Instagram account jong ki. Katei ka kynhun rwai ka la ai daw ba la don ka jingïakhun, kaba ki la pynsangeh noh ïa katei ka jingïashim bynta jong ki na ki tamasa jong ka India bad ki shuti sorkar, kaba la long ka daw bah jong kane ka jingpynsangeh.“Ngi pan mab ban pyntip sha phi ba ka kynhun SURL kan nym ïashim bynta ha ka Cherry Blossom Festival ha ka 17 tarik, Naiwieng. Na ki daw bym lah kiar bad ruh la don ka jingpynslem na ka daw jong ki tamasa ha India bad ki shuti sorkar, ym lah ban pynbiang ïa ka por. Ngi la pyrshang ban leh shitom ban ïoh ïashim ha katei ka tamasa, hynrei ngi sheptieng ba ngi hap ban pynsangeh noh ïa katei ka show,” thoh ha katei ka Instagram post.Katei ka kynhun, kumta ka la pynpaw ïa ka jingsngewsih bad pan mab bad kyrmen ban kular hadien ha bud ban ïoh ïashim bynta ha kane ka tamasa. “Ngi pan mab ïa ki nongkyrshan kiba la ap kmang na ka bynta ban ïoh peit ïa ka jingrwai jong ngi ki SURL ba nyngkong ha India. Ngi kyrmen ban lah ban pynbiang ïa kane ha ka phang ba biang hadien ha bud. Khublei shibun ïaphi ïa ka jingsngewthuh jong phi,” bteng katei ka post.",La pynsangeh ka kynhun SURL ban ïashim bynta ha ka Cherry Blossom Festival,https://kynjatshai.com/khubor-kyllum/la-pynsangeh-ka-kynhun-surl-ban-iashim-bynta-ha-ka-cherry-blossom-festival/
":Ha ka jingïatreilang ba la pynlong da ka Garo Students’ Union (GSU) bad ka Federation of Khasi-Jaintia and Garo People (FKJGP) na Rongara, South Garo Hills district ki la pynlong ka jingkhynra ïa ki dukan mynta ka sngi ha ïew Rongara na ka bynta ka jingdie be-aiñ ïa ki dawai kiba la palat tarik ba la buh (expired date) bad kiwei kiwei ki tiar.U President ka FKJGP, u Tengsu Marak u la ong la pynlong ka jingkhynra kaba kyndit kyndit ban buddien katkum ka jingujor na ki nongshong shnong ka Rongara. Halor kane ka jingkhynra, ki la lap ïa uwei u nongdie dukan uba la die ïa ki dawai kiba la palat ïa ka tarik kaba la buh (expired date) bad kiwei kiwei ki tiar. U President ka Rongara Circle GSU u la ong ba ïa kum kine ki tiar kiba la palat na ka tarik kaba la buh (expired date) ba kin nym dei ban die tang ha Rongara hynrei kumjuh ruh ha ki katto katne ki jaka kylleng ka Garo Hills. Na ka bynta ka jingtrei kam ba marmar, u la ban jur halor ka jingdonkam ban shimkhia ïa ki mat ba kongsan ha Garo Hills.Halor katei ka jingkhynra, kitei ki ar tylli ki seng ki la thang noh ïa kitei ki mar kiba la ïoh kurup mynta ka sngi khnang ba kan ïada na ka jingma ïa ki paidbah.",Pynlong ka GSU bad ka FKJGP ïa ka jingkhynra ba kyndit kyndit ha Rongara,https://kynjatshai.com/khubor-kyllum/pynlong-ka-gsu-bad-ka-fkjgp-ia-ka-jingkhynra-ba-kyndit-kyndit-ha-rongara/
":U Symbud Myntri Rangbah ka jylla uba dei peit ruh ïa ka tnad PWD, u Bah Prestone Tynsong u la pynlong ka jingïalang pyrkhat kam bad ka tnad Planning, Finance bad PWD (Roads) myn ha ka 14 Naiwieng ban pynbha ïa ka rukom treikam ka tnad PWD hapoh ka jylla, bad ban wanrah ïa ka Office Memorandum (OM) ban kren halor ka jinglong jingman ki surok ha ka jylla. “Mynta ngi don ym duna ïa ka 10,000 km ka surok ha ka jylla lait noh ki National Highway. Kumta, ngi la ïakren sani halor kane bad ka OM kan phiah ïa ki surok ha la ki jong ki jong ki bynta ban kham pynsuk” la ong u Bah Prestone. U la ong ruh ba ha kane ka jingïalang la ïakren ban phiah bynta ïa ki surok ha ki bynta bapher bapher Kum ki surok ba kham heh, ba kham rit, ki surok shnong bad ki surok kali kit mar, khnang ban lah ban pynbha ïa ki surok katkum ki bynta.","Pynlong u Symbud Myntri Rangbah ka jylla ïa ka jingïalang pyrkhat kam bad ka tnad Planning, Finance bad PWD (Roads) ban pynbha ïa ki surok ha ka jylla",https://kynjatshai.com/khubor-kyllum/pynlong-u-symbud-myntri-rangbah-ka-jylla-ia-ka-jingialang-pyrkhat-kam-bad-ka-tnad-planning-finance-bad-pwd-roads-ban-pynbha-ia-ki-surok-ha-ka-jylla/
":Ha kawei na ka jingïakop khwai dohkha ba la pynlong ha Ira Lake, Tura myn ha ka 14 tarik Naiwieng, uwei u briew u la ïoh pynban da ka Dkar kaba heh bad kaba kham pher. U Rupankar Marak, uba dei u DFO u la pyntip ba ka kynhun pulit jong Wildlife ki la shimti noh ban rah ïa katei ka Dkar bad pyllait ïa ka ha ki jaka ba ka dei ban don. U la ong ruh ki Dkar ki ju pyndonkam ïa ki pung bad ki nan kum ka jaka sah jong ki.",Ha ka ïakop khwai dohkha ïoh pynban da ka Dkar ba kham pher,https://kynjatshai.com/khubor-kyllum/ha-ka-iakop-khwai-dohkha-ioh-pynban-da-ka-dkar-ba-kham-pher/
"U President ka Hynniewtrep Youth Council (HYC) u Bah Roy Kupar Synrem u la ong ba ka seng jong u ka la buh artlli ki jingdawa hakhmat jong ka Sorkar bad kata ka dei ka jingpyntrei kam ia ka bad lada kata kam long dei pat ban pdiang ia ka MRSSA Amended bill 2020.“Ngi sngewthuh ba ka Sorkar Pdeng kam mynjur ban pyntrei kami aka ILP, namarkatta, ngi kyrpad ia ka Sorkar jylla ba kan pdiang noh ia ka Amended MRSSA bill. “Ia mynta, ka Amendment Bill kan dang shim por sa katto katne namarba dang hap ban dang ai kren bad ba kan long kaba bit babian” la iathuh u Bah Synrem ia ki nongthoh kot khubor bad lad pathai khubor hadien ba ula ia kynduh ia u Symbud Myntri Rangbah Prestone Tynsong.U la iathuh ruh ba kane ka donkam ia ka jingpynjania ia ka Amended MRSSA Bill namarba ka dang shen ka Ministry of Home Affairs jong ka Sorkar Pdeng ka la pynphai ia kane ka Bill. U Bah Synrem u la iathuh ba ka Sorkar kan sa khot ia ka HYC ha kata ka jingialang ka ban sa long ha kine ki khyndiat sngi ban ioh ia ki jingbatai ba kham bniah na ka liang jong ka HYC.",Kyntu ka HYC ïa ka Sorkar ban pyntrei kam ïa ka ILP bad MRSSA,https://kynjatshai.com/khubor-kyllum/kyntu-ka-hyc-ia-ka-sorkar-ban-pyntrei-kam-ia-ka-ilp-bad-mrssa/
"U Myntri ba dei peit ia ki kam pynroi ha jaka khappud, u Rakkam A. Sangma u la kyntu ia ka Sorkarb an pyniasnoh ia ka Baghmara ha Garo Hills, Guwahati ha Assam bad ka Bangladesh lyngba ka jingyniaid ia ka lynti rel. U Rakkam uba long u nongmih khmat ka NPP na Rongara-Siju u la ong ba ka jingdon jong ka Meghalaya Land Transfer Act bad jingtrei kam jong ka Sixth Schedule jong ka riti synshar ka India, ka long ka jingiada bakhraw  na ka bynta ki riewlum,  ka kynhun kiba dang pyrshah ia ka jingwan jong ka lynti rel sha  ka thain Khasi-Jaintia kibaa tieng ia ka jingwan rungtuh jong ki mynder ri.U Myntri u la ong ba kane ka jingthmu ban anrah ia ka lynti rel ka la dei kaba la slem bha naduh ka por ba dang long myntri rangbah u Captain Williamson Sangma uba la kwah ban pyniasnoh ia ka Guwahati bad ka Bangladesh lyngba ka Banghmara lyngba ki lynti rel. “Ngan iai dawa ia ka jingwan jong ka lynti sha Baghmara namaarba kane kan long ka lynti rel kaba lah bteng sha kiwei pat ki bynta jong ka ri India. Ka jingwan jong kane ka lynti rel, kan wanrah ia ki lad ki lynti iohkam iohjam jong ki samla bad ba kan kyntiew ruh ia ka roi ka par jong ki nongshong shnong”, la ong u Myntri Rakkam.U Myntri u la iathuh ruh ba u la kyntu ruh ia ka Sorkar ia ka jingbuh ia ka khyrdop Integrated Check Gate ha Baghmara khnang ba kane ka pynsuk ia ka leit ka wan jong ki nong jngohkai pyrthei bad kiwei ki nongkhaii pateng shuwa ka jingwan jong ka rel. U la ong ba um sa kyntu ia ka Sorkar ban rah noh ia ka Shillong bad Byrni Railway Project sha Baghmara bad ba ka Sorkar kan pyniasnoh ia ka Baghmara bad ka Guwahati lyngba ka lynti rel.U Myntri Rakkam u la iathuh ba don haduh 20,000 ngut ki samla pule kiba pass man la ka snem ha ka kyrdan Graduate bad Post Graduate bad kiba ioh kam napdeng jong ki long tang kumba 1,200 ngut. U la ong ba ka jingwan jong ka rel, kan iarap ban pynduna ia kane ka jingkyrdum kam hapoh ka Baghmara Contituency jong u.  U la iathuh ba ki nongshong shnong jong ka Garo Hills ki hap ban leit thied jain na shaduh sha Manipur na ka daw ba ki tat.Haba kren shaphang ka jingwan jong ka lynti rel sha East Khasi Hill, u Myntri Rakkam u la ong ba ki paidbah ki dei ban peit ia ka jingioh bad jingduh jingmyntoi jong ka jingwan jong ka rel bad ban peit ruh kham tam eh na ka liang jong ka ioh kam ioh jam jong ki paidbah.",Angnud u Myntri Rakkam ïa ka jingwan ka lynti rel sha Baghmara ha Garo Hills,https://kynjatshai.com/khubor-kyllum/angnud-u-myntri-rakkam-ia-ka-jingwan-ka-lynti-rel-sha-baghmara-ha-garo-hills/
"Ka Shillong Lajong kaba la mad ia ki jingïakhaid ha baroh 2 tylli ki jingïalehkai ha la ïing mynta ka aïom kan sa iakhun pyrshah ia ka Gokulam Kerala FC ha madan Shillong Sports Association (SSA), Polo Shillong ha ka por 2 baje noh phai sngi.Kum ban shu pynkynmaw ha ka jingiakhun pyrshah ia ka Sreenidi Deccan Football Club ka jingïalehkai ka la kut noh ha ka jingïakhaid da 2-2 ha.Ka Sreenidi kaba dei ruh ka klob na Hyderabad ka long kawei na ki klob ba khlain ha kane ka lympung I-league mynta ka aïom bad la sakhi ba ka jingïalehkai ka long kaba itynnad bad kaba kham jwat ban ioh pynkhih jar. Ka Sreenidi ka kham ioh kabu khyndiat namar ka jingjeh ka met bad ka rynieng lada ianujor ia ki rangïalehkai Khasi hynrei namar ka jingioh kabu ban ïalehkai ha la ïing ka Lajong ka la ioh ban pynphai ia kitei ki 2 kol.Ka Sreenidi ka la ioh ban pynkhih jar nyngkong lyngba u Rosenberg tang ha ka minit ba 7 hynrei namar ka jingiai iakhun khlem aili ka Lajong ka la ioh ban pynphai lyngba ka kol u Ronney ha ka minit ba 29. Tang hadien 5 minit ka Lajong ka la ioh ban pynkhih jar sa kawei lyngba u rangïalehkai ka Japan, u Takuto bad ka jingïakhun ha ka kylla step ka la kut noh da 2-1.Hadien ba bteng ka kylla step, ka Sreenidi ka la sdang ban pynpher ia ka buit ïalehkai, kata da kaba pynsted bad ïalehkai shiliang madan.Katba ka jingiakhun ka dang itynnad bad iakhluit, uwei na ki nongïalam (Dkhot) ka klob Sreenidi u la ioh da ka red card namar ka jingpyni ia ka jingbitar hapoh madan.U Rosenberg uba la ioh ruh ban thep kol ha ka kylla step na ka bynta ka Sreenidi, u la ioh ban thep sa shi kol na ka bynta katei ka kynhun ha ka minit ba 63.Ka Lajong kan bteng ia ka jingïalehkai ha la ïing pyrshah ia ka Delhi FC ha ka 22 tarik mynta u bnai ha ka por 2 baje noh phai sngi.",Kyrmen ka Lajong ban khur ïa ka jingjop ba nyngkong ha ka 19 tarik,https://kynjatshai.com/khubor-ialehkai/kyrmen-ka-lajong-ban-khur-ia-ka-jingjop-ba-nyngkong-ha-ka-19-tarik/
"Ka nam ka burom jong ka Ri Bhoi District ka Meghalaya ka la kiew irat haba ka   Senebi Syngkli kaba na shnong Lumdieng, Umden, Ri Bhoi District ka la shah jed ban ia shim bynta ha ka Asian Arm-Wrestling Cup ha Uzbekistan.Kane ka jingialehkai iakhun kti Arm Wrestling kan sdang naduh ka 17 tarik haduh ka 25 tarik u Naiwieng ban pyni ia ka sap ka phong jong ki nongialehkai jong ka pyrthei. Ka Senebi ka long kaba la paw ha ka jingialehkai Armed Wresling bad  ba la ioh khur ia ka Takma Ksiar bad ar tlli ki Takma Rupa ha ka 45National Arm Wrestling Championship 2023 kaba dang shu kut shen ha Jammu & Kashmir.Ka Meghalaya People’s Social Organization (MPSO) ka la ai pynkup burom bad ai jingiarap da ka pisa ia ka KongSenebi Syngkli. U President ka MPSO u BaH M. Wanniang bad u John Syngkli kynthup ruh ia u para jong ka Kong Senebi Syngkli ki la ai ki jingkyrkhu kyrdoh jong ki ia ka Kong Senebi Syngkli",Kiew irat ka nam ka Ri Bhoi District ba ïoh shim bynta ka Senebi Syngkli ha Asian Arm-Wrestling Cup,https://kynjatshai.com/khubor-ialehkai/kiew-irat-ka-nam-ka-ri-bhoi-district-ba-ioh-shim-bynta-ka-senebi-syngkli-ha-asian-arm-wrestling-cup/
"Ka Meghalaya ASHA Worker Union ha Ri Bhoi District, ha ka 16 tarik, Naiwieng, ka la pynlong da ka jingïaid paidbah ban ïakren ïasuk ne ka Peace Rally, da kaba kyrpad na ka bynta ka jingkhmih biang ïa ka bainong ban ïoh tam na ka tulop bad kiwei kiwei. Da ka jingkyrshan na ki rangbah shnong, seng bhalang, kynthup ïa ka Hynniewtrep Youth Council and Confederation of Ri Bhoi People, kumjuh ruh ki nongtrei ba bun jong ka ASHA, la sdang ïa katei ka jingïaid paidbah ha NSCA Playground Pahamsyiem, da kaba ïaid shakhmat lyngba ka Nongpoh Town shaduh ka ophis jong u Deputy Commissioner Ri-Bhoi District.Ha ka por ba don katei ka jingïaid paidbah, ki nongtrei jong ka ASHA ki la kyntait ïa ka jingkren jong ka Myntri ka koit ka khiah, ka Kong Ampareen Lyngdoh ha kaba ïadei bad ki bainong ban dei ban ïoh tam, da kaba ka ong ba baroh dei a shu thok suda. Ka Kong Tildarika Wardkhar ka la ban jur halor ka jingbym shimkhia ïa ki nongtrei ASHA, da kaba ong ba ki la trei shitom na ka bynta ka kiot ka khiah jong ki paidbah. Ka la kyrpad ïa ka Myntri ka koit ka khiah ba ym dei ban leh beiñ ïa ki bad dawa ïa ka hok jong ki bad pynkiew ïa ka tulop jong ki.Ka Kong Mirajune Marsing, ka President jong ka Meghalaya ASHA Worker Union, ka la pynpaw ka jingsngew bym ïahap jingmut bad katei ka Myntri ka koit ka khiah halor ka jingkren bym shong nongrim jong ka, da kaba ong ruh ba donkam ka jubab ba biang ka ban seisoh na katei ka jingïaid paidbah. Ka Marsing ka la pynshai halor ka jingdawa jong ki na ka bynta ka jingpynkiew ïa ka tulop, da kaba kyntait ïa ka jingkynnoh jong katei ka Myntri ka koit ka khiah halor ka tulop ba poi haduh T. 80,000, ha kaba katkum ki sakhi satar jong ka pisa ba shisha ba haduh T. 24,000 ba la ïoh man la u snem. Ka la kren ruh shaphang ka mat ba ïadei halor ka jingmynjur jong ki nongtrei ASHA kiba la dep soi na ka bynta ka kam, da kaba ban jur halor ka jingdonkam ka sorkar ban pynmih da ki ID na ka bynta ban lah ban ïoh ïa ki jingdonkam ba shu ïoh ei.",Ïaid paidbah ki nongtrei ASHA na Meghalaya na ka bynta ka bainong ba tam jong ka tulop,https://kynjatshai.com/khubor-kyllum/iaid-paidbah-ki-nongtrei-asha-na-meghalaya-na-ka-bynta-ka-bainong-ba-tam-jong-ka-tulop/
"Da ki spah ngut ki samla pule, ki seng samla, ki nongshong shnong bad ki khlieh nongsynshar jong ka Garo Hills ba la tip kum ki nokmas ki la pynlong ia ka jingiaid paidbah ha Karkukol kaba hap hapoh ka Siju ha South Garo Hills ban pyrshah ia ka jingsniew palat jong ki surok kaba la ktah ruh ia ki kam jngoh pyrthei ha katei ka thain.Ia katei ka jingiakhih paidbah la pynlong da ka Garo Students Union ka Karukol ban dawa na ka sorkar ban shna biang ia kitei ki surok bad ki lynti ki syngkieng kiba la shah pynjulor ha u slap bad ha ka jingshlei um kaba la shim ia ki mynsiem jong ki nong shong shnong.Kine ki nongiakhih ki la ong ba ka a national highway NH-62 ka long u budlum jong ka shnong Karukol. Hynrei haduh mynta la bun bun snem ka sorkar kam shym la leh ei ei banpynbha ia kane ka surok.Kane ka kynhun ka la pynpaw ia ka jing sngew khia kaba jur ba jingpyntreikam ia ka skim PMGSY-2 ban shna ia katei ka surok la shun iehnoh tang shi teng por ong u GSU general secretary  u France R Marak.U la ong ruh ba ki shnong kum ka Simsang Chijol bad ka Rongdik Chijol ki la shah dkhat noh ha ka jingiadei bad ka leit ka wan bad kiwei ki shnong na ka daw jong ka jingsniew palat jong ki surok bad ki lynti ki syngkien, u la iathuh ba kane ka la buh ia ka jingeh kaba khraw ia ki paidbah nongshong shnong jong katei ka thain.U GSU general secretary  u France R Marak un la iathuh ba ka thain Karukol Siju ka la long ka jaka kaba la khring shibun ki nong jngoh kai pyrthei hynrei mynta kine ki nong jngoh kai pyrthei kim wan shuh sha katei ka dong bad ka thain tang na ka daw jong ka jingsniew palat jong ki surok.",Pynlong jingïakhih ki paidbah ba sniew palat ki surok ha thaiñ Siju,https://kynjatshai.com/khubor-kyllum/pynlong-jingiakhih-ki-paidbah-ba-sniew-palat-ki-surok-ha-thain-siju/
"Ka NEHUTA, NEHUNSA bad NEHUSU hapoh ka jingialam jong ka Joint Action Committee(JAC) ka la pynpaw ba ka kloi ban iakren bad u Vice-Chancellor ka NEHU u  Prof PS Shukla halor ki jingdawa ba bun jong ki da kaba weng shuwa ia ka jingthung beain ia u technical officer bad senior consultant na katei ka skul bah.Ha ka jingpyllait khubor, u shong knor ka JAC u Prof Lakhon Kma u la ong ba kane ka kynhun ka long kaba la kloi ban iakren bad u VC halor ki jingdawa jong kane ka kynhun tangba na ka liang jong u VC ruh u dei ban shim khia bad ban pynurlong ia kine ki jingdawa jong ka JAC ha ka por ba la buh. Ha kawei pat ka liang  na ka liang u VC u la kyntu ia ki nongiakhih ba kin ym iaid sha khmat ia ka jingiakhih namar ba kane kan ktah ia ka jingpule jong ka skulbah kaba don mynta hapdeng ki jingpynkhreh ia ki jingdonkam ba bun ban pynlong ia ki examination.Ha kaba iadei bad kane u Prof Kma u la iathuh ba na ka liang jong u VC ka NEHU um shym la ai kano kano ka jingpynshai na ka liang jong u ha kaba iadei bad ka jingdawa jong ka JAC.U Prof Kma u la kynnoh ba wat hapdeng kiba bun ki kynrum kynram ba ka skulbah ka iakynduh hynrei na ka liang jong u VC u la shim shuti haduh ka 15 traik u Naiwieng. Kane ka pyni ia ka jingbym don ka jingkit khlieh na ka liang jong u khliehduh jong kane ka skulbah. Na ka liang jong u VC u la dei ban don hapoh jong ka University ban peit ba ki kam ki iaid beit iaid ryntih bad ban bishar bnaih ruh ia ki jingdawwa jong ka JAC bad dei na kane ka daw ba ngi la pynlong ia kane ka jingiakhih ba khlem buh por naduh ka 13 trarik u Naiwieng.",Pynlong jingiakhih ka JAC ban weng ïa ka jingthung kam beaiñ ka NEHU,https://kynjatshai.com/khubor-kyllum/pynlong-jingiakhih-ka-jac-ban-weng-ia-ka-jingthung-kam-beain-ka-nehu/
":Ka sorkar jylla ka la shimkhia ban pyntreikam da ki lai tylli ki District Council (DC) jong ka jylla Meghalaya ba kan ïaid shakhmat da ka rukom pynthymmai ban pynshai ne digitalisation na ka bynta ka jingrekod ïa ki jaka ha ki shnong ba hap hapoh ka Sixth Schedule ha ka bynta ba nyngkong. Da kaba pyntip shaphang kane, hadien ka jingïalang bad ki dkhot jong ki lai tylli ki District Council, u Symbud Myntri ka jylla, u Prestone Tynsong u la ong ba ka jaka jong ka sorkar, jingbuh bynda ïa ki jaka bad ki jaka cantonment digitisation, yn sa shimkhia ha kawei pat ka bynta.U la ong ba ki jaka ba la dep register bad ka ophis treikam jong u Deputy Commissioner ne District Council, kin sa pyntreikam da ka digitisation ha kaba nyngkong bad na ka bynta jong ki jaka bym pat dep register, ki jaka puta ba ai pateng, ka ophis jong u Deputy Commissioner ne ophis District Council kin sa shimkhia ban treikam halor katei “Baroh ar tylli ki ophis treikam, kynthup ïa ka Autonomous District Council (ADC) bad ka District Collector (DC) kan sa pynthikna ba kan sa pynmih da ki kot ki sla ba biang jong ki jaka ïa ki riew shimet ne ki party ki bym shym la register ïa ki jaka jong ki, kaba bud da ka jingpynmih da ki kot ki sla, ha kaba kito ïa ki jaka, yn pyntreikam da ka digitisation,” ong u Tynsong.Haba la kylli shaphang ka jingpyndep ïa katei ka mat treikam, u Tynsong u la ong ba yn sa pyndep ha ka por ba biang mar syn biang ki rekod jong ki jaka, ha kaba ki jaka puta ba don jingïakajia, yn sa pynduna noh hapoh ka jylla.",Yn pyntreikam ka ophis jong ka District Council da ka digitisation na ka bynta ban rekod ïa ka jaka hapoh jylla,https://kynjatshai.com/khubor-kyllum/yn-pyntreikam-ka-ophis-jong-ka-district-council-da-ka-digitisation-na-ka-bynta-ban-rekod-ia-ka-jaka-hapoh-jylla/
":Hadien ba na ka Ministry of Home Affair (MHA) ka la pynphai biang ïa ka Meghalaya Resident Safety and Security ( Amendment ) Bill 2020,  mynta ka sngi ki nongïalam jong ka Hynniewtrep Youth Council (HYC), ki la wan ban ïakynduh ïa u Symbud Myntri rangbah ka jylla u Bah Prestone Tynsong ban pan jingshai  halor ka jingpynphai biang ïa kane ka Bill .Haba kren sha ki lad pathai khubor, u President ka HYC u bah Roy Kupar Synrem ,u la ong ba na ka Ministry of Home Affair jong ka Sorkar pdeng ka la dep ban pynphai biang ïa ka MRSS Amendment Bill 2020 ,ka ba la pdiang da ka ïingdorbar thawaiñ ha ka jylla, bad na ka liang u lat u la phah sha MHA na ka bynta ban ïoh ïa ka jingmynjur .U la ong, “Na ka liang ka Seng ka la wan ban pan jingshai na u Symbud Myntri rangbah ïa ka daw ba ka sorkar pdeng ka la pynphai bad kiei jingkynthoh ki ba la pynpaw da ka sorkar pdeng ha kaba u bah Tynsong u la pynshai ba ka MHA ka la pynphai ïa kane ka Bill ha ryngkat ki jingbthah ban bishar biang ïa ki katto katne ki bynta ha kane ka Bill, khamtam ban pynthikna ba ki aiñ ka sorkar jylla kam dei ban ïa tyngkhuh bad ki aiñ ka Sorkar Pdeng”.“Kawei na kane ka long halor ka sorkar pdeng ka don ïa ka bhah ba kumno ka sorkar jylla kan buh ïa ka khyrdop ban rung ban mih sha ka jylla” u la bynrap.U Bah Synrem u la ïathuh, ba halor kane na ka liang ka sorkar jylla shen kan sa khot da ka jingïalang bad ki briew ba don bynta ban ïa kren bad ban pan jingmut ban jubab halor kane ka shithi kaba wan na ka MHA, kumjuh ruh ban thaw ïa ki lad ki lynti ban pynthikna ba kane ka bill kan dei ban trei kam .Halor ka  jingpynslem ban ai jingmynjur ïa ka jingpyntreikam ïa ka Inner Line Permit (ILP) na ka liang ka seng ka la pan jingshai na u Symbud Myntri Rangbah ha kaba u la pynshai ba haduh mynta hi na ka liang ka sorkar pdeng kam pat jubab shai halor kane ka mat hynrei u la kular ba kum ka sorkar kan dang buddien ban pynurlong ïa kane ka mat.Ka seng ka la kyntu sha ka sorkar ba  ka dei ban lam khmat ban pynsngewthuh sha ka sorkar pdeng ba  ka jylla Meghalaya ka donkam ïa ka ILP.Haba kylli halor ka jingpyntrei kam ïa ka MRSSA 2016 , ha ki katto katne ki bynta ha Sor Shillong u la ong ba na ka liang ka seng kan ym hun ïa ka MRSSA 2016 namar ba ka dang dei ka aiñ kaba dang luiñ bad kan ym lah ban the lakam ïa ka jingrung kyrthep ki briew ba na bar jylla, kumta ka seng ka kwah ban pyntreikam beit ïa ka MRSSA 2020.",Pan jingshai ka HYC ïa ka daw ba shah pynphai biang ka MRSS Amendment Bill 2020,https://kynjatshai.com/khubor-kyllum/pan-jingshai-ka-hyc-ia-ka-daw-ba-shah-pynphai-biang-ka-mrss-amendment-bill-2020/
"Ka Joint Action Committee (JAC) kaba kynthup ïa ka NEHUTA, NEHUNSA bad NEHUSU ka la kohnguh ban leit ïakynduh ïa u Vice-Chancellor (VC) jong ka skul bah NEHU, u Prof PS Shukla, mynta ka sngi Palei, na ka bynta ban ïakren halor ki khyndai tylli ki mat jingdawa.Ka jingïakhih ba khlem buh por ba la khot da ka JAC ka la poi sha ka sngi kaba lai bad kaba la ktah ïa ka jingïaid beit ïaid ryntih jong ka rukom trei kam ha katei ka skul bah kynthup ruh wat ha ki kam kiba ïadei bad ka pule puthi ki samla.“Ka JAC-NEHU kan ïakynduh ïa u Vice-Chancellor (VC), Prof. P.S. Shukla mynta ka sngi ha Conference Hall jong u VC,” pyntip u Shongknor ka JAC, u Prof Lakhon Kma myn ha ka sngi Balang. “Nalor kane, kan don ruh ka ‘General Assembly’ jong ka JAC habar jong ka ophis treikam u VC hadien ka jingïalang ban ïasam sha baroh halor ka jingmih na ka jingïalang bad ki dkhot ka JAC, ha kajuh ka por ban rai ïa ka sienjam nangne shakhmat,” u la ong. Na ka liang u Kma u la pynbna ruh ba ka jingïakhih sangeh treikam kan dang ïai bteng tad haduh ban da la lah ban shim ïa ka rai.Ki khyndai tylli ki mat jingdawa ki long ban weng kam noh ïa u Technical Officer/Senior consultant ba la shu thung beaiñ, ka jingthung kam mardor ïa u Satutory Officer bad u University Engineer, ka jingpynbit pynbiang ïa ka University Health Centre, ban pynlait ïa ki nonghikai bad ki Technical Staff na kiwei pat ki jait kam ba bynshet da ka sorkar, ban Upload biang ïa ka NEHU Act, Statutes bad Ordinance ha ka Website jong ka NEHU, ban pynlong ïa ka Convocation kaba thikna man la u snem, ka rukom ai mark, ban kynthup ïa ki dkhot ka NEHUSU kum ki nongmihkhmat ha ka Academic Council bad ban peit biang ïa  ka Educational Backward Area Quota naduh ki Block Level haduh ki Village Level.",Ïakynduh ka JAC ïa u Vice Chancellor ka NEHU,https://kynjatshai.com/khubor-kyllum/iakynduh-ka-jac-ia-u-vice-chancellor-ka-nehu/
":Ka Khun Hynniewtrep National Awakening Movement (KHNAM) ha ka 15 tarik, Naiwieng ka la dep pyntip ba ïa ki kyrteng ba nyngkong jong ki kyrtong ïakhun ilekshon na ka bynta ka ilekshon ban wan jong ka Khasi Hills Autonomous District Council (KHADC), yn sa pyllait noh ha ka taïew ba sdang jong u Nohprah. U president ka KHNAM, u Thomas Passah u la ong, “Ngin sa pynbna ïa ki kyrteng jong ki kyrtong ban ïakhun ha ka ilekshon KHADC ha ka taïew ba sdang jong u Nohprah.”“Katba ha ka bynta ba ar jong ka jingai ïa ki kyrteng, kan sa jia ha kaba kut jong u nai Nohprah ne ha ka taïew ba sdang jong u Kyllalyngkot, la shem snem,” bynrap u Thomas. U Passah u la ong ba ka party ka la rai ban ïakhun tang ha ki ilekshon KHADC, da kaba bynrap, “Ngi la thmu ban pyndon da ki kyrtong na baroh ki 29 seat hynrei ka shong ha ka jingaplai jong ki kyrtong.”Shuh shuh, halor ka jingpynbna ba katei ka party kaba la dep ïohpdiang ïa ka aplikeshon na ki 15 bad 16 tylli ki konstituensi tad haduh mynta, ha kaba u la ong ba ka la don ka “jingbym hok” kaba la long ba donkam na ka bynta ban ai ïa ki tiket. “Ka election committee ka la pynkhreh ban khmih ïa baroh kine ki jingdonkam. Mynta, ngi peit ïa ka jinglong jingman na ka bynta ki kyrtong ba ki dei ban long kiba hok. Kane ka long kaba donkam na ka daw jong ka jingduh ban don ka aiñ ba pynshitom ïa ki kyrtong kiba iehnoh ïa ka party jong ki ban leit ïasnoh bad kawei pat ka party. Ngi kwah ban dei ki kyrtong ba dang samla,” ong u Passah.U Passah u la ong ruh ba ka party kan sa kyrshan ïa ka party saiñ pyrthei kaba dei halor ki mat ba ïasyriem ha ka ilekshon ban wan jong ka Lok Sabha, da kaba bynrap ba ka party ka la dep rai ban nym pynbiang ïa uno uno u kyrtong jong ka MP ha kane ka kynti. “Kane ka dei namar ba ha ka jingïalang jong ka general council, ngi la dep rai ba naduh mynta ka sngi halor ka KHNAM ba kan sa pynleit jingmut ban leh hok ïa ki paidbah lyngba ka district council bad ka MP kam don eiei ban kylli naba ngin sa pynkut ban ïasnoh bad kiwei pat ki party,” ong u Passah.Haba la kylli shaphang katei, u Passah u la ong ba ka party ka la rai ban kan sa kyrshan ïa ka party saiñ hima sima lem bad ki mat ba ïasyriem. “Watla, ïano ban kyrshan, ngin sa shimkhia halor kane ka mat hynrei ngi la shim ïa ka rai ba ngin nym shong ha ïing, ngin sa ïashim bynta ha ki ilekshon MP,” u la ong katba ban jur ba ka KHNAM kan nym kyrshan ïa ka BJP.Da kaba kren biang ba ka jingkyrshan jong ka party kan dei halor ki mat, ha kaba utei u president ka KHNAM u la ong kumne, “Ngin sa shimkhia ba lehse ngin kyrshan ne em ha kaba kan dei halor ki mat ba kongsan. Na ka bynta katei, ïa ka Inner Line Permit (ILP) kaba naduh u snem 2002 ka dei ha ka bynta ba nyngkong jong ka mat treikam jong ka KHNAM bad ruh ïa ka jingithuh ïa ka ktien Khasi. Ngi la peit ruh ïa ka bynta ba ar jong ka jingïakren halor u khappud nalor ka jingphiah jong ka rukom treikam jong ki shipai Assam bad Meghalaya.” U la ong shuh shuh ba, ka KHNAM kan sa kyrshan lem ïa kano kano ka party kaba don kajuh ka jingeh ha kaba ïadei bad ki mat ba ïasyriem bad ka party.",Yn pyllait ïa ki kyrteng jong ki kyrtong ba nyngkong ha ka taïew ba sdang jong u Nohprah: KHNAM,https://kynjatshai.com/khubor-kyllum/yn-pyllait-ia-ki-kyrteng-jong-ki-kyrtong-ba-nyngkong-ha-ka-taiew-ba-sdang-jong-u-nohprah-khnam/
":Uwei u draibar jong kawei ka trok kaba ïaid na ka surok bah NH 6, u la ngat ha ka bor jong ka aiñ jong ka Umïam Dorbar Shnong, hadien ba la lap ïa u ba u la bret ïa ki ñiut jaboh sha ka wah Umïam. Kane ka trok kaba don ïa u Registration Number NL 01 AC 8978 ka la shah bat noh ha ka Executive Committee jong ka Umïam dorbar shnong.Haba kren sha ka lad pathai khubor, u dkhot ka Executive jong ka Umïam Dorbar Shnong, u Bah Sidra Basaiawmoit u la ong, “Ki nongshong shnong ki la pyrshang ban leh kaba bha tam na ka bynta ka jingkhuid jingsuba bad ban pynneh ïa ka jingitynnad jong ka wah Umïam bad ngi ju pynlong ruh ïa ka jingpynkhuid shnong na ka bynta ban pynneh pynsah ïa ka jingitynnad jong kane ka wah. Nalor kane, kane ka trok ka la wan bad ka la bret ïa kine ki jaboh harud surok kaba jngai tang khyndiat na ka wah Umïam. Kane ka jingwanbret ïa ki jakhlia ka lah ban tap ïa kane ka wah bad ka la wanrah ïa ka jingjaboh, ka jingjakhlia bad ka pynduh noh  ruh ïa ka jingitynnad jong kane ka wah bad na ka bynta kane ka jingjia, ngi khlem shym la pynmih kano kano ka jingpynshitom ha ka jaka jong kane, ki hap ban pynkhuid baroh ki jingjakhlia kum ka jingpynshitom khnang ba kin kynmaw shi junom bad kin nym mlien shuh ban leh biang sa shisien.’’Kum ka jingmaham na ka bynta jong kiwei ruh, u la bynrap, “To ai ba kane kan pynkyndit bynriew ïa kiwei pat kiba bret ñiut ha ki rud surok. Ka Umïam Dorbar Shnong kan sa peit thuh bad lada lap ïa kiba donkti, kin hap ban mad ïa ka jingpynshitom namar kane ka jingleh khlem akor ban bret ñiut ha ki rud surok ngin nym ailad khamtam ha ki jaka jngoh kai bad hajan ki wah.U Rangbah shnong ka Umïam, u Bah Steven Kharkrang u la ong, “Ngi la ïoh jingtip khyndiat ba kane ka trok ka lah ban wan na Shillong Civil Hospital na ka bynta ban pynpoi ïa ki mar ki mata bad haba ka la wan phai ki la bret ïa ki jakhlia hangne. Ngim don jingtip kaba bun hynrei baroh ngi tip ka long ba kane ka jingleh khlem akor jong ki ka pynjaboh ïa kane ka wah bad ka long ruh kum ka jingshah ñiewbeiñ bad shah ibeiñ na ka bynta jongngi namar ngi pyrshang ban leh kaba bha tam ban pynneh pynsah ïa ka jingkhuid jingsuba katba kiwei pat kim kheiñ kor ïa kane ki la wan ban bret pynban da ki jaboh.”",Maham ka Dorbar Shnong pyrshah kiba bret jakhlia ha ka wah Umïam,https://kynjatshai.com/khubor-kyllum/maham-ka-dorbar-shnong-pyrshah-kiba-bret-jakhlia-ha-ka-wah-umiam/
":Myn ha ka sngi Balang, ka KSU Namdong Area Unit ha ka jingïalam u Samla Kitboklang Lamare uba dei u President, u samla Rimiki War u Finance Secretary bad katto katne ngut ki dkhot kila leit pynsngew bad ai da ka jingthoh sha ka ophis u DM&HO West Jaintia Hills halor ka jingleh matlah ka sorkar ïa ka Community Health Center Namdong.Na ki por sha ki por ngi na ka liang jong ka seng ngi lah ïai pynsngew sha kiba dei peit hynrei ym don ba sngew bad ym don ba pynsngap bad sa mynta ka kynti ngi la ïoh ban ïakynduh ïa u Additional DM&HO ngi la ai da ka jingthoh bad ngi pynsngew halor ki jingeh ba ki paidbah ki ïa kynduh haba ïadei bad ka jinsniew rathai jong u surok ba ïaid sha CHC.Ha ka jingïakren na ka liang jong u Additional DM&HO u la kubur ba ka surok CHC ka long kaba sniew bad ula kular ban pynsngew bad rah sha kiba halor.",Leit ujor ka KSU sha ophis DM&HO halor ka jingsniew palat ka surok ba ïaid sha CHC Namdong,https://kynjatshai.com/khubor-kyllum/leit-ujor-ka-ksu-sha-ophis-dmho-halor-ka-jingsniew-palat-ka-surok-ba-iaid-sha-chc-namdong/
"Ka Hynniewtrep Youth Council (HYC) Lai Lyngdoh Circle myn ha ka sngi Balang ka la leit ban ïa kynduh ïa u Executive Engineer jong ka Public Works Department (PWD) (Roads) Nongstoin, ban pynpaw ïa ka jingsngewkhia jingmut halor ka jingsniew ka surok Mawkaton-Nongstoin bad ka jingjulor ka jingkieng kaba don hapoh ka shnong Mawkaton.",Leit kynduh ka HYC ïa u Executive Engineer jong ka Public Works Department (Roads),https://kynjatshai.com/khubor-kyllum/leit-kynduh-ka-hyc-ia-u-executive-engineer-jong-ka-public-works-department-roads/
"Ka sorkar jylla ka la ai kyrteng thymmai ïa ka Department of Labour kum ka Department of Labour, Employment and Skill Development. Ïa kane ka rai la mynjur da ki Myntri jylla mynta ka sngi ka 16 tarik Naiwieng.Haba kren sha ki nonglum khubor, u Myntri Rangbah ka jylla, u Conrad K Sangma u la ong ka Labour Department ka peit ruh ïa kiwei ki mat jong ka jingïohkam ïohjam bad shibun ki mat jong ka rukom ai jinghikai.“Na kata ka daw, ngi sngewnguh ïa ka kyrteng jong ka tnad Labour kumjuh ruh ïa kiwei kiwei ki kam kiba dei ban pynkiew. Ka la don lypa ka lad ban kiew ïa ka rukom hikai kaba la shimti da ka tnad labour. Te kumta, ngi la rai ban pynkylla ïa ka kyrteng na ka Labour Department kum ka Department of Labour, Employment and Skill Development,” ong u Sangma.","Na ka Dept of Labour sha ka Dept of Labour, Employment and Skill Development ai kyrteng thymmai ka sorkar jylla",https://kynjatshai.com/khubor-kyllum/na-ka-dept-of-labour-sha-ka-dept-of-labour-employment-and-skill-development-ai-kyrteng-thymmai-ka-sorkar-jylla/
"U Myntri Rangbah ka jylla, u Conrad K Sangma, mynta  ka sngi u la pyntip ba ka National People’s Party (NPP) ka la shim ïa ka rai ban ai tiket ïa ki kyrtong na ka bynta ka ilekshon MP ha ka por kaba biang, bad u la pynshai ruh ba ka seng kat haduh mynta kam pat shym la shim rai ïano ïano..",Yn pynbna ka NPP ïa ki kyrtong na bynta ka MP ilekshon ha ka por kaba biang: Myntri Rangbah,https://kynjatshai.com/sain-pyrthei/yn-pynbna-ka-npp-ia-ki-kyrtong-na-bynta-ka-mp-ilekshon-ha-ka-por-kaba-biang-myntri-rangbah/
"SHILLONGKa kynhun myntri jong ka Sorkar Meghalaya mynta ka sngi ka la shim ia ka rai ba kan pyndonkam ia ki kot jong ka NCERT naduh Klass-I haduh Klass-X ha ka juh ka por kita ki kot pule ki dei ruh ban don ka jngiadei na ka larity, history, ka jinglong kyrpang jong ki jaitbynriew ka jylla khlem khlem kano kano ka jingkylla. Ka jingpdiang jong ka kynhun myntri ia ka jingpule ia ki kot NCERT ka long ba ki nongpule jong ka jylla kin iaryngkat bad ki nongpule jong kiwei ki bynta jong ka ri India.U Myntri Rangbah ka Meghalaya, u Conrad K. Sangma u la iathuh ba ki kot NCERT ki long kiba lyngkot, hynrei kin pynnep pat ia ki jingmut jingpyrkhat jong ki nongpule jong ka Meghalaya. Ka kynhun Myntri ka la shim ruh ia ka rai ban bun ia ka Education Recruitment Board ban pynsted ia ka jingpyndap noh ia ki kam kiba lait kiba doh haduh 187 tylli hapoh jong ka tnad ka thoh ka pule. Ia kane ka kynhun kaba don haduh 11 ngut ki dkhot jong ka, yn khlieh da u Chief Secretary lane da u Additional Chief Secretary lane da u Principal Secretary jong ka tnad ka thoh ka pule jong ka Sorkar Meghalaya.Ka kynhun myntri ka la shim ruh ia ka rai ban pynkylla ia ka Meghalaya fiscal responsibility and budget management act 2006. Kane ka jingpynkylla ia katei ka ain, kan ailad ia ka Sorkar ba kan lah ban shim ram tang  sa 5 na ka 100 na ka bynta ki kam kiba ia dei bad ka jingpynmih bording elektrik. Kawei pat ka rai ba ka kynhun myntri ka la shim mynta ka sngi, ka long ban pynkylla noh ia ka kyrteng jong ka Labour Department sha ka Department of Labor, employment and skill development.Kane ka long namarba ka kyrteng barim ka thew tang ia ki kam bylla. Hynrei, ka jingmut bashisha jong ka, ka kynthup ia ka kam bylla, ka ioh kam ioh jam, ka jingpynjanai ia ki jingtrei jingktah bad kiwei de.",Pdiang ka kynhun myntri ka Meghalaya ïa ka jingpyndonkam ïa ki kot NCERT,https://kynjatshai.com/khubor-kyllum/pdiang-ka-kynhun-myntri-ka-meghalaya-ia-ka-jingpyndonkam-ia-ki-kot-ncert/
"Ka Sorkar Assam bad kum juh ruh ka Sorkar Meghalaya kim pat aiti sha ka Central Bureau of Investigation (CBI) ha kaba ia dei bad ka jingtohkit iasiat ha Mukroh, la iathuh u Myntri Rangbah ka Meghalaya, u Conrad K. Sangma ha ka Sngi Paleit. Haba kren ha ki nongthoh kot khubor bad lad pathai khubor, u Conrad K. Sangma u la ong ba kine ki artylli ki jylla kin pat lah ban aiti sha ka CBI ia ka jingtohkit iasiat ha Mukroh kaba la jia ha ka 22 tarik u Naiwieng namarba ba hap ban bud ia ki kyndon shuwa ban pyntrei kam, ha kaba kine ki artylli ki jylla ki hap ban pyndep ia ka jingsoi ia ki kot ki sla kiba ia dei bad ka jingiakren jong kine ki arngut ki Myntri Rangbah halor ki jingiapynbeit buh hapdeng ka Assam bad Meghalaya ba la pyllong haka 30 tarik u Nailur mynta ka snem.“Kane ka la shim por namarba hap ban leh biang pa biang khnang ba kan long kaba lait na kano kano ka jingbakla. Baroh arngut ki Myntri Rangbah jong ka Assam bad Meghalaya, ngi la dep soi ia kine ki kot ki sla jong katei ka jingialang”, la iathuh u Myntri Rangbah Conrad K. Sangma. U Myntri Rangbah Conrad K. Sangma ula iathuh ruh ba namarba la pyndep ia kane ka jingiasoi, sa kawei ka jingtrei kam kan sdang. Kane ka dei pat sa kata ka jingpyntip ia ki Commission jong ka Assam bad Meghalaya, ba ka Sorkar Assam bad ruh ka Sorkar Meghalaya ki kwah ba kan don ka jingtohkit da ka CBI ia ka jingiasiat ha Mukroh. Hadien ka Sorkar India kan sa leh la ka jong ka bynta.U Myntri Rangbah Conrad K. Sangma ula iathuh ba ka Sorkar Assam bad Sorkar Meghalaya ki la shim ia ka rai ban weng noh ia ki bor pahara ha kiba bun tylli ki shnong ha ki khappud jong ka Assam bad Meghalaya",Ka Sorkar Assam bad Meghalaya kim pat aiti ïa ka jingtohkit ïasiat ha Mukroh sha ka CBI,https://kynjatshai.com/khubor-kyllum/ka-sorkar-assam-bad-meghalaya-kim-pat-aiti-ia-ka-jingtohkit-iasiat-ha-mukroh-sha-ka-cbi/
"Ka jylla ka la rakhe ia ka leh kmen leh sngewbha Jan Jatiya Gaurav Divas (Tribal Pride) ha U Soso Tham Auditorium ha Shillong ryngkat bad ka ri baroh kawei ban pynkup burom ia ki nongialeh laitluid ‘riewlum jong ka ri India.  U Myntri ka tnad Arts & Culture, u Bah Paul Lyngdoh ba u Deputy Chief Executive Member, KHADC, P.N. Syiem ki la long ki Kongsan bad Symbud Kongsan ha katei ka program. Ia ka Jan Jatiya Gaurav Divas la rakhe man ka la snem ha ka 15 tarik u Naiwieng ba kynmaw ia ka sngi sngi kha jong u Birsa Munda, uba long u nongialeh laitluid bakhraw, u nongwanrah jingkylla bad u nongialam ‘riewlum bakhraw jong ka ri.Haba kren ha katei ka sngi, u Bah Paul Lyngdoh u la ong u la ong ba ka jingrakhe ia ka taiew ki ‘riewlum ka long ka burom kaba khraw ia ki riewlum bad ki ‘riewlum ki dei ban sngewsarong ia la ka jong ka khyndew ka shyiap kaba long ka mynsiem na ka bynta ka jingim jong ki.Haba kren shaphang ka ri Bilat, u Bah Paul Lyngdoh ula iathuh ba ioh ban leit jngoh ia ki mawlong mawteh bad mawbynna jong ka ri Bilat bad kane ka la pynlyngngoh ia u ba kitei ki mawlong ki mawteh kim iapher mawlong ki mawteh bad ki mawbynna jong ka Meghalaya.U Bah Paul Lyngdoh u la iathuh ruh ba ka long ka burom kaba khraw ia ka Meghalaya namarba ia kane ka jylla la niew ruh kum ka Meghalayan Age kaba long ka jingkhein snem geological age kumba 4200 snem mynshuwa haduh ka snem 1950.  Kiwei kiba la kren ha katei ka sngi ki long u Bah P. N. Syiem bad Commissioner & Secretary, Arts & Culture, u Bah F.R Kharkongor  bad kiwei. Ha katei ka sngi la don ruh ia ka jingsam ia ki khusnam nongjop jong ka Inter School Traditional singing competition ha ka jingrwai marwei.Ka Meghalaya Police Public School ka la rah 1st prize, St. Edmund’s School 2nd prize bad Pariong Presbytery HSS the 3rd prize. Ha ka Duet category ia ka 1st, 2nd and 3rd prizes la rah da ka St. Mary’s HSS, Shillong, Meghalaya Police Public School and St. Edmunds School bad ha ka jingrwai kynhun, ka  St. Edmunds School, Seven Set HSS and Jowai Public School ki la rah 1st, 2nd and 3rd prize respectively.",Rakhe ka Meghalaya ïa ka leh kmen leh sngewbha Jan Jatiya Gaurav Divas,https://kynjatshai.com/khubor-kyllum/rakhe-ka-meghalaya-ia-ka-leh-kmen-leh-sngewbha-jan-jatiya-gaurav-divas/
"Ka Joint Action Committee (JAC) kaba kynthup ia ki nonghikai, ki nongtrei bad samla pule ka North Eastern Hill University ka la rai ban weng noh ia ka jingsangeh trei kam ba khlem buh por, hadien ba u Vice Chancellor ka NEHU u Prof. P.S. Shukla ula pynpaw ia ka jingkloi jong u ban iakren ia ki khyndai tylli ki jingdawa jong ka seng.Kane ka jingsangeh trei kam jong ki dkhot ka Joint Action Committee ka la sdang naduh ka 13 tarik u Naiwieng. U Shongknor jong ka JAC u Prof. Lalkhon Kma u la iathuh ba ka Joint Action Committee ka la rai ban pynsangeh shuwa ia kane ka jingiakhih. Hynrei, ki jingdawa jong kane ka kynhun ki dang iai bteng. Kane ka jingsangeh iakhih ka mut ba ki Klass jong ka NEHU ki sdang biang naduh ka 17 tarik u Naiwieng khnang ba ki jingpule ki iaid beit iaid ryntih.U Prof. Kma u la iatuh ba u Vice Chancellor ka NEHU u la kular ba un khot ia ka jingialang jong ka Academic Council ha ka taiew banyngkong jong u Nohprah, 2023. U Prof. Kma u la iathuh ruh ba u Vice Chancellor u la kular ban buh ia kawei ka Committee kaba bishar bniah ia ki jingdawa jong ka Joint Action Committee.Ki khyndai tylli ki jingdawa jong ka Joint Action Committee, ka kynthup ia ka jingweng ia ka jingthung kam ia u Technical Officer, Senior Consultant  bad ban thung noh ia ki Statutory Officers bad Engineer jong ka NEHU, ban pynbha ia ka jinghiar syndet jong ka HEHU Health Centre, ban pynlait noh ia ki nonghikai bad nongtrei Technical Staff na ki jingtrei ia ki kam ophis jong ka NEHU, ka jingbuh ia ka NEHU Act, Statuess bad Ordinance ha ki lad pathai jingtip jong ka NEHU Website, ka jingpynlong ia ka jingpynkup burom Convocation man la ka snem, ka rukom ai marks, ka jingkynthup ia ki dkhot ong ka NEHUSU hapoh ka Academic Council bad ka jingwad bniah ia ka shaphang ki shnong kiba dang sahdieng.",Weng ka JAC NEHU ïa ka jingsangeh trei kam ba khlem buh por,https://kynjatshai.com/khubor-kyllum/weng-ka-jac-nehu-ia-ka-jingsangeh-trei-kam-ba-khlem-buh-por/
":Ka jingkmen jong ki nongrep ban ïoh ot bad kheit noh ïa u soh jong ka jingtrei shitom khamtam ki nongrep kba kadei ha kum u ne u bnai Naiwieng ha kaba ki pyntha kba ki dap bad sawa da ki nongrep ban lum ban lang noh ïala ki soh jong ka jingtreishitom baroh shi snem.Hynrei mynta ka kynti ki nongrep kiba na ka shnong Tiehbah Nongstoiñ kila dap da ka jingsngewsih kthang hadien ba kila ïakynduh ïa ka jingduhnong kaba khraw hadien ba u slap u la wan ther mynta ka janmiet jong ka 16 tarik u Naiwieng kaba la pynlong ia ka um ban kit lut baroh ïa u kba ba kila lum bha ha pyntha bad ia u bala shoh u la shu per lut ha sla um ha pyntha kba.Ki nongrep kba kiba la mad ïa katei ka apot ki kynthup ïa u bah Branli Marweiñ, bah Tholing Kharlyngdoh, kong Ispilian Mawlieh, bad Eldaris Thongni bad kiwei kiwei ruh bad ka ong ba ka jingjulor kala palat ïa ka 15 hajar ei ei u wei u wei u nongrep.","Ba ther kynsan u slap julor ki kba ha Tiehbah WKH, duhnong ki nongrep sa ki phew hajar",https://kynjatshai.com/khubor-kyllum/ba-ther-kynsan-u-slap-julor-ki-kba-ha-tiehbah-wkh-duhnong-ki-nongrep-sa-ki-phew-hajar/
":Kum shi bynta jong ka ‘’Viskit Bharat Sankalp Yatra”, prokram kaba lah dep ban plie bad pyntreikam ha ka 15 tarik U Naiwieng 2023, da U Myntri Rangbahduh ka Ri India, U Narendra Modi, mynta ka sngi, u Kartikeya Misra, Director, DFS, Ministry of Finance jong  ka Sorkar India, u ophisar uba dei khmih naka bynta ka West Khasi Hills District, halor katei ka prokram, u la wan sha, Nongstoin bad pynlong ïa ka jingïalang ha Conference Hall ka Ophis, U Deputy Commissioner, West Khasi Hills, District, ha ka jingdon ryngkatlang jong U Deputy Commissioners ka West Khasi Hills, District, u Bah, Garod L.S.N Dykes, I.A.S, bad kiwei pat ki heh sorkar jong ka district na ka bynta ban pynsgewthuh halor ka thong bad jingmut jong kane ka ‘’Viskit Bharat Sankalp Yatra” prokram.U Kartikeya Misra, u la pyntip bad pynshai ba ka thong bad ka jingmut jong kane ka prokram ka long ban pynshai paidbah, ban pyntip sha ki paidbah shaphang ki skhim sorkar kiba pher bad ki jingmyntoi lyngba kita ki skhim kiba la pyntreikam da ka Sorkar India na ka bynta ki nongshong shnong bad ban pyntikna ruh ba ki skhim ki dei ban poi sha kiba dei hok ban ioh.Une u heh ophisar ka sorkrar pdeng, u la ong ba ka ka kamram jong ka Bor Shynshar District na ka bynta katei ka prokram, ka long ba kidei ban leit sha ki paidbah nongshong shnong bad ban pynshai halor kane ka prokram, khnang ban ym don uwei ruh uban duh ïa ki jingmyntoi lyngba ki skhim sorkar kiba pher kiba ka Sorkar India ka la dep ban pyntreikam kyrpang na ka bynta ki nongshong shnong ka Ri India.U Deputy Commissioner bad ki ophisar kiba la ïadon ryngkatlang ha katei ka jingïalang kila pynpaw ïa ka jingkmen halor kane ka prokram bad ki la mynjur ruh ban trei shitrhem ban pynlong ïa kane ka “Viskit Bharat Sankalp Yatra”, prokram, ka prokram kaba jop bad kaba myntoi na bynta ki nongshong shnong jong ka thaiñ West Khasi Hills District hi baroh kawei.","Wanpoi u heh ophisar ka DFS, ka sokar kmie ha Nongstoiñ ban ïakren halor ka ‘Viskit Bharat Sankalp Yatra’",https://kynjatshai.com/khubor-kyllum/wanpoi-u-heh-ophisar-ka-dfs-ka-sokar-kmie-ha-nongstoin-ban-iakren-halor-ka-viskit-bharat-sankalp-yatra/
"U national president ka seng National People’s Party (NPP) bad Myntri rangbah jong ka jylla Meghalaya, u Conrad K Sangma, ha ka sngi ba ar, u la pyntip ba shen, un sa pynlong da ka jingïalang national executive ka ban sa sdang ban pyntreikam na ka bynta ban khot ïa ki aplikeshon ïa kito kiba don jingmut ban ïakhun ha ka ilekshon Lok Sabha.“Ngin sa sdang ban pynlong da ka jingïalang national executive ha ka bynta jong ka national level ba ngin kyrpad ïa ki jylla ba kin sdang pyntreikam ban khot aplikeshon ïa kito kiba don jingmut ban ïakhun ha ka ilekshon bad hadien ngin sa rai mangi,” ong u Sangma ha ki nongthoh kot khubor.Haba la kylli ba lehse ka seng ka la dep ïakynduh ïa u MLA barim jong ka Umroi, u George B Lyngdoh na ka bynta ban ïakhun na Shillong seat, utei u nongïalam ka NPP u la ong, “Ngam kwah ban ong eiei shaphang mano ba la ïakynduh ïano, mano ba don kyrteng ha ka list ne ym don kata ka list, naba kum kine kiei baroh, ki pher bad kan ïai jia beit na ka por sha ka por.”Da kaba ong ba la don bun ki paidbah kiba don jingmut ban ïakhun na ka bynta ka tiket NPP, u Sangma u la ong, “La i kumba la don kiba don jingmut ha ka seng NPP. Ka pyni ba la don bun ki jingdawa na ka bynta kane bad ka long ka dak ba bha na ka bynta jong ngi … Kane ka dei kaei kaba nga ïohi.” U la ong ba ka seng kan khot lut ïa baroh bad kan sa shim rai hi ma ka halor ka Shillong parliamentary seat.“Nga la kut jingmut ba lada ngi la rai halor kaei kaei, ngi kwah ban khot lut ïa baroh. Ngi kwah ban shim ïa ka rai na ka bynta ki paidbah bad ngi kwah ban shim ïa ka rai ba biang, lada long. Baroh ki bynta kiba don, ngin sa khmih bniah bad peitthuh bha…. hynrei ha kaba kut jong ka sngi, yn don tang uwei u kyrtong bad ngin sa shim ïa ka rai ba biang ha ka por ba biang,” ong u Sangma.La don haduh hynriew ngut ki kyrtong ba kwah tiket. Katba u Sangma, u la ong ba kan nym lah ban ai tiket lada ym don ba ïasnoh bad ka seng. Utei u nongïalam jong ka NPP u la mynjur ba ki paidbah ki la don jingsngew haba une u Myntri rangbah u la shah kylli jingkylli shaphang ki katto katne ki nongïalam jong ka seng halor ka jingbym kmen jong ki ïa ka jingtyrwa jong u Dhar ïa ka tiket ban ai ïa u MLA barim ka Mawhati, u Dasakhiat Lamare.U la ong, “Ka la don ka jingbym sngewtynnad napdeng kiwei pat ki seng saiñ hima ruh. Ngan nym pynsngewsih ïano ïano ruh; ngan kam ba ka dei tang ka jingdon jingsngew. Ngan ong ba ki paidbah ki don jingsngew shaphang ki katto katne ki jingjia, ki paidbah ki la don jingsmgew shaphang ki nongïalam jong ki, ki kyrtong jong ki, kiba ki kyrshan ïa ki bad ka jia beit kumne bad ym don jingbakla eiei eiei ruh em bad ngi burom ïa kane.”Shuh shuh, u Sangma u la ong ba kum kine ki jingrai ki donkam bun ka jingmynjur ba bun rukom lada ka seng ka kwah ban ïakhun met bad mynsiem ha ki ilekshon ban wan. “Ki paidbah ki kwah ban pyndonkam da ka ktien ‘high command’ hynrei phi dei ban kynmaw ba ka seng ka treikam kumne. Ngi ngeit ba ngi don ka jingsngew jong ka jingskhem bad shisien ba ngi ïohsngew, ngi peit bad khmih bniah ïa kaei kaba ki paidbah ka jylla ki kwah bad ngi kwah ban shim rai katba lah halor ka jingtrei jong ki nongtrei grassroots bad ka kynhun seng bad kaei kaba ki paidbah ki kwah bad kaei ka jinglong jingman jong ka seng saiñ hima sima ha ka jylla. Te kumta, ka dei ka jingshim rai kaba donkam bun ka jingmynjur. Ngi hap leh ïa kata lada ngi kwah ban ïakhun tyngeh, te tang kane kaba ngi kwah ban leh,” bynrap u Sangma.Ha kaba ïadei bad ka Tura parliamentary seat, utei u nongïalam jong ka seng NPP u la ong ba ka MP, ka Agatha K Sangma ka don jingmut ban ïakhun biang. “Te kumta ka seng kan sa rai halor ki jingkhot aplikeshon,” ong u Sangma.",Yn pynsdang shen ïa ka jingïalang national executive jong ka NPP: Conrad,https://kynjatshai.com/khubor-kyllum/yn-pynsdang-shen-ia-ka-jingialang-national-executive-jong-ka-npp-conrad/
U myntri rangbah ka Meghalaya u Conrad K Sangma u la pyllait paidbah ia ka Mobile Ex-servicemen Contributory Health Scheme Polyclinic na ka bynta ka Tura ha Rhino Training Centre ha Shillong.” Ngi dap da ka jingsngewnguh ia ka jingshakri jong ki shipai bad ka Ex-servicemen na ka bynta ka ri. Ka jingthmu jong kane ka kali sam dawai ka long ban ai jingsumar na ka bynta ki shipai ba la shongthait Ex-servicemen ong u Myntri rangbah Conrad K Sangma”.U Sangma u la iathuh ruh ba ka sorkar kan iai kyrshan ban iarap ia ki shipai ba la shong thait. “ Ngi sngewkmen ruh ban ai jingkyrshan pisa 5 lak tyngka na ka CM’s Special Grant na ka bynta kane ka jingthmu.Nga kyrmen ba kane ka jingtreikam kan long ka jingmyntoi na ka bynta ki shipai ba la shongthait” ong u U myntri rangbah ka Meghalaya u Conrad K Sangma.,Pyllait paidbah U Conrad K Sangma ïa ka Ex-servicemen CHSP,https://kynjatshai.com/khubor-kyllum/pyllait-paidbah-u-conrad-k-sangma-ia-ka-ex-servicemen-chsp/
"Wat  hapdeng ka jingkhang jong ka tnad ka rep ka riang jong ka srkar kmie ban die ia ki dawai Glyphosate kiba pynheh pynsan ia ki jingthung,kine ki jait dawai lah ban ioh da kaba suk ha kylleng jong ka Garo Hills. Ka tnad ka rep ka riang ka la khang ia ka jingdie ia kine ki jait dawai namar ba ki pynsniew ia ka khyndew bad ki pynduh bor ruh ka jingsboh jog ka.Ki stad ka koit ka khiah ki iathuh ruh ba ka jingpyndonkam ia ki dawai Glyphosate ka buh jingma ruh ia ki nongbam ia ki jingbam ia kine ki jingthung ba la pyndonkam da ka Glyphosate bad ki lah ruh ban ioh ia ka jingpang ampong.Ki khubor ki iathuh ruh ba wat hapeng ka jingkhang jong ka sorkar, ka jingdie ia ka dawai Glyphosate ka long kaba lah ban ioh da kaba suk na kino kino ki dukan kiba don ha Garo Hills la ka log ha ki jaka sor lane ha ki jaka nongkyndong.La iathuh ruh ba kane ka jingdie ia kane ka dawai ka long khlem kano kano ka jingteh lakam wat ha khmat jong ka ophis jong  Deputy Commissioner jong ka Tura.Kane ka jingdie ka long kaba khlem kano kano ka jingteh lakam namar lah ban ioh ia kin a kano kano ka dukan ha Tura.Laiathuh ruh ban a ka liang ki bor sorkar kim shim la leh eiei ban khang ia ka jingdie ia kane ka dawai.Ki khubor ki iathuh ba ka Garo Hills ka long ka jaka kaba la kyrkhu kyrpang bad kaba seisoh.Hynrei don pat ki nongrep khwan myntoi kiba pyndonkam ia kane ka dawai ba kin ioh kloi ban kheit kloi ia ka rep ka riang hynrei kim salia pat wat lada kan don ka jingpynsniew ia ka khyndew bad ka ban ktah ia rep ka riang jong ki pateng ki ban dang wan.",Die paidbah ïa ka dawai Glyphosate ha  Garo Hills hapdeng ka jingmaham ka Sorkar pdeng,https://kynjatshai.com/khubor-kyllum/die-paidbah-ia-ka-dawai-glyphosate-ha-garo-hills-hapdeng-ka-jingmaham-ka-sorkar-pdeng/
"Ka sorkar ka dang khmih ïa baroh ki bynta na ka bynta ka jingdawa ban pynrung ïa ka ktien Khasi bad Garo kum ki kyntien ba kongsan jong ka Meghalaya.“Ngi hap ban peitthuh baroh kine ki bynta bad ngin sa shim rai,” ong u Myntri rangbah ka jylla Meghalaya, u Conrad K Sangma sha ki nongthoh kot khubor ha ka sngi palei. Shen u la ong ruh ba ka mat halor ka jingpynbna ïa ka jingdonkam kine ki kyntien ka shong ha ka jingbatai jong kaei ka ktien ba donkam. “Te kumta, la dep peitthuh ïa baroh ki bynta wat haduh mynta ruh,” ong u Conrad.Da kaba ong ba bun ki jingïakhun, u Myntri rangbah u la ong kumne, “Lashai ka sngi, lada don ki dak ha ka kot sorkar kiba lah ban leh ha ka ktien Garo, hato kan long ka mat ba kongsan ne em, kumno ngin teh lakam ïa ka. Lada don ka jingthoh ha ka ktien Garo, te ki paidbah kiba kren ha ka ktien Khasi bad English, kin nym lah ban kynthoh ne sngewthuh te ngi hap mad ïa ki jingeh ha ka rukom shakri ïa ki paidbah. Lada kito ki bynta ki shah kynthup lang lada ka long kaba donkam, te ngi lah ban ïaid lyngba ki jingeh ne lada ngi kwah ban weng ïa kato ka bynta bad ka jingpynbna na ka sorkar bad ki jingthoh hapoh ka kot, kin donkam ban dei da ka ktien Khasi ne Garo, te kan mut ka don jingmut jong ka jingdonkam.”“Te ngin sa ïohi ïa kito ki bynta bad hangta ngi lah ban rai kumno ba ngin ïaid shakhmat bad kane namar ba hooid, ngi kwah ban pyndon ïa kine ki ktien Khasi bad Garo kum ki ktien ba kongsan hynrei ka mut kaei bad kumno ngin teh lakam ïa kine ki bynta bad lada ki jingthoh hapoh ki file ki thoh ha ka ktien Khasi bad Garo bad kumno ki bor ba dei peit ki treikam bad kaei ka ban ktah ha ka jingshakri ïa u paidbah,” bynrap u Sangma.",Dawa ka sorkar ban peitthuh pynrung ïa ka ktien Khasi bad Garo,https://kynjatshai.com/khubor-kyllum/dawa-ka-sorkar-ban-peitthuh-pynrung-ia-ka-ktien-khasi-bad-garo/
"U Myntri rangbah ka jylla, u Conrad K Sangma, ha ka 16 tarik, Naiwieng, u la ong ba ka sorkar kan khot halor ka ilekshon KHADC bad JHADC katkum ki kyndon treikam.“Ngi la bud ïa ka kyndon bad ngi la ïaid shakhmat katkum ki kyndon khnang ba ha kano ka por ba ka tnad ka wanrah sha ka sorkar, kan sa rai kumno bad yn sa rai ïa ki tarik bad baroh bad kiwei kiwei,” ong u Sangma sha ki nongthoh kot khubor.Haba la kylli ba lada ka jingthep vote ADC kan sa pynkynriah noh ha ka jingpeit jong ka amendment jong ka Sixth Schedule jong ka riti ka synshar, u MR u la ong ba ym don kano kano ka kaiphod ka ban wan ha u ha kane ka mat.“Ngam shym ïohpdiang ïa kano kano ka kaiphod. Ym don kano kano ka kot ne file ha nga ha kaba ïadei bad kane. Tang haduh lada poi ki file ha ka kti jong nga bad sha u Myntri ka DCA, tang katta hi ngi la lah ban kynthoh halor ki kaiphod kiba wan na ka tnad,” bynrap u Sangma.","Khot ka sorkar halor ka ilekshon KHADC, JHADC katkum ka kyndon treikam: MR",https://kynjatshai.com/khubor-kyllum/khot-ka-sorkar-halor-ka-ilekshon-khadc-jhadc-katkum-ka-kyndon-treikam-mr/
"U Myntri rangbah ka jylla, u Conrad K Sangma, ha ka 16 tarik, Naiwieng, u la ai khublei ïa ki para nongthoh kot khubor halor ka jingrakhe ïa ka National Press Day.“Nga kwah ban shim ïa ka lad ban pdiang ïa ka jingnoh synniang kaba la trei shitom da ki para ba thoh kot khubor ha kane ka riti jong ka jingsynshar ka khadar hapoh ka ri jong ngi bad ym tang na ka rukom treikam ka seng saiñ hima sima ne katkum ka jingsynshar ban shakri ïa ki paidbah hynrei wat haba ha bun ki bynta jong ka jingïalehkai, kolshor, jingrwai, ha kaba ki nongthoh kot khubor ki long kiba kongsan ha ka ban pynthikna ïa kaba ki lah ban wanrah ïa kine ki bynta bapher bapher kiba jia sha kiwei pat ki ri jong ka pyrthei baroh kawei,” ong u Sangma sha ki nongthoh kot khubor.“Te nga ïaroh bad nga pdiang ïa ka kam ba ki trei bad nga kwah ban ai khublei ïa ki na ka bynta ka jingnoh synniang ha kaba ïadei bad ka jingpyn thikna ba baroh ki khubor bad ki jingtip ki paw pyrthei hakhmat ki paidbah ha ka rukom kaba biang,” bynrap u Sangma.Da kaba kyrpad ïa ki nongthoh kot khubor ban kin bteng ka jingtrei shitom jong ki, u Sangma u la ong, “Nga kyrmen ba hadien ha bud ruh ka Press kan ïai bteng ban trei ha kane ka rukom namar ba kane ka donkam ha kum kane ka ri, hapoh ka jylla kaba kuma ka jong ngi, kaba kongsan jong ka press ka long kaba donkam.Te nga ai khublei ïaphi baroh bad ka National Press Day ka basuk bakmen.”",Ai khublei u MR halor ka jingrakhe ïa ka National Press Day,https://kynjatshai.com/khubor-kyllum/ai-khublei-u-mr-halor-ka-jingrakhe-ia-ka-national-press-day/
"Ka Mawhati Circle jong ka Ri Bhoi Youth Federation (RBYF) ka la pynpaw ka jngsngew diaw halor ka jingot pathar ïa ki dieng ha ka shnong Mawkynrong da ka tnad Forest. Katei ka tnad ka la dep ot ïa ki dieng hapoh katei ka jaka haduh 15,000 tylli, hynrei haba la shah ban ot tang 8,000 tylli ki dieng, kaba la aiti noh sha ka Dhar Company.Katei ka jingshim khia, kaba ïasyriem bad ka jingshim khia jong ka tnad Forest ban ïada ïa kane ka mariang, ka la pynkhih win shaphang ka jingktah ïa ka jingitynnad jong ka sawdong sawkun ka mairiang bad kan ktah wat ïa ka um bam um dih ha ki lum na katei ka jingot dieng beaiñ.Katba ka jingpdiang ïa ka jingdon bynta bad ki nongshnong shnong, ka RBYF Mawhati Circle ka la sangeh ban kynnoh ïa ki, da kaba ong ba ka jingithuh jong ki ba ka dei ka jingshim khia bad ka tnad Forest. Ka kynhun ka la pdiang ruh ban pynlong da ka jingtohkit ba pura bad lada ka lap ba ym donkti lang ki nongshong shnong, yn pynshitom tyngeh pyrshah ïa ka tnad Forest.Ha ka jingtrei shitom ban khmih halor kane ka jingpom pathar ïa ki dieng, ka kynhun ka thmu ban shikkhia ïa kane ka mat sha ka ophis treikam jong ka tnad Forest bad pynlong da ka jingïakhih.Katba u President, u Reynold Dkhar u la ban jur halor ka jingdonkam kyrkieh na ka bynta ka tnad Forest ba kan ap ka jingpynshai ba biang halor ka jingïoh jingbit na ka Dhar company ha ka ban pom ïa ki dieng. Katei ka kynhun, kaba la kyrshan da ki dkhot, ka la pynkhreh ban shimkhia, kynthup ïa ka jingleit peit ïa katei ka jaka, lada ka tnad ka pulom ban jubab ha ka por ba biang.Shuh shuh, ka Mawhati Circle ka la dep pynmih da ka jingpynbna ban ai por shi ne ar sngi na ka bynta ka tnad Forest ba kan pynshai lem bad ki kyndon bad kiwei kiwei, ka jingpyn husiar jong ka jingshimkhia ba dei hok, kynthup ïa ka jingujor da ka ejahar na ka ïing kashari, lada ym ïoh jingpynshai ba biang na katei ka tnad Forest.",Pynrem ka RBYF Mawhati ïa ka tnad forest halor ka jingïasoi ban ot dieng haduh 15000 tylli,https://kynjatshai.com/khubor-kyllum/pynrem-ka-rbyf-mawhati-ia-ka-tnad-forest-halor-ka-jingiasoi-ban-ot-dieng-haduh-15000-tylli/
"Ki nongtrei jong ka Accredited Social Health Activist (ASHA) myn ha ka sngi thohdieng, ki la ong ba kin nym shongthait na ka jingïakhih jong ki, tad haduh ba ka sorkar ka la pynbiang ki jingdawa jong ki. Ki la pynlong da ka jingïaid paidbah ha ka jylla myn ha ka 17 tarik, Naiwieng, kum ka dak jong ka jingïakhih pyrshah ïa ka sorkar halor ka jingsngap mynthi pyrshah ïa ki jingdawa jong ki, ba kynthup ïa ka jingsiew ïa ka bainong jong ki.Da ki spah ngut ki nongtrei ASHA ki la tuid katba ki la ïashim bynta ha katei ka jingïaid paidbah, kaba la kylla long ka jingïaid paidbah ha madan Malki. Da kaba pynbna shaphang kitei ki nongïakhih, ka President jong ka Meghalaya Accredited Social Health Activist Workers’ Union (MASHAWU), ka Marajune Myrsing, ka la ong ba kin nym sangeh bad nym pyndem lada ka sorkar jylla ka pylom ban ai jingïarap halor ka jingdawa jong ki.Ki nongtrei ASHA ki la dawa ba ka sorkar jylla ka dei ban pynkiew ïa ka tulop jong ki naduh T. 2,000 haduh T. 5,000. Da kaba ong ba ki nongtriei ASHA ki don ïa ka hok ban dawa, ka Myrsing ka la ong kumne, “Ka Myntri ka koit ka khiah, ka la dep pynbna ba ka tulop jong ki nongtrei ASHA ka dei T. 5,000 hynrei ka tip ba ka sorkar ka siew ïa ki tang T. 2000 kaba mut ki ïoh tang T. 66 shi sngi.”“To ngin ïa pynkynmaw ba katei ka Myntri ka koit ka khiah ba ka sorkar jylla ka la kular ban ai ïa ka T. 2000 hadien ba ka la shim noh ïa ka jingïoh jingmyntoi na ka ABF/MBBS, ka bym pat shym la siew la da ki bun bun snem mynta,” bynrap ka Myrsing. Shuh shuh, ka Myrsing ka la ong ba katei ka kynhun kan sa ïashem biang lashai ka sngi na ka bynta ban shim ïa ka rai ba kumno ban shimkhia.“Ng la pynbna ïa kane ka jingïaid paidbah ba jai jai ha baroh ki district, kaba la pynkut noh mynta ka sngi bad naduh lashai ka sngi, kan nym dei shuh ka jingïaid paidbah ba jai jai, hynrei kan dei ka jingïaid paidbah jong ka jingïakhih. Nga kyrpad ïa ki dkhot jong ka EC ba kin leit ha katei ka jingïalang lashai ka sngi na ka bynta ban rai halor ka jingshim khia ban wan,” ong ka Myrsing.Ki jaka treikam jong ka koit ka khiah kiba don ha ki 7,000 tylli ki shnong ki la shah ktah ha ka jingpeit jong ka indefinite strike ba la pynlong da ki nongtrei ASHA ha kine shiphew sngi ba la dep.Ha ka 15 tarik, Naiwieng, ka Myntri ka koit ka khiah, ka Kong Ampareen Lyngdoh ka la pyni da ka kot donkam ba dei halor ka jingsiew tam ïa ka pisa kaba dei ban ïoh ki nongtrei ASHA kaba la phla da kawei ka nongtrei ASHA na Kyrdem public health centre (PHC) kaba la ïohpdiang haduh T. 82,000 kum ka performance incentives bad ka tulop ba ka ïoh haduh hynriew bnai.Katkum katei ka kot donkam, kaba bun ki nongtrei ASHA ki la ïoh sei ïa ka pisa kaab kot naduh T. 23,000 haduh T. 82,000 ha ki hynriew bnai kaba dei naduh ka 1 tarik, Ïaïong haduh ka 30 tarik, Nailur 2023 kaba dei hapoh ka tarik jong ka bank payment credit. Ka Lyngdoh ka la ong ba kine ki volunteer ki la ïoh da ka pisa ba biang bha.Da kaba ong baq ka jingïateh bad ka ASHA ka long kaba shai naduh ka sngi ba nyngkong, kaba katkum ka kyndon, ka la ong ba khlem don ka jingkular ïa ka tulop ne kular ïa kano kano nalor ka bynta ba ki nongtrei ASHA ki la don ka jingïateh.Ka la bynrap ruh kumne, “Lada phi kwah ban wan ban ïakren, ka jingkhang jong nga ka plie beit. Nga la kyrshan ïa kane da ki paidbah, nga dei ka briew jong ki paidbah, ngan sa ïakynduh ïaphi hynrei wat wan pat da kawei pat ka jingkhmih lynti kaba ngam lah ban pynbiang.”",Bteng ki nongtrei ASHA ban ïakhih dawa sa kiwei ki mat,https://kynjatshai.com/khubor-kyllum/bteng-ki-nongtrei-asha-ban-iakhih-dawa-sa-kiwei-ki-mat/
"Ki nongïalam ba pawnam jong ka kynhun riew kieng atiar, ka Hynniewtrep National Liberation Council (HNLC) myn ha ka 17 tarik, Naiwieng, ka la pynpaw ïa ka jing kyntait jong ka ban ïashim bynta ha ka ban ïakren tad haduh ba ka sorkar ka la pynkhreh ban weng noh ïa ki mukotduma ba sah teng baroh pyrshah ïa ki ne ka konktrak ba la dep ïasoi na ka bynta ka jingpyn sangeh ban ïasiat.Ha ka jingthoh, u chairman ka HNLC, u Bobby Marwein bad u general secretary-cum-publicity secretary, u Sainkupar Nongtraw ki la ong kumne, “Dang shen, la dep pynlong ïa ka bynta jong ka jingïakren hapoh ka jing kdew jong u vice-chairman barim jong ngi. Hynrei, ka sorkar ka la ban jur halor ka jingïashim bynta jong u Chairman bad u General secretary.”“Ngi la pynshai hangne ba tad haduh ba ym pat weng lut ïa baroh ki mukotduma pyrshah ïangi ne pyndep ïa ka jingïasoi na ka bynta ka jingpyn sangeh ban ïa siat, u chairman ne general secretary ka HNLC kin nym lah ban ïashim bynta ha kino kino ki jingïakren,” kam katei ka kynhun da kaba bynrap kumne “Ïa mynta, ngi la aiti ha u vice-chairman ba thymmai jong ngi, u Teimiki Laloo, lem bad ka jingpeit ïa ka rukom treikam bad kumno ka kam ka ïaid.”Kane ka la jia hadien ba u symbud Myntri ba dei peit ïa ka kam poh ïing (Home), u Prestone Tynsong u la kren biang ba ka sorkar jylla ka dang ap ïa ka rai jong ka HNLC halor ka jingkyrpad ba dei ban don lang u chairman bad u general secretary ha ka bynta ba ar jong ka jingïakren ka ban sa jia noh shen. U Marwein bad u Nongtraw ki la ong ba ka HNLC ka la dep ïakren bad ka sorkar India halor ka jingtrei shitom ban pyndon jingsuk jingsaiñ hapoh ka jylla.“Ngi ngeit skhem ba ka jingsuk ha ka saiñ hima sima ka long kaba donkam na ka bynta ka jingïoh jingsuk. Te kumta, ka long kaba kongsan ba ka jingïa kren ïasuk kan nym dei katkum ki kyndon. Lada buh da ki kyndon, ki dei ban ïa mynjur lang na baroh ar liang ki party ban ïa kaba kren tang kawei ka liang marwei,” kam kine ar ngut.Da kaba ong ba ka jingïakren ïasuk ka la thmu ban pynïoh lyngba ka jingïakren bad ka jingtrei shitom jong ka sorkar, ha kaba kitei ki nongïalam ba pawnam ki la ong, “Hynrei, ka sorkar India ka la i kumba kan sa khmih biang ïa kine ki jingïakren kum ha ka dur jong ka jingwan pyndem wait ne khlem rah atiar.”“Ngi thrang ïa ka jingsuk ba khatduh kaba dei ban dei ka jinglait luid bad ka hok katba pdiang bad burom ïa ki jingsngew bad jingkwah jong ki paidbah ka Hynniewtrep kum kaba ïatylli kawei. Ngi pyrshah ïa kano kano ka jingai jingmut jong ka jingsuk ba tang shipor kaba lah ban buh jingma ïa ka jylla jong ngi bad ka hok jong ka jingshaniah ha lade,” pynkut katei ka kynhun.",Pynkhreh ïakren ïasuk ka HNLC hadien ba la weng ïa ka mukotduma,https://kynjatshai.com/khubor-kyllum/pynkhreh-iakren-iasuk-ka-hnlc-hadien-ba-la-weng-ia-ka-mukotduma/
"Ka jingrakhe ïa ka 70th All India Cooperative Week 2023 ka la sdang mynta ka sngi, ha ka 17 tarik, Naiwieng ha Baghmara Baptist Church Hall, ha kaba u Block Development Officer, u Shri Halley Marak u la wan ha katei ka jingrakhe kum u Chief Guest.U Marak ha ka por ba ai jingpynbna, u la kren shaphang ki jingdonkam ba ki Cooperative Societies ki long ki kongsan ha ka ban pynkiew bad pynkylla dur ïa ka lynti jong ka jingim jong ngi kaba la ïarap shisha ha ka ïoh ka kot jong ka jingsuk ka shnong nongkyndong. U la bynrap shuh shuh ba ki paidbah ki dei ban kyrshan ha ki bynta ba bun jong ka jingpynkiew kiba la sdang da ka sorkar katkum ha kaba bun ka liang kaba ki paidbah ki la peit ïa ka rukom treikam bad ki kam jong ka sorkar ha ka lynti ka bapher, kaba ha ka jingshisha, ka long ka jingmyntoi ïa ki hi. Te kumta, u la kyrpad ïa ki paidbah ba wan ha katei ka jingrakhe bad ban kyrshan iwei ïa iwei kaba lah ban tei ïa ka imlang sahlang ba biang.Ha ka por ba don katei ka jingrakhe, ka Siju Gangga ba hap hapoh ka Baghmara Block bad Silki Achak Chiring hapih ka Chokpot Block ka la ïoh nam kum ka best performing Societies hapoh ka District.",La sdang ïa ka jingrakhe ïa ka taïew Cooperative ha Garo Hills,https://kynjatshai.com/khubor-kyllum/la-sdang-ia-ka-jingrakhe-ia-ka-taiew-cooperative-ha-garo-hills/
"Ka Meghalaya High Court myn ha ka sngi Thohdieng ka la pan ïa ka kaiphod ba dang sah halor ki kam bymman pyrshah ïa ki MP ne ki MLA ha ka Jylla.Ïa ka suo-moto cases ba ai kyrteng, “In-re: Designated Courts na ka bynta ki MP/ MLA la rejistar katkum ka jingbthah jong ka Supreme Court ha ka 9 tarik, Naiwieng, 2023.Ka hukum ba la pynmih da u Chief Justice (Acting) HS Thangkhiew ka la ong, “ha kaba ïadei bad ka jingbtah ha ka Sl. (i), (iv) and (vi), la bthah ïa ki District and Session Judge jong ki district ban phah ïa ki kaiphod ha kaba iadei bad ki mukotduma ba dang sahteng ha ki Ïingkashakri jong ki. Shuh shuh, la ailad ïa ki Designated Court katkum ba la kdew haneng ha ka para 20 (iv) kumjuh ka para (vi). Ka jingbthah  ka kynthup ruh ha ka para (vii)  bad yn sa btah ia ka Computer Section ban shim khia ïa kane ka kamKat kum ka jingbthah jong ka Supreme Court, ka High Court ka lah ban donkam ïa ki Principal District and Sessions Judge ban shim ïa  ka jingkitkhlieh ha kaba bhah  ïa ki sobjek mukotduma sha kita ki Ïingkashari lane ki Ïingshari katkum ka jingidonkam. Ka High Court ka lah ban khot ïa u Principal District and Sessions Judge ban phah ïa ki kaiphod.Ka Supreme Court ka la bthah ruh ïa ki Ïingkashari ban buh shwa ha khmat, “ (i) kaba nyngkong eh ïa ki mukotduma kam sniew (Criminal Cases)  pyrshah ïa ki MP & MLA kaba ka jingpynshitom ka long da ka jingïap ne ka jingshah set along shi junom, nangta kaba (ii)  ki mukotduma ba la pynshitom da bad set along na ka bynta 5 snem lane bun, bad ban shong bishar (ii) ïa kiwei kiwei pat ki mukotduma. Ki ïing bishar ba kham hapoh kim lah ban pynsahteng ïa ki mukotduma lait noh tang lada don ki daw bym lah kiar.”Ka la ong ruh: “U Principal District and Session Judge un pynthikna ba baroh ki jingdonkam na ka bynta ka jingtrei ïa ki ïing kashari ba la thmu ban tei bad ban wanrah ruh ïa ki buit teknoloji namar kan ïarap ha kaba treikam ba ïaid beit jong ka ïing kashari.”Ka Ïing bishar ba hakhlieh duh ka la ong ruh ba ka Special Bench ka ban bishar ïa ka suo-motu case ka lah ban kdew ïa ki jingdonkam katkum ka jingsngewbit jong ka. Ka High Court ka lah ban ai ïa kum kine ki hukum lane jingbthah katkum ka jingdonkam na ka bynta ka jingïaid beit ka jingbishar ïa kum kine ki mukotduma. Ka Special Bench ka lah ban khot ruh ïa u Advocate General lane u nongïasaid aiñ na bynta ki paidbah ban ïarap ïa ka Court.“U Chief Justices u la lah ban buh sngi ïa ki mukotduma kiba la pynmih hukum ban pynsangeh ïa ka jingshong bishar ba la dep pynmih kham ha shwa da ka Special Bench ban pynthikna  ka jingpynmih ïa ka hukum kynthup ruh ka hukum ba la pynsangeh ban pynthikna ba kan long noh mardor bad ban pynkut noh ia ka jingbishar”, ka la ongShuh shuh ka Supreme Court ka la bthah ruh ïa ki High Court ban shna la ka jong ka tab ha ka website jong ki ban ai ki jingtip katkum ki district ha kaba ïadei bad ki jingtip ba bniah halor u snem ba ujor, ka jingdon ki mukotduma kiba sahteng bad kiba dang ïaid. “Ngi pynpaw shai ba katba dang peit ïa kine ki mukotduma, ka Special Bench kan ai ïa kiba Kum kine ki hukum lane ban ai ki jingbthah katkum ka jingdonkam ban pyndep kloi ïa kiba kum kine ki mukotduma” la bynrap ka ïing bishar.",Pan kaiphod ka HC ïa ki Criminal Case ba dang sahteng pyrshah ki MP/MLA ha ka Jylla,https://kynjatshai.com/khubor-kyllum/pan-kaiphod-ka-hc-ia-ki-criminal-case-ba-dang-sahteng-pyrshah-ki-mp-mla-ha-ka-jylla/
"Ki nongïalam ba pawnam jong ka seng Hynniewtrep National Liberation Council (HNLC) ha ka sngi thohdieng, ka la pynpaw ka jingsngew bym lah jong ka ban ïashim bynta ha ka jingïakren tad haduh ba ka sorkar ka la pynkhreh ban weng noh ïa baroh ki mukotduma ba sah teng pyrshah ïa ki bad ka jingsoi ïa ka jingmynjur jong ka jingsangeh ïa siat.Ha ka jingthoh, u chairman jong ka HNLC, u Bobby Marwein bad u general secretary-cum-publicity secretary, u Sainkupar Nongtraw u la ong kumne, “Dang shen, la don ka jingïakren ba kongsan kaba hap hapoh ka jingïalam jong u vice chairman barim jong ngi. Hynrei, ka sorkar ka la ban jur halor ka jingïashim bynta jong u Chairman bad u General secretary.”“Ngi la pynshai hangne ba tad haduh ba ka sorkar kan weng noh shwa ïa baroh ki mukotduma ba dang sah teng ne ka jingïasoi jong ka jingsangeh ban ïasiat, u chairman jong ka seng HNLC ne general secretary kim lah ban ïashim bynta ha ka jingïakren,” ong katei ka kynhun da kaba bynrap kumne “Ha ka jingshisha, ngi la thung thymmai da uwei pat u vice chairman, u Teimiki Laloo, lem bad ka jingpeit jong u ïa ka rukom ïaid ka kam.”Kane ka la wan jia hadien da ki sngi ba u symbud myntri, u Prestone Tynsong uba la kren biang ba ka sorkar jylla ka dang ap ïa ka rai jong ka HNLC halor ka jingkyrpad jong u chairman bad u general secretary ba ki dei ban don lang ha ka bynta ba ar jong ka jingïakren ïasuk ka ban sa jia noh shen.U Marwein bad u Nongtraw ki la ongba ka seng HNLC ka la dep ïakren halor ka kam saiñ hima sima bad ka sorkar India ha ka jingtrei shitom jong ka jingpynïoh ïa ka suk ka saiñ.“Ngi ngeit ba ka jingïakren ïasuk ka long kaba kongsan na ka bynta ka suk ka saiñ. Te kumta, ka long kaba donkam ba ka jingïakren ïasuk kam dei katkum ki kyndon. Lada pynmih ïa ki kyndon, ki dei ban mynjur lang ïa ki ar liang ki seng ban ïa kaba kren tang na kawei ka liang jong ka seng,” kam kine ar ngut.Da kaba ong ba ka jingïakren ïasuk kaba la thmu ban pynïoh jingsuk lyngba ka jingtrei shitom jong ka jingïakren bad na ka liang ka sorkar, ong kitei ki nongïalam ba pawnam, “Hynrei, ka sorkar India ka la i kumba kan sa sdang biang ban khmih ïa kine ki jingïakren kum ha ka dur jong ka jingwan pyndem wait ne khlem rah tiar.”“Ngi thrang ïa ka jingpyn ïoh jingsuk kaba junom kaba dei ban don ka jinglait luid bad ka hok katba pdiang bad burom ïa ka jingkwah bad jingthrang jong ki paidbah Hynniewtrep kum ka ri ba ïatylli lang kawei. Ngi pyrshah jur ïa kano kano ka jingthoh jong ka jingpynïoh jingsuk ba tang shipor kaba lah ban ap jingma ïa ka ri jong ngi baroh kawei bad ka hok jong ka jingshaniah ha lade,” pynkut kine ki nongïalam.",Kyntait ki nongïalam ba pawnam ka seng HNLC ïa ka jingkyrpad jong ka sorkar,https://kynjatshai.com/khubor-kyllum/kyntait-ki-nongialam-ba-pawnam-ka-seng-hnlc-ia-ka-jingkyrpad-jong-ka-sorkar/
":Ka Hynniewtrep Achik National Movement (HANM) ka la shim ïa ka rai  ba kan sa leit ïakynduh ïa u Myntri Rangbah ka Assam, u Himanta Biswa Sarma bad ki Members of Parliament (MPs) jong ka North East halor ki lai tylli ki mat jingdawa jong ka jylla Meghalaya.Haba kren sha ki nonglum khubor, u President ka HANM, u bah Lamphrang Kharbani u la ong ba ki lai tylli ki mat jingdawa kynthup ban pyntreikam noh ïa ka Inner Line Permit (ILP), ka jingpynrung ïa ki ktien Khasi bad  Garo ha ka  Eighth Schedule jong ka Constitution of India bad ban pynbeit ïa u pud u sam hapdeng ka Meghalaya bad Assam.U Kharbani u la ong, ba dangshen la pynbna ïa ka Dharna ha New Delhi  ha kaba ki donkam ïa ka jingkyrshan na u Myntri Rangbah ka Assam bad ki MP na ka thaiñ North East.U la ong ruh ba ka HANM kan sa ïakynduh ïa ki MP na ka thaiñ North East ban kyrpad ïa ki ba ki dei ban kren hapoh ka Parliament halor ka jingdonkam ban pyntreikam noh ïa ka ILP ha Meghalaya, ka jingpynrung ïa ki ktien Khasi bad Garo bad ban pynbeit ïa u pud u sam.“Hadien ka Dharna ha New Delhi, ngi la ïakynduh ïa ki ophisar na ka Ministry of Home Affairs bad ki la pynthikna ban kin phai khmat halor kine ki lai tylli ki mat jingdawa ha kaba ka HANM ka la buh hashwa ka sorkar India,” ong u Kharbani.",Yn ïakynduh ka HANM ïa u Myntri Rangbah ka Assam bad MP halor ki 3 tylli ki mat jingdawa,https://kynjatshai.com/khubor-kyllum/yn-iakynduh-ka-hanm-ia-u-myntri-rangbah-ka-assam-bad-mp-halor-ki-3-tylli-ki-mat-jingdawa/
":Myn ha ka 19 tarik, Naiwieng, ka South Garo Hills GSU Chokpot Regional Unit ha ka sngi saitjaiñ ka la leit jngoh ïa ka jingshna thymmai ïa ka surok, kaba naduh Chokpot shaduh Baghmara. Ka kynhun ka la dep ong ba ka la dep ïohpdiang ïa ka jingujor shaphang katei ka mat na katei ka shnong, te dang shen, ki la leit ïakynduh ïa ki nongshong shnong bad lap ba la don bun ki tiar ki tar ba u kontraktor u la iehnoh bad um shym la pyntrei bha ban plastar ïa ka surok. Ka surok kaba la shah kylli ka dei na Chokpot shaduh Baghmara, ha South Garo Hills district. Katkum katei ka kynhun, kane ka jingshna thymmai ïa ka surok, ka la dei ba ai jingbit da ka kompeni CCL.Katei ka kynhun ka la kyrpad ïa ki bor ba dei peit ba kin khmih halor kane ka mat bad shimkhia ban pynshitom pyrshah ïa ki.",Leit jngoh ka South Garo Hills GSU Chokpot Regional Unit ïa ka jingshna ïa ka surok thymmai na Chokpot shaduh Baghmara,https://kynjatshai.com/khubor-kyllum/leit-jngoh-ka-south-garo-hills-gsu-chokpot-regional-unit-ia-ka-jingshna-ia-ka-surok-thymmai-na-chokpot-shaduh-baghmara/
"Ban pyni ia ka jingiadei hapdeng ka India bad ka Japan, u nongkit ktien ka Japan ka India, u Hiroshi Suzuki u la iakynduh ia u Lat ka Meghalaya u Phagu Chauhan, at Raj Bhavan, ha Shillong mynta ka sngi. Ha kane ka jingiakynduh jong ki, u Hiroshi Suzuki bad u lat ka Jylla u Phagu Chauhan ki la iaphylliew jingmut bad pynsngew ia ka jngdonkam ban don kane ka jingiadei kaba jan hapdeng ka Japan bad ka India bad ban kyntiew ia la larity jong kine ki artylli ki ri. Kine ki arngut, ki la iakren ruh shaphang ka jingdonkam ban kyntiew ia ka ioh ka kot bad ban ialeh pyrshah ia kiba bun ki jingeh ba kine ki artylli ki ri iakynduh.",Ia kynduh u nongkit ktien ka Japan Hiroshi Suzuki ïa u Lat Phagu Chauhan ka Meghalaya,https://kynjatshai.com/khubor-kyllum/ia-kynduh-u-nongkit-ktien-ka-japan-hiroshi-suzuki-ia-u-lat-phagu-chauhan-ka-meghalaya/
"Ka seng sain hima sima Congress ka la kynthoh jur ia ka ia ka Sorkar Pdeng halor ka jingkhang khyrdep jong ki 40,175 tylli ki jaka pynmih tiar hadien ka jingwan lynhop lynsher jong ka khlaw Covid-19 ha India. Ka Congress ka la ong ba ka jingkhang khyrdep jong kine ki jaka pynmihtiar, kiba long u budlum jong ka ioh ka ioh ka kot, ka la ktah shibun ia ka roi ka par jong ka ri.Haba pathai khubor lyngba ka lad pathai khubor “X”, u General Secretary (Communication) jong ka Congress, u Jairam Ramesh u la ong ba ka jingkhang khyrdep jong kitei ki jaka pynmih tiar ka la pyntroin ia ka ioh ka kot jong ka India, katba u Myntri Rangbahduh Narendra Modi u bun kam ban kyntiew ia ki paralok bamarjan jong u bad haba ka leit ialap elekshon.Hadien jong ka jinglynshop lynsher jong ka klam Covid-19 arsnem kynthih, haduh 40,175 tylli ki jaka pynmih tiar ki la khang khyrdep bad u Myntri Rangbahduh Naremdra Modi um shym la leh eiei ban pynim ia ki, la ong u Jairam Ramesh. “Ki kompani kiba heh ki nang kiew bad ki karkhana kiba rit ki la nang jan. Kane ka pyni shai kdar ia kane ka jingpyni ka jong ngi”, la ong u Jairam Ramesh.U la ong ruh ba ka Congress ka iai kdew ia ka jingtrei kam jong ka Sorkar NDA ba la lam khmat da ka BJP ha kaba ia dei bad ka ioh ka kot jong ka ri. Ka Congress, kaba long ka seng sain hima sima kaba la rimduh ha India, ka la kynthoh jur ia ka Sorkar Pdeng halor ka jingiapher jong ka jingdon hapdeng kiba duk bad kiba ‘riewspah.U nongialam ba ha khliehduh bamynshuwa jong ka Congress, u Rahul Gandhi u la kren shaphang kine ki jngeh ka kata ka jingiaid lynti Bharat Jodo Yatra kaba 4,000 Km, ha ki jingialang paidbah bad ha ka jingiakynduh ia ki nongthoh kot khubor bad lad pathai khubor.","Kynthoh ka Congress ïa ka Sorkar Pdeng ba khang khyrdep 40,175 tylli ki jaka pynmih tiar",https://kynjatshai.com/khubor-kyllum/kynthoh-ka-congress-ia-ka-sorkar-pdeng-ba-khang-khyrdep-40175-tylli-ki-jaka-pynmih-tiar/
"Ha ka jing ialehkai kynjatbol ba mynta  ka sngi ka 18 tarik u Naiwieng 2023 hapdeng ka Langsning FC pyrshah ia ka Khlieh Mawlieh YC kaba la pynlong hapoh jong ka Madan Rowell Lyngdoh Stadium Mawlangwir South West Khasi Hills District kala long shisha kaba pynkmen ia ki riew ieid phudboll ha kaba ka Langsning FC na East Khasi Hills District kala ioh ban thep haduh 5 la 2 goal pyshah ia ka khlieh Mawlieh YC na west Khasi Hills District.Îa ki koll jong ka Langsning FC la ioh ban thep da u  Overkindness Mawnai  3 goals Marwei kata  haka minute minute ba 20 pynbud sa ha ka  , 49 bad 74  minute katba ia ki artylli kiwei ki kol la ioh ban thep da u A.  Marwein jersey  haka  minit kaba  41 bad u W Marbaniang minit 58.Ha ka kylla mit Ka Khlieh Mawlieh YC ka la ioh ban pynphai 2 goal  lyngba u R. Dkhar jersey no 11 ha ka minit ba 70 bad 91.",Pynliem ka Langsning FC 5-2 ïa ka Khlieh Mawlieh YC ha Mawlangwir,https://kynjatshai.com/khubor-ialehkai/pynliem-ka-langsning-fc-5-2-ia-ka-khlieh-mawlieh-yc-ha-mawlangwir/
Ka Wahkaji S&CC ka la mad biang ia ka jingïakhaid ha ka jingiakhun pyrshah ia ka Mawthong SCCO jong ka lympung 2nd Division ka Mawkyrwat District Sports Association (MDSA) ha madan MDSA Mawkyrwat.Lyngba katei ka jingjop ka Mawthong ka la ioh 4 poiñ na 2 tylli ki jingïalehkai bad ka Wahkaji ka la ioh 2 poiñ na 2 sien ki jingïalehkai mynta ka aïom.,Mar shi poiñ ïasam ka Wahkaji bad Mawthong ha ka lympung MDSA,https://kynjatshai.com/khubor-ialehkai/mar-shi-poin-iasam-ka-wahkaji-bad-mawthong-ha-ka-lympung-mdsa/
"U nongai ktien jong ka MDA, u Bah Paul Lyngdoh ha ka sngi saitjaiñ, u la kyrpad ïa ki nongtrei ASHA ba kin wan shakhmat ban ïakren halor ki mat jingeh bad ka sorkar.“Naba kane ka dei shaphang jong ki, hynrei ngam tip ba balei ki (ASHA) ki hap leit sha surok bad pynpaw ïa ka jingsngew jong ki. Te ai ïa ki ba kin ïakynduh ïa ki Myntri bad ïakren halor ki jingeh,” ong u Paul ha ki nongthoh kot khubor.Utei u Myntri sorkar u la ong ha ka jingshisha ka jylla Meghalaya ka la leh ïa kaba bha na ka bynta ki nongtrei ASHA da kaba pynbiang ïa ki jingsiew jong ki, haba la pynïa nujor bad kiwei pat ki jylla North East.“Naduh ba la pynbiang ïa ka jingsiew, la khmih lynti ba ki nongtrei ASHA kin siew kylliang ïangi da ka jingai jingïaroh (sha ka sorkar),” ong u Paul. U la bynrap da kaba ong, “Ka long ka jinglong jong ngi ki briew ban khmih lynti shibun hynrei don u pud ïa kiei baroh.”U Paul u la ong ba ka Myntri ka koit ka khiah, ka Ampareen Lyngdoh ka la dep pynthikna ïa ki ban kynduh ïa ki nongtrei ASHA. Ki jaka ai jingsumar jong ka koit ka khiah ki la kulmar lut ha ki 7000 tylli ki shnong, hadien ba ki nongtrei ASHA ki la pynlong ïa ka indefinite strike ha kine ki khatar sngi ba la dep, pyrshah ïa ka jingpulom ka sorkar ban siew ïa ki ïa ka pisa haduh T. 5,000.",Ong u Bah Paul ïa ki nongtrei ASHA ba kin wan kynduh ïa u na ka bynta ban ïakren,https://kynjatshai.com/khubor-kyllum/ong-u-bah-paul-ia-ki-nongtrei-asha-ba-kin-wan-kynduh-ia-u-na-ka-bynta-ban-iakren/
":Ha ka sngi ba sdang jong ka tamasa Cherry Blossom, la ïohi ba u paidbah piadbhur uba la hylla pyrta jam ïa ka kyrteng jong u nongrwai R & B, u Neyo da kaba ong kumne “Ne-Yooooo, Ne-Yooooo”, kaba jia mar syn poi utei u nongrwai halor rynsan. Katba ka tupia ba u la phong, ka pynpaw ïa ka jingïap biej jong u. U Ne-yo u la sdang ban pyni ïa ka sap jong u, da kaba sdang ban rwai ïa ka jingrwai ‘So Sick’.Katba u paidbah nongpeitkai u la dep ïohi shwa ïa ka kynhun Hybrid Theory, tang hadien ba katei ka kynhun ka la rwai ïa kawei ka jingrwai ba la pyndon burom ïa uwei na kitei ki nongrwai ba la khlad noh ba la tip kum ka kynhun rwai, ka Linkin Park, kaba la ktah bha ïa ki, da kaba pynsngewsih ïa ki. Uwei na ki paidbah ha katei ka tamasa u la sngewsih bad u la jaw ummat.Da ka jingsngewtynnad palat jong u ïa katei ka kynhun, u la ong kumne, “Nga sngewtynnad ïa ki jingrwai jong ka kynhun Linkin Park bad haba nga don hangne, haba nga sngap ïa ki jingrwai jong ki, lyngba kane ka kynhun Hybrid Theory, nga sngew ba nga don halor sahit bneng. Ka la wanrah biang ïa ki jingkynmaw na ka bynta jong u Chester Bennington bad la long kaba kyrpang shisha.”Ka jinglong jingman hangne ka la khleh lang bad ka jingkynmaw ïa ki por ba la rim ba la jah, jingthrang bad ka jingktah hapoh mynsiem naba ki jingrwai ki la pynshongshit ïa ki bad pynkynmaw ïa ki por barim bajah.Haba la kynthoh halor ka jingshongshit jong ki paidbah nongpeitkai, u Ne-yo u la ong kumne, “Ka jingshongshit bad jingsngewtynnad jong u paidbah ka long kaba ym lah ban batai. Ka Shillong, lem bad ka cherry blossoms, ka la pynpaw shisha kata ka jingitynnad jong ka.”Katba ha ka miet ba sdang plie ïa katei ka tamasa – ka erïong erngit, ka Midhili kaba la pynthut ïa katei ka tamasa ba sdang plie ha ka sngi thohdieng, hynrei ha ka sngi saitjaiñ, ka long ka tamasa kaba la pynpaw ïa ka sap ka phong. Hashwa ban rwai u Ne-Yo bad u Hybrid Theory, la don kiwei ki nongrwai, kynthup ïa u Rahul Rajkhowa, Meba Ofilia, Snow White, Banjop, kiba dei ki nongrwai ba pawnam, ki la pynsah jingkynmaw halor rynsan, da kaba rwai pynshongshit ïa ki paidbah.Ym kum kiwei pat ki tamasa na ri phoreiñ, kum ka Lollapalooza, ka Cherry Blossom Festival kam shym la don tang kawei ka rynsan, ar tylliki rynsan, hynrei haduh lai tylli ki rynsan. Katei ka rynsan bakhraw ka la kylla long ka rynsan pdeng, kaba la pynlong ban ïalum u paidbah, lem bad ka jingïashim bynta ki nongrwai na India bad shabar India kaba la pynshongshit ïa ki paidbah. Ka rynsan Cherry Blossom ka pyni ïa ka sap ka phong ba pawnam, katba ka jingpynwandur ïa ka DOME ka la kylla long ka miet jingshad, da kaba pynkynthup ïa ka jingiphuh iphieng jong kane ka tamasa.Haba kren shaphang jong uwei na ki nongrwai Khasi, u Banker Kharkongor, uba long u nongrwai ba pawnam, u la pynshongshit ïa ki paidbah lyngba ki jingrwai jong u ha ka cherry blossom. Haba ïoh kren ha kawei ka lad pathai khubor, utei u nongrwai u la pynpaw ka jingsngew jong u ha ka jingïoh ïashim bynta ha kawei na ki tamasa bakhraw ha Meghalaya, da kaba ong, “Nga kyndeh ka mynsiem ban ïoh ïashim bynta ha ka sien nyngkong ha kawei na ki tamasa bakhraw ha Meghalaya.”Wat hapdeng jong ka jingitynnad katei ka mariang ha kane ka tamasa, la don lai ngut ki durkhmat ba la pynkhring ïa ki paidbah baroh. Ar ngut na ki, u Tenzin bad u Lee, kiba la wan na Arunachal Pradesh ki la ïohi da la ki jong ki khmat jong ki ïa ki jingrwai jong u Ne-Yo. Da kaba pynpaw shaphang ka jingkyndeh mynsiem jong ki, u Tenzin u la ong kumne, “Ngi la sngewtynnad na ka bynta jong u Ne-Yo, khamtam ka jingwai ‘So Sick’ bad ‘Miss Independent.’” bynrap sa u Lee, “Ka jingsah jong ngi ha Meghalaya ka long kaba sngewtynnad bad ngi khmih lynti ban ïoh wanphai biang shane.”Wat hapdeng jong ka jingshongshit ki jingrwai, la pynlong da ka jingïakop ïaid thei bhabriew, kaba la ai kyrteng da ka Mr Cherry Blossom bad Miss Cherry Blossom. La don haduh khatsan ngut ki nongïashim bynta kiba la ïaknieh ïa kane ka pansngiat. Katba u Trebok Talang u la ïohrah ïa ka nam Mr Cherry Blossom, u Aman Passah u dei u first runner-up bad u David Lalrinmawia u la ïohrah ïa ka nam 2nd Runner-up.Katba ha ka bynta jong ka Miss Cherry Blossom, ka nongjop ïa katei ka nam Miss Cherry Blossom dei ka Jollyne Lyngdoh Mawphlang bad ka Lily Kharthangmaw kum ka 1st Runner-up bad ka Hakani Phawa kum ka 2nd Runner-up.Da kaba pynlong ïa kane ka jingïa kop ïaid thei bhabriew, ka la pynshongshit bad pynshongkun ïa katei ka tamasa, kaba la rakhe man ki briew ha ka rukom ka bapher.U Myntri ka tnad jngoh kai pyrthei, u Paul Lyngdoh u dei uwei na ki nongpeitkai. “Ka Shillong Cherry Blossom Festival ka long ka dak jong ka jingïatylli bad jingrakhe, da kaba wanrah lang ïa ki paidbah baroh ba kin ïakmen ha ka jingitynnad ïa katei ka tamasa ba riewspah ha ka kolshor baroh kawei. Na ka daw jong ka jingpynthut u slap, ngi hap ban pynsangeh noh ïa ka sngi ba sdang plie ïa kane ka tamasa, da kaba phikir bha, ïa ka jingai jingïada na ka bynta jong ki nongleit nongwan ha kane ka tamasa. Hynrei, katba ngi duh nong noh, ngi lah ban sah jingkynmaw na kane, kum kaba duna, hynrei ngi thrang ïa kaba bha nangne shakhmat.”",Sdang ka Cherry Blossom Festival da ka jingpyn sangeh ha ka sngi nyngkong,https://kynjatshai.com/khubor-kyllum/sdang-ka-cherry-blossom-festival-da-ka-jingpyn-sangeh-ha-ka-sngi-nyngkong/
":Ka kam sorkar lah ban ong ba ka dei ka thong jong manla kawei pa kawei ka longïing, khamtam kiba kham duna ha ka ïoh ka kot ki bymkot bor ban seng ïa ki kam lajong bad dei tang kane ka lad ba ki ïohi kaba lah ban pynlait ïa ki na ka jingduk kaba ban ïa ka longïing longsem bad dei ha kaba kum kane ka bynta ruh ba ki runar bad ki riewthok riewshukor ki shim kabu bha ban pynbiej ïa ka jinglong lui lui bad shisur jong kiba kum kine ki longïing bad kane ka jingshah thok pisa kiba bun ki longïing ha ki riewthok kiba kular ban ai kam sorkar kam dei shuh kaba dang phylla hynrei kaba la ju jia na ka por sha ka por. Hynrei watla hapdeng kiba bun kum kine ki jingjia ki dang don bun hi ki longïing kiba ngop ha kum kine ki jingshah pynbiej.Ha kawei na kiba kum kine ki jingjia, kawei ka longkmie ka la shim da ka ram haduh T. 1,30,000 ban ai ïa uwei u riew thok uba kam ïalade ba u dei u shipai bad ruh uba kular ban ai kam pynkhuid ïa ka bad ai kam sorkar ïa ka khun jong ka. Ïa kane la ïathuh da ka khun kaba la leit ban pan jingiarap na u Samla Lamdame Shangpliang.Kane ka samla bad ka kmie jong ka, ki dei kiba shong ba sah ha Mynthlu, East Jaintia Hills District bad la ïakynduh ïa une u briew uba kular ban ai kam lyngba ka Facebook da ka kmie jong kane ka samla bad une u briew katkum ka jingïathuh kane ka samla u dei uba la tip kyrteng kum u Dakermi Shadap uba shong ba sah ha ka thain Ri-Bhoi.Kane ka jingïakynduh jong ka kmie jong kane ka samla ka la nang wanrah ka jingsngewskhem bad jingshaniah ïa une u briew ka dei hadien ba u la wan kai wat shaduh sha ïing sah jong ki bad ha kane ka jingwankai ka la nangwanrah ïa ka jingïasngewjan bad shaniah bha na ka liang ka kmie bad kane ka samla ruh.Hapdeng ka jingbymdon kam  kane ka samla, une u briew u la kular ban ai kam ïa ka bad ïa ka kmie jong ka bad pan ruh ka pisa kaba T. 1,30,000 khnang ba un lah ban ai kam sorkar ïa kine ki shi kmie shi khun. Hapdeng ka jingbymdon kam ka kmie jong kane ka samla ka la shim syndon da ka ram ban ai ha une u briew khnang ba kin ïoh ïa ka kam.Hynrei hadien ba la ïoh ïa kane ka pisa, une u briew u la jah kumba lai bnai eiei bad hadien kane u la wan mih biang bad ban pan pisa kylliang na ka kmie jong kane ka samla ban shna ïa ka kali jong u kaba la aksiden.Da ka jingbym shaniah shuh, ka kmie jong kane ka samla ka la kyntait ban ai bad dawa ba u dei ban pynurlong shwa ïa kaei kaba u la kular nyngkong, kata ban ai kam  ïa ka bad ïa ka khun jong ka, hynrei hadien kane ka jingkyntait ka kmie jong kane ka samla, une u briew u la jah syndon khlem wan mih shuh bad watla na ka liang ka kmie jong kane ka samla ka la pyrshang ban phone hynrei ym ïoh shuh bad ka Facebook Account kaba u ju pyndonkam ruh u khlem pyndonkam shuh.Kane ka samla ka la pynpaw ïa ka jingsngewsih kaba jur halor kane ka jingshah thok bad kaei kaba kham pynsngewsih bad sngewkhia ka dei namar ba kane ka pisa ruh ka dei kaba ki shu shim da ka ram hapdeng ka jingkyrmen ba ka jingeh kan kut noh bad ba kin ïoh ïa ka kam sorkar.Na ka liang kane ka samla  ka la ai por ruh shi taiew ba une u briew un wan pynphai ïa kane ka pisa bad ki kot ki sla kiba u la shim bad lada um lah ban pynphai hapoh kane ka shi taiew kin leit ban ujor da ka ejahar sha ki pulit.Na ka liang u Bah Lamdame u la kyntu ïa une u briew ba un wan siew noh ïa ka pisa hapoh shi taiew bad u la kyntu ruh ïa ki paidbah la ki ïohi ïa une u briew ba kin bat bad pyntip sha u bad une u la kyntu ruh ba kane kan long kum ka jingsneng ïa kiwei pat ki khun samla bad ki paidbah ba kim dei ban ngop ha kum kine ki jingshah pynbiej bad ban long kiba husiar.","Haduh T. 1,30,000 shah thok pisa kawei ka longkmie ha u briew ba kular ai kam",https://kynjatshai.com/khubor-kyllum/haduh-t-130000-shah-thok-pisa-kawei-ka-longkmie-ha-u-briew-ba-kular-ai-kam/
":Ki riew ngeit jong ka Balang Catholic jong ka Sawsymper Parish ha ka 19 tarik ka sngi u Blei kala ïoh ban pynlong ïa ka Proseshon ha kaba ha kane ka sngi la ïoh ruh ban  plie  ïa ka ïing Skul  St. Ferrendo Higher Secondary School Sawsymper ha ka mang tyngka kaba T.1 klur duna  ïa ka Podium VIP T. 20 lak ïa ka Bishop Victor’s Road T. 95 lak bad ïa ka Land Mark T.5 lak tyngka  ïa kine ki saw tylli ki bynta ka ïoh ban wan plie da u Bah Charles Pangrope MLA ka Nongthymmai bad u Bah Olland Singh Suin MLA ka Mawsynram Constituency la ïoh ruh ka jing kyrkhu pynkyntang  da u Bishop Wilbert Marwein bad u Most Rev. Lyngdoh D.D.U Most Rev Vicctor Lyngdoh haba ai jing kren  ha kane ka sngi u Blei u la ai ka burom ïa u Blei trai kynrad kumjuh  ruh ïa u Conrad K. Sangma Myntri rangbah jong ka jylla Meghalaya bad  ïa u Bah Charles Pangrapoe MLA ka Nongthymai Constituency bad ïa u bah Ollansingh Suin MLA ka Mawsynram Constituency  bad ïa ki ophisar sorkar ba dei lyngba jong ki ba ki la ïoh ban plie ïa kine ki 4 tylli ki jingtei hapoh jong kane ka Sawsymper Parish.Haba kren shaphang ka sngi kyrpang jong ka sngi U Blei u la shim na ki dhot jong ka Bible da kaba pynkynmaw ïa ki khun khristan ba ka sngi u Blei ka dei ka sngi kaba khuid bad ka sngi kaba kyntang ba ki paid riewngeit kim dei ban kheiñ dew thala da kaba pynlut ïa ka por bad  ka pyrthei. Ka sngi u Blei kam dei ka sngi ba ngin leit saitjaiñ sha lum sha wah ne leit sait kali sha surok ne pynlut ïa ka por ha ki rymphong jong ka pyrthei, ka sngi u Blei  ka dei ka sngi ban ai nguh ban ai ka burom sha u Blei da kaba leit ha ki ïing kyntang ne ha ki ïing mane Blei.Shuh shuh  u la  kren shaphang ki sap  ki phong ba u Blei u la ai ha manla u briew shibun ki briew ki la roi bad kiew ka spah  ka kamai kajih ha ka spah ka  phew da ka jing pyndonkam hok ïa kaba u Blei u la bynta ha ki .Namar kata u la kyntu ïa kito ki briew ki bym pat leh ïa kane leh noh mynta ngim dei ban ai lad ïa ki jingjaipdeh jingjaituh bad ka jingsarong kiba don hapoh ka mysiem jong ki hynrei pynroi ïa ka jingngeit ha u Blei bad un sa siew kylliang ïa ngi katkum ka sap bad ki jingleh ba ngi don. Ngim dei ban khñium ne aidaw ïa u Blei wat ïa kaei kaba ngi  don yn sa shimnoh.Ha kane ka sngi la sakhi lang da ki hajar ki paid riewngeit jong ka Balang Catholic na ka Sawsymper Parish bad na kiwei de ki balang na ka liang ka Balang Catholic Sawsymper Parish ki la  ïoh ruh ban ai sngewbha  da ki Blang ïa u MLA ka Mawsynram, u Bah Ollan Singh Suin, u Bah Charles Pangrope MLA ka Nongthymma, ïa u Bishop Wilbert Marwein Nongstoin Dioses, ïa u Most Rev.Lyngdoh D.D ha ryngkat ki Momento kum ka dak ka jingsngewnguh bad ka burom ïa ki jingleh bha ka jong ki ïa ka Balang bad ia ka Sawsymper Parish.",Plie u MLA ka Mawsynram bad MLA ka Nongthymmai ïa ka St. Fernando H. Secondary School Sawsymper,https://kynjatshai.com/khubor-kyllum/plie-u-mla-ka-mawsynram-bad-mla-ka-nongthymmai-ia-ka-st-fernando-h-secondary-school-sawsymper/
"Uwei na ki nongrwai bapawnam, u Lou Majaw uba la ioh ia ka nam “Bob Dylan of the East,” u la pyniapbiej ia ki nongleh kmen lehsngewbha ha ka Cherry Blossom Festival ha ka 19 tarik u Naweing. U Lou Majaw u la pynshoh biej ia ki paidbah da ki jingrwai Rock & Blue Music. U Lou Majaw u pynkmen pynsngewbha ia ki nongpeit kai bad khynnah bad rangbah da ki jingrwai bapher bapher jong u.",Pynshoh biej u Lou Majaw ïa ki nongleh kmen leh sngewbha ha ka Cherry Blossom,https://kynjatshai.com/khubor-kyllum/pynshoh-biej-u-lou-majaw-ia-ki-nongleh-kmen-leh-sngewbha-ha-ka-cherry-blossom/
"Uwei na ki Myntri jong ka Sorkar jylla bad uba long ruh u working president jong ka United Democratic Party (UDP), u Bah Paul Lyngdoh u la ong ba um don jingthmu ban iakhun na ka bynta ka jingjied ia u nongmih khmat sha ka Iing Dorbar Thaw Ain Lok Sabha na Shillong Parliamentary Assembly.U Bah Paul Lyngdoh ula ong ruh ba nalor ba um kwah ban iakhun bad sa kawei ruh ka long ba u don ruh sa kawei ka lyngkor kaba khia kaba u dei ban kit bad kata ka dei ka jinglong dkhot jong ka Khasi Hills Autonomous District Council. U Bah Paul Lyngdoh uba long ruh u MLA jong ka West Shillong u la iathuh ba um ju don jingmut ban iakhun na ka bynta ka shuki Lok Sabha bad kathong kaba hakhmat jong u ka long ban iatrei lang hapoh jong ka party.U Bah Paul Lyngdoh ula aathuh ruh ba ka Seng kan sa jied ia u kyrtong uba bha tam napdeng jong kine ki saw bad san ngut ki kyrtong kiba la pynpaw ia ki kyrteng jong ki ba ki kwah ban ia khun ia ka suki Lok Sabha. Kine kiba la pynpaw kyrteng ba ki kwah ban iakhun ia ka shuki Lok Sabha na ka UDP ki long u President baynshuwa jong ka HYC u Bah Robertjune Kharjahrin, u dkhot bathymmai ka UDP na Mawkyrwat, uba long ruh u President ka Khasi Author Society, u Dr DRL Nonglait bad MLA bamynshuwa jong ka Mawlai, u Bah P.T. Sawkmie.",Ym don jingmut u Bah Paul Lyngdoh ban ïakhun ïa ka shuki nongmihkhmat Shillong Parliamentary Assembly,https://kynjatshai.com/khubor-kyllum/ym-don-jingmut-u-bah-paul-lyngdoh-ban-iakhun-ia-ka-shuki-nongmihkhmat-shillong-parliamentary-assembly/
"Ka Sorkar jylla kan sa pyndep noh shen ia ki jingbatai ba bniah kiba ia dei bad ka jingpyntrei kam ia ka Ropeway Project ha nongbah Shillong. Ki khubor Sorkar ki iathuh ba ka Sorkar ka dang ap ban ioh ia ka jingmynjur na ka tnad ki khlaw ki btap ha kaba ia dei bad ka jingpyntrei kam ia kane ka project.Ha u Kyllalyngkot mynta ka snem, ka la don ka jingpynlong ia kawei ka prokmar ha Lum Shillong ha kaba la don lang u Myntri Rangbah Conrad K. Sangma kaba ia dei bad ka jingaiti ia u Lum Shillong. Ki Ka jingpyntrei ia katei ka Ropeway Project kan bam jaka haduh 1.34 hektar ha ka jinglut kaba 138 klur tyngka. Kane ka project kan kynthup ia ka Lower Terminal Point (LTP) na Forest Nursary Raid Laban ia kaba ban shna hapoh jong ka  11,146.96 Sq.M  ha ka kynjang kaba 838 mitar na sla duriaw.Kane ka jaka kan kynthup ia ka jingshan ia ka Station, ka jaka shna bad jaka die tiket, ophis, jaka buh tiar, ki kamra ia ki nongpahara, ka jaka ap jong ka nongshong rel, ki pain khana bad ki jaka pynieng kali. Ia ka Upper Terminal Point (UTP) yn shana ha ka jaka shnong ha ka jingheh kaba 2025 Sq. mitar ha ka kynjang kaba 1,633  mitar na sla duriaw.Ha katei ka jaka yn don ki iing shong iing sah, ki jaka di tiker bad ophis, ki karkhana, ki jaka ap briew, ki jaka pynieng kali bad ka jingbuh ia ki khyndai tylli ki jaka peitkai jaka. Ka jingiaid jong kane ka rope, ka ialad ia ki nong jngohkai pyrthei ban peit ia ka jingitynnad jong ka Sor Shillong.",Shen yn ai ka Sorkar jylla ïa ki jingbatai bniah shaphang ka Ropeway Project ha Lum Shillong,https://kynjatshai.com/khubor-kyllum/shen-yn-ai-ka-sorkar-jylla-ia-ki-jingbatai-bniah-shaphang-ka-ropeway-project-ha-lum-shillong/
"Ki nongtrei ka koit ka khiah Accredited Social Health Activist, ki la shim ia ka rai ba pynkhlain shuh shuh ia ka jingiakhih jong ki da kaba leti tur khmat jong ka Main Secretariat ha ka 27 mynta u bnai. Kane ka jingiakhih jong ki ka long ban pynsha ia ka jingle bym khlein snep ia ka jingdawa jong ki, kata ka long ban siew ia ka Honorarium kaba long 5,000 tyngka. Ia kane ka rai la shim ha ka jingialang jong ka Executive Committee jong ka Meghalaya Accredited Social Health Activist Workers’ Union (MASHAWU) kaba la long ha Mawlai ha Mawlai Motsyiar.La shim ia kane ka rai hadien ba la pynlong ia ka jingiaid paidbah. “Ngi la shim ia ka rai ban iaid pyrshah bad ban shong kyllain mongor ha khmat Secretariat ha ka 27 tarik mynta u bnai, ong ka President ka Union ka Kong Marajune Myrsing. Ha kane ka jingiaid paidbah ka Myrsing ka la ong ba ngin ym pyndem lada ka Sorkar kam treh ban iakren halor kane ka bynta kaba iadei bad ki ASHA.Ki nongtrei ASHA ki la dawa ba ka Sorkar ka la kular ban pynkiew ia ka Honorarium na ka 2,000 tyngka sha ka 5,000 tyngka. Ka jingai jingsumar na ka bynta ki 7000 tylli ki shnong ka la shah ktah na ka daw jong ka jingiakhih khlem buh por da ki ASHA ha ki sngi ba la dep. Ka Myntri ka koit ka khiah ka kong Ampareen Lyngdoh ka la kyrpad ia ki nongtrei ASHA ba kin sahngeh noh ia kane ka jingiakhih ban wan iakren halor kane ka bynta.",Rai ki nongtrei ASHA ban leit tur sha Secretarait ha ka 27 tarik u Naiwieng,https://kynjatshai.com/khubor-kyllum/rai-ki-nongtrei-asha-ban-leit-tur-sha-secretarait-ha-ka-27-tarik-u-naiwieng/
"Ka 7 Wasa ka la ioh ia ka jingjop ha ka jingialehkai na ka bynta ka lympung Super Division ka West Jaintia Hills District Sports Association (WJDSA) ïa kaba la tip ruh ‘U Kiang Nangbah Memorial Trophy 2023’ ha ka jingiakhun pyrshah ia ka Mynthong.Ha katei ka jingiakhun kaba la iaid mynta sha ka sngi kaba 21, ka 7 Wasa ka la thep 5 kol katba ka Mynthong ka la ioh ban pynphai tang 2 kol.Ia kitei ki 5 kol na ka bynta ka 7 Wasa la ioh ban thep da u Sucrip Manner haka minit ba 3 bad 49, u Dashngain Sukhlain haka minit ba 35 bad 64 bad ia ka shi kol la ioh da u Samehi Ryngki haka minit ba 48 katba ia ka kol na ka bynta ka Mynthong la ioh ban thep da u Mo Nuwaz haka minit ba 6 bad u Md Aruwaz Khan haka minit ba 81.Ka jingïalehkai ba mynta ka sngi ka 21 Naiwieng kan long hapdeng ka Khimusniang bad Sailung Ialong ha ka por 1:30 mynsngi.",Da 5 kol pynliem ka 7 Wasa ïa ka Mynthong,https://kynjatshai.com/khubor-ialehkai/da-5-kol-pynliem-ka-7-wasa-ia-ka-mynthong/
"Ka Meghalaya High Court, myn ha ka 20 tarik, Naiwieng, ka la khmih bniah ba ym don kano kano ka jingïarap ban lait na ka jingdheng kali hapoh ka jylla, watla shim ïa ki lynti, ba kynthup ïa ka jingdon bynta jong ka kynhun ba la tbit ban teh lakam ïa ka jingdheng kali hapoh sor Shillong.Haba la sngap ïa ka PIL halor kane ka mat, ha ka miej ba kynthup ïa u Chief Justice (Acting) HS Thangkhiew bad u Justice W Diengdoh, ki la ong kumne, “La ïohpdiang da ka jingpynbna da ka ïing kashari kaba la bun ki kaiphod ba la dep ujor lem bad ka jingïadei halor ka jingdheng kali bad ki lynti ba la dep shim, ba kynthup ïa ka jingdon bynta jong ki katto katne ki kynhun ban teh lakam ïa ka jingdheng kali.”“Hynrei, ka jinglong jingman kumba ju long hapoh ka jylla, ka la i kumba la eh ban pynbiang ïa ka jingdheng kali. Haba peit halor kane ka mat, hadien ba la dep ujor da ka affidavit da ki nongkyrpad, ïa katei ka mat, yn sa shimkhia na ka bynta ban khmih bniah,” ong na ka liang ka ïing kashari.Na la liang jong ka miej ki Justice, ki la ong ba la dep peit ba ïa ki kyrteng jong ki katto katne ki briew, la dep phah da u senior counsel na ka bynta katei ka jingkyrpad ka ban dei ban khmih bniah bad kaba long da ki dkhot jong ka Decongestion Committee, ha kaba ïa kajuh ka mat, la thmu ban shimkhia lang bad yn sa pynsngap biang ha ka 1 tarik, Nohprah.",Dang bteng ka jingdheng kali hapoh ka jylla: High Court,https://kynjatshai.com/khubor-kyllum/dang-bteng-ka-jingdheng-kali-hapoh-ka-jylla-high-court/
"Ki samla pule jong ka North-Eastern Hill University (NEHU) ki la ïakynduh ïa u Vice-Chancellor (VC) ka NEHU, u Prof Prabha Shankar Shukla na ka bynta ban dawa weng kam mar mar ïa u Nantu Das, uba la shah kynnoh ba u la jrong kti pyrshah ïa kawei ka samla ba ïashim bynta ha katei ka jaka pule.Haba la ïoh ïakren bad ki nongthoh khubor, u general secretary ka NEHUSU, u Rudolf Carey Chyne u la dep pyntip ba ïa u Das, dang shen, u la shah kem noh ha ki pulit ha ka janmiet jong ka sngi u Blei.U Chyne u la kam ba u Das dang shen, u dei u Assistant Director jong ka Sports bad ha ka sngi nyngkong, u la leit ban shaw ïa kawei ka nongïashim bynta(volunteer) kaba la shimti ban ïashim bynta ha ka Women’s Inter University Football ka ban sa pynlong ha Odisha.“U Das u la shah kynnoh ba u la leit shaw ïa katei ka lanot tang ha shiteng lynti, ha kaba u la jrong kti ïa ka hapoh ka kali bad haba la poi ha Kiang Nangbah Guest House, u la pyrshang shuh shuh ban jrong kti pyrshah ïa katei ka lanot,” kynnoh u Chyne. U Chyne u la pyntip ba hadien ba la ïoh ka jingujor pyrshah ïa u Das, ka Union lem bad ki kmie ki kpa jong katei ka lanot ki la ujor da ka ejahar pyrshah ïa u Das.Ha kaba ïadei bad kane, ka kynhun NEHUSU ka la ïoh ïakynduh ïa u VC ban dawa ban shimkhia da kaba pynshitom pyrshah ïa u Das, khnang ban lah ban pynbiang ïa ki kyndon jong katei ka jaka pule.“Ka jingweng kam noh ïa u Das, ym tang ba ka dei na ak bynta ka hok jong ka lanot, hynrei kumjuh ruh ka long ka lynti jam jong ka jingai jingïada, jingshong shngaiñ bad ka hok jong ki samla pule, ki nongtrei bad ka imlang ka sahlang jong katei ka jaka pule bad ïa u paidbah kumjuh,” bynrap u Chyne.Haba la kylli shaphang ka jingpyntip ba bniah na u VC, u Chyne u la ong ba u VC u la pan por ar sngi na ka bynta ban raii halor ka jingshim khia ban pynshitom ïa u Das.",Dawa ka NEHUSU ban weng kam ïa u Das ba jrong kti ïa ka samla ba pule ha NEHU,https://kynjatshai.com/khubor-kyllum/dawa-ka-nehusu-ban-weng-kam-ia-u-das-ba-jrong-kti-ia-ka-samla-ba-pule-ha-nehu/
"Ka seng United Democratic Party (UDP) kan sa ïakren bad ki dkhot jong ka seng hashwa ba kan pynpaw ïa ki kyrteng jong ki kyrtong ban ïakhun na ka bynta ka ilkshon ban wan jong ka Lok Sabha.Ïa ka rai, la shimkhia hapoh ka jingïalang jong ka state election committee (SEC), da u nongïalam ka seng, u Bah Metbah Lyngdoh ha ka sngi nyngkong.“Ngi la sdang ban pyntreikam bad yn sa don ka jingïakren hashwa ba ngin rai. Ha ka jingïakren, yn sa don ka jingpynpaw ïa ki kyrteng jong ki kyrtong,” ong u vice-president ka UDP, u Allantry F Dkhar hadien katei ka jingïalang.U la ong ba katei ka jingïakren kan sa jia noh shen, lyngba ki district president bad ki secretary lem bad ki dhkot ba shah jied bad ki nongtrei jong ka seng.“La ai por ïa ki district president haduh shi taïew ban pyndep ïa katei ka jingïakren bad ba kin ai ïa ka kaiphod sha ka SEC,” ong u Dkhar katba u la bynrap, “Hadien ba la ïoh ïa ka jubab ba biang, ka SEC kan sa poi ha ka rai ba khatduh hadien jong ka jingïakren shuh shuh hapoh ka jingpynïaid jong ka Regional Democratic Alliance (RDA).”Ka UDP bad ka Hill State People’s Democratic Party (HSPDP) ki la dep pynbna shaphang ka rai jong ki naba ka RDA ka la dep ban pynkhreh lang na ka bynta ka ilekshon Lok Sabha. Ka seng UDP kan sa ïakhun lang na ka bynta ki seat parliamentary na Shillong bad Tura.Katba u Dkhar u la kyntait ban pynpaw ïa ki kyrteng jong kiba kwah ïa ki tiket na ka bynta ka seat jong ka Shillong bad ong kumne, “Kumba saw ngut ki la dep ban pynpaw ïa ka jingsngew jong ka jingdon jingmut ban ïakhun hynrei ngim pat shym la pynpaw ïa ki kyrteng jong ki ban ïakhun ilekshon naba ka long kaba donkam ban buhrieh ïa ki kyrteng jong ki tad haduh ba ngin da ïoh ïa ka jubab.”U president barim jong ka HYC, u Robertjune Kharjahrin dang shen, u la dep ïasnohkti bad ka UDP bad u la tyrwa ban ïakhun kum u kyrtong na ka bynta ka Shillong seat. Katba kiwei pat kiba kwah tiket ki kynthup ïa u president jong ka Khasi Authors’ Society (KAS), u Dr DRL Nonglait bad u nongthaw aiñ barim jong ka Mawlai, u PT Sawkmie.U president ka UDP bad u dkhot Myntri, u Paul Lyngdoh u la pynthikna ba un nym ïakhun na ka bynta ban ïoh ïa ka tiket.",Yn rai ka UDP na ka bynta ki kyrteng jong ki kyrtong ban ïakhun ha ka ilekshon LS,https://kynjatshai.com/sain-pyrthei/yn-rai-ka-udp-na-ka-bynta-ki-kyrteng-jong-ki-kyrtong-ban-iakhun-ha-ka-ilekshon-ls/
":Na ka bynta ban rakhe ïa ka jingdap 13 snem jong ka Entrepreneurship Development Cell (EDC) jong ka Shillong College, la dep pynlong da ka jingïalang ba nyngkong jong ki nongseng kam lajong ha katei ka College ha ka jingïatreilang bad ka PRIME Meghalaya.Ha ki 13 snem ba la dep, ka EDC jong ka College, ka la ïarap shibun ki nongseng kam lajong na kane ka jylla lem bad ka syrnod ba la pyndep ïa ka jingai jinghikai haduh lai bnai.La pynlong ïa katei ka jingïalang jong ki nongseng kam lajong na ka bynta ban pynkup burom ïa ki nongseng kam lajong kiba la ïaid shaphrang ha ka kam jong ki na ki Start-up jong ki bad ba ka kam jong ki, ka la ïaid shakhmat ha ki kompeni jong ki ha ki snem ba la dep.U Chief secretary, u D P Wahlang u la don bynta ha katei ka prokram kum u chief guest bad ka Kong Isawanda Laloo, Executive Director, MBMA & PRIME ka dei ka nongshah khot sngewbha lem bad ka Dr. E Kharkongor, Principal, Shillong College, ki nongtrei bad kiwei kiwei.La don haduh phra ngut ki nongseng kam lajong na ka certificate course, kiba la ithuh bad ki ka shah pynkup burom lem bad ki nongshem jong kane ka Cell.Katba ka website ba la tip kum ka, ka dei kaba la shem da u nongseng kam lajong, u Nishant Suchiang, la pyni ha kane ka prokram.",La pynkup burom ïa ki nongseng kam lajong,https://kynjatshai.com/khubor-kyllum/la-pynkup-burom-ia-ki-nongseng-kam-lajong/
"Ka jingpynkhreh na ka bynta ka tamasa ban wan, ka Monolith Festival 2023 ka la nang ïaid shakhmat naba ka Khasi Hills Autonomous District Council (KHADC) ka la leit jngoh ïa ka Khasi Heritage Village kaba don hajan jong kawei ka krem bakhuid jong ka Mawphlang ha ka sngi nyngkong. Yn sa sdang noh ïa katei ka tamasa la shem bnai.Ïa ka jingleit jngoh ïa katei ka shnong, la pynlong da u nongïalam ka KHADC, u Pyniaid Sing Syiem lem bad u chairman jong ka Council, u Lamphrang Blah bad uba dei peit ïa ka Arts and Culture jong ka EM, u Bah Victor Ranee, ki heh jong ka Hima Mawphlang bad ki heh jong ka sorkar jylla.Haba la ïoh ka lad ban ïakren bad ki lad pathai khubor, u Syiem u la pynbna ba ka sorkar jylla lyngba ka tnad jngoh kai pyrthei ka la dep bei tyngka haduh T. 4 klur sha ka district council na ka bynta ban pynlong ïa ka Monolith Festival ha ka Khasi Heritage Village, kaba la pynshna ïa ki 53 tylli ki ïing Hima bad ban pyni ïa ka jingriewspah ka tynrai bad ka kolshor jong ka imlang ka sahlang jong ki Khasi. U la ong ba ka district council kan sa pynlut haduh T. 50 lak na la ka jong ka bai noh synñiang jong ka na ka bynta kane ka tamasa.Da kaba pynpaw halor ka jinghun jong u ïa katei ka jingpynkhreh, u Syiem u la ong ba la don katto katne ki kam kiba donkam ban pyndep, kynthup ïa ka jingpynthymmai ïa ka jingpynwandur ïa ka rukom long ka tynrai ha katei ka shnong ha Mawphlang, ki footpath bad ki park jong ki khynnah.U la bynrap ba ka tnad PWD (Roads) ka la dep bei tyngka haduh T. 4 klur ban shna pynthymmai ïa ka surok na Mawngap haduh Mawphlang kaba lam sha katei ka shnong.",Leit jngoh ka KHADC ïa ka Khasi Heritage Village kaba ïaid shakhmat da ka Monolith fest,https://kynjatshai.com/khubor-kyllum/leit-jngoh-ka-khadc-ia-ka-khasi-heritage-village-kaba-iaid-shakhmat-da-ka-monolith-fest/
":Ka Khasi Students Union  (KSU) Ranikor Circle hynnin ka 18 tarik Naiwieng 2023 ki la ïoh ban pynhap pyrda noh ïa ka jingialehkai Kynjatbol kaba la tip kum ka 2nd Wicklif Syiem Memorial Football Tournament 2023, ba la pynïaid da ka KSU Ranikor Circle lem bad ka KSU  Nongnah Unit pynlong ha Madan Mawkyndeng  Nongnah South West Khasi Hills District ha kaba ka Nongnah Nongkdait SC bad ka Thiepdingan SC ki la poi sha ka Final  bad ha kane ka jingïakhun Final ka Nongnah Nongkdait SC ka la long ka lah duh da kaba ka la lah ban pynliem noh ïa ka Thiepdingan da shikol.Ha kane ka sngi la sakhi lang ruh da u Assistant Education KSU sengkmie u samla Shalkitbok Kharbani, u Samla Poljohn Organising Secretary jong ka SWKHD, u samla Marcony Thongni u President ka Ranikor Circle, ki myntri shnnong lem bad kiwei kiwei ki riew rangbah.Ha kane sngi ka la don ruh ka jingpynkup burom ïa ki samla jong ka dong ka thaiñ ki ba dei na ka shnong Nongnah bad u wei na ka shnong Keniong kiba la wan rah nam bad burom ïa ka shnong bad ïa ka district kum juh ruh ïa ka jylla kiba la ieit ban ïa shim bynta ha ki jinglehkai sport bapher bapher kynthup ïa ka samla Greatmercy Langte kaba la jop ïa ka jingïakop Spark Mrs Northeast India 2023 ba dang pynlong shen ha Guwahati, kaba la jop ïa ka Mrs Northeast India Brand Ambassador.",Pynkup burom ka KSU ïa ka Samla Great Mery Langte ba la jop ha ka Mrs Northeast India brand Ambassador,https://kynjatshai.com/khubor-kyllum/pynkup-burom-ka-ksu-ia-ka-samla-great-mery-langte-ba-la-jop-ha-ka-mrs-northeast-india-brand-ambassador/
"Ka Myntri ka koit ka khiah, ka Kong Ampareen Lyngdoh ka la khot sngewbha ïa ka Meghalaya Accredited Social Health Activist Workers Union (MASHAWU) ha ka 22 tarik, Naiwieng na ka bynta ban ïakren halor ki jingdawa jong ki.“…katei ka Myntri ba dei peit ïa ka tnad ka koit ka khiah bad ka imlang ka sahlang ka la khot ban pynlong da ka jingïalang bad ki nongtrei jong ka ophis jong ka MASHAWU ha ka 22 tarik, Naiwieng hapoh ka ophis treikam jong ka, ha kaba ïadei bad katei ka mat jong ka jingsangeh treikam jong ki nongtrei ASHA,” katkum ka shithi ba la pynmih da katei ka tnad sha ka Union ha ka sngi nyngkong.Kane ka la jia hadien ba ki nongtrei ASHA ki la rai ban sangeh ka jingtreikam jong ki da kaba pynlong da ka jingïakhih ban ïaid paidbah shaduh Secretariat ha ka 27 tarik, Naiwieng, pyrshah ïa ka jingsngap man man ka sorkar jylla ïa ki jingdawa jong ki ban siew haduh T. 5,000. La pynlong ruh da ka jingïaid paidbah ha ka sngi thohdieng bad la ïashim bynta da ki spah ngut ki nongtrei ASHA.“Ngi la rai ban pynlong da ka jingïakhih ban ïaid paidbah bad ban pynlong da ka jingshong kyllaiñ myngor hakhmat ka ophis secretariat,” ong ka President jong ka Union, ka Marajune Myrsing.Ka Myrsing ka la ong ruh ba yn nym don ka jingsangeh bad nym pyndem lada ka sorkar jylla kam sngap bad kam pynshai halor kine ki mat jong ki ASHA.Ki nongtrei ASHA ki la dawa na ka sorkar jylla ban pynnkiew ïa ka tulop jong ki na ka T. 2,000 shaduh T. 5,000. Katba ki jaka ai jingsumar ha ki 7,000 tylli ki shnong, ki la shah ktah ha katei ka jingïakhih jong ka indefinite strike da ki nongtrei ASHA ha kine ki ar taïew ba la dep.",Yn ïakynduh ka Myntri ka koit ka khiah ïa ki nongtrei ASHA,https://kynjatshai.com/khubor-kyllum/yn-iakynduh-ka-myntri-ka-koit-ka-khiah-ia-ki-nongtrei-asha/
"Ka Passing Out Parade (POP) jong ka 52nd Batch Basic Course Trainees ka la dep pynlong ha ka North Eastern Police Academy (NEPA), Umsaw, Ri Bhoi district ha ka 21 tarik, Naiwieng.Katba u Myntri rangbah jong ka Assam, u Himanta Biswa Sarma u la don ha katei ka prokram kum u chief guest ha ka jingdon lang kiwie pat ki riewpawkhmat.",La pynlong ïa ka Passing Out Parade jong ka 52nd Basic Course ha NEPA,https://kynjatshai.com/khubor-kyllum/la-pynlong-ia-ka-passing-out-parade-jong-ka-52nd-basic-course-ha-nepa/
"Ka Meghalaya State Olympic Association jong ka Games Technical Conduct Committee na ka bynta jong ka 5Meghalaya Games-2024 ka la ia kynduh hapoh ka jingpyniaid u Bah John F Kharshiing, Working President, MSOA bad Shongknor ka GTCC ha ka jingiadonlang u Bah Finely L Pariat, General Secretary & Secretary, GTCC, u  Bah. PB War Nongbri, Asst Director, DSYA bad kiwei ki heh MSOA ha ryngkat ki President & Secretary jong ki arphew ar tylli ki State Sports Associations ha ka 20 tarik u Naiwieng-2023  hapoh MSOA Conference Hall.Ha kane ka jingialang, la ioh ban ia kren halor ka jingpynlong ia ka 5th Meghalaya Games -2024) ka ban long naduh 15 tarik January haduh 20tarik January 2024 ha Tura, West Garo Hills District. Ka long ka sien nyngkong ba ia ka Meghalaya Games yn rah sha ki District.Lah ban kynmaw ba baroh saw sien ia kane ka jingiaIehkai kaba heh duh jong ka jylla la pynlong beit tang hapoh nongbah Shillong.Kumban shu pynkynmaw ba ha ka 4th Meghalaya Games u Myntri rangbah halor ka jingkyntu jong ka MSOA u la pynbna ba nangne shakhmat ka Meghalaya Games yn pynlong man ka snem bad katba lah yn pynlong lang sha ki District bapher bapher jong ka jylla kum shibynta ban kyntiew lang ia ki jaka ialehkai ha ki District bapher bapher bad u la pynbna ba ka Meghalaya Games kaba san yn pynlong ha Tura, West Garo Hills District bad un bud biang sha Khasi ne Jaintia Hills. U Bah John F Kharshiing, Working President, u la pynkynmaw ia baroh ki kynhun ba kine ki jingialehkai baroh ki long shibynta ban pynkhreh ruh ia ka XXXIX (39th) National Games kaba ka jylla kan pynlong ha u 2026 lane 2027 hadien ka Uttarakhand bad ka Chhattisgarh bad la kyrmen ba lyngba kine ki jingkyrshan jong ka Sorkar Jylla ha ki sports program bapher bapher bad da kaba pynlong tista ia kine ki State Games bad kiwei kiwei ki jingialehkai ngin sa kyrmen ban ioh sei ia ki khlur ialehkai  na ka jylla.",Iakynduh ka MSOA ka GTCC hapoh ka jingpynïaid u Bah John F Kharshiïng,https://kynjatshai.com/khubor-kyllum/iakynduh-ka-msoa-ka-games-technical-conduct-committee-hapoh-ka-jingpyniaid-u-bah-john-f-kharshiing/
"The District Tuberculosis Office, Ri Bhoi da ka jingiatrei lang bad ka Nezone Pipes & Structure NTL ka la pyllong ia ka jingleit sam jingbam ia kiba pang TB ha  Civil Hospital, Nongpoh kum shibynta jong ka jingpyntrei kam ia ka skim Pradhan Mantri TB Mukt Bharat Abhiyan (PMTBMBA).Ka jingthmu jong kane ka long ban san ia ki jingbam teimet ia ki nongpang bad ban peit ruh ba ki ioh ia ki dawai dashin. Ia kane ka prokrm la ia shim bynta da Dr. E. Kalwing, District Tuberculosis Officer Ri Bhoi , Dr. T. S Momin, DM& HO Nongpoh, Dr. N. M Sangma, Medical Superintendent Civil Hospital Nongpoh, Sister Dene Rose Syiem, Assistant Nursing Superintendent Civil Hospital Nongpoh, Yash Agarwal, Director Nezone Pipes & Structure NTL Steel bad kiwei ki dkhot ka Nezone Pipes & Structure NTL.",Sam jingbam ka District Tuberculosis Office ïa kiba pang TB.,https://kynjatshai.com/khubor-kyllum/sam-jingbam-ka-district-tuberculosis-office-ia-kiba-pang-tb/
"Ka Cooperation Department jong ka Sorkar Meghalaya da ka jingiatrei lang jong ka Meghalaya Cooperative Apex Bank (MCAB) Limited ryngkat bad ka Meghalaya Livelihoods and Access to Markets Project, Meghalaya Basin Management Agency (MBMA) ka la rakhe ia ka jingpynkut noh ia ka 70th All India Cooperative Week ha Williamnagarh.Ka phang pdeng jong kane ka long ka bynta jong ki Cooperatives ban pynlong ia ka India ka Five Trillion Dollar Economy bad jingpynurlong ia Sustainable Development Goals” ha DC’s Park, Williamnagar.U Myntri ka tnad PHE, u Marcuise N Marak haba kren ha katei ka sngi, u la iathuh ba u Myntri Rangbah Conrad K. Sangma u angnud ban wanrah ia ka jingroi jingsan hapdeng jong ki nongshong snong. U Myntri ula iathuh ruh ba u Conrad K. Sangma u la iai pynsngew ia ki nongshong jong ka jylla ba ka jylla ka dei ban kot sha kata ka thong ba pynlong ia ka Meghalaya kaba ia ioh ka kot jong ka, kan long haduh shiphew billion.U Myntri u la iathuh ba ka Sorkar jylla ryngkat bad ka jingiatrei lang jong ka Bakdil NGO ka la lah ban ai ia ki jingkyrshan pisa ia ki Cooperative Societies hapoh jong ka jingpyntrei kam jong ka FOCUS bad FOCUS Plus. Ha katei ka sngi la ioh ruh ia ka jingiamir jingmut halor ka Computerization jong ki PACS, ka jingiasam ia ki jingtip, ka jingpyniaid iew bad kiwei.Kiba la kren ha katei ka sngi ki long u Fr. Sunny Joseph Mavelil, Secretary, All Garo Hills Multipurpose Cooperative Societies Ltd bad u Bah O.E.J. Nongbri, Managing Director, MCAB. Ha katei ka sngi la pyllait ruh ia ki kot jong PAC da u Kongsan. Ha katei ka sngi, la pynkup burom ruh ia ki lai tylli ki PACS.",La pynkut noh ïa ka 70th All India Cooperative Week ha Williamnagarh,https://kynjatshai.com/khubor-kyllum/la-pynkut-noh-ia-ka-70th-all-india-cooperative-week-ha-williamnagarh/
"SHILLONG:Ka Shillong Lajong kaba la mad ia ki jingïakhaid ha baroh 2 tylli ki jingïalehkai ha la ïing mynta ka aïom bad kawei ka jingjop pyrshah ia ka Gokulam Kerala FC ha jingïalehkai ba la pynlong ha ka 19 tarik mynta u bnai ha madan Shillong Sports Association (SSA), Polo Shillong ha ka por 2 baje noh phai sngi kan bteng biang ia ka kabu ban ïalehkai ha la ïing ha ka jingkyrshan ba radbah jong ki paid ieit phutbol ka jylla.Mynta ka sngi ka 22 Naiwieng ka Shillong Lajong kan ïakhun pyrshah ia ka Delhi FC kaba dei kawei na ki kynhun ba khlain ha kane ka lympung kaba don ruh ha ka kyrdan ba 4 bad la dep ban ioh 7 poiñ na 4 tylli ki jingiakhun katba ka Lajong kaba don ha ka kyrdan na 6 ka la dep ban ioh 7 poiñ na 4 tylli ki jingiakhun mynta ka samoi.Lada ka Lajong kan khur ia ka jingjop ha kane ka sngi kan knieh noh ia ka kyrdan jong ka Delhi.Kum ban shu pynkynmaw ha ka jingiakhun pyrshah ia ka Sreenidi Deccan Football Club ka jingïalehkai ka la kut noh ha ka jingïakhaid da 2-2 ha.Ka Sreenidi kaba dei ruh ka klob na Hyderabad ka long kawei na ki klob ba khlain ha kane ka lympung I-league mynta ka aïom bad la sakhi ba ka jingïalehkai ka long kaba itynnad bad kaba kham jwat ban ioh pynkhih jar. Ka Sreenidi ka kham ioh kabu khyndiat namar ka jingjeh ka met bad ka rynieng lada ianujor ia ki rangïalehkai Khasi hynrei namar ka jingioh kabu ban ïalehkai ha la ïing ka Lajong ka la ioh ban pynphai ia kitei ki 2 kol.Ka Sreenidi ka la ioh ban pynkhih jar nyngkong lyngba u Rosenberg tang ha ka minit ba 7 hynrei namar ka jingiai iakhun khlem aili ka Lajong ka la ioh ban pynphai lyngba ka kol u Ronney ha ka minit ba 29. Tang hadien 5 minit ka Lajong ka la ioh ban pynkhih jar sa kawei lyngba u rangïalehkai ka Japan, u Takuto bad ka jingïakhun ha ka kylla step ka la kut noh da 2-1.",Mynta ka sngi yn ïakhun ka SLFC pyrshah ïa ka Delhi FC,https://kynjatshai.com/khubor-ialehkai/mynta-ka-sngi-yn-iakhun-ka-slfc-pyrshah-ia-ka-delhi-fc/
"Ha Iing Bishar Meghalaya High Court ha ka Sngi Baar ka la ong ba kam shym la iohi ba kan don ka jingduna ha ka jingdheng kali ha nongbah Shillong, wat lada ka Sorkar ka la pyndonkam ia ki professiona agencies. Haba shim jingbishar ha kaba ia dei bad ka mukotduma Public Interest Litigation (PIL), ka Iing Bishar ba kynthup ia u Acting Chief Justice, H.S. Thangkhiew bad Justice W Diengdoh ka la ong ba ka la ioh buh ki jingtip kiba ia dei bad ka jingpynshang ban pynduna ia ka jingdheng kali. Hynrei, ki jinglong jingman khapngiah kali kim shym la don jingkylla. Ha kaba ia dei bad kane, ka Iing Bishar kan sa bishar biang ia kane. Ka Iing Bishar ka la iathuh ruh ba na ka liang u nongujor u la dep ai ia ki kyrteng jong kito ki briew kiba lah ban long ki dkhot balaitluid jong ka Decongestion Committee bad ba yn sa peit ia kane ka kam ha ka 1 tarik u Nohprah.",Sngewkhia ka ïing Bishar Meghalaya High Court ba ka dhang kali ka dang long kum juh,https://kynjatshai.com/khubor-kyllum/sngewkhia-ka-iing-bishar-meghalaya-high-court-ba-ka-dhang-kali-ka-dang-long-kum-juh/
":Ka Khasi Hills Autonomous District Council mynta ka sngi ka 21 tarik u Naiwieng 2023 ka la ïoh ban pynlong ïa ka Public Hearing kaba nyngkong hapoh jong ka South West Khasi Hills District lyngba ka Delimitation Committee na ka bynta ka Delimitation Bill na ka bynta ki 29 tylli ki Constituency kiba hap hapoh jong ka Khasi Hills Autonomous District Council jong ka jylla Meghalaya ha kaba ha kane ka sngi ki la don ki Myntri bad ki rangbah shnong na kylleng ki jaka kiba hap hapoh jong ka Ranikor Konnstitwensi bad na Mawkyrwat Konstitwensi kiba la wan ban pynsngew ha la ki jong ki jing sngew ki jong hapoh jong ka Ophis jong ka District Council South West Khasi Hills District kaba don ha Pyndenpar (Jakrem) South West Khasi Hills District.Haba kylli na ki katto katne ki Myntri shnong kiba la wan sngap ha kane ka sngi halor kane ka bynta na ka liang u bah Kitborlang Nongrem Myntri shnong jong ka Shnong Rangthong u la ong ba ka jingpynbeit ïa ki shnong na kawei ka Konstitwensi sha kawei pat ka Konstitwensi kan jin da la bha ban leh hadien ba ka Amendment jong ka 6 Schedule, ha kaba u la ong ba kane ka jing thmu jong ka Khasi Hills District Autonomous Council ban wad bniah ïa ki jingeh jong ki paidbah hapoh ki ar tylli ki Konstitwensi hapoh ka South West Khasi Hills District ngim pat sngew donkam ban ïakren ei ei mynta namar ba haba phai ha ki kam pynroi lada dei ha kano kano ka Konstitwensi ngi long hi kumjuh. Haba phai pat ban wanrah ïa ki jingeh jong ki shnong ban pynhap noh naka wei ka Konstitwensi sha ka wei pat ngi dang shem jingeh shibun namar ba ka South West Khasi Hills District ka don ar tylli ki Konstitwensi ka baheh bad ba ïar hynrei ngi tip ba ka dei ka lynti ïaid.",Ka jingpynbeit ïa ki shnong na kawei ka Konstitwensi sha kawei pat kan jin da la bha ban leh hadien ba ka Amendment ïa ka 6 Schedule Kitborlang Nongrem,https://kynjatshai.com/khubor-kyllum/ka-jingpynbeit-ia-ki-shnong-na-kawei-ka-konstitwensi-sha-kawei-pat-kan-jin-da-la-bha-ban-leh-hadien-ba-ka-amendment-ia-ka-6-schedule-kitborlang-nongrem/
":U District Magistrate ka Eastern West Khasi Hill District, Mairang u Bah G Kharmawphlang IAS, u la pyntreikam da ka kyndon 144CrPC kaba khang bad mana pyrshah ïa ki briew lane kynhun briew ban kem bad tong dohkha da kaba pyndonkam da ki kynja dawai ha ki wah bah lane wah duid kiba don hapoh ka District. Kane ka jingleh ka wanrah ïa ka jingpynjakhlia bad jingpynjot ïa ki kynja ba im hapoh ki um, ki wah bad ka pynsniew ïa ki sawdong sawkun bad ka pynlong ruh ka jingbym shngaiñ ïa ka koit ka khiah jong ki nongshong shnong. Kumta lada lap ïa kiba ïaleh pyrshah yn pynshitom katkum ka kyndon aiñ 188 jong ka Indian Penal Code. Kane ka jingmana kan treikam noh mardor naduh bala pynmih ïa kane ka hukum.",Da ka kyndon 144 CrPC pynjari u DM ka EWKHD ban mana pyndonkam dawai ha ki wah,https://kynjatshai.com/khubor-kyllum/da-ka-kyndon-144-crpc-pynjari-u-dm-ka-ewkhd-ban-mana-pyndonkam-dawai-ha-ki-wah/
":Ka Federation of Khasi Jaiñtia Garo People’s FKJGP South West Khasi Hills District ha ka jing ïalam jong u Bah Kenesjune Nonglait, u President bad u Bah Balse Kharbani, GeneralSecretary ha ryngkat ki katto katne ki dkhot mynta ka sngi kila leit ïakynduh ïa u Deputy Commissioner Southwest Khasi Hills District, u Bah T. Lyngwa ban pan jingshai halor ka jing pynkynriah noh ïa ka jingtrei ïa ka Surok 2 lane, na shilliang ka jing kieng Borbasing Ranikor ka ba ïaid lyngba ka Mawthabah bad ruh ban pan jingshai naka office jong u D/C ka don jing tip ne em ban ïa ka jing trei da ka juh ka Dhar construction Company kata naduh jing kieng Borbasing Ranikor kaba don 5 kms haduh ha lad jong ka Alikwareng ki ba la pynrit ïa ka surok naka 2 lane sha ka Intermediate Road da kaba kim pyntrei shuh kat kum ba dei ban pyntrei.Halor kane ka bynta naka liang ka seng hadien ba kila ïa kynduh ïa u DC ki la pynshai ha ki lad pathai khubor ba naka liang u DC um shym tip eiei halor kane ka bynta ban na liang u DC u la kular ban shimkhia halor kane ka bynta. Namar kata naka liang seng FKJGP ka ai por hapoh mynta u bnai ïa ki bor ba halor ban pynshai halor kane bad lada kam lah ban pynshai naka liang ka seng ym banse kan hap ïaid da ka wei pat ka lynti ban phah ruh da ka PIL sha ka sorkar Jylla, ong u Bah Balse Kharbani bad Bah Kenesjune Nonglait, u President ka FKJGP South West Khasi Hills District.",Leit ïakynduh ka FKJGP ïa u DC SWKHD halor ka surok 2 lane na Ranikor sha Alikwareng,https://kynjatshai.com/khubor-kyllum/leit-iakynduh-ka-fkjgp-ia-u-dc-swkhd-halor-ka-surok-2-lane-na-ranikor-sha-alikwareng/
":Ki dkhot ka Khasi Student Union, mynta ka sngi ka 22 tarik, Naiwieng 2023, ka la kynmaw burom ïa ka lyngkhuh dap shisnem jong ka jingshah siatïap ki 5 ngut ki rangbah Khasi ha ka shnong Mukroh, West Jaintia Hills ha ka ktang suloi ki Pulit Assam.Ki dkhot ka Khasi Student Union mynta ka sngi ki la teh ïa ki baner ha ki katto katne ki bynta ka nongbah Shillong kaba kynthup ha Secretariat, Mot Kiang Nangbah, ha Khyndailad, Motphran, Laitumkhrah bad Golf Links ban kynmaw burom ïa ki san ngut ki khasi ha ka shnong  Mukroh. Lah ban kdew hangne ba ha ka 22 tarik u Naiwieng 2022, ki pulit ka Forest Protection Force ka Assam ki la siat ïap ïa ki 5 ngut ki nongshong shnong ka jylla Meghalaya ha ka shnong Mukroh .Halor kane ka jingjia na ka liang ka Sorkar Assam bad ka Sorkar Meghalaya ha ka 30 tarik Nailar 2023, ha ka jingïalang kaba la long ha Guwahati la shim ïa ka rai ban pynkut noh ïa ka jingtohkit jong ka Judicial Commission jong ki ar jylla bad yn sa aiti noh shen ha ka CBI ba kan tohkit halor kane ka jingjia.Ha ka 16 tarik Naiwieng 2023, na ka liang u Myntri Rangbah ka jylla u Conrad K Sangma u la ïathuh ba  halor ka jingjia shah siatïap ha Mukroh na ka liang ka Sorkar Assam bad Sorkar Meghalaya ki la ïaid shaid shaid ban aiti noh sha ka kynhun tohkit ka CBI.",Kynmaw burom ka KSU ïa ka lyngkhuh sngi ïap ki san ngut ki nongshong shnong ha Mukroh,https://kynjatshai.com/khubor-kyllum/kynmaw-burom-ka-ksu-ia-ka-lyngkhuh-sngi-iap-ki-san-ngut-ki-nongshong-shnong-ha-mukroh/
"Ka Samvaad (ba la pynmih da ka kompeni Tata Steel Foundation) ka la pyllait ïa ka jingrwai ‘(kaba mut ha pneh i Mei) kaba mut ha ka ktien Khasi, “(ha ka ktien phareng kaba mut Lullabies), ka dei ka kot bapher bad ba thymmai jong kane ka jingrwai ba la pynmih da ka Martin Luther Christian University (MLCU) Press ha ka 19 tarik, Naiwieng, ha Jamshedpur, Jharkhand.Da ka jinglum jinglang jong kine ki jingrwai rim da ka kong Amabel Susngi, kane ka kot jingrwai ka don haduh 25 tylli ki jingrwai kynoi thiah ha ki kyntien bapher, kynthup na Ri Lum Khasi, Ri Lum Jaintia bad Ri Bhoi district, kaba la don bun jait ki jingrwai bapher bapher.Ïa katei ka kot jingrwai, la pynwandur na ka bynta ban suk ban pyndonkam, ha kaba ïa ki kyntien jingrwai, la ai da ka ktien phareng(English) bad ki dak jingrwai na ka bynta ki nongrwai jong baroh ki jait jingai jinghikai.Ïa ka ‘lah ban ïoh kum ha ka kot bad ïa ki jingrwai kynoi thiah ba la dep rekod, lah ban ïoh sngap ha ka channel Tyn-re jong ka YouTube Channel.Ïa kane ka kot, la thoh bad pynmih da ka Kong Amabel Susngi, kaba la pawnam kum ka nongrwai bad ka nonghikai skul ha Hill Crest Higher Secondary School. Ka la dep ïohrah ruh ïa la khusnam jong ka Samvaad Fellowship (ba la pynmih da ka kompeni Tata Steel Foundation), ha u snem 2021.",Pyllait ka Samvaad ïa ka jingrwai “Ha Yupiam Ka Bei”,https://kynjatshai.com/ki-sap-ki-phong/pyllait-ka-samvaad-ia-ka-jingrwai-ha-yupiam-ka-bei/
":U Myntri rangbah ka jylla Meghalaya, u Conrad K Sangma, mynta ka sngi, u la plie ïa ka United Nations economic and Social Commission for Asia and the Pacific (UNESCAP) Subregional Capacity Building Workshop na ka bynta ka Bangladesh, Bhutan, India and Nepal (BBIN) Connectivity ha Taj Vivanta, Shillong.Ha ka jingpynbna ïa katei, u Conrad K Sangma, u la ong ba jingïasoh jong ka North East India sha kiwei pat ki ri mihngi jong ka Asia bad thaiñ shathie mihngi jong ka Asia, ka long kawei kaba kongsan jong ka sorkar. “Ka Histori ka ngeit ba la don bun ka khaïi ka pateng hapdeng kine ki jaka kiba la ïoh lypa ka jinglaitluid bad la don ka jingkhaïi pateng ka bakhraw bad ka jingïadon jingïadei hapoh kane ka jaka, te kumta ngi donkam ban pynbha bad pynbiang baroh ki jingshah ker kud kiba la pynsangeh ïa ka khaïi ka pateng bad ka jingdon jingïadei,” ong u MR.U Myntri rangbah u la pyntip ruh ba ka jylla North East lada ka ïaid shakhmat lang, ka lah ban noh synñiang na ka bynta la jingthmu jong ka jylla ha ka ban pynïoh ïa ka ïoh ka kot jong ka jylla. U la bynrap shuh shuh da kaba ong ba ym lah ban don ka Act East Policy kaba hiar pateng. “Nga la ai jingmut naduh kaba sdang ba ïa ka Act East Policy, dei ban buh la ka jong. Ngi donkam ban don la ki jong ki bynta, kiba lah ban lam shakhmat ïa ka Act East Policy,” ong Conrad.U la bynrap shuh shuh da kaba ong ba ka sorkar Meghalaya ka don jingmut ban shimkhia na ka bynta ka khaïi ka pateng bad ban pynkiew ïa ka ïoh ka kot bad ka jingdon jingïadei. “Dei ban don da k polisi kiba suk khnang ba ki paidbah kin nym mad jingeh ha ka ban leh ïa ka khaïi ka pateng, da kaba pyndonkam da ki tiar ki tar ba la don lypa kum ki Integrated Check Posts, da kaba pynïasoh ïa ki surok bad shna bha ha ki khappud, kiba ka khaïi ka pateng ruh kan don jingpher,” ong u MR. u la ong ruh ba kum kine ki jingïatreilang hapdeng kine ki ri, kan ïarap ha ka ban pynsuk ha baroh ki liang. “Nga kyrmen ba kane ka prokram ka dei kaba sdang jong ka jingbei ïa ka tyngka ha ka dor baheh bad ka jingpyn kylla dur ïa ka khaïi pateng,” pynkut u Conrad.Ka Director, South and Southwest Asia Sub-Regional Office, ka Mikiko Tanaka ka la ong ka jaka jong ka jylla Meghalaya ha ka BBIN bad ba ka Meghalaya ba ka don mynta, hapoh ka jingïalam jong u Myntri rangbah, u Conrad K Sangma, u la pynkhreh ban pynïaid shaid shaid ha ka ban pynkiew ïa ka kam khaïi pateng bad ka ïoh ka kot, kaba long kaba biang ban pynïaid ïa katei ka workshop na ka bynta ban pynkiew ïa ka jingïadei hapdeng ki ri jong ka BBIN. Ka la ong ba katei ka workshop ka long ka bynta jong ka jingtreikam ka ESCAP prokram na ka bynta ban kyrshan ïa ka jingbiang jong ka jingdon bynta ban ïoh ïaid lyngba ka khappud hapoh ka jaka Asia bad Pacific.Shuh shuh, ha katei ka prokram, ha ka por ba don ka jingplie ïa ka workshop, la don u Commissioner and Secretary, Planning, Investment Promotion & Sustainable Development Department, Government of Meghalaya, kiba la ïohpdiang ïa ka Welcome Address.",Plie u Myntri rangbah ïa ka workshop UNESCAP na ka bynta ka BBIN Connectivity,https://kynjatshai.com/khubor-kyllum/plie-u-myntri-rangbah-ia-ka-workshop-unescap-na-ka-bynta-ka-bbin-connectivity/
"U Justice BP Katakey (ba la shongthait noh) u la leit sha ka Single Member Committee, ha kaba u la phah ïa ka kaiphod jong ka 18th interim jong u halor ka jingkhaïi beaiñ ïa u dewïong ha ka jylla Meghalaya. Ïa katei ka kaiphod, la dep ujor hadien ba u Justice Katakey u la leit jngoh ïa ki jaka jong ka East Jaintia Hills bad kiwei kiwei ki jaka.Haba la ïohsngew shaphang ka PIL halor katei ka mat ha ka sngi ba ar, ka Meghalaya High Court ka la kam ïa katei kum ka kaiphod jong ka jingpynhusiar. “Ka jingthoh jong ka kaiphod ka long ka jingpynhusiar,” katkum ka jingthoh jong ka kaiphod.Ka jinghukum ka la ong ba ka jinghusiar jong ka ïing kashari ka la dep thoh halor ka order kaba hap ha ka 4 tarik, Risaw 2023, ha kaba ha ka bynta ba hynriew ne paragraph 6, ka ïing kashari kumta ka la hukum ïa ka jylla ban khmih ïa kine ki jingkynnoh pyrshah ïa uwei u riew shimet bad la ai jingbit ba un ujor da ka affidavit sha ka affidavit ba la ujor da u nongkyrpad ha ka PIL No.8 of 2022.La ong shuh shuh ba la dep phah ba ym don kano kano ka affidavit. “Kumta, la khmih lynti ba ha kawei pat ka tarik, ïa ka affidavit, yn dang phah,” katkum ka jingïathuh na ka ïing kashari.",Phah u Katakey ïa ka kaiphod halor ka jingkhaïi beaiñ ïa u dewïong,https://kynjatshai.com/khubor-kyllum/phah-u-katakey-ia-ka-kaiphod-halor-ka-jingkhaii-beain-ia-u-dewiong/
"Ka Khasi Hills Autonomous District Council (KHADC) ka la thmu ban siew ïa ka bai bam(pension) jong ki dkhot barim jong ka. Ïa katei, la pyntip hashwa ka Meghalaya High Court ha ka sngi ba ar ha ka por ba pynbna ïa ka jingkyrpad ba la ujor da ki 22 ngut ki MDC barim.Ïa katei ka jinghukum, la phah da ka ïing kashari kaba la ong ha u Bah VGK Kynta, u Sr counsel ba la ïarap da u Bah H Wanshong, u counsel na ka bynta ki nongkyrpad, sa shisien, mynta ka sngi u la phah da kajuh ka jingkyrpad ha kaba ïadei bad ka jingkyrpad jong ki nongujor bad ong ba ïa katei ka mat, dang khmih bad ka jingsiew ïa ka pisa, yn sa pyntreikam noh shen, naba la dep ïohpdiang ïa ki pisa synñiang.U Bah BF Kharwanlang, u nongai jingmut na ka bynta jong ki nongkyrpad u la kynthoh jur bad kyrpad ba dei ban don ka jingkdew lynti kaba biang ban phah ha ka por ba biang ïa kitei ki jingkyrpad bad ban lah ban siew ïa ka bai bam sha ki MDC barim.Ka ïing kashari ka la ong ba ka jingphah jong ki nongai jingmut, la dep buh rekod. “Ka long ka jingshisha kaba long ka lad ban ïakren biang ban ai jingbit na ka bynta ki nongkyrpad ba kin pynïoh ïa ka bai bam tymmen ïa ki MDC barim. Hynrei, ha ka jingdon jingmut jong u justice, la buh ïa kane ka phang ha ka 13 tarik, Nohprah 2023 na ka bynta ki jinghukum ban wan,” katkum ka Meghalaya High Court.",Yn siew bai bam tymmen ka KHADC ïa ki dkhot barim jong ka,https://kynjatshai.com/khubor-kyllum/yn-siew-bai-bam-tymmen-ka-khadc-ia-ki-dkhot-barim-jong-ka/
":U Symbud Myntri barim, u Bah Standlington D Khongwir, uba la kot sha ka rta kaba 89, u la pyrsad mynsiem khatduh ha NEIGRIMHS Hospital. La ïoh khubor ba utei u nongseng saiñ hima sima barim u la shitom la slem bha.Katba u Myntri rangbah ka jylla, u Conrad K Sangma u la pynpaw ka jingsngewsih jong u hapoh ka social media, da kaba ong kumne, “Ka mong ka mynsiem ban tip shaphang ka jingkhlad jong u Symbud Myntri barim, u Bah Standlington D Khongwir. Nalor jong ka jingslem jong u ban bat ïa ka kam saiñ hima sima, u Bah Khongwir u long u nongïalam bad uba la shimti kum u Rangbah Shnong ba la slem jong ka Mawlai Nonglum, uba la trei shitom na ka bynta ka imlang ka sahlang jong katei ka shnong tad haduh ki sngi ba khatduh. Nga pynpaw ka jingsngewsih bakhraw na ka bynta ki bahaïing ha sem bad ki baieid bathoiñ jong u. To sa leitsuk.”Ha ka jingpynpaw ïa ka burom, u Myntri rangbah u la leit sha ïingsah jong u Bah Khongwir ban pyndep burom khatduh na ka bynta jong u Bah Khongwir. Katba ïa ka jingleit on tep ïa u, kan sa long ha ka sngi thohdieng ha u Lum Jingtep ka Mawlai Nonglum Presbyterian.Haba kren shaphang jong u Bah Khongwir, la kha ïa u ha u snem 1934, ha kaba u Khongwir u la shimti kum u symbud Myntri ha kane ka sorkar jylla ba lam khmat da ki Myntri rangbah ba la khlad noh, kynthup ïa u Bah Darwin Diengdoh Pugh bad u Bah Brington Buhai Lyngdoh.Kum u nongmihkhmat na ka Mawlai konstituensi, u Bah Khongwir u la bat kum u MLA haduh san snem (25 snem) tad haduh ba un da la shongthait na ka kam politik ha u 1998. U la shimti kum u Rangbah Shnong haduh 55 snem bad hadien u la bat ïa ka kam kum u president jong ka Mawlai Town Dorbar (MTD) haduh 35 snem.","Khlad u Symbud Myntri barim, u Standlington D Khongwir ha ka rta kaba 89 snem",https://kynjatshai.com/khubor-kyllum/khlad-u-symbud-myntri-barim-u-standlington-d-khongwir-ha-ka-rta-kaba-89-snem/
"Ka medical health camp, kaba la pynlong ha ka shnong Harinkata Rabha, North Garo Hills district kum shi bynta jong ka Viksit Bharat Sankalp Yatra, ka dei na ka bynta ki shnong bad man u briew kiba la ïoh jingmyntoi na ka developmental scheme.Ka District Medical Health Officer ka la batai bniah ïa ki nongdon bynta halor ka Ayushman Bharat, Pradhan Mantri Jan Arogya Yojana bad kiwei kiwei ki scheme jong ka Ministry of Health and Family Welfare. La pynlong da ka jingbatai bniah, kaba dei halor ka jinglah ban phah eksamin bha ïalade kum ka blood pressure bad jingdon ka shini kaba la ïashim bynta da ki briew kiba la ïoh ka lad ban ïohpdiang ïa ki ABHA Cards bad Ayushman Health Cards hangto hangto. Katba kaba ïadei bad ka kam rep kam riang, la dep pynbna da ki nongai jingmut ba la tbit halor ka on-site kiba la ïarap ban batai ïa ki mat ba dei halor ka kam rep kam riang, da kaba pynthikna ba ka kynhun rep riang ka la ïohpdiang ïa baroh ki bynta ba pynïoh jingmyntoi bad ki mat ban pynkiew ïa ka jingïoh nong.Ha ka por ba don ka Sankalp Yatra, la pynlong da ka health camp ha ki district, kynthup ha East Khasi Hills, West Jaintia Hills, East Garo Hills bad North Garo Hills, ha kaba ki jaka sumar kum ka jingpynmih ïa ki Ayushman Card, jingpyni paidbah ïa ki jingpang jingshitom kum ka TB, Sickle Cell, (jingpang shini)Diabetes bad ka Hypertension.Ka Brahmaputra Valley Fertilizer Corporation Limited (BVFCL) ka la pynlong da ka jingbatai lyngba ki drone ha Mylliem, East Khasi Hills district kaba la pyni ïa ka jingïoh jingmyntoi na ka jingpyndonkam ïa ka teknoloji ban suk ha ka kam rep kam riang. Ka BVFCL ka la pyni da ki drone ha Dambo Rongjeng, Silchang Gittim, East Garo Hills district.Ïa mynta, ka IEC Van jong ka Ministry of Information and Broadcasting ka la poi ha Harinkata Rabha, North Garo Hills district kaba la sdang da u ADC, u Nipon Hajong. Katba ha ka shnong Lumcharatoh bad Wahrymbai, hapoh ka Thadlaskein Block jong ka West Jaintia Hills district ka la batai halor ka IEC Van ba dei shaphang ki scheme bad ki prokram jong ka sorkar India.",La pynlong ïa ka Medical health camps ha kylleng ka jylla,https://kynjatshai.com/khubor-kyllum/la-pynlong-ia-ka-medical-health-camps-ha-kylleng-ka-jylla/
"U MDC ka Tura na ka seng BJP, u Bernard N Marak u la ong ia u myntri ka tand ka thoh ka pule u Rakkam A. Sangma ba u dei ban ia kren bad ka Sorkar Kmie halor ka jingpynkloi ban ai ia ka scholarships na ka bynta ki samla pule.Ha ka shithi ba u la phah sha u myntri ka tand ka pule u Rakkam A Sangma, u Bernard N. Marak u la ong ba kane ka jingslem ban pyllait ia ka scholarship ka la ktah ia shibun ki khynnah pule jong ka jylla. Bun ki khynnah kim shym la lah ban siew ia ki bai pynkhreh kot bad ym lah shuh ban pyndap ia ki form na ka bynta ki Examination.“Kae ka dei ka jingjia kaba sngewkhia bad nga kyntu ia u Myntri ki kam kathoh ka pule ban pyllait noh ia ka scholarship jong ki samla pule, khnang ba ki samla pule kin lah ban siew lut ia baroh ki jingdonkam jong ki”, la ong u Bernard N. Marak. Une u MDC u la iathuh ba kane ka Scholarship ka kynthup ia ka jingsiew ia ki bai khreh kot, jingthied kot, ki jingsiew sha ki jaka pule bad kiwei ki jingsiew kiba dei ban ai sha ki jaka pule lyngba ka National Scholarship Portal.U Bernard N. Marak u la ong ba kane ka jingbym siew ia ka Scholarship ka long ka jingbam khia ia ki samla pule bad lada kim lah ban pyndep ia kine ki jingsiew kin ym lah ban ioh ia ki Admit Card bad kane kan ialam sha ka jingduh jong ki ban thoh ia ki Examination jong ki.“Nga kyntu ia u Myntri ka thoh ka pule jong ka Meghalaya ban kyrpad ia ka North Eastern Hill University ba ai por shuh ia ki samla kiba ym pat lah ban pyndep ia ki jingsiew ki jong ki”, la ong u Bernard M. Marak ha ka shithi ba u la thoh sha Myntri ka thoh ka pule ong ka Meghalaya, u Rakkam A. Sangma.",Thoh u MDC BJP sha u Myntri ka thoh ka pule ka Meghalaya ban siew noh ïa ka scholarship ki samla pule,https://kynjatshai.com/khubor-kyllum/thoh-u-mdc-bjp-sha-u-myntri-ka-thoh-ka-pule-ka-meghalaya-ban-siew-noh-ia-ka-scholarship-ki-samla-pule/
"Ka Myntri ka koit ka khiah, ka Kong Mazel Amareen Lyngdoh ka la ong ba ka Sorkar kam don kano kano ka jingthmu ban aiti ia ka jingpyniaid ia ka koit ka khiah 108 Emergency Services sha ka kompani thymmai.Ka Kong Ampareen Lyngdoh ka la iathuh ba la don haduh hynniew tylli ki ki kompani kiba la a shim bynta ha ka jingkhot Tender jong ka tnad ka koit ka khiah ha ka jaka jong ka 108 Emergency Service, tangba haduh mynta, ka Sorkar kam pat shim ia kano kano ka ria halor kane ka bynta.Haba kren ha ki nongthoh kot khubor bad lad pathai khubor, ka Kong Ampareen Lyngdoh ka la iathuh ba ka dei ban don ka jingpynbiang ia baroh ki kyndoh kiba ia dei bad katei ka Tender bad ka Sorkar kam kyrkieh ha kaba ia dei bad kane ka bynta.Ka Myntri ka koit ka khiah, ka Kong Ampareen ka la iathuh ruh ba kane ka kam kan dang shim por. Kane ka long ba u National Health Mission Director ruh mynta ruh um don bad ba ka Sorkar ruh ka la bynshet ruh ia ka kam elekshon.Ka Kong Ampareen Lyngdoh ka la iathuh ruh ba ka don ka jingiasngewthuh bad ki nongtrei ka koit ka khiah 108 Emergency Servicces bad kane kano ka jingshim raika dei ban long kaba lait noh ki kynrum kynram.Ka Myntri ka la ong ruh ba kan long ka jingkmen kaba khraw na ka bynta jong ka ban iohi ba ki Ambulance ki ai ia ki jingshakri jong ki ia ki nongpang.",Ka Sorkar Meghalaya kam kyrkieh ban bujli ïa ka jingshakri jong ka 108 Emergency Services,https://kynjatshai.com/khubor-kyllum/ka-sorkar-meghalaya-kam-kyrkieh-ban-bujli-ia-ka-jingshakri-jong-ka-108-emergency-services/
":Ki khynnah National Cardet Crops NCC jong ka Nongstoin College Nongstoin West Khasi Hills District mynta ka sngi ka 22 tarik, Naiwieng 2023 ki la ïoh jingmyntoi shibun naka bynta ka jingïoh jinghikai kaba shi sngi ban pyntbit ïa lade na ka bynta kumno ban tip ha kaba ïadei naka bynta u Zip-lining, Rappling, Rope Knot, Jummaring ka ba kila pynlong ha Kynrewmyllah Adventure Training Centre and Eco-Tourism Mawranglang South West Khasi Hills District ha kaba u Bah Pilastar Nongsiej u ba dei u National Mountaineering Climber u la ïoh ban ai jinghikai ïa ki Khynnah NCC jong ka Nongstoin College Nongstoin na West Khasi Hills District.Ïa ki Khynnah NCC jong ka Nongstoin College la ïalam da u Sir. Rubenker Nongrum Associate NCC Officer Nongstoin College Nongstoin ha kaba u la pynpaw ka jingïaroh ba lyngba ka jingïoh jinghikai na u Bah Pilastar Nongsiej ba lyngba jong u ngi la ïoh shibun ki jingmyntoi khamtam na ka bynta ki khynnah NCC jong ka Nongstoin College Nongstoin.",Ïoh jingmyntoi ki NCC Nongstoin College na ka jinghikai ha Kynrewmyllah Adventure Training Centre and Eco-Tourism Mawranglang SWKHD,https://kynjatshai.com/khubor-kyllum/ioh-jingmyntoi-ki-ncc-nongstoin-college-na-ka-jinghikai-ha-kynrewmyllah-adventure-training-centre-and-eco-tourism-mawranglang-swkhd/
"SHILLONG:Hadien 2 taiew jong ka jingsangeh treikam ki ASHA mynta ka sngi ka 22 tarik Naiwieng 2023, ka Myntri ka tnad ka koit ka khiah ha ka jylla ka Kong Ampareen Lyngdoh ka la khot ban pynlong ïa ka jingïalang, ha ka ba ka la rai ban pynkiew noh ïa ka jingïarap pisa na ka T. 2000 sha ka T. 3000.Haba kren sha ki lad pathai khubor ka Kong Ampareen ka la ïathuh ba ha kane ka jingïalang na ka liang ki nongïalam ka Meghalaya ASHA Worker Union (MAWU) ki la pynpaw ïa ka jingeh jong ki bad namar ki dei ki jingeh ki ba don nongrim kumta ka sorkar ka la shim ïa ka rai ban pynkiew ïa ka jingbei pisa na ka T. 17 klur sha ka T. 26 klur .“Ha kane ka jingïalang ngi la rai ban pyntrei kam noh ïa ka skim thymmai ha kaba ïadei bad ki ASHA ka ban tip kum ka Community Base Health Incentive na ka bynta ban siew ka jingïarap sha ki Asha” ka la ong.Ka la bynrap ” ha kane ka jingïalang la lap shibun ki jingduna ha kaba ïadei bad ka jingïarap ïa ki Asha kumta ka sorkar kan thaw da ka Commitee ka ban kynthup ïa ki Asha, ki dkhot ka Village Health Center (VHC), ki ophisar ka NHM bad ki ophisar ka sorkar jylla ban peit ïa ka jingeh ki Asha”.Ka Myntri ka la ïathuh shuh shuh “na ka liang ka NHM ka ba ju siew 22 klur sha ki Asha kan ïai siew kumjuh hynrei na ka liang ka sorkar kaba siew T.17 klur kan pynkiew noh sha ka T.26 klur  hadien ka jingkyntiew ïa ka CBH Incentive”. Na ka liang ka Myntri ka la ïathuh ba halor kane ka rai na ka liang ki Asha ki la mynjur ba ki pdiang bad shen kin leit phai noh sha la ki kam. Ka myntri ka la ïathuh ba na ka liang ka sorkar ka la pan por 3 bnai ban pyntreikam ïa kane ka skim thymmai.",Kohnguh ka sorkar ban kyntiew ïa ka jingïarap pisa sha ki Asha na ka T. 2000 sha ka T. 3000,https://kynjatshai.com/khubor-kyllum/kohnguh-ka-sorkar-ban-kyntiew-ia-ka-jingiarap-pisa-sha-ki-asha-na-ka-t-2000-sha-ka-t-3000/
":Ka seng JSU ka pynkynmaw sha baroh ka jaitbynriew Hynñiewtrep ba ngim dei ban klet ïa kaei ba lah dep jia ha ka shnong Mukroh ha u snem ba lah dep ba haduh 5 ngut ki mynsiem ba lui lui ki lah kyllon ïap u ktang suloi ki pulit Assam.Ka seng ka pynpaw ruh ïa ka jingsngewlem sha ki bahaïing bahasem jong kito kiba lah khlad noh ha u kuli ki pulit Assam, ka seng ka pynkynmaw ba dei hadien ka jingdawa ka seng na u Myntri Rangbah ka jylla u Conrad K Sangma u ba lah wan ïuh kjat ha Mukroh ha u snem ba lah dep ban dawa na u ban  buh  mardor ïa ka ktem pulit (Border Police Out Post) ha Mukroh ban ai jingïada ïaki paradoh parasnam kiba shong sha khap pud ka jylla hynrei kane ka Oupost ruh kam pat biang than namar kadei ba dang shu sop daki tin.Na liang ka seng JSU ka dawa na u Myntri Rangbah ka jylla ba dei ban pynkloi noh ban ai ti ïa kane ka jing jia ba lah dep ha Mukroh sha ka CBI ban ïoh ka jingbishar kaba khuid bad ym dei shu ban pynslem namar lah jan don ar bnai tam lah shu kut tang haka jingkular ban aiti sha ka CBI hynrei ka sorkar ka dang pynsah teng haduh mynta.",Dawa ka JSU ban aiti noh mardor sha ka CBI ban tohkit halor ka jingjia ha Mukroh,https://kynjatshai.com/khubor-kyllum/dawa-ka-jsu-ban-aiti-noh-mardor-sha-ka-cbi-ban-tohkit-halor-ka-jingjia-ha-mukroh/
"Ka myntri ka koit ka khiah ka kong Ampreen Lyngdoh ka la ong ba ka jingdawa pynkiew tulop jong nongtrei ASHA ka dei ba long kaba don jingmut bad iathuh ruh ba ki nongtrei ASHA kin dang iai bteng ia ki jingiakhih jong ki, wat lada la don buh  sien ka jingiakren jong ki bad ka Sorkar.Haba kren ha ki nongthoh kot khubor bad lad pathai khubor, ka Kong Ampareen Lyngdoh ka la ong ba ka jingdawa jong ki nongtrei ASHA ka dei ban long ruh kaba biang bad kaba lah ban pyn ngeit ia u Myntri Rangbah Conrad K. Sangma.Ka Myntri ka la iathuh ba ka jingdawa pynkiew tulop kam dei ban ktah ia ka pla tyngka jong ka Sorkar. Ka Myntri ka koit ka khiah ka Kong Ampareen Lyngdoh ka la iathuh ba jingpynkiew tulop hapoh jong ka jylla ka iaid kat kum ka Pay Commission bad kane kam jia khah khah kum ha kiwei ki jingtrei jong ka Sorkar India.",Ka jingdawa pynkiew tulop ki nongtrei ASHA dei ban long kaba don nongrim:Ampareen Lyngdoh,https://kynjatshai.com/khubor-kyllum/ka-jingdawa-pynkiew-tulop-ki-nongtrei-asha-dei-ban-long-kaba-don-nongrimampareen-lyngdoh/
"U Chief Executive Officer, Tura Municipal Board, Tura u la dep pyntip sha ki paidbah ba ha ka jingkhang ïa ka ïew na ka bynta ka jingrakhe ïa ka Golden Jubilee Celebrations jong ka Tura Diocese at Don Bosco Mini Stadium, Tura ha ka 2 tarik, Nohprah, ha kaba ïa ki ïew, yn khang man la ka sngi saitjaiñ.Te kumta, baroh ki dukan jong ka jaka ha Chandmari, la kyrpad ba kin nym shong die dukan ha ka tarik ba la buh. Shuh shuh, baroh ki nongshong shnong jong ka Chandmari ki la ïoh jingkyrpad ban sangeh ban ïaid na ki surok jong ka Chandmari shaduh Don Bosco Mini Stadium na ka bynta ban lait na ka jingdheng kali. Shuh shuh, ym shah ban buh ïa ki dukan ba die ïa ki bam ki dih ha kato ka jaka.",Yn khang ïew man ka taïew na ka bynta ka Golden Jubilee ha Tura,https://kynjatshai.com/khubor-kyllum/yn-khang-iew-man-ka-taiew-na-ka-bynta-ka-golden-jubilee-ha-tura/
"Ka Shillong Lajong kaba la mad ia ki jingjop kaba 2 mynta ka aïom hadien ba ka la lah ban pynliem ia ka Delhi FC da 2-1 ha ka jingïalehkai ba la pynlong ha madan Shillong Sports Association (SSA), Polo Shillong ha ka por 2 baje noh phai sngi.Ka jingiakhun mynta ka sngi ka long kawei na ka jingiakhun ba itynnad mynta ka samoi na ka bynta ka Lajong bad watla ka Delhi ka tam poiñ bad kyrdan ia kane ka kynhun ba na ka jylla hynrei ki la pynkylla ia ka buit ïalehkai bad ñion ia katei ka kynhun na Delhi.U Phrangki Buam uba la khur ruh ia ka khusnam Player of the Match u la ioh ban thep shi kol kaba dei ruh kaba itynnad ha ka minit ba 82 katba ua kawei pat ka kol na ka bynta ka Lajong la ioh ban thep da u E. H. A. K. Samb ha ka minit ba 23.Ka Delhi watla ka la ïakhun khlem da pyni ia ka jingduh bor hynrei namar ka jingskhem ki rangïalehkai ‘dien ka Lajong ki la duh noh ban pynkhih jar bad ioh ban pynphai tang shi kol lyngba G. Rawat (60).Lyngba katei ka Jingjop ka Lajong ka la ioh ban kiew sha ka kyrdan ba 4 jong kane ka lympung I-league 2023-24.Ka jingiakhun ba bud ha la ïing kan long ha kane ka sngi saitjain pyrshah ia ka TRAU kaba dei ruh ka kynhun ba don ha trai duh jong kane ka lympung",Khur biang ka Lajong sa 3 poiñ hadien ba pynliem ïa ka Delhi FC,https://kynjatshai.com/khubor-ialehkai/khur-biang-ka-lajong-sa-3-poin-hadien-ba-pynliem-ia-ka-delhi-fc/
"U Working President ka National People’s Party u Marcuise N. Marak uba long ruh uwei na ki Myntri jong ka Sorkar Meghalaya, u la iathuh ba ka dkhot ka Iing Dorbar Thawain Lok Sabha na Tura Parliamentary Assembly, ka Agatha K. Sangma kan dang iakhun ia katei ka shuki nongmihkhmat na ka NPP.“Ngi la thikna ba ka Agatha K. Sangma kan iakhun na ka bynta ka Tura Parliamentary Constituency, hynrei ia ka rai ba khatduh yn shim da ka State Election Committee”, la iathuh u Marcuise N. Marak ia ki nongthoh kot khubor.Ha kaba ia dei bad ka jingpyrshang jong ka Congress ban ioh bat ia katei ka Constituency, u Marcuise N. Marak ula iathuh ba ka NPP kam don kano kano ka jingpyrshah ia kata namarba ka jingjied ia ki nongmihkhmat ka shong ha ka mon jong ki paidbah kiba tip ia kiba kum kino ki nongmihkhmat ki sei na ka bynta ka Iing Dorbar Lok Sabha.Ka jingjied ia ki nongmihkhmat sha ka Iing Dorbar Lok Sabha kane ka la hajan. Bun ki kyrtong ki ban wan shakhmat ban iakhun bad ki paidbah ki tip iano ban jied bad khlem artatien kin ai ia ka jingkyrshan jong ki ia ka seng sain hima sima kaba lehbha ia ki paidbah. Ngi kyrmen ba ka NPP kan leh bha ha Khasi bad Jaintia Hills, la ong u Marcuise N. Marak.Ha kaba ia dei bad ka Shillong Parliamentary Assembly, u Marcuise N. Marak ula iathuh ba ka NPP ka la don lai tylli ki kyrteng ha khmat jong ka. Kita ki long ka Myntri ka koit ka khiah, ka Kong Mazel Apareen Lyngdoh, u Bah Himalaya Shangpliang bad u Dasakhia Lamare bad ka Election Committee kan sa leh ia kaba donkam ha kane ka bynta. U Marcuise N. Marak u la iathuh ka Election Committee jong ka National People’s Party kan sa shon pyrkhat tang shu mih ka jingpynbna ia kane ka jingjied nongmihkhmat Lok Sabha da ka Election Commission of India.",Yn ïakhun ka Agatha K. Sangma na ka bynta ka Tura Parliamentary Assembly,https://kynjatshai.com/khubor-kyllum/yn-iakhun-ka-agatha-k-sangma-na-ka-bynta-ka-tura-parliamentary-assembly/
"Ka bynta jong ka tnad jingjngoh kai pyrthei ha ka jylla Meghalaya ka lah ban poi sha ka T. 12,000 klur ha u snem 2028 bad ka jngkheiñ ïa ki nongwan jngoh kai pyrthei man la u snem, ka la kot sha ka T. 20 lak, katkum ka jingïathuh na ka liang jong ki heh sorkar.Haba la kren ha ka International Tourist Mart ha ka sngi balang, u Tourism Director ka Meghalaya, u Bah Cyril V.D. Diengdoh u la ong ba ka kam jngoh kai pyrthei ha Meghalya ka la kot sha ka T. 1,600 klur ha u 2022 bad la lah ban ïathuh lypa ba kan kiew sha ka 10 per cent man la u snem. U la ong ba ka sorkar jylla ka dang sdang ban shim ïa ki lad ki lynti ban pynshlur ïa ki nongseng kam lajong ba dei ki trai ba kin don bynta ha ka ban sdang ïa ki projek ba ïadei bad ka kam jngoh kai pyrthei kiba lah ban ïarap ïa ka karkhana.“Hapoh u snem 2028, ngi la khmih lynti ba ka bynta jong ka jngoh kai pyrthei ha Meghalaya kan sa kiew naduh T. 12,000 klur, lane T.1.5 billion dollar, nga ai khublei ïa ka suiñbneng kaba sngewtynnad bad ba pyngngad, kaba yn sa pdiang sngewbha haduh T. million ne T. 20 lak ngut ki nongwan jngoh kai pyrthei man la u snem,” ong u Bah Cyril.Katkum ka jingïathuh jong u, ka karkhana ka la ïoh nong kumba T. 1,600 klur myn shem snem. Utei u tourism director u la ong ba ka sorkar jylla ka la khmih ba ka kam jngoh kai pyrthei kan sa kiew da 10 per cent man la u snem ha u 2024.Ha ki shiphew snem ba la dep, ka sorkar ka la dep sakhi ïa ka jingkiew ka jingdheng kali kaba ar shah man la u snem ha ka jingwan jngoh kai pyrthei ki nongleit nongwan. Naduh ka T. 6.9 lak ha u 2013 haduh T. 12.7 lak mynta u snem, ka la kiew ka kam jngoh kai pyrthei.“Katkum ka jingkhaiñ jingdiah, la don haduh 9.38 lak ngut ki nongwan jngoh kai pyrthei tang hapoh jylla lajong, ha kaba ka jingbun ka dei ba wan na ka jylla Assam (43 per cent) bad West Bengal (14 per cent), lem bad ka jingsah ka dei na kiwei pat ki jylla,” ong u Cyril.Shuh shuh, kumba 10,000 ngut ki nongwan jngoh kai pyrthei na ri phoreiñ kiba la shah pdiang sngewbha da ka jylla, lem bad 79 per cent na ki ki dei kiba wan na Bangladesh, katkum ka jingïathuh na u Cyril. Ki heh sorkar Meghalaya ki la ong ba kumba 2 lak ngut ki nongwan jngoh kai pyrthei ki duna ban wan ha kane ka jylla ha u 2020 bad ha u 2021, na ka jingwan lynshop ka khlam Covid-19, ka la ktah ïa ka kam jngoh kai pyrthei.","Yn poi ka bynta jong ka jingjngoh kai pyrthei ha Meghalaya sha ka T. 12,000 klur ha ki san snem ban wan: heh sorkar",https://kynjatshai.com/khubor-kyllum/yn-poi-ka-bynta-jong-ka-jingjngoh-kai-pyrthei-ha-meghalaya-sha-ka-t-12000-klur-ha-ki-san-snem-ban-wan-heh-sorkar/
":U Superintendent of Police, West Khasi Hills District, u la pyntip sha ki paidbah baroh ba i Kong Laidina Rongrin, 27 snem karta iba dei i Khun jong i Kong Lucy Rongrin, ba shong ba sah ha ka shnong Doronggre bad iba hikai ha ka skul Holy Spirit School (Songsak), i la jah naduh ka 2 tarik U Naiwieng, 2023 katba i dang leit sha skul kaba i hikai bad haduh mynta ym shym pat lapdien ïa ka.I Kong Laidina Rongrin i long iba lieh ka sniehdoh, i dei na ka jaitbynriew Khasi hynrei i sngewthuh ruh ïa ka ktien Garo bad Hindi, I don ïa u sniuh uba kdor lyngkot bad tah rong ktieh bad ka ryngieng jong i ka long 5 phut ka jing jrong. I phong ïa ka sopti Salwar kaba rong stem kaba kynthup ïa ka patlun bad ka sopti poh.Halor kane, U Superintendent of Police, West Khasi Hills District, u la pynmih ïa ka jingpyntip na ka bynta ban wad ia i Kong Laidina Rongrin, bad lada don kino kino kiba ïohi ne kiba ïoh jingtip shaphang jong i, kin sngewbha ban pyntip sha ki Police Station kiba hajan eh jong ki bad na ka liang jong U Superintendent of Police, West Khasi Hills District, u la dep ruh ban pyntip sha baroh ki Police Station jong ka Meghalaya bad ki Jylla kiba marjan na ka bynta ban wad ïa i Kong Laidina Rongrin.",Jah rngai ka Nonghikai skul na WKH naduh ka 2 tarik u Naiwieng,https://kynjatshai.com/khubor-kyllum/jah-rngai-ka-nonghikai-skul-na-wkh-naduh-ka-2-tarik-u-naiwieng/
"Ka Myntri ka koit ka khiah, ka Kong Amapareen Lyngdoh myn ha ka 23 tarik, ka la leit jngoh ïa ka health camp ba la pynlong da ka kynhun Fanwar Faith INC. ha ka jingïatreilang bad ka Martin Luther Christian University (MLCU), Jengjal Sub Divisional Hospital, RoUTES and Seventh-Day Adventist Church ha Madan Pyndeng Mawlieh, Mawshynrut, West Khasi Hills District.Ka Lyngdoh ka la leit sha ki katto katne ki booth na ki jaka ba sah ki doktor bad ka la ïoh ka lad ban kynduh ïa ki doktor, ki nongtrei ka koit ka khiah, ki nongdie dawai bad ki nongïoh jingmyntoi kiba la ïoh ïa ka jingphah eksamin bad ki dawai ba lait ei ban siew pisa.Ha ka jingïathuh jong ka, katei ka Myntri ka la ai khublei ïa ka kynhun Fanwar Faith INC bad kiwei kiwei ki nongseng kam lajong na ka bynta ka jingtrei shitom jong ki ïa ka imlang ka sahlang bad ka jingïai minot jong ki ban ai ïa ka jingsumar ba biang sha ki jaka ba jngai. Katei ka Myntri kaba la ai khublei, ka la ai khublei ruh ïa ka ïing ka sem jong ka jait Mawsor na ka bynta ka jinglah jong ki ban noh synñiang khyndiat ka jaka na ka bynta ban pynbiang ïa ka ïing skul hapoh katei ka shnong, kaba yn sa sdang plie noh da ka kynhun Fanwar Faith INC.Halor ka jingïoh kynduh bad ki doktor hapoh katei ka health camp, katei ka Myntri ka la ïoh jingtip ba ïa ka jingpang shini ne diabetes bad ka jingpang hypertension, ki long kita ki jingpang kiba ki paidbah ki ïoh bha, ha kaba ka la kyrpad ïa ki nongshnong shnong ba ki dei ban leit phah eksamin ïalade sha ki sub-centre ba hajan ne ki public health centres naba kan pynïoh jingmyntoi bun na ka bynta ka jingkoit jingkhiah jong ki.Ha katei ka camp, la don bynta ruh da ki doktor na Nongstoin Civil Hospital bad Mairang Civil Hospital.",Kyrpad ka Ampareen ïa ki paidbah ban leit phah eksamin ïalade,https://kynjatshai.com/khubor-kyllum/kyrpad-ka-ampareen-ia-ki-paidbah-ban-leit-phah-eksamin-ialade/
"Ka sorkar jylla mynta sa shisien pat, ka la pynkynriah ïa ka jingtyrwa jong ka jingïalang bad ka Harijan Panchayat Committee (HPC) na ka bynta ban ïakren halor ka jingleit shong ki nongshong shnong jong ka Harijan Colony na Them Iew Mawlong haduh la shem taïew.Ka sorkar dang shen, ka la pyntip ïa ka Meghalaya High Court shaphang jong ka jingrai ban khot ïa ka HPC na ka bynta ban ïakren halor katei ka mat lehse ha ka 15 tarik, Naiwieng ne 16 tarik, Naiwieng.“Ngi la thmu (ban khot sngewbha ïa ki) mynta ka taïew, hynrei la i kumba don na ki dkhot jong ka HPC kim lait por. Te kumta, ngi la rai ban khot ïa ki la shem taïew,” ong u Symbud Myntri ba dei peit ïa ka Urban Affairs, u Sniawbhalang Dhar.U Dhar ruh kumjuh u la pynpaw ka jingshaniah ba ka jingïalang ban wan kan sa long kaba seisoh. “Ngi la khmih lynti ba kan sa seisoh ka jingïakren jong ngi. Te ngi kyrmen ba ha ka jingïalang ban wan, kan sa long kaba seisoh,” la ong u Dhar.Katba ïa ka jingkylli, u Symbud Myntri u la ong ba ka HPC ka la pynpaw ba jingheh jong ki kamra ba la tyrwa da ka sorkar. “Te kumta, ngin sa sngap ïa ka jingkyrpad jong ki bad ka jingai jingmut jong ki ha ka jingïalang ban wan bad ngin sa rai katkum ka jingmih na ka jingïalang,” bynrap u Dhar.Katkum ka jingïathuh jong u, baroh yn sa pynshai mar syn pynlong ïa ka jingïalang.Ha ka 29 tarik, Nailur, ka sorkar Meghalaya ka la dep pyntip sha ka high court ba ka la mynjur ban pynheh ïa ka jaka kumba la kyrpad da kitei ki nongshong shnong.Hangne lah ban ong ba ka sorkar ha ka jingshon shap ka la tyrwa ïa ki 342 tylli ki longïing ba kin kynriah sha ka jaka ba la don lypa jong ka Shillong Municipal Board.Ha ka 8 tarik, Naiwieng, ka high court ka la rai ban ai jingbit ïa ki party ban ïakynduh kumba la tyrwa da ka sorkar jylla lem bad jingkdew ba ïa ka kaiphod jong ka jingïalang, dei ban phah sha ka ïing kashari ha ka sngi ban pynsngew ka ban sa long ha ka sdang taïew jong u bnai ban wan.Ka sorkar ka la wanrah lang da ka shon shap(blueprint), hadien ba ka la kyntait ïa ka jingtyrwa jong ka 25 tarik, Ïaïong 2022 jong ka HPC ba ïa ka 200 square meter jong ka jaka, dei ban ai sha man ki 342 tylli ki longïing hapoh ka European ward nalor ka jinglut jingsep jong ka jingshna ïing jong ki.Ha ka 31 tarik, Nailar, ka sorkar jylla ka la dep pynbna shaphang ka jingrai ban shna ïa ki ïing ha ka 2.5 acre jong ka jaka ba dei jong ka SMB na ka bynta ban pynkynriah ïa ki 342 tylli ki longïing.“Mynta ngi la dep pynpra ïa ki ïing barim bad ngi la tei da ki ïing ba thymmai ba don naduh 5 ne 7 mala katkum ka kyndon jong ka Meghalaya Development Urban Authority (MUDA),” ong u Symbud Myntri, u Prestone Tynsong.",Pynkynriah ka sorkar jylla ïa ka jingïalang hapdeng jong ka bad ka HPC,https://kynjatshai.com/khubor-kyllum/pynkynriah-ka-sorkar-jylla-ia-ka-jingialang-hapdeng-jong-ka-bad-ka-hpc/
"Ka kampeiñ ba dang ïaid, ka Viksit Bharat Sankalp Yarta (VBSY) na ka bynta jong ki riew lum ka jylla Meghalaya ka la rung ha ka sngi ba hynñiew jong ka ha ka sngi balang bad tad haduh mynta, ka la dep pynlong ïa ka kampeiñ ha ki shnong bapher bapher ha West Jaintia Hills, East Garo Hills, North Garo Hills bad East Khasi Hills.Ha East Garo Hills district, u Director Ministry jong ka MSME bad u District Prabhari Officer na ka bynta ka Viksit Bharat Sankalp Yatra, u Vinamra Mishra ki la don bynta ha katei ka prokram ha Dambo Bima hapoh ka Dambo Rongjeng Block ha East Garo Hills.Ka District Administration, ha ka jingïatreilang bad ka tnad liañ bad ka Gram Panchayat, ka la pynlong da ka prokram pynhusiar halor ki katto katne ki scheme sorkar pdeng kiba la sdang pyntreikam hapoh ka ri. Ki Health camp, ka jingpyntip shaphang u Aadhar, Ujjwala bad ka rukom treikam ka jingregistar ha ki bank, ka jingbatai ïa ki khana jong ka jingjop da ki nongïoh jingmyntoi jong ka welfare scheme sorkar bad ka jingpyni da ki drone, kiba la pyni ha katei ka kampeiñ.Ka Moodop bad ka Kpermynsnieh hapoh ka Thadlaskein Block kaba don ha West Jaintia Hills, ki dei ki jaka ba la dep pynlong ïa ka kampeiñ ha ka sngi balang. Katei ka prokram ka la sdang da ka jingpynithuh ïa ka VBSY da ki heh ba dei peit ba la bud da ka jingpdiang sngewbha da ka Hamara Sankalp Visksit Bharat da ki heh jong ka district.La don ruh ka khana jong ka jingpyni lyngkot halor ka jingïada mariang kaba la ïashim bynta da ki nongshong shnong jong ka Kpermynsieh. Ki dkhot jong ka National Rural Livelihood Mission, kiba dei ki nongtrei mon sngewbha ki la rwai kawei ka jingrwai kyrpang bad ka jingshad ha ka por ba don katei ka prokram.Ki heh sorkar na central bad jylla bad ki nongmihkhmat jong ka Sankalp Yatra ki la pynshlur ïa ki nongshong shnong ba kin shim kabu ïa kitei ki welfare scheme bapher bapher.Ki heh jong ka Brahmaputra Valley Fertilizer Corporation Limited (ba la peit da ka sorkar pdeng) bad ki nongtrei ki la pynlong da ka jingbatai ban pyndonkam da ka drone, kaba lah ban kynshait dawai ïa ki jhur ki jhep, ki symbai ban pyndonkam ha ka ban rep ban riang.Ïa ka jingbatai ban pyndonkam da ka drone, la pynlong ha Mawngap Mawkharshiing, Mawphlang C&RD Block ha kaba ki paidbah ba bun ki la ïalum lang ban sakhi ïa katei ka kampeiñ. Ki nongshong shnong ki la ïaroh ïa ka jingpyrshang ban pyndonkam da ka drone na ka bynta ki jaka rep riang. Katei ka prokram ka la kut da ka jingpynkup burom ïa ki nongïoh jingmyntoi ïa ka kam ba ki seng.Katba ïa ki kalendar jong u snem 2024, ki kot khyrdop, ki kot lynkhot lyngkhai halor ki scheme bapher bapher jong ka development bad welfare na ka bynta ki paidbah ruh, la dep sam hangto hangto. Ïa ki katto katne ki prokram pynhusiar, la dep pynlong ha ki tamasa ba la pynlong ha East Khasi Hills.",Wanrah ka Viksit Bharat Sankalp Yatra ïa ka scheme sorkar na ka bynta ki nongïoh jingmyntoi,https://kynjatshai.com/khubor-kyllum/wanrah-ka-viksit-bharat-sankalp-yatra-ia-ka-scheme-sorkar-na-ka-bynta-ki-nongioh-jingmyntoi/
"Ha ka jingtrei shitom ban pynhusiar paidbah bad ka jingpynlah ban pynneh pynsah ïa ka kolshor, ki jingtei bad ki ïing ki sem bakhraw hapoh ka jylla, ha kaba ka tnad Tourism and Travel Management jong ka Martin Luther Christian University kaba la pynlong da ka World Heritage Week da kaba pynïaid ïa ka Heritage Walk ha Jowai ha ka sngi balang.Kaba la lam khmat da u Head of the Department, u Dr Iadonlang Tynsong bad la synran da ki katto katne ngut ki dkhot, katei ka jingïaid kjat ka la long da ka jingleit sha Jowai Presbyterian Church, ba la dep tei naduh 150 snem mynshuwa da ka Welsh Presbyterian Mission.Ha ka por ba don katei ka jingleit, u Rev E Nongpluh, uba dei u pastor ba dei peit bad u rangbah, u M C Rymbui, u secretary katei ka ïingmane, ki la ong ba ka dei ka ïingmane ba la rim bha hapoh katei ka jaka bad kaba la pynwandur da ki nong British, ha kaba katei ka ïingmane ka la long kawei na ki ïingmane ba itynnad naduh mynshuwa. Shuh shuh, ki samla ki la leit ïaid kjat shaduh sha ka Thaiwan Jaintia Traditional Museum ha Chutwakhu, kaba la lam khmat da u Bah Waheh Kamai War. Kine ki ïing kiba don haduh 300 tylli ki tiar ki tar, kynthup haduh 13 tylli ki jingtem jingput jong ka Jaintia, ki riam tynrai, ki tair hyndai hynthai bad ki jaiñ ba thaiñ hi. U Bah Waheh Kamai War, ha ka jingkut jingmut jong u na ka bynta ban pynneh pynsah ïa ki, u la shem ïa ka Thaiwan Arts and Cultural Organization hau 2010.Ki samla pule ki la poi shaduh sha Wah-Ait-Nar ha Iongpiah, kaba dei ka pung bakhuid jong ka Niam-Tre ha kaba ïa ka tamasa Behdienkhlam, la rakhe man la u snem. La pynlong da ka kynhun Seinraij Niamtre, ha katei ka jingleit jong u sha kane ka jaka, ka la pyni ïa ka jingriewspah jong ka kolshor jong ka Ri Lum Khasi bad Ri Lum Jaintia. U Bah Arwatki Sumer, u general secretary ka sein raij, Jowai; ki dkhot jong ka sein raij Jowai, U CA, u Bah Ram Kyndiah, Raymond Nartiang, Pator Jowai bad ka Deibha Rymbai, ki la lam lynti ban pyni ïa ka Aitnar Kongka siangbood, u nongpeit jong ka Iing Blai (ka ïing u Blei) ki la ai jingbit ban rung kine ki samla pule sha katei ka ïing bakhuid.Ha ka jingbteng jong ka jingleit jong ki hadien ka Wah Eit Nar, kitei ki samla pule ki la leit ruh sha Syntu Ksiar, kaba la tip kum ka jaka hyndai bad la ai kyrteng hadien jong ka Syntu u jong ka kpoh jong u Iawchibidi. Hapoh ka Syntu Ksiar, la don ka jingtei jong u Kiang Nangbah, kaba la ai burom na ka bynta ka jingtrei shitom jong u khlur ka ri ban ïoh pynlait luid, u Kiang Nangbah pyrshah ïa ki shipai British ha ka 30 tarik, Nohprah 1862. Katei ka jingtei ka long ka jingkynmaw burom na ka bynta jong u Kiang Nangbah tad haduh mynta.",Pynlong prokram ka MLCU jong ka Jowai ïa ka World Heritage Week 2023,https://kynjatshai.com/khubor-kyllum/pynlong-prokram-ka-mlcu-jong-ka-jowai-ia-ka-world-heritage-week-2023/
"Ki khun u Hynniewtrep mynta ka sngi ka 23 tarik u Naiwieng, 2023 ki la rakhe ia ka jingdap 124 snem jong Seng Khasi. Ia kane ka sngi la tip kum Seng Kut Snem. Baroh ki para kur para kha kiba dang ia bat la ka tynrai ha ka jingngieit, ka dustur bad riti kum ki Khasi ki la ioh ban ia sngap ia ki ‘tien sneng  ki ‘tien kraw na ki nongialam ka Seng ha ka jingiakynduh lang ha Lympung Weiking harud ka Wah Umkhrah.Ki nongseng ia ka Seng Khasi, ki long da shisha kiba stad, ba tip bad ki la long ki nongsain ia ka mynsiem ieit ri ban iada ia la ka jong ka jaitbynriew Hynniewtrep. Ki la lah ban buh ia ki mawdong nongrim ba kynsai ia ka tynrai Khasi ha ka jingpyntiei kam ia ka Seng Khasi, kata ha ka niam, ka jingngeit bad ia ka jingiakhein kur khein kha.Ka jingrakhe ia ka Seng Kut Snem ka la sdang da ka jingiaid paid ban Madan Iewrynghep shaduh Lympung Wei ha ka ryngkat ia ka jingpyni ia ka rong ka taw kiba ia dei bad ka jingngeit bad ka larity jong ki Khun u Hynniewtrep kiba dang bat ia ka niam tynrai. Ynda la poi ha Lympung Weiking la pyllong ia ka duwai ka phirat bad pynbuh sa ki jingkren na ki nongialam jong ka Seng Khasi.Haba kren ha katei ka sngi, u President jong ka Seng Khasi Lawbah, u Bah Kerilan Wahlang u la ong ba ka nongtymmeng kaba khrawduh ba ka jaitbynriew Hynnietrep ka la ioh na ki longshu manshuwa ka dei ka “niam ka rukom bad ka larity.Une u Rangbah u la ong ba ki tymmeng ki ju sneng ju kraw ba ym ju dei ban dieduh ia ka nongtymmen ba ioh long ksew. Une u rangbah u la ong ha jingsngewthuh jong u, ka nongtymmen jong kane ka jaitbynriew die ka niam bad ka larity.Une u rangbah u la pynsngew ruh ia ki jingma kiba ai ia kane ka jaitbynriew ha kine ki sngi, ka dei ka bym burom shuh jong u khunbynriew ia ka khyndew ka shyiap bad ia ki khlaw ki btap, kiba long ki jaka shong jaka sah jong u Ryngkew u Basa.U Bah Kerilan Wahlang u la kren ruh shaphang ia ka jingkamai ia ka hok vad ka jingbat ia la kular bad ka juban lak. U la kren ruh shaphang ka jingdonkam ban lehbha ia kiwei.","Rakhe ki khun u Hyññiewtrep ïa ka Seng Kut Snem, 2023",https://kynjatshai.com/khubor-kyllum/rakhe-ki-khun-u-hynniewtrep-ia-ka-seng-kut-snem-2023/
"U general secretary jong ka seng National People’s Party, u Bah Sniawbhalang Dhar u la kam ba ka seng NPP ka dei kawei na ki seng ba ïatylli lang ha ka jylla.U la ai ïa ka jubab ïa ka jingkylli ba ïadei halor ka jingjied ïa ki kyrtong na ka bynta ka Shillong parliamentary seat. U Dhar u la ong ba ym don kano kano ka jingphiah hapoh ka seng ha kaba ïadei bad ka Shillong konstituensi.“Ka seng NPP ka dei kaba ïatylli lang. Ngi ïalong kawei,” kam u Dhar.Katba na ki kaiphod ba dang ïoh shen, la ong ba la kynnoh ba la don ka jingïaphiah napdeng ki nongïalam jong ka seng hadien ba u Dhar u la kwah ba ka seng kan ai tiket ïa u pyrsa jong u bad u nongthawaiñ barim jong ka Mawhati, u Dasakhiat Lamare. U Dhar, u la ong ba hapoh ka por ba biang, yn sa pyntip ïa u kyrtong na ka bynta ka Shillong seat.U la ong ba la don naduh 4 haduh 6 ngut kiba kwah tiket na katei ka konstituensi bad ka election committee jong ka jylla kan sa rai bad ai ïa ki kyrteng ba biang tam napdeng jong ki. Utei u nongïalam jong ka seng NPP u la ong shuh shuh ba bun ki paidbah ki la pynpaw ka jingdon jingmut jong ki ban ïasnoh lang bad ka seng bad “Ngin pdiang sngewbha ha kano kano ka por”.Ha ka sngi balang, u president jong ka National People’s Party (NPP), Prestone Tynsong u la pyntip ba ka election committee jong ka seng ka la dep lypa ban phah ïa ki kyrteng jong ki kyrtong na ka bynta ka Shillong bad Tura parliamentary seat na ka bynta ka jingmynjur jong u president. Katkum ka jingïathuh jong u, ïa ki kyrteng jong ki, yn sa pdiang hapoh ka shi taïew.Ïa mynta, u Dhar u la pyntip ba ka seng shen, kan sa shim rai ha kaba ïadei bad ki ilekshon ban wan sha ka KHADC bad ka JHADC. U la ong ïa u Lat ka jylla dang shen, u la dep pdiang ïa ka jingtyrwa na ka bynta ban phiah ïa ki konstituensi kiba hap hapoh ka jingbishar jong ki ar tylli ki ADC ha ka Ri Lum Khasi Ri Lum Jaintia.",Ym don jingphiah ha ka NPP halor ki kyrtong jong ka Shillong LS: Dhar,https://kynjatshai.com/sain-pyrthei/ym-don-jingphiah-ha-ka-npp-halor-ki-kyrtong-jong-ka-shillong-ls-dhar/
"Ka kynhun jong ka State Forest Department na Williamnagar jong ka East Garo Hills ka la ïoh kurup bun tylli ki dieng ba la pom ba thmu khaïi beaiñ kiba la buhrieh hapoh katei ka shnong ha ka miet jong ka sngi balang.Ïa ka jingkhynra, la pynlong da u pulit jong katei kajuh ka kynhun Garo, ka A-chik Holistic Awakening Movement AHAM Eastern Zone, kaba la pynlong ka jingkhynra hapoh ka ïing jong u Pentom Momin ha Nengsila jong ka Williamnagar.Katba ki khlaw ha East Garo Hills, kynthup ïa ki khlaw Simsanggre-Samanda, la don ka jingpom pathar ïa ki dieng ba la ïaw na ka daw jong ka jingjur ka jingkhaïi beaiñ kaba la don ka jingkulmar jingmut na ka daw jong ka jingïakynad hapdeng ki riewsniew bad kito kiba la shimti ban ïada ïa ki jingdon jingem jong ka khlaw.",Ïoh kurup ïa ki dieng bah ba khaïi beaiñ ha East Garo Hills,https://kynjatshai.com/khubor-kyllum/ioh-kurup-ia-ki-dieng-bah-ba-khaii-beain-ha-east-garo-hills/
"ka Ophis jong ka tnad jingri jingdup jong ka West Jaintia Hills District ka la rakhe ia ka sngi  National Milk Day ha Jowai Daairy Plant ha Mooralong Jowai. Kane ka jingrakhe ka long ruh ban kynmaw burom ia ka lyngkhuh sngi kha jong u Dr. Verghese Kurien uba la long u nongprat lynti ban pynlong ia ka ri India kaba dap da ka dud. Ha kane ka prokram la ia shim bynta da u Additional Deputy Commissioner, u bah B. Blah kum u Kongsan. Haba kren ha katei ka prokram, Ka Kong A Tyngkan, Assistant Commissioner of Food Safety for East & West Jaintia Hills u la iathuh ba ka dud ka don ia ka bor teimet namarba ka don ia ka Vitamin-D bad Calsium.Ka Kong Tyngkan ka la kren shaphang ka jingdon kam ban bam ia ki jingbam ki batei ia ka met bad ka la ong ruh ba ka long beain ban khlem um ia ka dud bad iathuh ruh ba kan pynlong ia ki jingjurip ban peit ia ka jingbha jong ka duh, khnang ba kane kan long ka jingiada ia ka jingkoit jingkhiah jong ki paidbah nongshong shnong. I Dr. I. Kjam, iba long i  District Veterinary Officer ila kren shang kiba bun ki skim ba ki nongrem ki lah ban shim shim. Ha kaba kren shaphang ka jingshait jingkhlain jong ki jingri, i Dr. Kjam ila iathuh ba ki jingri kiba shait bakhlain ki pynmih ruh kham bun ka dud. I Dr. Kjam ila iathuh ruh ba ka ka Sorkar ka don ka thong ban pynduh jait ia ka jingpang jong ki jingri ba la tip kum ka Foot & Mouth Disease ha kaba kut jong ka snem 2025.Na ka liang jong ka Kongsan, ka Kong Blah kaba la kren ha katei ka prokram, ka la kren shaphang ka jingmyntoi jong ka dud na ka bynta jong ki nongri jingri bad na ka bynta ka jingkoit jingkhiah jong ki nongshong shnong. Ka la kyntu ruh ia ki nongpynmih duh ba kin iai ai ia ka dud kaba bha sha ki paidbah. Ha kane ka prokram la don ruh ka jingsam ia ki prize sha ki nongjop kiba la ia shim bynta ha ka jingiakop iatainia bad jingiakop kylli jingtip.",Rakhe ka ophis ka tnad jingri jingdup WJH District ïa ka National Milk Day,https://kynjatshai.com/khubor-kyllum/rakhe-ka-ophis-ka-tnad-jingri-jingdup-west-jaintia-hills-district-ia-ka-national-milk-day/
"Kawei na ki nongshong shnong jong ka Meghalaya, ka Nambie Marak ka la ioh ban rung ha ka kyrdan Semi Final jong ka Master Chief Season-8. Kane ka long ka sien banyngkong ba ka nong Meghalaya ka la ioh ia ka nam ka burom ban rung shaduhka Semi Final ha kane ka National Programme.Nambie Marak ka dei na West Khasi Hills, ka la iathuh ba ka long kaba eh haduh katta katta ban ioh rung shaduh ka kyrdan Semi Final jong ka jingiakop shet jingbam kaba long ka jingiakhih hapoh ri India baroh kawei. Ban poi shaduh katei ka kyrdan Master Chef ka long ka nam bad ka burom kaba khraw ia ka Meghalaya ha ka liang jong ka jingpyni ia ka jingshet jyntah sha ki paidbah nongshong shnong jong ka ri India.Ka Nambie Marak ka la iathuh ba hadien ka la leit shong leit sah sha Chennai, ka la sdang ia la ka jong ka YouTube Channel bad ai kyrteng, ‘Eat Your Kappa’ da kaba pyni ia ki jingjingshet jingtip bad ia ka rukom bam rukom dieng jong ki nongshong shnong jong ka Dong Shatei Lam Mihngi.Nga la long ka YouTuber banyngkong ban pyni ia ka rukom shet jingbam jong ki nongshong shnong ka Dong Shatei Lam Mihngi bad ia kane programme jong ka la pyni ruh da ki lad pathai khubor  bad kot khubor kum ka The  Brut, The Brut, The Hindu, The Better India, Conde Nast Traveller bad kiwei. Ka nambie Marak ka la iathuh ruh ba ka ju sngewtynnad ban peit ia ka program Master Chef man la ka por.",Rung Semi Final ka Nambie Marak ha ka Master Chef Season-8,https://kynjatshai.com/khubor-kyllum/rung-semi-final-ka-nambie-marak-ha-ka-master-chef-season-8/
"Ka seng National people’s Party (NPP), myn ha ka 24 tarik, Naiwieng, ka la pynbna ïa ki kyrteng jong ka Ampareen Lyngdoh bad ka Agatha K Sangma kum ki kyrtong na ka bynta ka Shillong bad Tura Parliamentary Seat na ka bynta ka ilekshon ban wan jong ka Lok Sabha.Katba ka Dr Ampareen Lyngdoh kan sa ïakhun na ka Shillong Lok Sabha seat, hynrei ka Agatha K Sangma ka la shah jied ban ïakhun na Tura Parliamentary seat, la pynbna da u president ka NPP, u Prestone Tynsong.","Jied ka NPP ïa ka Ampareen bad ka Agatha kum ki kyrtong ka Shillong, Tura, Lok Sabha seat",https://kynjatshai.com/sain-pyrthei/jied-ka-npp-ia-ka-ampareen-bad-ka-agatha-kum-ki-kyrtong-ka-shillong-tura-lok-sabha-seat/
"Ka Shillong Lajong kaba la mad ia ki jingjop kaba 2 mynta ka aïom hadien ba ka la lah ban pynliem ia ka Delhi FC da 2-1 ha ka jingïalehkai ba la pynlong ha madan Shillong Sports Association (SSA), Polo Shillong ha ka por 2 baje noh phai sngi, mynta ka sngi ka 24 Naiwieng ka Lajong bkan bteng biang ia ka jingïalehkai ha mane ka lympung I-league pyrshah ia ka TRAU kaba dei ruh ka kynhun ba don ha kjat duh jong ka miej iakheiñ poiñ.Ka Lajong kaba dei ruh ka kynhun kaba khlem pat mad ia ka nam rem mynta ka aïom ka khmih lynti sa shisien ia ka jingwan kyrshan jong ki paidbah na ka bynta ban ai mynsiem ia ki rangïalehkai ki ban ïakhun tyngeh ban khur biang ia ka  3 poiñ ha la ïing.Ym lah ban len ba ka Lajong ka heh mynsiem ban ioh ia ka kabu ban ïalehkai ha la ïing bad la sakhi na kine ki ar tylli ki jingïalehkai ba lah dep, kumta ban pynkut ia une u bnai kane ka klob kaba na kane ka jylla ka angnud ba ki paidbah kin pyndap bad ker sawdong ka madan kumba la urlong ha kine ki jingïalehkai ba lah dep.Ka jingïalehkai kan long ha ka por 2 baje noh phai sngi ha kajuh ka madan bad ia ki ticket lah ruh ban ioh na madan.",Khmih lynti ka Lajong ïa ka jingwan kyrshan ki paidbah mynta ka sngi,https://kynjatshai.com/khubor-ialehkai/khmih-lynti-ka-lajong-ia-ka-jingwan-kyrshan-ki-paidbah-mynta-ka-sngi/
"Ka Headquarters 101 Area jong ki shipai Indian Army ryngkat bad ka Rajya Sainik Board, Meghalaya mynta ka sngi ki la pyllong ia ka jingiakynduh lang jong ki shipai ba la shongthait Excervice Men Rally ha  58 Gorkha Training Center, Happy Valley Shillong.Ha kane ka jingiakynduh lang, la ia shim bynta da ki spah ngut ki shipai ba la shongthait, ki kurim jong ki shipai kiba la duh noh ia la ka jong ka jingim ban iada ia la ka jong ka ri, ki khun, ki ksiew kiba na Meghalaya bad ki shipai ba la shongthait kiba na Meghalaya kiba la ia shim bynta ha ka Thma Bah Pyrthei-II. Kane ka jingiakynduh lang ka long jong ki shipai ba la shongthait, ki shipai kiba la ia shim bynta ha ki thma, ki shipai kiba la mynsaw bad ki kurim jong ki shipai kiba la duh noh ia la ka jingim ka long ban iatehsong, ba kyrshan bad ban ai mynsiem hapdeng jong ki.Ha kane ka prokram la ia shim bynta da u Myntri ka tnad General Administration Department bad ki ophisar jong ka tnad shipai, ki heh Sorkar ka Meghalaya. Kine ki kynthup ia u Lieutenant General Sanjay Malik, General Officer Commanding 101 Area,  u C.V.D. Diengdoh, IAS, Secretary GAD bad ka Kong R.M. Kurbah, IAS, Deputy Commissioner East Khasi Hills District.Haba kren kum u Kongsan, u Myntri ka tnad General Administration Department, u Rakkam A. Sangma u la pynpaw ia ka jingsngewnguh jong u ia ki shipai kiba la duh noh ia la ka jong ka jingim ban iada ia la ka jong ka ri, kum juh ruh ia ki shipai ba la shongthait kiba la ai ia ka jingshakri ha ki bynta bapher bapher na ka bynta la ka jong ka ri. U Myntri u la iathuh ba ki shipai kiba shong thait noh hapoh ka 35 snem ka rta ba kin nang iai bteng ia ki kam babha jong ki ba ka bynta ka imlang sahlang.Ha kane ka jingiakynduh lang la sam ruh ia ka pisa kaba shilak tyngka marwei na ka Meghalaya Chief Minister’s Special Grant sha ki hynriew ngut ki shipai kiba la iashim bynta ha ka Thma Bah Pyrthei-II kynthup ruh kurim jong ki shipai kiba la duh noh ia la ka jingim ha ka Thma Bah Pyrthei-II. Ha kaba ia dei bad kane, ka Sorkar jylla ka la pynkiew ruh ia ka jingkyrshan pisa  Gallantry Awardees. Ha kane ka sngi, la pyllong ruh ia ka jingai jingsumar ia ki nongpang.",Ia kynduh lang ki shipai ba la shongthait ha ka Ex-service Men Rally,https://kynjatshai.com/khubor-kyllum/ia-kynduh-lang-ki-shipai-ba-la-shongthait-ha-ka-ex-service-men-rally/
"Ka sorkar jylla shen, kan sa phah ïa kano kano ka jingtyrwa na ka bynta ban pyndonkam ïa ka pisa ba koy haduh T. 100 klur kaba dei hapoh ka Meghalaya Environmental Protection and Restoration Fund (MERPF) na ka bynta ban pynkhie im biang ïa ka mariang hapoh ka jylla.U Justice (Retd) ba la shongthait na ka kam, u BP Katakey ha ka 18th Interim Report jong u, ha kaba ïadei bad ka PIL kaba ka pyrshah ïa ka jingkhaïi beaiñ ïa u dewïong, ha kaba u la ong ba ka bai lut bai sep ba la pynlut na ka MEPRF shen, kan sa pyntreikam biang, lyngba ka Oversight Committee, kaba la pynmih da ka NGT, ka dang khmih halor kane ka bynta.“U nongmihkhmat jong ka Central Pollution Control Board u la pyntip ba ka pisa ba haduh T. 100 klur, lem bad ka jingdon jingmut ban pynlut ïa ka pisa, kaba don bad ka Board kaba shen, yn sa pyndonkam na ka bynta ka jingïoh jingmyntoi kumba la hukum da ka Supreme Court, na ka daw jong ka jingbym ïoh ka jingtyrwa ba la ïohpdiang na ka sorkar jylla na ka bynta ka jingpyndonkam ïa katei ka pisa na ka bynta ban pynkhie im biang ïa ka mariang,” ong u Katakey.U la ong ba ka tnad Secretary, Mining bad Geology ba ka Meghalaya State Pollution Control Board (MSPCB) ka la ai jingmut ban phah ïa katei ka jingtyrwa sha ka Central Pollution Control Board kaba ïadei bad ka jingpyn khie im biang ïa ka mariang, na ka bynta ka jingpyndonkam ïa katei ka pisa. Ka Central Pollution Control Board, MSPCB bad ka sorkar jylla ka la dep ai jingmut ban pyntreikam ïa katei ka pisa ba noh synñiang.",Yn pyndonkam ka sorkar da ka T. 100 klur ban pyn khie im ïa ka mariang,https://kynjatshai.com/khubor-kyllum/yn-pyndonkam-ka-sorkar-da-ka-t-100-klur-ban-pyn-khie-im-ia-ka-mariang/
":Ka Deputy Commissioner jong ka South Garo Hills, ka S Awasthi ka la pynlong da ka jingïalang halor ka District Level Viksit Bharat Sankalph Yatra Committee ha ka District Resource Centre Baghmara ha ka jingdon lang jong u Umesh Pratab Singh, u Director Ministry jong ka Education Government of India bad kiwei ki heh sorkar jong ka jylla jong ka South Garo Hills District.Ha katei ka jingïalang, ka deputy commissioner ka la pyni ïa ki bynta ba kongsan jong ka kampeiñ bad ong ba dang wanrah ha ki 69 tylli ki district kiba ka jingbun briew jong ka ST naduh ka 15 tarik, Naiwieng 2023. Katei ka kampeiñ kan kynthup ïa ka jingïalang paidbah, jingpyn husiar, ka jingai jingïarap na ka bynta ka imlang ka sahlang, ka jingïashim bynta ha ka ban rwai bad kiwei kiwei. Ki IEC VANS na ka bynta ka jingpyn saphriang ïa ki jngtip, kaba yn sa pyndonkam bad ki IT Platforms, Mobile App bad kiwei kiwei.Yn don ki scheme na ka bynta ka jingpyn husiar sha ki shnong nongkydong, kiba kynthup ïa ka IMJAY, PM Garib Kalyan, Annan Yojana, Deendayal Antyodaya Yojana, PM Awas Yojana, PM Utjwalla, PM Vishwakarma, PM Kishan Saman, Kishan Credit Card, Har Ghar Jan, Jan Dhan Yojana, Surekha Bima Yojana, Atal Pension Yojana bad kiwei kiwei.Katba kiwei pat ki scheme ba mih tam, ki kynthup ïa ka Sickle cell Anaemia elimination Mission, jingpynrung kyrteng(Enrollment) ha ka Eklavya Model Residencial School, Scholarship scheme, Forest Rights Titles kaba kynthup ïa ka jaka jing ki riew shimet bad ka imlang ka sahlang, Van Dhan Vikas Kendra bad kiwei kiwei.","Ïakren ka SGH DC, MoS halor ki scheme sorkar pdeng",https://kynjatshai.com/khubor-kyllum/iakren-ka-sgh-dc-mos-halor-ki-scheme-sorkar-pdeng/
"Ka Meghalaya Asha Workers Union (MASHAWU) ha ka sngi thohdieng ka la khot da ka indefinite strike bad ka jingshong kyllaiñ myngor hakhmat jong ka Secretariat ha ka 27 tarik, Naiwieng kaba bud da ka jingïalang ba dang shen bad ka sorkar jylla.Katei ka Union, kumta, kan sa rai ba lehse kan mynjur ne kyntait ïa ka rai jong ka sorkar jylla ban pynbiang ka jingsiew ïa ka tulop jong ki haduh T. 3,000 hapoh ka scheme thymmai, ka “Community Based Health Incentive Scheme (CHIS)”.Hadien ba ka jingïalang jong ka executive committee kaba la pynlong ha Golflink Dorbar Shnong Community hall, ka President jong ka Union, ka Kong Mirajune Myrsing ka la ong kumne, “Ngi la rai ban khot noh ban pynkut ïa ka jingïalang jong ngi bad ngin sa leit trei noh mar mar.”“Hynrei, shen, ngin sa shim ïa ka rai ba lehse ngin pdiang ne kyntait ïa katei ka jingtyrwa jong ka sorkar jylla ban siew tam ka tulop jong ngi da T. 1,000,” ong ka Kong Myrsing katba dang bynrap, “Kane ka long namar ba ka union ka la rai ban ap na ka bynta sorkar ba kan pynmih lang ïa ki committee ha ka district level ban khmih ïa ki jingdawa jong ngi.”Ka Kong Myrsing ka la ong mynta ka sngi ba ka la dep ïakren ïasuk ban ai por lai bnai ïa ka sorkar ban pynmih ïa kine ki committee na ka bynta ban sdang ïa katei ka scheme thymmai.",Yn leit trei biang ki nongtrei ASHA,https://kynjatshai.com/khubor-kyllum/yn-leit-trei-biang-ki-nongtrei-asha/
":Ha ka jingkynmaw burom ïa ka jingdap 74 snem jong ka Constitution jong ka India, ka Meghalaya State Legal Services Authority, ha ka jingïatreilang bad ka NSS Unit, Legal Care & Support Centre bad ka Equal Opportunity Cell ha Shillong Law College, ka la ïasnoh lang bad ka High Court Legal Services Committee, High Court of Meghalaya bad ka District Legal Services Authority, East Khasi Hills District. Ki la pynlong ïa katei ka prokram ha Shillong Law College ban rakhe ïa ka ‘Constitution Day,’ ba la tip ruh kum ka ‘Samvidhan Divas.’Ha kane ka prokram, ki nongïashim bynta ki la ïalum lang ban kren halor ka jinglong jingman ka riti ka synshar jong ka 26 tarik, Naiwieng 1949, ha ka por ba ki heh jong ka Constituent Assembly ki la pynmih ïa ka Constitution of India ne ka riti ka synshar hapoh India. Katei ka prokram ka thmu ban batai ban pynhusiar bad ban ai jingïaroh na ka bynta ki hukum jong ka riti ka synshar, da kaba ban jur halor ka jingdonkam jong ka jingkyrshan ïa ka synshar paidbah, ka hok bad ka jingïalong kawei.",Pynlong ka Shillong Law College ban rakhe ïa ka 74th Constitution Day,https://kynjatshai.com/khubor-kyllum/pynlong-ka-shillong-law-college-ban-rakhe-ia-ka-74th-constitution-day/
"Ka Sorkar Meghalaya ka la iathuh ba kam shym la don kano kano ka jingjah jong u dewiong ba la dep tih bad ba kata ka jingong ba u dewiong ba la dep tih u don 32 lak metrik tone ka long kaba bakla. Ka jingthew ia ka jingdon jong u dewiong ba la dep tih da kaba pyndonkam da u drone u long kumba 32 metrik kam dei kaba biang bad ka jinglum jingtip da kaba pyndonkam ia u dron ha ka snem 2022 ka long kum ba 14.1 lak metrik ton. Ka Sorkar ka la iathuh ba kane ka jingai jingkhein jong ka, ka long kaba biang namar sha shuwa jong kata, la don ruh ka jinglilam ia u dewiong.",Ym don jingjah dewïong ong ka sorkar Meghalaya,https://kynjatshai.com/khubor-kyllum/ym-don-jingjah-dewiong-ong-ka-sorkar-meghalaya/
"NONGPOHU MLA ka Nongpoh, u Bah Mayralborn Syiem, u la ong ba ki nongshong shnong jong ka jylla kim dei ban long kiba pyrkhing palat ia ki briew kiba nabar namarba ka Sorkar ka kwah ban pynkiew ia ki kam jngohkai pyrthei. “Ngi don hangne ki jaka kiba itynnad bad ngi dei ban kyntiew ia kine ki spah mariang ki jong ngi” la ong u Bah Mayralborn Syiem. Une u nongmih khmat u la iathuh ban ba naduh ki nongniah kali haduh ki nongdie dukan ki ioh jingmyntoi na ki nongjngoh kai pyrthei bad ba ki nongshong shnong ki dei ban don kata ka jingsngewthuh haba pdiang ruh ia ki nongjngohkai pyrthei. “Haba ki nongwan jngohkai pyrthei ki wan sha kane ka jylla, kim wan thylli kumto. Hynrei, ki wan theh ruh ia ka pisa ka jong ki”, la ong u Bah Mayralborn Syiem.",Ki nongshong shnong ki dei ban pdiang kylluid mynsiem ïa ki nongwan jngohkai pyrthei: Mayralborn Syiem,https://kynjatshai.com/khubor-kyllum/ki-nongshong-shnong-ki-dei-ban-pdiang-kylluid-mynsiem-ia-ki-nongwan-jngohkai-pyrthei-mayralborn-syiem/
"U Lamphang jong ka Iing Dorbar Thaw Ain ka Meghalaya, u Thomas A. Sangma u la pyniaid ia ka jingialang jong ka Meghalaya Legislators’ Forum kaba bad ka jingpang HIV/AIDS bad kaba dang shu dep pynthymmai biang. Ia kane ka jingialang la pyllong ha  Conference Room of Pinewood Hotel in Shillong.Kiba la ioh ban iashim bynta ha kane ka jingialang ki long u Myntri Rangbah Conrad K. Sangma uba long u Chief Patrol jong ka Meghalaya Legislator’s Forum, u Deputy Speaker, u Timothy D Shira, ka Myntri ka tnad ka koit ka khiah ka  Dr Ampareen Lyngdoh, u Nongialam ka liang pyrshah jong ka Iing Dorbar Thaw Ain ka Meghalaya, Ronnie V Lyngdoh bad kiwei ki dkhot jong ka Iing Dorbar.Ha kane ka jingialang ka la ioh ban iakren shaphang ki briew kiba ioh iaka jingpang HIV/AIDS, ka jingai ia ka jingsumar na ka bynta jong ki, ki jingai jingkyrsahn, ka jingaikam aijam, ka jingai jinghikai, ka jingailad ban pule bad kiwei ki jingjingpynshai, ka jingai ia ki jingbam teimet bad ruh ia ki jingkyrshan ia na ka liang jong ka ain. Kane ka jingialang ka la sngewdei ban ai jingkyrshan ia kito kiba ioh ia ka jingpang HIV/AIDS bad ban kdup ia ba kin lah ban long kum kiwei pat ki nongshong shnong jong ka jylla. Haba kren ha katei ka jingialang, u Myntri Rangbah ka Meghalaya, u Conrad K. Sangma u la iathuh ba ki don bun ki jingtrei kam jong ka Sorkar ban iarap ia kito kiba ioh ia ka jingpang HIV/AIDS.",Pyniaid u Lamphang ïa ka jingialang jong ka Meghalaya Legislators’ Forum,https://kynjatshai.com/khubor-kyllum/pyniaid-u-lamphang-ia-ka-jingialang-jong-ka-meghalaya-legislators-forum/
"Ka Iing Bishar jong ka Meghalaya High Court ka la kyntu ia ka Sorkar jylla ba ka dei ban shna noh ia ki kyndon kiba ia dei bad ka jingtih dewiong da ka jingstad ka juk mynta, kaba kynthup ruh ia ka rukom rah ka rukom rong ia u dewiong hadien ba ka dep tip ia u da ka jingstad ka juk mynta.Ha ka kaiphot Interim Report bakhatphra ba la phah sha ka Sorkar jylla ha ka 14 tarik u Naiwieng, 2023, u nongbishar jong ka Meghalaya High Court, u Justice (Retd) Brojendra Prasad Katakey u la bthah ia ka Sorkar ba dei ban shna ia ki kyndon kumno ban tih ia u dewiong da ki kor ki bor jingstad ka juk mynta.U nongbishar u la ong ba ka Sorkar ka dei ruh ban shna ia ki kyndon kumno ban rah ia u dewiong hadien ba la dep tih ia u da ki kor jingstad ka juk mynta, khnang ba kan ym doh ka jingiakhleh khaw lang hapdeng u dewiong ba la tih da ka jingstad ki kor ki bor ka juk bad u dewiong uba shu tih beain.",Kyntu ka ïing bishar ban buh ïa ki kyndon tih dewïong da ka jingstad ka juk mynta,https://kynjatshai.com/khubor-kyllum/kyntu-ka-iing-bishar-ban-buh-ia-ki-kyndon-tih-dewiong-da-ka-jingstad-ka-juk-mynta/
"U Myntri Khynnah jong ka tnad Micro, Small bad Medium Enterprises jong ka Sorkar Pdeng, Bhanu Pratap Singh Verma u la iathuh ba baroh ki jingtrei jong ka Sorkar ki dei kiba mih na ka mynsiem ban shakri ia ki paidbah nongshong shnong jong ka ri India. Haba kren ha ka jingrakhe ia ka Viksit Bharat Sankalp Yatra programme ha Laitkseh kaba hap hapoh ka Mawryngkneng Block jong ka East Khasi Hills District ka Meghalaya, u Myntri Khynnah u la ong ba u Myntri Rangbahduh Narendra Modi ha ka jingiohi jngai ka jong u, u la shim ba ka jingrat diengkhong ia ka jingduh lad jong ki nongshong ba ka dei ka jingtrei kam kaba hakhmat duh jong ka Sorkar. U Myntri Rangbah Modi u don ka jingiadei kaba jan bad kito kiba duhlad duhlynti bad ka jingtrei kaba hakhmat duh jong ka Sorkar ka long ban weng ia kane ka jingeh.",Ka jingtrei ka Sorkar Pdeng ka dei ban rat diengkhong ïa ka jingduh lad : Verma,https://kynjatshai.com/khubor-kyllum/ka-jingtrei-ka-sorkar-pdeng-ka-dei-ban-rat-diengkhong-ia-ka-jingduh-lad-duh-lynti/
"Ka Seng Samla Kur Hynñiewta, Lempluh ha ka sngi Saitjain ka 25tarik u Naiwieng,2023 ka la plie pyrda ia ka lympung ialehkai phutbol ka jong ka ha madan Pyndenumsaw ha ka shnong Sohpian.U Bah Staising Kharbteng u la long u Kongsan ha kane ka lympung ialehkai bad plie paidbah ia ka. Ha ka jingkren ka jong u ,u la kyntu ia ki khun samla ka thaiñ ban kiar na u drok u jingdih uba pynbuaid uba trei jar jar ban pyntroiñ ia ka jaidbynriew bad pynshong syier ia ki longïing longsem bad ka imlang sahlang ym tang ha ki jaka sor hynrei u la ioh rung wat ha ki jaka nongkyndong.La ioh ruh ia ka jingkren na u Bah Kyrmen Rani u sordar ka shnong Sohpian bad u samla Pynskhem Hynniewta u Chairman ka Seng Samla Kur Hynñiewta,Lempluh.Ha kane ka sngi sdang jong ka jingialehkai ka Wahsohlait ka la pylliem ia ka Mawsadang da 3 – 2 goals bad ka Dewsaw ka la pylliem ia ka Sohpian lyngba ka tie breaker da 5 – 4 goals.","La plie pyrda ïa ka lympung ïalehkai phutbol ka Seng Samla Kur Hynñiewta, Lempluh ha Pyndenumsaw",https://kynjatshai.com/khubor-ialehkai/la-plie-pyrda-ia-ka-lympung-ialehkai-phutbol-ka-seng-samla-kur-hynniewta-lempluh-ha-pyndenumsaw/
"Ka klob Shillong Lajong kaba dei ruh ka klob ba mih khmat ia ka jylla ha ka lympung I-league mynta ka samoi 2023-24 ka la ioh biang ia ka jingjop ha la ïing hadien ba ka la lah ban pynliem ia ka TRAU, Imphal da 2-1 ha ka jingiakhun ba la pynlong ha madan SSA, Polo Shillong.Ka Lajong bad Mohammedan ki dei ruh ki klob ba khlem pat mad ia ka nam rem haduh mynta, kata hadien ba la dep mar 6 sien ki jingïalehkai.Haba phai ha katei ka jingïalehkai, la sakhi ba ki rangïalehkai ka Lajong ki ioh mynsiem shibun ban ïalehkai ha la ïing na ka jingieit ki paid nongkyrshan bad katkum ka jingioh jingkheiñ ki nongwanpeit kai ki la poi 6000 tam ha katei ka sngi.U Hardy Syndai uba dei ruh u kapten jong ka Lajong u la ioh ban thep shi kol na ka bynta ka kynhun, kata lyngba ka penalty ha ka minit ba 18 kaba dei ruh ka kol ba la ioh ban pynphai hadien ba ka Imphal ka la ioh ban pynkhih jar nyngkong lyngba u R. Singh Soraisam (13).Ka Lajong ka ioh kabu shibun ban thepkol hynrei na ka jingleh sting ki rangïalehkai ba sha khmat la duh noh ban pynkhih jar ia katei ka klob kaba don ha trai duh jong ka miej iakheiñ poiñ.Katba ka jingïalehkai ka dang iaid bad baroh 2 kynhun ki dang iai iakhun ban ioh ia ka jingjop, u T. Singh Thounaojam ka Imphal u la kum thep hi ia ka kol ha ka minit ba 86 bad kadei ruh ka kabu na ka bynta ka Lajong ban khur ia ka 3 poiñ ha katei ka jingïakhun.","I-league: Naba pynliem ïa ka TRAU, kiew ka Lajong ha ka kyrdan ba 3",https://kynjatshai.com/khubor-ialehkai/i-league-naba-pynliem-ia-ka-trau-kiew-ka-lajong-ha-ka-kyrdan-ba-3/
":Ka Khasi Students’ Union, Employment Monitoring Cell hapoh ka jingïalam u Samla Reuben Najiar u ba long u Chairman ka Cell haka 24 tarik u Naiwieng 2023 ka lah ïoh ban ïakynduh bad u Vice Chancellor ka Skulbah NEHU, u Prof. Prabha Shankar Shukla ban ïakren halor ka jingailad kyrpang (First preference) ïaki samla khasi kiba thep kam ïa ki Non Teaching Posts jong ka Grade B bad C kaba ka Skul Bah NEHU ka dang shu pyllait shen.Ha ka jingïakynduh ka Seng ka lah pynkynmaw ïaka jing ïakren jong ka Seng bad u VC kaba lah long haka 16 tarik u Nailar 2023 ha kaba ka Seng ka lah dawa ban ailad kyrpang ïaki Samla Khasi ki ba thep ïaki Kam ha ki kyrdan bapher bapher jong ka Skul bah NEHU.Shuh shuh ka Seng ha katei ka jingïakren ka lah pynpaw ba ka jingdon jong ki samla Khasi ha ki department bapher bapher jong ka NEHU kan wanrah ïaka jingai jingshakri ka ba kham pura namar ka jingsngew trai ka jong ki ïa ka Skulbah NEHU kaba don hapoh ka Jylla lajong.Kumjuh ka Seng ka lah ïai ban ruh ïaka jingjia ba dang shu jia shen hapoh NEHU hakaba ka lah don ka jingthmu ban batbor jong u wei u Ophisar jong ka NEHU ïa ka Samla Khasi ha ka 19 tarik u Naiwieng 2023 kaba lah pynshong syier ïa shibun ki samla pule kiba don hapoh ka Skul Bah NEHU, ka Seng ka lah pynpaw ba naka liang ki bor ba dei khmih ïaka NEHU ba kim dei ban ailad ba kum kine ki jingjia kin nang jia shuh bad ban pyntikna ruh ïaka jingshngaiñ ka jong ki samla pule kynthei kiba don hapoh ka Skul bah.U VC ha kaba ïadei bad ka jingïakren u lah mynjur ïa kaei kaba ka Seng ka lah buh jingdawa hakhmat jong u bad u lah ai ruh ïa ka ktien kular kaba na ka liang ka Skul bah NEHU kan ailad kyrpang ïaki Samla Khasi ki ba thep ha kitei ki post bapher bapher bad ki ba lah ban pyndep ïaki kyndon ba ka NEHU ka dawa.",Leit ïakynduh ka Khasi Students’ Union Monitoring Cell ïa u Vice Chancellor ka NEHU,https://kynjatshai.com/khubor-kyllum/leit-iakynduh-ka-khasi-students-union-monitoring-cell-ia-u-vice-chancellor-ka-nehu/
":Myn ha ka 25 tarik u Naiwieng, 2023 ka Jingïaseng Samla Photjaud District lyngba ka Singing Committee ka la pynlong ïa ka jingpyni ïa ki jingbam ne Food Festival ha Ïing Society ha ïew Pyndenlyngdoh, South West Khasi Hills District ha kaba u bah Renikton Lyngdoh Tongkhar, MLA ka Mawkyrwat Constituency u la long kum u kongsan.Ka jingthmu jong kane ka program ka long ban pynmih pisa na ka bynta ban pynïaid shaphrang ha kaba ïa dei bad ka kam ban shakri ïa U Blei lyngba ki sur jingrwai jong ka Standing Choir jong ka Jingïaseng Samla Photjaud District.Ha kane ka sngi ka la don ruh ka jingrwai kyrpang na ka Standing Choir jong ka Jingïaseng Samla Photjaud District bad na u Bah Amnis Shangdiar.Shuh shuh la ïoh ruh ka jingpyn-i ïa ki jingbam ba bun jait ba la ïashim bynta da ki Samla jong ki Balang hapoh ka District.Ïa kane ka program la pynïaid da u T.Bn. G.D.K. Kharai uba long u Chairman jong ka Singing Committee, ka jingpule na ka ktien jong U Blei na ka Kong Sngurnylla K. Mylliem bad ka jingkren ai khublei na u Bah P.S. Nongsiej.",Ban pynmih pisa da ka Food Festival pynlong ka Jingïaseng Samla Phodjaud ha ïew Pyndenlyngdoh,https://kynjatshai.com/khubor-kyllum/ban-pynmih-pisa-da-ka-food-festival-pynlong-ka-jingiaseng-samla-phodjaud-ha-iew-pyndenlyngdoh/
":Ka Seng Samla Kur Hynñiewta, Lempluh myn ha ka sngi Saitjain ka 25 tarik u Naiwieng, 2023 ka la plie pyrda ïa ka lympung ïalehkai phutbol ka jong ka ha madan Pyndenumsaw ha ka shnong Sohpian.U Bah Staising Kharbteng u la long u kongsan ha kane ka lympung ïalehkai bad plie paidbah ïa ka. Ha ka jingkren ka jong u, u la kyntu ïa ki khun samla ka thaiñ ban kiar na u drok u jingdih uba pynbuaid uba trei jar jar ban pyntroiñ ïa ka jaidbynriew bad pynshong syier ïa ki longïing longsem bad ka imlang sahlang ym tang ha ki jaka sor hynrei u la ïoh rung wat ha ki jaka nongkyndong.La ïoh ruh ïa ka jingkren na u Bah Kyrmen Rani u Sordar ka shnong Sohpian bad u Samla Pynskhem Hynniewta u Chairman ka Seng Samla Kur Hynñiewta, Lempluh.Ha kane ka sngi sdang jong ka jingïalehkai ka Wahsohlait ka la pylliem ïa ka Mawsadang da 3 – 2  goals bad ka Dewsaw ka la pylliem ïa ka Sohpian lyngba ka tie breaker da 5- 4 goals.","La plie pyrda ïa ka lympung ïalehkai phutbol ka Seng Samla Kur Hynñiewta, Lempluh ha Pyndenumsaw",https://kynjatshai.com/khubor-ialehkai/la-plie-pyrda-ia-ka-lympung-ialehkai-phutbol-ka-seng-samla-kur-hynniewta-lempluh-ha-pyndenumsaw-2/
"Ka Khasi Hills Autonomous District Council (KHADC) ka la pynkhreh ban phah lum ïa ki kyrteng jong ki khyrdop lum khajna ki ban sa pyntreikam noh hapoh ka bor ba dei peit la shem bnai.U khlieh jong ka KHADC, u Pynïaid Sing Syiem u la ong ba ka bor synshar ka la shimkhia halor ki khyrdop lum khajna kiba la pyntreikam ha ki jaka ba bun jong ka Ri Lum Khasi.“Ngi la khmih ïa ki kyrteng jong ki khyrdop lum khajna kiba la pyntreikam ha ki katto katne ki jaka kiba hap hapoh ka KHADC, ki ban sa phah sha ka tnad DCA bad Law,” ong u Syiem.“Ha kaba kut jong u Nohprah 2023, ngin sa lah ban pyni ïa ki kyrteng jong kito ki khyrdop lum khajna kiba la pyn kynthup ha kaba la ai ïa ki kyrteng jong ki, ki ban sa pybtreikam noh kum ki khyrdop lum khajna, check point jong ka tnad Forest, lum khajna ne kam khaïi da ki bar jylla” bynrap u Syiem.Haba la kylli ïa u Syiem, u la ong ba ka executive committee (EC) ka la kyrpad ïa u secretary jong ka bor ba dei peit ba kin pynbiang ïa ki kyrteng jong ki khyrdop lum khajna hapoh ka jingpynïaid jong ka district council.“Ha kaba ïadei bad ki khyrdop lum khajna, la don ka committee kaba la pynïaid da ka tnad District Council Affairs (DCA), ha kaba baroh ki ADC ki dei ki dkhot, lem bad ki dkhot jong ka PWD,” ong u Syiem.Katkum ka jingïathuh jong u, ka committee ka ïatrei bad ka jingpyntreikam jong ki khyrdop lum khajna kiba katkum ka jingpynmih jong ka Sixth Schedule, Forest Act, ka jingpynïaid jong ka kam khaïi pateng da ki bar jylla bad kiwei kiwei.",Bthah ka KHADC ban ai ïa ki kyrteng jong ki khyrdop lum khajna ha kaba kut jong u snem,https://kynjatshai.com/khubor-kyllum/bthah-ka-khadc-ban-ai-ia-ki-kyrteng-jong-ki-khyrdop-lum-khajna-ha-kaba-kut-jong-u-snem/
"Ha kawei ka jingjia ba sngew shyrkhei, ha kaba kawei ka trok pick-up myn ha ka 25 tarik, Naiwieng, ka la leit takhuh beit beit ïa ka kali jong u Myntri rangbah, u Conrad K Sangma ha Upper Shillong. Katei ka jingjia ka la jai ha ka por 9.30 baje mynstep.La ong ruh ba utei u Myntrei rangbah u dang don ha lynti ban leit sha Dawki ha West Jaintia Hills, kaba sdon hajan jong u khappud Indo-Bangladesh na ka bynta kawei ka prokram, ong ki pulit.Katkum ka jingïathuh na ki pulit, katei ka trok pick-up ka la leit takhuh ïa ka kali jong u MR, kaba baroh ar tylli kitei ki kali ki la julor. Ïa mynta, ki lad pathai khubor ka la ïathuh ba u MR u la dep pynsangeh noh ïa katei ka prokram hadien katei ka jingjia aksiden.",Ïa takhuh kali ka kali jong u Myntri rangbah ha Upper Shillong,https://kynjatshai.com/khubor-kyllum/ia-takhuh-kali-ka-kali-jong-u-myntri-rangbah-ha-upper-shillong/
"Ki ‘rangïalehkai Khasi mynta ki la nang kiew shuh shuh ha ka kam ïalehkai phutbol bad la ju khot ïa ka Meghalaya kum ka jylla ba im ka phutbol bad ka jaka shong jong u lyoh. Katba dang tyllun ki snem, ki samla ïalehkai na kane ka jylla ruh ki la nang ïai ïoh kabu ban ïalehkai ha ki lympung ba heh ka ri kynthup ïa ka Lympung Durand Cup, Indian Super League (ISL) I-League bad kiwei kiwei.La nang sakhi ruh ba ki samla na kane ka jylla ki la shim ïa kane ka bynta kum la lad kamai ym shuh tang kum ka jingsngewtynnad ban leh. Lah ban shim nuksa khyndiat na uwei na ki khlur ïalehkai ba la paw bha ha kane ka jylla uba dei ruh u MLA barim jong ka Mawphlang, kata u Samla Eugenson Lyngdoh uba dei ruh u ‘rangialehkai uba la ai mynsiem ia ki samla ialehkai na kane ka jylla ha kaba u la long ruh uwei na ki rangialehkai phutbol ka India bad uba don mynshwa ha ka klob Bengaluru, East Bengal, Pune FC bad kiwei. Une u samla u la khur ruh bun ki khusnam shimet khynthup ia ka khusnam AIFF Player of the Year ba la ioh ha ka snem 2015.Ha katei ka snem u long ruh uwei na ki ‘rangialehkai ba rem dor ha ka lympung ISL.Mynta ka aiom ialehkai ha ka lympung ISL ruh yn sa sakhi bun ki rangialehkai na kane ka jylla ki ban ialehkai ha katei ka lympung kaba heh bad kawei na ka jingsngew-sarong ka long ba bun ki ‘rangialehkai kin ioh ban ia aireng bad ki khlur ialehkai ba paw ka pyrthei kiba don ha ki klob bapher bapher ha ISL.Dang shen ka klob NorthEast United FC, kawei na ki klob ba don ha ka lympung ISL, ka la soi ïa u Redeem Tlang,  kata hadien ka jingmih noh jong u na ka klob Goa.U Tlang u la sdang nyngkong ïa ka jingïaid lynti bad kane ka klob ha u snem 2014 lyngba ka loan bad dei ha u snem 2018 haduh 2020 u la long  rangïalehkai ba pura kane ka kynhun.Une u rangïalehkai uba na kane ka jylla (Meghalaya), u la ïa mynjur lang bad kane ka klob ban wan phai sha la ïing, kaba dei ka kynhun kaba na thaiñ Shatei Lam Mihngi (North East) namar kane ka klob ba la long trai da u Puron ka Bollywood (John Abraham) mynta ka aiom kam don ïa ki rangïalehkai na kane ka jylla watla ïa ka kyrteng la ai burom na kane ka thaiñ.U Tlang uba la san lyngba ka shlem hikai jong ka Shillong FC u la sdang ruh ïa ka jingïaid lynti kum u rangïalehkai phutbol ba pura na kane hi ka klob ha u snem 2009. Ha ka jingdon bynta jong u bad kane ka klob u la ïoh ruh ban ïalehkai ha ka lympung I-League, kata haduh u snem 2018. Na kitei ki 9 snem ba u la don ha katei ka klob u la ïoh ban thep 3 kol na ki 45 sien ba u la dep ban mih madan.Ka jingïoh ban sdang thymmai pat ïa ka jingïaid lynti ha ka klob NorthEast ka la nang ïai pynjanai ïa ki buit ïalehkai jong u namar ka jingïoh kabu ban ïalehkai bad kiwei ki rangïalehkai na kiwei ki ri.Ha ka jingdon jong u ha ka klob North East, u Tlang u la ïoh ban thep ïa ka kol ba nyngkong ha ka jingïakhun pyrshah ïa ka Bengaluru FC, kaba dei ruh ka jingïakhun semiphainal.Ha ka aiom ïalehkai jong u snem 2019-20 u la ïoh ban thep 3 kol bad ha katei ka samoi u la kylla long u rangïalehkai ba bun kol tam  napdeng ki rangïalehkai na India kiba don ha katei ka klob.Hadien ba u la ïoh ban mih madan haduh 35 sien bad thep 4 kol na ka bynta ka NE, ka FC Goa ka la ïoh ban khwai ïa utei u rangïalehkai ba la 28 snem ka rta na ka bynta ka aiom ïalehkai jong u snem 2020-21.Nalor, kine ki jingiaid lynti ba jngai, une u ‘rangïalehkai u la ïoh ban mih madan ruh na ka bynta ka Goa ha ka lympung AFC Champions League, kaba dei ka league kaba heh ha ka dewbah Asia. U la don bynta ruh ka Durand Cup bad ka Hero Super Cup.Kawei na ka jingsngewsarong ka long ba uwei na ki samla na kane ka jylla, u Halen Nongtdu u la shah soi ha ka Klob Mumbai City ha une u snem ba lah dep, kaba dei ka klob kaba la ioh ban rung sha ka lympung AFC Champions League mynta ka aiom bad ka la ngat lang ruh ha ka kynhun jong ka Al Hilal kaba don ia u snar thepkol na ka ri Brazil u Neymar Jr. Kane kan long ka jingkmen na ka bynta jong u ha kaba un sa ioh ban iakhun pyrshah ia utei u snar ialehkai ba paw ka pyrthei.Une u samla uba dang 19 snem ka ‘rta u la mynjur ban soi ia ka kontrak ka ban pynkut haduh u snem 2026.Une u samla uba la pynsngewsarong biang ïa ka jylla Meghalaya da ka jingïoh ïa ka kabu ban ïasoh bad kane ka klob kaba radbah jong ka India, u la don ha ka Indian Arrows ha u snem 2017 kum u rangïalehkai ha ki bynta ba shadien (center back).U Nongtdu u la san ruh da kaba u la don ha ka Junior Team jong India, na ka jingsdang jong u na ka thup jong ki 15 snem shapoh haduh ka thup jong ki 20 snem shapoh.Kane ka jingsoi ïa une u samla uba dang 19 snem kala long ka jingmyntoi lang na ka bynta ki khlur paw khmat kiba don ha ka klob Mumbai City. Une u samla un la ïoh ban mih madan ïa kane ka klob ha 1 tarik Kyllalyngkot jong u snem 2023.La kha ïa u Halen ha ka 2 tarik Rymphang 2004 bad u dei napoh East Jaintia Hills.Ka Mumbai City kan sa ïakhun ïa ka Chennaiyin FC ha ka 11 tarik Nohprah mynta u snem ha ka lympung jong ka ISL.Sa uwei pat u rangialehkai uba don ha ka lympung ISL u dei u Rikcy John Shabong uba dei ruh u rangïalehkai barim jong ka Royal Wahingdoh (youth), une u rangialehkai u mynjur dang shen ban soi ïa ka kontrak na ka bynta ka klob Punjab FC kaba dei ruh ka klob kaba don ha ka lympung Indian Super League (ISL) mynta ka aiom 2023-24.U Shabong u la ïasoh bad ka klob Indian Arrows naduh u snem 2019 haduh u snem 2021, hadien katei u la ïasoh bad ka klob Mohun Bagan. Tang hadien shi snem ka Mohun Bagan ka la phah noh ïa une u rangïalehkai ba dang 20 snem sha ka Rajasthan United (lyngba ka loan), kata ha u snem 2022.Ha ka jingdon bynta jong u bad ka Indian Arrows (2020-21), u la ïoh ban mih madan haduh 12 sien na ka bynta ka jingïakhun ha ka I-League bad ha ka aiom ialehkai jong u snem 2019-20 u la ïoh ban ialehkai 16 sien. Ha u snem 2016 u la shah jied ha ka kynhun ïalehkai phutbol jong ka India (ha thup jong ki khynnah kiba hapoh 14 snem), u la don bynta ruh ha ka thup jong ki khynnah kiba hapoh 16 snem.Une u rangialehkai un ïoh mynsiem ruh mynta ka aiom na ka jingïoh kabu ban ialehkai lang bad u Samuel Lyngdoh Kynshi uba dang shu dep ban iasoh mynta u snem bad kane ka klob.Uwei pat na ki samla Khasi u ban don bynta ha katei ka lympung u dei u samla Aibanbha Dohling uba  dang shu pynïasoh bad ka klob Kerala Blasters ha une u bnai ba lah dep.Une u rangïalehkai barim ka FC Goa uba la san na ka shlem treikam jong ka Tata Football Academy u la soi ïa ka kontrak kaba lai snem bad kane ka klob ka ban kut haduh u snem 2026.Kumba ka long mynta u Aiban u la long u rangïalehkai uba la ju mlien ha ki lympung ïalehkai hapoh ri India. Ha u 2016 u la pynïasoh sha ka Shillong Lajong na ka bynta ka lympung ïalehkai I-League bad u la pynlut ïa ka por ïalehkai haduh lai snem. Lyngba ka jinglah ban pynpaw ïa ka jingtbit kum u rangïalehkai ‘dien, u Aiban ha u 2019 u la pynïasoh sha ka FC Goa na ka bynta ka lympung ïalehkai ISL.Hadien ba u ïasoh sha katei ka klob na Goa, u Aiban u la ïoh ban ïalehkai tang shisien ha ka Indian Super League (ISL) jong ka aïom ïalehkai 2019-20. Hynrei ha ka aïom ïalehkai 2020-21 bad 2021-22 u la ïoh ban ïalehkai tang katto ktne ki jingïakhun bad ïadon bynta ruh bad katei ka kynhun kaba la khur ïa ka nam lahduh ha ka Durand Cup 2021.Dang ha une u bnai ba lah dep, u Samuel Lyngdoh Kynshi u la iasoh bad ka klob Punjab FC, na ka Klob Real Kashmir FC kaba dei ruh ka klob kaba dang shu kiew kyrdan sha ka lympung Indian Super League (ISL).Une u nongïalehkai shapdeng ba dang 23 snem ka rta u la ïa don bynta bad ka Real Kashmir FC mynta la lai samoi hadien ba u la mih na ka klob ïalehkai kaba la paw bha na kane ka jylla ka jong ngi ka Shillong Lajong ha u bnai Risaw jong u snem 2020.U Samuel u la mih madan ruh ïa ka Mawlai Sports Club ha kane ka samoi ba lah dep jong ka Shillong Premier League tangba u la mih noh shiteng por khlem da lah shuh ban don bynta bad kane ka kynhun haduh ban da kut ka samoi bad ka Mawlai SC ka la rah ïa ka nam lahduh jong ka lympung ïalehkai Shillong Premier League 2021-22.Ka Punjab FC kam dei ka Klob ISL kaba nyngkong kaba une u samla u la ïasoh hynrei ha u snem 2020 une u samla u la ïasoh da ka loan bad ka Kerela Blasters Team-B.U Samuel u long ruh uba bat ïa ka nam ‘Meghalaya youngst goal scorer’ ha ka lympung ïalehkai jong ka I-League ha ka por ba u la don bad ka Shillong Lajong FC ha u snem 2017.U Samuel u la mih madan 21 sien ha ka jingïalehkai I-League jong ka Real Kashmir FC ha kaba u la ïoh ban thep 6 kol ha ka jingmihkhmat jong une u samla na ka bynta kane ka Klob.",Katto katne ki samla Khasi ki ban ïalehkai ha ka lympung ISL mynta ka aiom 2023-24,https://kynjatshai.com/khubor-ialehkai/katto-katne-ki-samla-khasi-ki-ban-ialehkai-ha-ka-lympung-isl-mynta-ka-aiom-2023-24/
":Ka ophis jong ka District Mental Health Programme, East Khasi Hills ka la rakhe ïa ka prokram World Suicide Prevention day halor ka phangpdeng ‘Thaw Jingkyrmen Lyngba ka Kam’ lane ‘Creating Hope Through Action’ kaba la pynlong ha U Soso Tham Auditorium, Shillong.U Dr Pakha Tesia, President ka Indian Pyschiatrist Society, u la wan ha kane ka prokram kum u Kongsan. U la kdew ïa ka jingdonkam ka jingïatreilang ban lait na ki kam bthat jubor la ka jingim bad ka bynta ba bha tam ban pynsangeh ïa kane ka kam ka long lyngba ka jingpynbun ïa ki jingai jinghikai, ban thaw ïa ka jingai jingkyrshan hapdeng ki khynnah pule lane ha ka imlang sahlang baroh kawei. U la kdew ruh ïa  ka jingdonkam ban ïoh ïa ka jingïarap na ki briew kiba la  tbit, ban iakren bad ki doktor ba ïadei bad ka bor pyrkhat pyrdain bad ban pyntip sha ka tnad ai jingïarap ban ioh jingmut bad jingkyrshan ban ïoh ïa ki jingïarap kiba dei biang.U Dr. B. Sohkhlet, uba dei u consultant psychiatrist hapoh ka District Mental Health Program hapoh East Khasi Hills, u la ai ka jingkren lyngkot halor ka World Suicide Prevention Day ha kane ka prokram ba la pynlong.Ha kane ka sngi la ïoh ruh ïa ka jingsam khusnam sha ki nongjop ha ka jingïakop drama lyngkot ha kaba la sam da u Kongsan lem bad kiwei pat ki heh ki hain kiba don ha kane ka prokram.Ïa ka Suicide Prevention Day la rakhe manla u snem ha ka 10 tarik Nailur ha ka pyrthei baroh kawei ryngkat ka thong ban pynduna ïa ka jingdon ki briew kiba bthat jubor la ka jingim bad ban pynbun ka jingai jingpynshai paidbah halor ki mat ban ïada.",Rakhe ka Shillong ia ka World Suicide Prevention day,https://kynjatshai.com/khubor-kyllum/rakhe-ka-shillong-ia-ka-world-suicide-prevention-day/
":Ka bynta ba 17 jong ka Celebrating North East India Festival la pynlong ha ka 9 tarik Nailur hapoh Milan, Italy. Ïa kane ka tamasa la pynlong da kaNorth East Institute of Fashion Technology (NEIFT) bad ka Consulate General of India, Milan.Ïa ka Milan la pynkylla kum ka North East India kaba rit ha ka Villa Necchi Campiglio kaba pawnam bha kaba don ha ka bynta pdeng jong ka nongbah ka ri Italy. Ha kane ka tamasa pyniriam la wan shim bynta da ki phra ngut ki nongpynwandur ïa ki jain kiba tbit na ka thaiñ shatei lammihngi ka India, kata u Robert Naorem, u Daniel Syiem, ka Priyanka D Patwari, u Barsha Phukan, u Escape Engmoia, ka Pella, Kashmiri bad u Huangpi Gogoi, kiba la pynpaw ki rong ki rup kiba itynnad, ki riam ba la pynwandur itynnad da ka kti ha ka jingïapyni nam ba la pynpaw da ki rang bad thei dait riam ba pawnam ha ka pyrthei na ka karkhana  pyni riam ka Milan ha ryngkat ki rang bad thei dait riam na ka thaiñ shatei lammihngi ka India.La pynlong ruh da ki jingïashad tynrai ka NER da ka ICCR, ka Sorkar India. U nongrwai ba sdang paw na Assam, u Aaryaman u la khring ïa ki paidbah da ki jingrwai jong u kiba u la shna bad rwai ha kane ka rynsan pyni riam. Ki nongpynlong ïa kane ka prokram ki kyrmen ruh ba ki durkhih ba ïadei bad ka shangkai pyrthei ba la pynmih da ka Nagaland bad Meghalaya kan ai mynsiem ïa ki briew ka Europe ban leit sha kine ki ar tylli ki jylla kiba don ha ka thaiñ shatei lammihngi ka India.Ha kane ka tamasa pyniriam la wan ïashim bynta ruh da ki kompeni kiba pawnam ha ka riam ka beit kum ka Gucci, Prada, Christian Dior, Louis Vuitton, Burberry, Valentino, Versace, Giorgio Armani bad kiwei kumjuh ruh ki nongkit tien syiem na United States of America, ka United Kingdom, Australia, Brazil, Austria, bad ka Poland. Ki khynnah pule bad ki nonghikai ha ka ohshrong ïa ki jain na ki skulbah ba pawnam ruh ki la ïadon lang ha kane ka tamasa.U CEO ka NEIFT, u Vikram Rai Medhi, u la kren ha kane ka tamasa halor ka jingïaid lynti ba 16 snem jong kane ka tamasa bad u la ai khublei ruh ïa baroh kiba la wan ïashim bynta bad kyrshan ïa ka bynta ba 17 jong ka  jingpyni riam hapoh Milan, kaba dei ka nongbah jong ka riam ka beit.U Vikram Rai Medhi, uba dei u Festival Director ryngkat u Ajungla Jamir, u Consul General jong ka Milan ki la pdiang sngewbha ïa baroh kiba la wan iashim bynta ha kane ka jingpyni riam kiba kynthup ïa u Luca Bernardo, Councilor ka Munipalicity of Milan bad Vice President ka Anti-Mafia Commission jong ka Italy, u Sabrina Pane, Deputy Prefect ka Milan, Ms. Denise Mutton, Deputy Commissioner of Police, Kang Hyung-Shik, Consul General ka  Republic of South Korea, Kobayashi Toshiaki, Consul General ka Japan, Dr Stjepan Ribic, Consul General ka Croatia, Hadil Da Rocha-Vianna, Consul General ka Brazil, Michelangela Vismara, Consul General ka Bahamas, U.P. Singh, Former Secretary Textiles & Jal Shakti, Sorkar India, Federick Roy Kharkongar, Commissioner Secretary Art & Culture, ka Sorkar Meghalaya, Dr. Ritu Ranjan, ba mihkhmat na ka Lok Ranjan, Secretary, Ministry of DoNER, ka Sorkar India bad shibun kiwei pat. Da kane ka jingwan ïashim bynta lang kiba bun ki heh ki haiñ na ki ri bapher bapher, na ka karkhana pyni riam, ki jaka pule, ki lad pathai khubor bad kiwei ban rakhe ïa ka jingitynnad bad jinglong kyrpang ka thaiñ shatei lammihngi ka ri India, la ïohi ba ka Villa Necchi Campiglio ka long kaba phuh ba phieng. Ka tnad jong ka DoNER, ka North Eastern Council, ka Ministry of Textiles, ka Office jong ka DC Handicrafts, KVIC, Oil India Ltd., ka NeDFi, ka NEHHDC, Silk Mark, ka Indian Council For Cultural Relations (ICCR), bad ka ICCI ki dei kiba don bynta lang ha kane ka tamasa pyni riam. Ha kaba kut jong kane ka tamasa, u Rai Medhi u la pynbna ruh ba ïa kane ka tamsa yn pynlong sa ha kiwei pat ki ri jong ka pyrthei ban pynkiew ïa ka Thaiñ Shatei Lammihngi ka India.",Kylla ka Milan kum ka thaiñ shatei lammihngi ka India ha ka jingpyni riam,https://kynjatshai.com/ki-sap-ki-phong/kylla-ka-milan-kum-ka-thain-shatei-lammihngi-ka-india-ha-ka-jingpyni-riam/
"Ka long ka khubor ka ban iai ai mynsiem ia ki samla ïalehkai phutbol jong ka jylla ha kaba mynta ka kynti u samla Lionel Daryl Rymmei u la shah kynthup ha ka kynhun jong ka India kum uwei na ki nongapkol na ka bynta ban leit iakhun sha ka lympung SAFF U-19 Championship ka ban long ha Kathmandu, Nepal naduh 21 haduh 30 tarik mynta u bnai.Ïa kane la pynbna da u coach katei ka kynhun u Shuvendu Panda ha ka sngi Thohdieng. Kane ka kynhun hynne ka sngi ka la mih ban leit ïalehkai sha Saudi Arabia bad ha ka 19 tarik kin leit sha Kathmandu na ka bynta katei ka lympung.Ha katei ka lympung ka India ka la don ha ka Group-B kaba kynthup lang ïa ka Bhutan bad ka Bangladesh, katba ka Nepal, Maldives bad ka Pakistan ki la don ha ka Group-A. Ïa kane ka lympung yn pynlong ha Dashrath Stadium kaba ha Kathmandu.Ki ar tylli ki kynhun ki ban wan ha ki kyrdan ba hakhlieh kin ïoh rung sha ka semi-final.Kum ban shu pynkynmaw ka India ka la khur ïa ka nam lahduh ha ka SAFF U-20 kaba la long ha u 2022 hadien ba ka la lah ban pynliem noh ïa ka Bangladesh da 5-2 kol ha ka final kaba la long ha Bhubaneswar.Ki kyrteng ki 23 ngutki rangïalehkai ka ri India ki long u Lionel Daryl Rymmei, Divyaj Dhaval Thakkar and Manjot Singh Parmar, Thomas Kana-moottil Cherian, Jahangir Ahmad Shagoo, Vijay Marandi, A Siba Prasad, Manabir Basumatary, Surajkumar Singh Ngangbam and Ricky Meetei, Manglentheng Kipgen, Ishaan Shisho Arjun Singh Oinam, Yash Chikro, Ebindas Yesudasan, Raja Harijan and Thumsol Tong, Gwgwmsar Goyary, Sahil Khurshid, Linky Meitei Chabungbam, Kelvin Singh Taorem, Naoba Meitei and Dinesh Singh Soubam.",Kynthup u Lionel Daryl Rymmei ha ka kynhun ka India na ka bynta ka SAFF Championship,https://kynjatshai.com/khubor-ialehkai/kynthup-u-lionel-daryl-rymmei-ha-ka-kynhun-ka-india-na-ka-bynta-ka-saff-championship/
"U nongaiktien jong ka North East Indigenous People’s Forum, u Bah Dundee Cliff Khongsit, u la ong ba kane ka seng ka sngew ba ka kyntien “Bharat” ka wan na ka ktien Sanskrit kaba don ka jingiadei bad ka jingngeit Hindi. “Ngi sngew ba kane ka dei ka jingpyrshang ban khniot ia kiwei ki jingngeit jong kiwei ki niam ha kane ka ri”, la ong u Bah Khongsit.Une u nongaiktien jong kane ka seng u la ong ba ka India ka dei ka ri kaba don bun bah ki riti ki dustur bad ki jingngeit bapher bapher bad ka jingpynkylla ia ka kyrteng India sha ka Bharat kan pynkylla khongpong ia ka jinglong kyrpang jong ka ri.U la ong ruh ba kane ka seng ka la shim ia ka rai ba kan pyrshah ia ka jingpyntreikam ia ka Uniform Civil Code (UCC) ha Meghalaya bad ha ka Dong Shatei Lam Mihngi. U la ong ba ka jingleh jong ka Sorkar Pdeng kan ktah ia ka riti ka dutur bad bad kwei ki nongkynti jong ki jaitbynriew bakyrpang jong ka Dong Shatei Lam Mihngi.",Pyrshah ka NEIPF ïa ka jingpyntreikam ïa ka Uniform Civil Code,https://kynjatshai.com/khubor-kyllum/pyrshah-ka-neipf-ia-ka-jingpyntreikam-ia-ka-uniform-civil-code/
"Kum shi bynta ban kyntiew ïa ka 2Sohra International Half Marathon 2023 ka ban long ha ka 30 tarik u Nailur 2023, kaba dei ka jingialehkai kaba la mynjur ban pynïaid da ka Athletic Federation of India, kaba dei ka Athletic Federation kaba ha khliehduh.Ki dkhot na ka Organising Committee bad ka Office SDO (Civil) Sohra ki la pynlong ia ka jingïalang kumno ban nang bad lah bad kyntiew ïa ka 2nd Sohra International half Marathon 2023.Ha kane ka jingïalang la shim ïa ka rai ban pynlong da ki jingpyrta shnong bad ban phah jingtip sha katba lah sha baroh kiba lah ban mih ha katei ka sngi, khnang ba kin sngewthuh ia ka por lait kali khamtam ïa ki nongjngoh kai pyrthei bad kiba beh ia ki jingsumar lane ki kam kyrkieh.Yn sa pynlong ia ka jingkhang ïa ki surok lai kynta mynstep naduh 6 baje mynstep haduh 9 baje mynstep ha ka 30 tarik u Nailur 2023 na ka bynta kane ka jingiamareh marathon.",Yn pyniaid ka Athletic Federation of India ia ka 2nd Sohra International Half Marathon 2023,https://kynjatshai.com/khubor-ialehkai/yn-pyniaid-ka-athletic-federation-of-india-ia-ka-2nd-sohra-international-half-marathon-2023/
"Ki Jaiñ Ryndia jong ka jylla Meghalaya ki la khring ïa ki briew kiba napoh ka ri bad kiba nabar ri ha ka G20 Summit kaba la long ha ka nongbah Delhi.U Myntri Rangbahduh ka ri, u Narendra Modi u la leit jngoh ïa ka jaka die jong ka Meghalaya kaba la buh ha ka Craft Bazar ha ka G20 summit. U la ïakren bad ka kynhun kaba don hangto bad u la pynsngew ïa ka jingitynnad jong u ïa ka Jaiñ Ryndia kaba ïahap bad ki thong Sustainable Development Goal (SDG) na ka bynta ka jingtrei na ka bynta ka mariang, ka jingpynkupbor ïa ki longkmie bad ki lad kamai kajih kiba ïaineh.Ka tnat Textiles bad C& RD, Sorkar Meghalaya, lyngba ka Textiles Department ba la ai kyrteng ka “Ryndia” & “Tribal Weaves” jong ka Textiles bad C&RD ha ryngkat ki tiar ba shna da ki kti ba wanrah da ka Meghalayan Age hapoh ka tnat Kam Jngoh Kai ki la mihkhmat na ka jylla ha ka G20 International Craft Bazar.U Bah FR Kharkongor Commissioner bad Secretary Textiles bad C& RD u la ïalam nyngkong ïa ki kynhun ka Textiles bad C&RD na ka bynta ki jingïatreilang bad ki ophisar na ka tnat Textiles ki la mihkhmat ïa ka jylla ha ka G20 Exhibition.Ha ka jaka ba pynlong ïa ka G20 Summit ha New Delhi, la pynlong ïa ka ‘Crafts Bazaar’ (Jingpyni bad jingdie) ha Bharat Mandapam, Pragati Maidan naduh ka 8 haduh ka 10 tarik u Nailur. Kane ka Crafts Bazaar ka la pyni ïa ki tiar ba shna da ki kti na kylleng ka India da kaba peit bniah ïa ka One District One Product (ODOP), ki tiar ba ïoh jingithuh GI bad ki tiar ba shna da ki nongsaiñdur riewlum bad ki longkmie.Ki delegate, ki lad pathai khubor na ki ri bapher bapher kiba ïashim bynta ha kane ka Summit ki la ioh lad ban leit sha kane ka Crafts Bazaar bad thied ïa ki mar. Ïa kane ka jingpyni kyrpang la pynlong da ka G20 Secretariat ha ka jingïatreilang bad ka that Textiles bad ki Sorkar Jylla/UT.Kumba 30 tylli ki Jylla bad ki UT ha ryngkat ki kynhun ka Sorkar Pdeng kum ka Khadi Village & Industries Commission, TRIFED, Saras Ajeevika ki la ïashim bynta ha ka Crafts Bazaar. Ban pyni ïa ki tiar ba itynnad bha kiba shna ha ka thaiñ shatei lam mihngi, la buh ïa ka phang pdeng ba la tip kum ka ‘Focus North East’ ha ka jingïatreilang bad ka North-Eastern Handicrafts & Handloom Development Corporation (NEHHDC).Ka Kong Dipika Lyngdoh ka la batai bniah shaphang ki jaiñ Eri Ryndia na Meghalaya bad ka la batai ïa ki bynta bapher bapher jong ka jingpynmih ïa kine ki jaiñ da ki briew ba don sap jong ka.",Khring bad pawnam ki Jaiñ Ryndia na Meghalaya ha ka G20 Summit,https://kynjatshai.com/khubor-kyllum/khring-bad-pawnam-ki-jain-ryndia-na-meghalaya-ia-ki-briew-napoh-ri-bad-nabar-ri-ha-ka-g20-summit/
"Ki shipai pahara khappud jong ka Border Security Force (BSF) ha ryngkat ka jingïatreilang bad ki pulit ka Meghalaya, ki la ïoh ban kurup ïa bun bah ki dawai, jaiñ, ïit buh dur kiba shongdor T.88 lak ba la thmu ban shalan beaiñ sha Bangladesh na ki khappud ka South West Khasi Hills District.Hadien ba la ïoh jingtip kaba thikna, ki shipai BSF jong ka pyrton 193Bn lem bad ki pulit ka Meghalaya ki la bat ïa ar tylli ki Bolero Pickup hajan khappud ka Gumaghat. Kine ki kali ki la thep ïa bun bah ki dawai, jaiñ sari bad ki ïit buh dur ba la thmu ban shalan beaiñ sha Bangladesh. Ïa ki nongñiah jong baroh ar tylli ki kali la bat noh namar kim lah ban pyni ïa ki kot ki sla kiba biang na ka bynta ki mar ba ki kit. Ïa ki briew ba la bat bad ïa ki tiar ba la kurup la aiti noh sha ka thanad ki pulit na ka bynta ban leh ïa kaba donkam.Ha kawei pat ka jinghiar khynra, ki shipai BSF jong ka pyrton 43 Bn ha ryngkat ki pulit ka Meghalaya, ki la ïoh ban kurup ïa 9,000 kilo ki kwai tyrkhong ba shongdor T.18 lak. Ïa kine ki kwai tyrkhong la lap ba la lum thup ha kawei ka ïing jah hajan khappud Rongra ka South Garo Hills.",Ïoh kurup ki shipai BSF bad pulit ïa ki dawai bad jaiñ sari ba shongdor T.88 lak na khappud ka SWKH,https://kynjatshai.com/khubor-kyllum/ioh-kurup-ki-shipai-bsf-bad-pulit-ia-ki-dawai-bad-jain-sari-ba-shongdor-t-88-lak-na-khappud-ka-swkh/
"Kawei ka skul ba la pynïaid ka sorkar ha Jowai jong ka West Jaiñtia Hills District ka Meghalaya ka la shah peitngor namar la pynrwai da ka jingrwai jong kawei ka seng saiñpyrthei ha ka jingrakhe ïa ka Sngi Burom ïa ki Nonghikai ne ka Teachers’ Day ha ka 5 tarik u Nailur.Ki bor ba dei peit ki la pan jingshai na u Principal jong katei ka skul ba la tip kum ka Government Girls Higher Secondary School kaba don ha Jowai namar ka jingpynrwai ïa ka jingrwai ïalap ilekshon jong kawei ka seng saiñpyrthei na ka jylla ha katei ka sngi burom ïa ki nonghikai.Ïa ka jingrwai ïalap ilekshon jong ka seng Voice of the People Party (VPP), kaba dei ka seng saiñpyrthei jong ka Meghalaya la pynrwai ha ka jingrakhe ia ka Teachers’ Day ha ka 5 tarik u Nailur.U Director ka School Education and Literacy (DSEL) u Swapnil Tembe u la pan jingshai na u Principal jong katei ka skul.Katkum ka jingpan jingshai, la kdew ba u Principal jong ka Government Girls Higher Secondary School u la pynkheiñ ïa ki kyndon aiñ da kaba pynrwai ïa ka jingrwai seng saiñpyrthei.Kum ban pynkynmaw, ka jingrwai ‘Ha U Prah’ ka dei kawei na ki jingrwai ïalap ilekshon kaba bna nam jong ka seng VPP, kaba naduh ki khyllung khynnah haduh ki samla samhoi ki ju sngewtynnad ban rwai. Ïa kane la ju rwai wat ha ki jaka ïathoh shongkurim, leit bam khana lane ha kino kino ki tamasa bad leh sngewbha.Ha ka ilekshon Dorbar Thawaiñ kaba la long ha u Rymphang jong une u snem, ka VPP kaba dei ka seng saiñpyrthei kaba dangmih thymmai ka la jop 4 ngut ki kyrtong hapoh Dorbar Thawaiñ ka Meghalaya kaba don 60 ngut ki dkhot.",Pynshai ka Principal skul Sorkar ïa ka jingpyntem ïa ka jingrwai saiñ hima sima,https://kynjatshai.com/khubor-kyllum/pynshai-ka-principal-skul-sorkar-ia-ka-jingpyntem-ia-ka-jingrwai-sain-hima-sima/
":Ka Synjuk rangbah shnong kiba don 6 tylli ki shnong naka thaiñ Nongnam South West Khasi Hills District ha ryngkat ki dkhot jong ka seng Khasi Students Union Mawkyrwat Circle ha ka jing ïalam u bah Rutherford Lyngdoh General Secretary bah Pauldep Tongwah president KSU Mawkyrwat Circle ha ryngkat daka jing ïa donlang ruh u Forwardman Nongrem President KSU SWKHD mynta ka sngi kila leit jurip ïa ka surok Pradhan Mantri Gram Sadak Yojana (PMGSY ) kaba don kumba 19 kilometres kaba sdang naka  shnong Photjaud ban pynpoi ha ki 6 tylli ki shnong Mawbri, Nongnam bad ki wei de ki shnong  ba naka liang u Contractor u la sa ngeh ban pyntrei ïa kane ka surok haduh kine ki sngi ba mynta.Haba ai jing kren naka liang u Bah Bifstar Lyngkhoi Myntri shnong Mawbri, u Bah Stebin Shylla Myntri shnong Nongnam bad Bah Sentarlin Mylliem dkhot jong ka KSU Area unit Nongnam ki la pynpaw ka jing sngew diaw ba kim tip na ka ei ka daw kaba pynlong ïa u Contractor  haduh mynta ki sngi um shem la pyndep ïa kane ka surok, ba kat kum ka jing ïoh jingtip na u Engineer na ka ophis jong u Public Work Department (PWD) Mawkyrwat  ba ïa kane ka surok dei ban pyndep hapoh ka 5 snem hynrei mynta ka sah sa tang 6 bnai ban pyndep ïa kane ka surok ha kaba une u Contractor u la pyntrei tang kumba 4 Km ei ei naka 19 kilometres hynrei kaba dang sah ka dang don kumba 16 kms tam ei ei  kane ka pynlyngngoh ïa ki paidbah ki myntri jong ki 6 tylli ki shnong bad ruh ïa ka seng KSU ba naka liang u Contractor khlem kino kino ki daw u la sangeh ban pyndep ban trei ïa kane ka surok PMGSY.Kat kum ka jing ïathuh ki rangbah shnong jong kane ka thaiñ Nongnam ki dei ki shnong kiba dang sahdien tam hapoh ka ka Mawkyrwat Constituency ha kaba da ki spah snem kila don ki nong shongshnong hynrei kim shem pat la don ïa ka surok da kaba ki hap ïaid da ka kjat kumba 3 kynta eiei haduh ban da poi ha ki jaka ba lait kali kane ka shem jingeh ha ka kit ka bah khamtam haba don ki nongpang ki hap ban kit da ki briew ki don ki por ba ki nongpang kim poi ha ki jaka sumar ki khlad noh tang ha shiteng lynti kane ka wanrah ka jing eh bad jynjar ïa ki paidbah. Ka jing ïoh ïa kane ka surok PMGSY ha kine ki 5 snem bala dep ki khlem lah ban ai ka jing sngewnguh ïa u (L) Rowell Lyngdoh MLA ba dei ka jing mait lynti jong u bad u MLA ba mynta, u Bah Renikton L. Tongkhar kala urlong ban pynïoh ïa kane ka surok ha u snem 2017 lyngba kane ka skhim PMGSY kane kala pynkmen ïaki nongshongshnong hynrei phewse kane ka surok kaba ki don ka jing kyrmen u ne u Contractor u la pyntrei torti ha kaba um shem la pyndep shuh ïa kane ka jing trei ïa kane ka surok, namar kata halor kane ka bynta naka liang ka Synjuk ki nongshynshar shnong ha ryngkat bad ka seng KSU kila kyntu ïa u Contractor ba u dei ban wan trei pyndep wut wut ïa kane ka surok bad la da um shim khia halor kane ka jing kyrpad ïa kane ymban se hap ban ïaid ha ki bor ba kham halor ne hap ban ïa kynduh ïa u Myntri ba dei peit ïa ka PWD road jong na ka sorkar jylla bad ruh ha u Myntri rangbah u Conrad Sangma namar ba kat kum ka jing ïoh jingtip naki nong shongshnong une u Contractor u ju pyntrei tang 3 bnai haka shi snem kata tang haka por tlang ha ka por lyuir pat um leh eiei, ong u bah Pauldep Tongwah president KSU Mawkyrwat Circle ha ryngkat da ka jing ïa donlang ruh u Rutherford Lyngdoh General Secretary KSU Mawkyrwat Circle bad ki wei de ki dkhot.",Sngewdiaw ka synjuk nongshynshar shnong ba ym lah pyndep u Contractor ïa ka surok PMGSY kaba 19 kms,https://kynjatshai.com/khubor-kyllum/sngewdiaw-ka-synjuk-nongshynshar-shnong-ba-ym-lah-pyndep-u-contractor-ia-ka-surok-pmgsy-kaba-19-kms/
"Ka samla Stella Khongsngi ka la ïoh ban phong ïa ka pansngiat kum ka lahduh ha ka Miss Meghalaya katba ka Angelina Jackson ka la jop ia ka Miss Teen ha ka jingïakop thei bhabriew kaba la kut noh ha ka Sngi Saitjaiñ ba la lah hapoh u Soso Tham Auditorium, Shillong.Na baroh ki 19 ngut kiba la wan ïashim bynta ha kane ka jingïakop na kylleng ka jylla, ka samla Stella ym tang ba ka la ïoh ban rah ïa kane ka nam ladhuh hynrei namar ka dur ba bhabriew jong ka, ka dei ruh ka samla kaba stad bad ka dang pule mynta ïa ka Bachelor of Science (B.Sc) ha ka Mathematics hapoh St. Mary’s College, Shillong. Ha kane ka jingïakop ka la ioh ruh ban rah ïa ka nam Miss Personality bad Miss Catwalk.Ka samla Lamiker Dkhar ka la ïoh rah ïa ka kyrdan ba ar bad Sanijaijai Khyriem ka la ïoh rah ïa ka kyrdan balai.Ka Angelina Jackson ka samla kaba dang 18 snem rta ka la shah pynkup da ka pansngiat Miss Teen Meghalaya 2023. Ka Angelina kaba dang pule ha poh St. Mary’s Higher Secondary School, Shillong. Ka samla Angelina Jackson ka la long ka nongjop napdeng ki 18 ngut ki nongïakob namar ka jingbhabriew bad jingshalak jong ka, kaba la khring ïa ki nongbishar bad ki nongpeitkai ruh kumjuh.Ka samla Denice Kharkongor ka la ïoh ïa ka nam Second Runner-Up, katba ka Graci Nandy ka la ïoh ïa ka nam First Runner-Up.Ka Stella kaba la ïoh phong ïa ka pansngiat jong ka Miss Meghalaya ka la ïoh ïa ka buskit kaba T.1 lak, katba ka Angeline kaba la ïoh rah ïa ka nam Miss Teen ka la ïoh khur ïa ka buskit kaba T.25,000.Kiwei pat ki ki samla ba donsap kiba la ïoh khusnam ki kynthup ïa ka Genelia Dkhar kaba la ïoh ïa ka nam Miss Catwalk, katba ka samla Palei M Chyne ka la ïoh ïa ka nam Miss Talented. Ka samla Gracie Nandy ka la ïoh ïa ka nam Miss Personality bad ka Denice Kharkongor ka la ïoh rah ïa ka nam Miss Photogenic.Ha ka jingïakob ïa ka Miss Meghalaya, ka samla Stella Khongsngi ka la ïoh rah ruh ïa ka Miss Catwalk bad Miss Personality, ka samla Ibadonbok Shisha Marwein ïa ka nam Miss Telented, ka Dipa Ghime ka la ïoh ïa ka nam Miss Warrior Princess, ka samla Lavakeni Surong ka la ïoh rah ïa ka nam Miss Photogenic, Sanijaijai Khyriem ïa ka nam Miss Fusion Queen, ka samla Rida Maia ïa ka nam Eco Queen bad ka samla Remika Dkhar ïa ka nam Miss Congeniality.Kiba ïoh rah ïa ka nam Miss Meghalaya 2023 bad Miss Teen 2023 kin ïoh ban leit mihkhmat ïa ka jylla ha ki jingïakob thei bhabriew ha ka Thaiñ Shatei Lam Mihngi bad ha ka ri.",Phong ka samla Stella Khongsngi ïa ka pansngiat Miss Meghalaya bad ka Angelina Jackson ïa ka Miss Teen,https://kynjatshai.com/khubor-kyllum/phong-ka-samla-stella-khongsngi-ia-ka-pansngiat-miss-meghalaya-bad-ka-angelina-jackson-ia-ka-miss-teen/
":Ki nongïalam ka Meghalaya College Teachers Association (MCTA), ha ka 11 tarik u Nailur, ki la ïakynduh ïa u Vice Chancellor ka North Eastern Hill University (NEHU) na ka bynta ban dawa ban weng noh ïa ka notification ka ba la pynmih ha ka 12 tarik u Naitung ha ka ba ïadei bad ka jingpyntrei kam ïa ka National Education Policy ha ki college ki ba ïasoh bad ka NEHU.Ha ba kren sha kilad pathai khubor hadien ka jingïalang ka ba la neh kumba lai kynta eiei u General Secreatry ka MCTA u bah AW Rani, u la ïathuh ba ka ha kane ka jingïalang la ïakren sani bha halor ka jingpyntrei kam ïa ka NEP ha ki jaka pule ha ka jylla.“Ha kane ka jingïalang ngi la rah ïa ki katto katne ki mat, ki ba kynthup ïa ka jingdawa ba kane ka shlem pule ka dei ban weng noh ïa ka notification ka ba la pynmih ha ka 12 tarik Naitung 2023 halor ka jingpyntreikam ïa ka NEP  ha ka jylla, ha ka ba na ka liang u VC ka NEHU u la ïathuh ba ïa kane ka mat yn sa rah ban ïatai ha ka jingïalang jong ka academic council meeting ka ban sa long shen ha u bnai Risaw ne Naiwieng “. U la bynrap ba na ka liang ka MCTA ka la kdew ïa ki ar tylli ki mat halor ka NEP ha kane ka jingïalang, ka ba kynthup ïa ka technical part bad ka Academic part“Ha ka ba ïa dei bad ka mat technical ngi la kdew sha u VC bad ka kynhun jong u ba kane ka notification ka don ka jingduna ka ba khraw bad ïa kane ka notification, la shu pyntrei kam khlem da ïoh ka jingmynjur na ka academic council ,” la ong u Bah Rani.“Ka bynta ka ba ar ka long halor ka jingeh bad ka ei ka ban mih na ka jingpyntreikam ïa ka NEP khlem kano kano ka jingïapynbeit lang, ka la dei ha ka kamra pule thymmai, ki nonghikai, halor ka jingpynkiew ïa ki bai pule bad kiwei kiwei ki ba na ka liang ka university kan hap ban bishar bha shwa ban pyntreikam ïa ka NEP ,” u la bynrap. U bah Rani u la pyntip ba na ka liang ka MCTA kan dang bteng ïa ka jingïakhih jong ka hadien ba u VC u la kyntait ïa ka jingdawa ban weng ïa ka notification.","Bteng ka MCTA ïa ka jingïakhih, dawa ban weng noh ïa ka Notification ban pyntreikam ïa ka NEP",https://kynjatshai.com/khubor-kyllum/bteng-ka-mcta-ia-ka-jingiakhih-dawa-ban-weng-noh-ia-ka-notification-ban-pyntreikam-ia-ka-nep/
:Na ka liang ka seng JSU seng kmie bad ka Khliehriat Circle ha ryngkat ki nongïalam shnong Thangskai ki lah leit ban kynduh ïa ka myntri ka tnat ka koit ka khiah ka Kong Ampareen Lyngdoh ha secretatiat bad ka seng ka lah buh daka shithi ujor ïaka sorkar halor ka jingpynrung kyrteng ïa u Ayush Kumar ha ka thup pule MBBS bad na liang ka Myntri ka lah ong ba ka sorkar ka pdiang ïaki kot ki sla kaba lah phah na DC office bad lah shem ba u Ayush Kumar u lah ai daka PRC kaba u lah ïoh na DC office ha u snem 2021 bad ka lah ong ruh dei ban pan jingshai ban ujor ha u DC ka East Jaintia halor ka jingai PRC ïa u ne u bar jylla.Na ka liang ka seng ka la dawa na ka sorkar ba da lei lei ymdei ban ai lad ïa u Ayush Kumar ban leit pule MBBS namar kat kum ka jingtip ba um dei satia u nongshong shnong Thanskai bad ka seng ha ryngkat lang bad ki nongialam shnong kin sa leit ban kynduh ïa u DC bad tih bniah halor ki kot ki sla jong u Ayush Kumar bad lada shem shisha ba u ne u bar jylla u leh thok ka seng kan ym ailad ïa u bad naka liang ka sorkar ka dei ban pynduh shi syndon ïaka seat MBBS ïa u. Ka seng ka phah ruh ïaka kyrwoh kaba shai sha baroh ki nongïalam shnong jong ka ri Jaintia bad sha baroh ki nongïalam shnong ka Bri u Hynniewtrep ba kim dei shuh ban ai syrnot lane kino kino ki NOC ïaki bar jylla khlem da tih bniah la kine ki ba pan syrnot kidei hok ne em ban ïoh ïaki kot na shnong na thaw.,Yn pan jingshai ka JSU bad ki Waheh chnong Thangskai na u DC EJH halor ka jing ai PRC ia u Ayush Kumar,https://kynjatshai.com/khubor-kyllum/yn-pan-jingshai-ka-jsu-bad-ki-waheh-chnong-thangskai-na-u-dc-ejh-halor-ka-jing-ai-prc-ia-u-ayush-kumar/
":Ka Bharatiya Janata Party (BJP) ha ka jylla Meghalaya ka la pyntip ba ka seng kam pat ai ïa ka rai ba khatduh halor ki kyrtong na ka bynta ka elekshon Lok Sabha 2024 watla ki la don saw haduh san ngut kiba wan pan tiket. Ka jylla ka phah ar ngut ki Member of Parliament sha ka Lok Sabha na ki ar tylli ki seat, kata na Shillong bad Tura.Haba kren bad ki lad pathai khubor na ka liang u Bah Ernest u la ong, “Kumba ka long mynta ngi dang don hapdeng ka jingiaid lynti ban pynkhlain ia ka jylla hapoh Meghalaya”. U Bah Ernest u la pyntip ruh ha ka 9 tarik Naitung, ki nongialam ba rangbah ka BJP na ki 12 tylli ki jylla ha ka thaiñ mihngi bad thaiñ shatei lam mihngi ka India ki la ïakynduh hapoh Guwahati ban ïa pynbeit na ka bynta ka elekshon Lok Sabha ban long ha u snem 2024.Ka seng ka la pyntip ba ha kane ka jingïalang, ka seng ka kwah ban  jop na baroh 25 tylli ki seat ha ka thaiñ shatei lammihngi khnang ba ka thaiñ kan lah ban phah da ka seng bad ban pynpaw halor ki mat ba kongsan jong ka jylla ha ka nongbah Delhi.U president ka seng BJP na kane ka jylla u la kdew ba ha ki katto katne tylli ki jylla hapoh ka thaiñ mihngi ki la ïoh ban mihkhmat da ki seng ïalong paralok kum ka jylla Meghalaya, Nagaland bad Mizoram, kiba long kum shi bynta jong ka North East Democratic Alliance (NEDA).“Hynrei ha kane ka por, ngim shym la kren shaphang jong ki, ngi la pynskhem ïa ka seng BJP,” ong u Bah Ernest katba dang pynpaw ba ka rai ba khatduh, yn sa shim da u nongïalam ka sorkar pdeng jong kane ka party.U Mawrie u la pyntip ruh ba u Myntri ka sorkar pdeng na ka bynta ka Information Technology, u Rajeev Chandrashekhar, uba dei peit ïa ka Lok Sabha Pravas Meghalaya, un sa wan ïuh kjat hapoh kane ka jylla naduh ka 13 haduh ka 15 tarik, Nailur ba un peit ïa ka jingpynkhreh jong kane ka seng na ka jingthep vote jong ka ïing dorbar thaw aiñ hangne.“Ngi don haduh saw bad san ngut ki kyrtong kiba la wan kynduh ïangi na ka bynta ka jingïakhun kum ki kyrtong na ka jingthep vote Lok Sabha hynrei ngi la ong ïa ki ba ngim lah ban rai eiei ïa mynta,” ong utei u khliehduh ka seng. U la ong ruh ba ka Lok Sabha Pravas kan sa ai ïa ka kaiphod sha u nongïalam jong kane seng hadien ba u la khmih bniah halor kane ka mat bad dei tang ka rai na ki kyrtong kaba kin sa shim.",Shen yn rai ka BJP halor ki kyrtong na ka bynta ka jingthep vote jong ka LS,https://kynjatshai.com/sain-pyrthei/shen-yn-rai-ka-bjp-halor-ki-kyrtong-na-ka-bynta-ka-jingthep-vote-jong-ka-ls/
":U Bah Paul Lyngdoh, Myntri ba dei peit ïa ka kam jngohkai, Social Welfare, Arts & Culture, Textile jong ka Sorkar Meghalaya ha ka 4 tarik Nailur, u la ïoh ban plie paidbah ïa kawei na ki jaka jngohkai kaba ki la khot kyrteng ka Synrang Mawrin Tourist Spot kaba ha ka jingmang pisa ba T. 1 klur 27 lak na ka MGNREGS bad T. 10 lak tyngka na ka BASIN ha shnong Mawten, South West Khasi Hills District.U Bah Paul Lyngdoh haba kren ha ka jingïalang u la ai ka burom sha U Blei uba la plie lad ha kaba u la ïoh ban wan iuhkjat bad ban plie pyrda ïa kane ka jaka kaba itynnad kaba U Blei U la buh beit buh ryntih bad ka mariang kaba itynnad kaba pynkynmaw ïa ka jingkhraw ka jong U Nongbuh Nongthaw lyngba ki lum ki them, ki padun, ki kshaid  kiba pynshohbiej bad khring ïa ki nongwan peitkai. U la ong ruh ba kane ka ri jong ngi ka don shibun ki jaka kiba itynnad kiba ym tang ba ki khring ïa ki nongjngohkai hynrei ki buh ïa kiwei ha ka lyngngoh bad ka peit jaw dud. Namarkata, u pynkynmaw ba ka pyrthei ka ithuh bad la ai kyrteng ïa kawei na ki krem ha Mawmluh Cave da ki Geologist da ka Meghalayan Age.U la ong ruh ba ngin dang don shuh shuh ki jaka kiba khring bad ba ktik ïa ka dohnud kiba pynkren ïa u myllung ba un ïoh shibun kiei kiei kiba tei ïa ki jingmut jingpyrkhat bad jinglong mynsiem. U la ïathuh ba ka sorkar ka la don ka jingthmu na ka bynta ban kyntiew ïa ka kam jngohkai pyrthei ha kane ka dong ka thaiñ bad ban pynthikna ba un lah ban pyntreikam kloi lyngba ka jingïarap na ka AsEan Development Bank bad u kyrmen ba lyngba ka jingïarap bad kyrshan jong ki paidbah yn lah ban kyntiew ïa ka ïoh ka kot lyngba ka tourism bad ha ka juh ka por u la pynpaw ba la donkam ban shna ïa ka Tourism Police na ka bynta ka jingshngaiñ ki nongwan jngoh kai pyrthei. U la ïathuh ruh ba la mang ban bei pisa haduh 1000 tylli ki Home Stay na ka bynta ka dong ka thaiñ bad ban identity bad kita ki home stay kin treikam lynter ym ban shu pynleh noh ei. U la pynpaw ruh ka jingthrang ban pynurlong kloi ïa ki jingthmu bad ban pynwan dur ïa kane ka jaka kaba itynnad ha ka rukom kaba i-shong blei shongkun bad shongkhia.Ha ka jingkren jong u Bah Renikton Lyngdoh Tongkhar, MLA u la pynpaw ka jingsngewnguh ïa ka block bad ka shnong kiba la lah ban pynlong ïa kane ka jaka kumba ka long mynta. Ha kajuh ka por u la pynpaw ka jingsngewkmen ban ïohi ïa ka jingïohi jngai jong ki nongshong shnong jong kane ka jaka ha kaba ki la jied da kane ka project kaba kham pynmyntoi ïa ka shnong ka thaw lyngba ka skhim 100 sngi. Shuh shuh u la ong ba kane ka jaka ka la don lypa ïa ka jingitynnad kaba la oh-shrong oh-shrup lyngba u nongthaw bad kin nang ïai pyrkhat nangne shakhmat kumno ban pyni itynnad bad pynwan dur ïa kane ka jaka katkum ba la mang bad bhah da U Blei Nongbuh Nongthaw. U pynpaw ka jingangnud ban wanrah shibun ka roi ka par (development) ha kane ka dong ka thaiñ bad kumno ban kyntiew ïa ka tourism ha kane ka jaka khnang ba un lah ban wan rah ka roi ka par ha ka dong ka thaiñ.Kiba ïadonlang ha kane ka sngi ki long ka Kong Y.R. Mawlong, MCS, ADC, South West Khasi Hills District, u Bah G.D. Kharwanlang, MPS, Superintendent of Police, South West Khasi Hills District, u Bah I. Lawrniang, MCS, Block Development Officer jong ka Mawkyrwat C&RD Block, u Bah Renikton Lyngdoh Tongkhar, MLA ka Mawkyrwat Constituency bad kiwei de.Ha kane ka sngi la ïoh ruh ka jingrwai kyrpang kata ka jingshad tynrai na ka Mawten Secondary School bad ka jingrwai tynrai na ka Eleven Secondary School. Ïa ka jingïalang ha kane ka sngi la pynïaid da u Bah Nolipstar Lyngdoh, Chairman jong ka Tourism Committee, ka jingkren pdiang na u Bah L. Lyngdoh, Myntri Shnong Mawten bad ka jingkhublei na u nongpynïaid.",Plie u Bah Paul ïa ka Synrang Mawrin Tourist Spot ha shnong Mawtem,https://kynjatshai.com/khubor-kyllum/plie-u-bah-paul-ia-ka-synrang-mawrin-tourist-spot-ha-shnong-mawtem/
"Ka Tura Law College ka la jied ia ki nongkit kam bathymmai ba kin peit ia ki kam bapher bapher kiba ia dei bad kane ka college. Kine ki nongkitkam ki long u Tony Balsam Ch Sangma kum u General secretary, Grikseng Ch Sangma kum u President, Salrak K Sangma kum u Vice President, ka Nancy D Sangma kum ka  Joint Secretary, Tengme Ch marak kum u Asst. General Secretary, Rongrik A Sangma kum u Literature & Magazine Secretary, Sanu T Sangma kum u  Sports Secretary bad Asame K Sangma u Finance Secretary.",Jied nongkitkam bathymmai Tura Law College,https://kynjatshai.com/khubor-kyllum/jied-nongkitkam-bathymmai-tura-law-college/
":Ka Voice of the People Party (VPP) ka la ong ba ka sngew ïahap jingmut ïa ka jingtyrwa ka Sorkar Pdeng halor ka ‘one nation, one election’, hynrei ka buh jingkylli pat kaei kaba pynlong ïa ka Sorkar Pdeng ban wanrah ïa kane ka mat. Ha kawei pat ka liang ka pyrshah ban pynkylla ïa ka kyrteng jong ka ri na ka India sha ka Bharat.Ha kaba ïadei bad ka jingtyrwa ka Sorkar Pdeng ban wanrah noh da ka ‘one election, one nation’, u Bah Batskhem Myrboh, nongaiktien ka VPP u la ong, “Ngi ïohi ba hapoh India, ngi don elekshon manla ka hynriew bnai bad nga ju lyngngoh kumno ba u Myntri Rangbah Duh un pynïaid ïa ka ri haba u pynlut ïa kaba bun ka por jong u ha kaba ïalap elekshon”.Hynrei u la kdew pat ba ka Bharitya Janata Party (BJP), kaba ïalam ïa ka Sorkar Pdeng, ka wanrah ïa kane ka jingmut ym na ka bynta ka bha ka miat jong ki paidbah hynrei na ka bynta ka jingmyntoi saiñpyrthei jong ka shimet.U la ong ba u Myntri Rangbah Duh bad kiwei pat ki myntri sorkar ki bunkam ha ki elekshon jong ki sorkar jylla kaba la ktah ïa ka rukom synshar ha ka ri. Hynrei, u Bah Batskhem u la ong ba ka don ka jingeh bad ka jingmut ban wanrah ïa ka ‘one nation, one election’, namar ba ka riti synshar kam shah ïa kata.U la kdew ba katba ka dang don ka elekshon shiteng samoi, lane u Myntri Rangbah Duh lane ki Myntri Rangbah jong ki jylla ki don ka bor ban pynkut ïa ka samoi treikam ka iing dorbar, ka ‘one nation, one election’ kam lah ban long. Ha kaba ïadei bad kane, na ka liang u Bah Batskhem u la ai jingmut ba dei ban pynbeit shwa ïa ka riti synshar khnang  ba ka ‘one nation, one election’ kan lah ban treikam. U la kdew ruh ba ka rukom thep vote ha ka ri ka ïapher ha ka sorkar pdeng bad ka sorkar jylla.U la ong ruh, “Kane ka lah ban pynlong ïa ka BJP ban pyrkhat ba lada ka don tang kawei ka elekshon shisien long ha ka ri baroh kawei ka lah ban pynïohnong ïa ki namar ki lah ban wanrah ïa ka mat kaba lah ban ktah ïa ka jingsngew jong ki nongthep vote ha kajuh ka por bad kan long ka jingmyntoi ïa ki”. U Bah Batskhem u la ong ruh ba ka BJP ïa mynta hi kam pat ïoh ïa ka jingbun paid ha Rajya Sabha bad kumta ki donkam ban thaw sorkar ha kiba bun ki jylla khnang ba kin ïoh ban pynïaid ïa ka Upper House jong ka parliament.“Lada ki ïoh ban pynïaid ïa ka Rajya Sabha ka long kaba kham suk ïa ki ban wanrah ïa kano kano ka jingkylla ha ka ri, hynrei kumba ka long mynta ki hap ban ïatreilang bad ki seng barit ban kyrshan ïa ki ban vote na ka bynta ka sorkar”, u la bynrap. Ha kawei pat ka liang, ha kaba ïadei bad ka mat jong ka jingpynkylla kyrteng ïa ka ri na ka India sha ka Bharat, u nongai ktien ka VPP u la ong ba ïa kane ka ktien lah dep pynmih lypa ha ka riti synshar jong ka ri.U Bah Batskhem u la ong ba kine ki kyrteng ki ïaryngkat, “Haba ki thoh ha ka Hindi ki thoh Bharat, haba ki thoh pat ha English ki thoh India”. U la ong ruh ban pyndonkam ïa ka kyntien Bharat bad ban klet ïa ka ktien India ka long ka bymlah long bad ki nongthaw ïa ka riti synshar haba ki pyndonkam ïa kine ki ktien ki pyrkhat jylliew  bha bad kane ka pateng ba mynta ka dei ban burom ïa ka jingstad jong ki.Na ka liang u nongai ktien ka VPP u la ong ba um kwah ba ka kyntien Bharat kan pynduh pyndam noh ïa ka ktien India bad kadei ban sah kumba ka long ha ka riti synshar. “Ïa ka ktien India la pyndonkam naduh ki por ba mynshwa bad na kane ka liang ruh ngi sngew ba ngim lah ban pdiang ba dei ban pynkylla ïa kane ka kyrteng”, u la bynrap.U Bah Batskhem u la ong ba ka thaiñ shathie mihngi bad ka thaiñ mihngi ka ri, khamtam ki jylla ki bym kren ïa ka ktien Hindi ki kham sngewtynnad ban pyndonkam ïa ka ktien India. “Haba ngi pyndonkam ïa ka ngi don ka jingsngew ïajan bad ka hynrei haba ngi pyndonkam ïa ka ktien Bharat ka lah ban don ka jingsngew ha kaba ki briew ki sngew ba kim don lang shuh ha kajuh ka kynhun”, u la ong.U la kynthoh ruh ba ki riew saiñpyrthei kiba don ha ka liang synshar ki pynkylla lut ïa ka kyrteng jong kiei kiei baroh da kaba ai ïa ka kyrteng Hindi ban khring ïa ki jaitbynriew heh paid. “Ngim lah ban len ba ka BJP hi ka pyrshang ban pyntian jubor ïa ka ktien Hindi bad ba kan long ka ktien ïakren ha India bad ngim lah ruh ban kyntait ba ki pyndonkam ïa ka jingsngew ki Hindu bad Hindi ban ïoh ïa ki vote. Kane ka long kaba shai bad nga tharai wat ma ki ruh kim lah ban kyntait ïa kane ka jingshisha”, u la bynrap.","Ka One Election ka pynmyntoi, hynrei ka Bharat kam ïahap: VPP",https://kynjatshai.com/sain-pyrthei/ka-one-election-ka-pynmyntoi-hynrei-ka-bharat-kam-iahap-vpp/
"U nongkitktien jong ka Voice of the People Party (VPP), u Dr Batskhem Myrboh u la ong ba ka seng sain hima sima jong u ka dawa ba u ophisar jong ka tnad ka thoh ka pule u dei ban weng noh ia ka jingpan jingynshai na ka Principal jong ka Government Girls’ Higher Secondary School, Jowai bad ba u dei ruh ban panmap khlem kano kano ka jingbuh kyndon na katei ka Principal bad na ki paidbah kaba long ka jingpyndik ia ka Pricipan bad ka jingpynkhein ia ka hok jong ki paidbah kiba don ka hok ban jied. Katei ka jingpan jingpynshai ka long kaba bym don nongrim bad kaba ym don jingmut, la ong u Dr. Myrboh bad bteng shuh shuh da kaba ong ba ka seng ka pynrem jur ia kane bad pynpaw ruh ia ka jingsngewkhia jingmut halor kane ka jingjia kaba pynpaw ia ka jinglong jingman jong ki heh Sorkar kiba pyniaid ia ka jylla.",Dawa ka VVP ban weng noh ïa ka jingpan jingpynshai na ka Principal skul Sorkar,https://kynjatshai.com/khubor-ialehkai/dawa-ka-vvp-ban-weng-noh-ia-ka-jingpan-jingpynshai-na-ka-principal-skul-sorkar/
":Ka Myntri ka koit ka khiah, ka Kong Ampareen Lyngdoh, ha ka 1 tarik, Nailur, ka la leit jngoh ïa ka hospital ba dang shna kaba don haduh 50 tylli ki jingthiah na ka bynta ki nongpang ha Sohra kaba tip kyrteng kum ka AYUSH hospital. Ïa katei ka projek, la noh synniang hapoh ka National AYUSH Mission (NAM) da ka tnat jong ka AYUSH kaba kot haduh T. 10.55 klur. La sdang ïa katei ka projek naduh u snem 2016 haduh 2017 bad ka jingshna ïa kane ka hospital, yn pyndep hadien kane ka aïom slap.Watla pynkynriah ïa katei ka projek na ka daw jong ka jingwan ka khlam Covid-19, ïa katei ka hospital, yn sa pyndep ban shna noh ha kaba kut jong u Risaw. Katei ka hospital kan sa long kawei na ki bynta ban ïarap na ka bynta ka jingpynbiang ïa ka jingtreikam ha ka koit ka khiah hapoh kane ka jylla bad ka long ka jingkyrkhu bakhraw na ka bynta ka shnong Sohra hi baroh kawei.La khmih lynti ba kane ka hospital kan sa don ka OPD, IPD, ka jingsumar antenatal bad kiwei pat ki jingdonkam na ka bynta ka koit ka khiah hadien ba la pyndep shna ïa kane ka hospital. Katei ka hospital ka don ïa ka ban sdang na ka bynta ka jingpyntreikam jong ka operation theatre, optometry, kamra ba pynkha khunlung, panchakarma bad kiwei kiwei.Ka Centre ruh ka la pynbiang ïa ka jaka sah na ka bynta ki doktor AYUSH bad ki nongtrei jong ka class IV. Katei ka Myntri ka la dep khmih bniah ïa ka por kut jong ka jingpyntreikam na ka bynta ka centre lem bad ki heh ophisar jong ka tnad ka koit ka khiah.Shuh shuh, ka jingpynrung kam na ka bynta ki doktor AYUSH, yn sa shimti da ka District AYUSH Society ha kaba kut jong une u bnai. Ka jingpynbiang na ka bynta ki tiar ki tar hapoh kane ka hospital, kan dang ïaid mynta.",Leit jngoh ka Ampareen ïa ka hospital ha Sohra ba don 50 tylli ki jingthiah nongpang,https://kynjatshai.com/khubor-kyllum/leit-jngoh-ka-ampareen-ia-ka-hospital-ha-sohra-ba-don-50-tylli-ki-jingthiah-nongpang/
"Ka Jalyiah UTD ka la shah kyntiew sha ka kyrdan First Division hadien ka jinglah ban ïalehkai bha ha kane ka aïom Second Division Football Tournament ba la pynïaid da ka East Jaiñtia Hills District Football Association (EJHDFA).Ïa kane jingkiew kyrdan jong ka la pynskhem hadien ba ka ïoh jingjop ha ka jingïakhun quarter final kaba la long ha madan Artificial Turf kaba don ha Diengshynrum, Khliehriat ha ka lah sngi U Blei.Ka Jalyiah UTD ha ka jing-iakhun quarter phainal kaba khatduh, ka la pynliem ïa ka Ladrymbai Dongwah SC da 4-1 kol ba ka wan lyngba ka jingïashut penalty hadien ba ka por ban ïalehkai ka la kut da ka jingïakhaid, kata da 1-1 kol.Ka Jalayiah UTD ka la ioh ruh ia ka kabu ban jam sha ka semi final.",Jam ka Jalyiah UTD sha ka First Division,https://kynjatshai.com/khubor-ialehkai/jam-ka-jalyiah-utd-sha-ka-first-division/
"Ka kynhun myntri jong ka Sorkar Meghalaya ha ka 12 tarik Nailur ka la mynjur ban thaw ia ka State Water Informatics Centre, ha kaba ka Department of Water Resources kan long kum ka tnad ban peit ia kane.Ka State Water Informatics Center kan long ka agency ka ban buh ia ki jingthoh ha kaba iadei bad ka jingdon ka um, kynthup ia ki wah bad ki tyllong um bad ban peit bniah ia kine baroh shi snem, ban iasam ia ka jingtip bad ki tnad treikam ka sorkar kum ka Public Health Engineering, Soil Conversation, Agriculture bad Disaster Management.U Myntri Rangbah ka jylla, u Conrad K Sangma u la ong ba ia kane la leh khnang ban ioh ia ka jingtip kaba thikna ia kaba la wanrah da ka tnad jong ka Water Resources, River Development bad Ganga Rejuvenation.U Conrad u la ong, “Kane ka long ka bynta kaba khraw, kaba wan na ka jylla kumjuh ruh na ka sorkar pdeng. Kane ka agency kan iarap ia ngi ban buh ia ki jingtip ban lah ban pyndonkam ha ka lynti kaba dei na ka bynta kane ka tnad treikam”.U la ong ruh ba ka State Water Informatics Centre kan lah ban iathuh manla u snem la ka don ka jingduna ha ka jingsam ia ka um na ki jaka ba pynlang na ka bynta ka jingsam um hapoh ka nongbah Shillong.",Mynjur ka kynhun myntri ïa ka State Water Informatics Centre,https://kynjatshai.com/khubor-kyllum/mynjur-ka-kynhun-myntri-ia-ka-state-water-informatics-centre/
"Ka Saiden Secondary School kan sa mih khmat ia ka jylla sha ka lympung Subroto Cup kaba 62 ka ban sa long ha Delhi ha ka 16 tarik mynta u bnai.Ki thei ïalehkai jong ka Saiden S.S ki ban iakhun na ka bynta ka thup Junior (hapoh 17 snem ka rta) ki la shah kynthup ha ka group G kaba don ia ka Goa, Uttrakhand, bad Kendriya.Katkum ba la ioh ia ka program ba la pynbeit da ki nongpyniaid, ka Saiden kan sdang ia ka jingiakhun pyrshah ia ka Goa ha ka 20 tarik mynta u bnai bud pat ka jingiakhun pyrshah ia ka Kendriya ha ka 21 tarik bad pyrshah ia ka Uttrakhand ha ka 22 tarik.Mynta kine ki thei ïalehkai jong katei ka skul ka ban leit sha Delhi ki la pynkhreh pura da kaba wan ban kilan met ruh ha kane ka nongbah Shillong.",La pynkhreh ka Saiden S.S ban mih khmat sha ka lympung Subroto Cup,https://kynjatshai.com/khubor-ialehkai/la-pynkhreh-ka-saiden-s-s-ban-mih-khmat-sha-ka-lympung-subroto-cup/
"U Myntri Rangbah ka jylla, u Conrad K Sangma u la ong ba watla ka Sorkar India kam pat pynbna paidbah hi ba kan iarap pisa na ka bynta ka jingpyntreikam ia ka NEP, hynrei ka kyrshan ia ki jylla ha baroh ki lynti ban kham pynbha ia ki jaka pule ha kiba bun ki bynta.Ia kane u la ong haba kren bad ki lad pathai khubor ha ka 12 tarik Nailur da kaba ong, “Nga sngewnguh ia ka Sorkar India khamtam eh ia u myntri ka tnad pule puthi jong ngi uba la kyrshan bha ia ka Meghalaya.Kumta ngam kwah ban ong ba kim bei pisa, hynrei ka jingai pisa na ka bynta ka NEP, ka bym pat don haduh mynta ka long ka jinglut kaba khraw bad ngi hap ban wad ia ki lad ki lynti halor kane”.U la kam ruh ba kane ka policy ka long kaba suk ban sngewthuh bad ka jingiatreilang bad ki katto katne ki college bad ki skulbah kan don ka jingktah. U la kam ruh ba ka NEP kam buh jingma, bad u ngeit ba kin don ki kyndon kiba dei ban bud ha ka por ba ki khynnah kin pynthymmai ia ka jingpynrung kyrteng jong ki ha ki por ban wan.",Kyrshan ka sorkar Meghalaya ïa ka  jingpyntreikam NEP,https://kynjatshai.com/khubor-kyllum/kyrshan-ka-sorkar-meghalaya-ia-ka-jingpyntreikam-nep/
"Ki bor pyniaid district ka Ri Bhoi ha ka 12 tarik Nailur, lyngba u Executive Magistrate, ki la khang ia ka khyrdop khrong khajna beain kiba la pynieng da ka Khasi Autonomous District Council (KHADC) ha ka National Highway-6 hapoh ka shnong Umdihar.La iathuh ba kine ki khyrdop ka KHADC ki la treikam beain bad ki la lum beain ruh ia ki khajna na kiba bun ki kali kiba kit ia ki mar ki mata, khamtam eh na kito kiba la niah da ki bar jylla.Ia kane ka khyrdop la khang hadien ka jingujor na kiba bun ki trai kali kiba la mad jingeh na kane ka jingshah pynthud ha kine ki khyrdop khrong khajna kiba don ha shilynter ka National Highway. Ban weng ia  kane ka jingeh halor ka jingbun ki khyrdop khrong khajna, ki la dep ruh ban ujor sha ki bor ba halor jong ka KHADC.Ki bor pyniaid district ka Ri Bhoi hapoh ka jingialam u Deputy Commissioner, ki la ai da  ka hukum ba dei ban khang ia kine ki khyrdop ha ka 12 tarik Nailur namar kine ki jingeh ba la mad da kiba bun ki trai kali. U Magistrate ryngkat bad ki pulit ka Ri Bhoi ki la leit ban khang noh ia kine ki khyrdop hapoh Umdihar.",Khang ki bor pyniaid district ka Ri Bhoi ia ki khyrdop ka KHADC,https://kynjatshai.com/khubor-kyllum/khang-ki-bor-pyniaid-district-ka-ri-bhoi-ia-ki-khyrdop-ka-khadc/
"Ka ophis jong ka District Mission Co-ordinator, SSA, South West Khasi Hills District mynta ka sngi ka la rakhe ïa ka World Literacy Day 2023 kaba ha phang pdeng, “Promoting Literacy for a World in transition Building the for sustainable and peaceful societies”,Ha kaba ha kane ka rally kila don haduh 22 tylli skul kila wan ia shim bynta shitrhem ha ryngkat ki nonghikai, ki nongtrei hapoh ka ophis jong ka District Mission Co-ordinator, SSA, South West Khasi Hills District.Ïa  ka jing ia iaid paitbah ha ryngkat ki placard la sdang na Lad Civil Hospital, Mawkyrwat bad pynkut ha Maharam Government Higher Secondary School, Mawkyrwat bad ia ka rally la plie da u bah S. Kharbteng, Sub Inspector of Schools bad uba la pynbud ruh ïa ki kyntien lamphrang halor ka   jingrakhe ïa kane ka sngi ba kyrpang bala tip kum ka World Literacy Day.",Rakhe ka Mawkyrwat ïa ka World Literacy Day 2023,https://kynjatshai.com/khubor-kyllum/rakhe-ka-mawkyrwat-ia-ka-world-literacy-day-2023/
"SHILLONGU khot ka Iing Dorbar Thaw Ain Lok Sabha, u Bah Vincent Pala jong ka seng sain hima sima Congress, ula ong ba kata ka jingpyrta shla jong ka jingpynlong ia ka jingjied ia ki nongmih khmat sha ki iing dorbar bapher bapher jong ka ri, kam long kaei kaei kaba thymmai. U Bah Vincent Pala ula ong haba peit ia ka jinglong jingman jong ka ri hi baroh kawei, kane ka jingthmu kam iahap satia wat tang khyndiat ruh.U Ban Pala u la ong ba lada pynlong ia kaba kum kane ka elekshon, kan kylla long pynban ia ka jingpynkhein ia ka hok jong ki jylla jong ka ri India. U Bah Vincent Pala u dkhot jong ka Congress u la ong ba ka jingpynlong ia ki elekshon ha India, ki long kiba iaid beit iaid ryntih bad kiba lait noh ki jingbam sap bad ba ka jingleh jong ka BJP ban pynlong ia ka elekshon ha ka juk ka por ka long ban pynduh jait ia ki seng sain hima kiba bit. U Bah Pala u la ong ba ka Congress kam ngeit ia ka jingai jingmut jong ka Sorkar ban pynlong ia ka elekshon ha ka juh ka por ban pynduna ia ka jnglut jingsep jong ka ri.U Bah Pala uba long u dkhot jong ka Iing Dorbar Lok Sabha na Shillong Parliamentary Constituency, ula ong ba ka jingthmu jong ka Sorkar Pdeng ban pynkylla noh ia ka kyrteng India ha ka Bharat ka dei ka dan ka shin jing ka jingduh jingkyrmen jong ka BJP. Une u nongmihkhmat u la ong ba ka Sorkar BJP ka trei tang na ka bynta jong ki katto katne ki jaitbynriew bad ki nongkhaiing pateng. Une u rangbah u la ong ruh ba kane ka jingpyrshang ban kylla kyrteng ia ka India sha ka Bharat ka long kaba ym don jingmut nambarba ba ia kane ka kyntien la tip tang ha ki katto katne ki bynta jong ka ri India.“Ki nongshong jong ka Dong Shatei Lam Mihngi bad kum juh ruh ki jylla Bashathei jong ka ri India ki long ki bym nang ia ka ktien Hindi bad ka BJP ka pynbor ba baroh ki nongshong shnong jong ka ri India ki dei ban nang ia ka ktien Hindi. Ha kaba ia dei bad ka jingpyntrei kam ia ka Uniform Civil Code, u Bah Pala ula ong ba kane ka dei ka mat ialap elekshon jong ka BJP. U la ong ruh ban ka Sorkar Pdeng kan pyntrei kam kynsan kynsan ia ka Uniform Civid Code kumba ka la weng noh ia ka Article 370 kaba ia dei bad Jammu bad Kashmir.",Ym ïahap jingmut ka Congress ïa ka jingpynlong elkshon ha ka juk ka por,https://kynjatshai.com/khubor-kyllum/ym-iahap-jingmut-ka-congress-ia-ka-jingpynlong-elkshon-ha-ka-juk-ka-por/
"Ka ophis jong ka district mental health jong ka South West Garo Hills ka la rakhe ia ka World Suicide Prevention Day ha Multi Facility Centre ha Ampati. Ka South West Garo Hills district ha kine ki snem ba la dep ka la mad ia ka jingdkhat noh ia la ka jong ka jingim ha katei ka district.Ka phang pdeng jong kane ka jingrakhe ka long, “Ai jingkyrmen da ki kam”. Kiba la ia shim bynta ha kane ka prokram ki long u Vikas Kumar-Superintendent of Police, South West Garo Hills, Denisha Momin-Medical Superintendent of South West Garo Hills; Torali Marak-Child Development Project Officer bad Matgrik K Sangma-district nodal officer, district mental health program, ki khynnah skul bad nonghikai.Haba kren ha katei ka sngi, u Superintendent of Police, South West Garo Hills, u Vikas Kumar u la ong ba dei ban niewkor ia la ka jong ka jingim bad kito kiba iakynduh jingeh, ki dei ban iasyllok bad kiab ha iing hasem. U la pynpaw ia ka mynsiem jong ka jingsngewnguh ia ka District Mental Health Program kaba la pyllong ia kane ka program bad kyntu ia ki nongiashim bynta ba lada ki iakynduh jingeh, dei ban leit iakynduh ia ki doktor.U Matgrik K Sangma, district nodal officer of the District Mental Health Program, u la pynpaw ia ka jingsngewkhia halor ka jingkiew jong ka jingdkhat ia la ka jong ka jingim da ki nongshong shnong jong kane ka district. U la ong ka jingdkhat ia la ka jong ka jingim ka long kaei kaei kaba sngewshyrkhei bad kyntu ia ki paidbah nongshong shnong ba ki dei leit ia kynduh ia ki doktor bad kiwei ki nongai jingmut lada ki iakynduh jingeh ha kaba ia dei bad ka jingpang kiba ia dei bad ka jingmut jingpyrkhat.",Rakhe ïa ka World Suicide Day ha South West Garo Hills,https://kynjatshai.com/khubor-kyllum/rakhe-ia-ka-world-suicide-day-ha-south-west-garo-hills/
"Ka District Task Force halor ka Intensified Mission Indradanush kaba hap hapoh ka jingpyniaid jong u bah T. Lyngwa, IAS, Deputy Commissioner ka South West Khasi Hills District ka la pynlong ia ka jingiakynduh bad ki nongtrei jong ka koit ka khiah  bad kiwei kiwei ki shnat treikam sorkar ha Circuit House da ka jingthmu ban pynduna ia ka jingiap jong ki khyllung khynnah lyngba ka jingai tika ne injection ia ki khyllung kiba hapoh 0 haduh 5 snem bad ruh ia ki longkmie ba armet hapoh ka Intensified Mission Indradhanush 5.0 Round 2 ka ban sdang naduh ka  11 tarik haduh ka 15 tarik u ‘Nailur, 2023.Namarkata, u  Deputy Commissioner jong ka South West Khasi Hills District u la kyrpad  bad pynshlur ia ki kmie ki kpa bad ia kiba haiing hasem kiba don ki khyllung khynnah kiba hapoh ka 0 haduh 5 snem ban wan shakhmat  ban ai injek ia la ki jong ki khun kumjuh ia ki longkmier ba armet na ka bynta ban ioh ia ka met kaba shait ba khlain bad ban kiar na ka jingngeit biej ne ki khubor hamsaia kiba lah lah ban pynduh ia ki lad ki kabu kiba ka sorkar ka ai jingshakri lyngba ka tnat ka koit ka khiah khnang ba iwei i khyllung ruh in ym shah iehnoh khlem da ai injek.",La Pynlong ïa ka Intensified Mission Indradanush 5.0 Round 2  ha Mawkyrwat,https://kynjatshai.com/khubor-kyllum/la-pynlong-ia-ka-intensified-mission-indradanush-5-0-round-2-ha-mawkyrwat/
"U dkhot jong ka Congress Lok Sabha Member of Parliament (MP) na Shillong, u Vincent H. Pala u la ong ba ka jingtyrwa na ka bynta ka “One Nation, One Election” kam long shuh kaba thymmai bad ïa katei ka mat, la dep ïakren kham mynshuwa.“Hynrei haba peit ïa ka jinglong jingman ha kane ka ri, kam lah ban urlong kane. Hynrei nga sngew ba lada ka sorkar ka pyntreikam ïa kane, kan sa long kum ka jingthombor pyrshah ïa ka hok jong ki jylla ha kaba ki jingthep vote kin kut noh,” ong u Pala sha ki lad pathai khubor khyndiat halor katei ka prokram ha ka sngi ba ar. Utei u MP ka Congress u la ong ba ïa kaba mynta, ki ilekshon ha ki katto katne ki jylla ki long kiba khuid bad ka jingkwah jong ka seng Bharatiya Janata Party (BJP) ka long ban pyntreikam bad ki party ba rit ba ria.U la ong ba lada ka “One Nation, One Election” kan treikam, ki party ki lah ban duh noh ïa ka lad ban jop bad katei ka jingtyrwa kan sa pynduh lad ïa ki party barit baria.","Kren u Vincent halor ka “One Nation, One Election”",https://kynjatshai.com/khubor-kyllum/kren-u-vincent-halor-ka-one-nation-one-election/
":U Chief Executive Member (CEM) jong ka Khasi Hills Autonomous District Council (KHADC), u Pynïaid Sing Syiem, u la wanrah da ka Garbage Disposal Truck ha ka sngi Balang na ka bynta ban lum ban lang ïa ki ñiut na Ïewduh.Nalor jong u CEM, ïa katei ka prokram ba wanrah ïa ka trok kit ñiut, la don bynta lang da u Executive Member (EM) uba dei peit ïa ka Health and Sanitation, u Victor Ranee, u Syiem jong ka Hima Mylliem, u Paiem Ainam Manik Syiem, ki heh jong ka District Council bad ki nongdie dukan hapoh Ïewduh.Ka jingthmu jong ka jingwanrah ïa ka trok kit ñiut Garbage Disposal bad ban aiti noh sha ka Hima Mylliem, ka long ba ka KHADC ka la shimkhia ïa ka jingkhuid jingsuba ha Ïewduh, ong u CEM, u Pynïaid Sing Syiem.La lah ban ong ba ka KHADC, ha ka jingwanrah ïa katei ka trok da u CEM, ka la don bynta lang ban peit bniah halor ka jingkhuid jingsuba jong ka Ïewduh bad ki hynriew tylli ki kyntoit ba markhap jong ki shnong. Ka committee kan sa khmih bniah halor ki mat ban pynthikna ba dei ban don ka jingkhuid jingsuba hapoh ka Ïewduh. Ïa ka Garbage Disposal Truck, la noh synniang lyngba ka Chief Minister Special Development Fund (CMSDF), kumba la pynbna da u CEM.Ïa katei ka committee, la ïalam da u CEM ka KHADC CEM, u Pynïaid Sing Syiem, lem bad ka Executive Member kaba dei peit ïa ka Market, ka Grace Mary Kharpuri bad u Executive Member uba dei peit ïa ka Solid Waste Management, u Victor Ranee, kum ki dkhot.",Wanrah u CEM ka KHADC da ka Garbage Disposal Truck ban lum ïa ki ñiut na Ïewduh,https://kynjatshai.com/khubor-kyllum/wanrah-u-cem-ka-khadc-da-ka-garbage-disposal-truck-ban-lum-ia-ki-niut-na-iewduh/
"Ki shipai iada khappud ka BSF kiba don hapoh ka jylla Meghalaya, ha ka jingiatreilang bad bad ki pulit ka Meghalaya ki la ioh ban kurup ia ka jingthmu shalan ki nongkhaii tuh ia 67 tylli ki masi sha Bangladesh. Ia kine ki masi ki shipai BSF ryngkat ki pulit ki la ioh ban kurup noh na khappud ba don  hapoh East Khasi Hills bad West Jaintia Hills.Ia kane ki shipai ki la lah ban pynpulom ia ka jingthmu ki nongkhaii tuh dei hadien ba ki la ioh ia ka jingtip kaba thikna bad ryngkat ka jingiatreilang bad ki pulit ka jylla ki la ioh shwa ban kem ia 37 tylli ki masi kiba la buhrieh ha kawei ka khlaw ha ka shnong Kamarphil hapoh East Khasi Hills ia kiba la thmu ban pynhiar sha Bangladesh.Ia kine ki masi, na ka liang ki shipai ki la aiti noh sha ki pulit ka Dangar ban leh ia kaba donkam.Ha kawei pat ka jingiohkurup, ki shipai BSF ki la ioh ban kurup 30 tylli ki masi na kawei ka khappud katba dang pynhiar tuh sha Bangladesh.",Ïoh kurup ka BSF 67 tylli ki masi na khappud Meghalaya bad Bangladesh,https://kynjatshai.com/khubor-kyllum/ioh-kurup-ka-bsf-67-tylli-ki-masi-na-khappud-meghalaya-bad-bangladesh/
:Kawei ka jingkieng dieng kaba don ha ka shnong Tiehsaw kala kdiah na ki bynta ba hapdeng hadien ba kawei ka trok dumper kaba la kit palat pud kala ïaid lyngba katei ka jingkieng kat haduh ba ka jingkieng kam lah kyrshan shuh ïa ka jingkhia.Katei ka jingjia kala jia hynne ka step ha kapor kumba 11 baje eiei tangba ym shym don kano kano ka jingmynsaw briew ba katei ka jingjia hynrei kala wanrah pat ïa ka jingdheng kali bad ktah ïa ka leit ka wan ki paidbah ba ïaid lyngba katei ka jingkieng. Katei ka trok dumper kadei jong ka kompani kaba dang pyntrei ïa ka surok Nongstoiñ-Rambrai bad kala kit ïa ka khyndew da ka jingthmu ban leit theh ha kawei ka jaka trei jingkieng jong katei ka kompani.Na ka liang jong katei ka kompani ka dang pyrshang ban tan noh ïa katei ka trok kaba la sahkut bad ban maramot pat ïa ka jingkieng kaba la kdiah bad kat haduh ban da dep maramot ki kali ki hap ban pyndonkam na kawei pat ka surok ban ïaid lyngba.,"Ba kit palat pud ka trok dumper, kdiah ka jingkieng dieng ha Tiehsaw",https://kynjatshai.com/khubor-kyllum/ba-kit-palat-pud-ka-trok-dumper-kdiah-ka-jingkieng-dieng-ha-tiehsaw/
"Ka Meghalaya Carrom Association (MCA) shen kan sa ïoh ban pynlong ïa ka lympung corrom board ia kaba la tip da ka 21st Meghalaya Open Garrom championship.Na ka bynta ka State Ranking Tournament 2023 kaba la pynkhreh ban pynlong hapoh Dorball hall, kaba ha Jaiaw Laitdom bad yn sdang naduh ka 27 tarik haduh ka 30 tarik Nailur,2023.Ha kane ka Tournament la ïoh ban bynta haduh lai ki kyrdan lane Event ryngkat bad ka bairung: kaba long na ka bynta ka Team events kan long T. 500/-, Men’s single T. 100, Women’s single T. 100,Veteran’s single T. 100,  Junior’s na ka bynta ki kynthei bad shynrang (Free) yn ym donkam bai rung bad na ka bynta ka Mens Doubles kan long T. 200 tyngka.Ka bai pynrung kyrteng kan long 20 tyngka marwei katba 100 tyngka na ka bynta ki kynhun (kawei ka kynhun). Ki la don ar tylli ki kynhun kiba na shabar kiba la pynthikna ban ïashimbynta ha kane ka lympung.Na ka liang jong ka MCA ka khot sngewbha ïa ki khynnah pule kiba napoh ka jylla ba kin ïashimbynta ha kane ka jingiakob, kiba dang hapoh 18 snem. La dep ban buh ruh ïa ka por ban pynlong ïa ki jinglehkai, kata ha ka por ba lawai ki skul, 4 baje nohphaisngi.Na ka bynta kino kino ki jingtip ba kham bniah, kiba thmu ban iashim bynta ha kane ka jingïalehkai ki lah ban phun ha kine ki nombar, 9402190429, 8414093939, 8119864986.",Yn pynlong Meghalaya Open Garrom championship ka MCA,https://kynjatshai.com/khubor-ialehkai/yn-pynlong-meghalaya-open-garrom-championship-ka-mca/
"Ka ophis jong ka District Mission Co-ordinator, Sakmagra Shiksha Abhiyaan (SSA), South West Khasi Hills District, Mawkyrwat mynta ka sngi ka 12 tarik u ‘Nailur, 2023 ka la pynlong ïa ka jingïaid paidbah ne rally da kaba sdang na khmat ka Civil Hospital, Mawkyrwat bad ïaid sha ophis ka Community & Rural Development, Mawkyrwat Block, da kaba ïaid pat sha ïew Mawkyrwat bad pynkut ha Maharam Government Higher Secondary School, Mawkyrwat ban pynlong ïa ka jingrakhe ïa ka World Literacy Day 2023 bad pynsngewthuh halor ka jingpep skul shiteng por. U Bah Staising Kharbteng, Sub Inspector of Schools, Mawkyrwat u la ka weh ïa ka lama kum ka dak ban plie ïa kane ka jingïaid rally kaba la ïashim bynta shitrhem da ki spah ngut ki khynnah skul ha ryngkat ki nonghikai.Ha shwa ban kaweh ia ka lama kum ka dak ban plie ia kane ka jingiaid rally na ka liang u bah Staising Kharbteng u la ong ba ka imlang sahlang bad khamtam ki khynnah pule ki dei ban sngewthuh ba ka kyntien Literacy ka kdew ia ka jinglah ban pule bad thoh ha kaba iwei pa iwei na ki nongshong shnong ki don ka hok ban ioh ka lad ban leit sha ki jaka pule. U pynkynmaw ruh ba ka jingnang jingtip ban pule ka dei ban sdang na ki rympei iïng ban long ka nuksa ia ki khun ban sngewtynnad bad bang ban pule. U la ong ruh ba ki long u mawjingkieng ka jingkyrmen hapdeng ki jingeh kiba bun bad kan wanrah ki jingkylla kiba bun ha ka jingim jong ki khynnah pule ha ki sngi bad por ban wan ïa kaba ngin ym lah ban ïohi lypa.Shuh shuh u ong ba ka jingnang jingstad kan ïarap ïa ngi baroh ba ngin don ïa ka bor pyrkhat ne Reasoning Power kaba khlaiñ ban shim ïa kano kano ka rai ha ka jingim jong ngi khlem da shah ïalam bakla ha kiwei. U la kyntu ruh ïa ki khynnah skul ba ki dei ban nang kumno ban pyndonkam ïa ki rynsan social media kiba pher bapher ki ban kyntiew ïa ka jingnang jingtip khnang ba ka lawei jong ki kan long kaba phyrnai da kaba kyntu ba kim dei ban shu ngeit kulmar lut ïa kiei kiei baroh kiba ki ïohi bad lap ha social media namar ka don ka por ba ki don ki jingshim kabu da ki riew thok riew shukor ïa kiba lui lui. U la pynshai ruh ruh ba ka long kaba donkam ba ki khynnah kiba la ïehnoh shiteng por ïa ki jingpule jong ki ban leit phai biang sha ki jaka pule na bynta ka jingmyntoi jong ki.",Shim bynta shitrhem ki 22 tylli ki skul ha ka World Literacy Day 2023 ha Mawkyrwat,https://kynjatshai.com/khubor-kyllum/shim-bynta-shitrhem-ki-22-tylli-ki-skul-ha-ka-world-literacy-day-2023-ha-mawkyrwat/
"SHILLONG:U Myntri Rangbah ka jylla u Conrad K Sangma, ha ka 12 tarik Nailur u la ong ba ka kyrteng Bharat ka la ju don ha ka riti synshar, bad ka jingpyndonkam ia ka ka shong ha ka ktien kaba ngi kren.U Conrad u la kren ia kane hadien ki khubor kiba pynmih ba lah ban pynkylla kyrteng ia ka India sha ka Bharat, ha kaba u la ong ba ia ka resolution ym pat pass, bad ki paidbah pat ki la ia khie khohreh ia kane ka mat bad iakren ha ki lynti syngkien.“Haba nga kren Hindi, ngan pyndonkam da ka Bharat, bad haba nga kren English, ngan  pyndonkam da ka ktien India. Ka India bad ka Bharat ki dei kiba iajan ha ka jingiadei ha ka riti synshar, kumta kamdon kano kano ka jingeh, bad ngi thaw jingeh haba ymdon eiei ruh”, la ong u Conrad haba kren bad ki lad pathai khubor.Haba kren halor ka riti synshar, u Conrad u la iathuh ba ha kiba bun ki khep hi haba u kren da ka Hindi, u ju pyndonkam da ka kyntien Bharat.“Kane ka shong beit ha ka jingpyndonkam ia ka ktien, bad ngam tharai ba kandon kano kano ka jingbakla ha kaba pyndonkam ia ka ktien India lane Bharat. Baroh ka shong ha ka rukom ba phi pyndonkam. Ka riti synshar ka ailad ia ngi ban pyndonkam ia kawei napdeng kine”, la ban shuh shuh u Conrad.",Ka riti synshar ka shah ban pyndonkam da ka Bharat lane India: Conrad,https://kynjatshai.com/khubor-kyllum/ka-riti-synshar-ka-shah-ban-pyndonkam-da-ka-bharat-lane-india-conrad/
"SHILLONGKa Meghalaya Body Builders Association ryngkat bad ka Meghalava Yoga Association ki laïasnohktilang ban pynlong ïa ka 47″ State Body Building Championships bad ïa ka state Yogasana Championships kaba 42 ia kaba la pynbeit ban long ha ka 30 tarik mynta u Nailur, 2023 ha Aurobindo Institute of Indian Culture, Shillong.Nalor ka jingïakop pyni dohksah jong ki shynrang (Men’s Body Building, Men’s Best Physique) kan don ruh ïa ka jingïakop na ka bynta ki kynthei kiba biang ka met ka phad (Women’s Best Physique). Ha kane ka sngi kan don ruh ïa ka jingjied na ka bynta ka Zonal, National Body Building bad ruh ka Yoga.Ka jingthew kilo na ka bynta kiba nongïashimbynta kan long ha ka 28 tarik, Nailur, 2023 naduh ka por 4 baje janmiet hapoh He-Man Physical Institute, Jail Road, Shillong.Na ka bynta ki nongjop ha ki thup bapher bapher yn ai da ki song pisa kum ka khisnam. Ha katei ka sngi yn ban ban don ryngkat ka Kong Ampareen Lyngdoh, myntri jong ka Health & Family Welfare, jong ka sorkar jylla kum ka Kongsan, bad u Bah Fantin Joseph Lakadong, MDC kum u Symbud Kongsan.",Yn pynlong Body Building Championships bad State Yoga ban kyntiew ïa ki samla ha ka kam ïalehkai,https://kynjatshai.com/khubor-ialehkai/yn-pynlong-body-building-championships-bad-state-yoga-ha-jylla-ban-ai-mynsiem-bad-kyntiew-ia-ki-samla-ha-ka-kam-ialehkai/
"U Myntri Rangbah ka Meghalaya u Conrad K Sangma u la leit ban pynhap pyrda ïa ka sngi pynkut ka jingrakhe ïa ka Contennial Jubili kaba shisnem kynthih jong ka Laban Bengali Higher Secondary School, ha ka jingdon lang u Rakkam Sangma uba dei u Myntri ka tnad pule puthi ha ka Sngi Balang.Haba kren ha kane ka sngi u Myntri Rangbah u la ïaroh ïa ka skul halor ka jingkynjoh sha u mawmer uba la 100 snem bad ba ka dei ka jingïohi jngai jong ki nongseng bad ka jingaiti lut jong ki nonghikai bad ki dkhot ka Managing Committee kiba mynshuwa bad kiba mynta ban pynïoh nam pynïoh burom ia ka skul.U Myntri Rangbah u la kdew ruh ba ha ki 50 snem ba la leit noh, ka rukom pule puthi ka la sakma na ki nongrim kaba dei ka bit ka biang bad ka lawei ki khynnah pule bad ban jur ïa baroh ki rai ba dei ban long kiba hakhmat eh na ka bynta ki khynnah pule. Haba kren shaphang ka pule puthi ha Meghalaya, u la ïathuh ba ka jylla ka don kumba 55,000  ngut ki nonghikai bad kumba 15,000 tylli ki skul bad ki jaka pule.“Ka jingeh ban pynïaid ïa ki skul ka shong katkum ka jingdon ki khynnah pule bad ki noghikai, ki katto katne ki don khyndiat ki khynnah pule katba ki don bun ki nonghikai, ki don katto katne kiba don da ki spah ngut ki khynnah pule bad duna ki nonghikai, kiba buh jingeh ïa ka pule puthi ha kine ki por mynta”, u la ong bad ïathuh ba ka sorkar ka hap ban shim ïa ka rai ban pynïasoh lane hap ban khang noh ïa ki jaka pule ki bym treikam.U la ïathuh ruh ba ka sorkar ka sngewkhia ïa ki skul kiba duna ki khynnah pule bad bym don ki khynnah ki ban pas ïa ka eksamin matrik wat hadien bun snem.U la iathuh shuh shuh ba ïa ka pisa ba la lum na ka bynta ka pule puthi ym shym la pyndonkam haduh u snem 2019 bad ka sorkar kaba mynta ka la pyntyllun ïa ki tyllong ba la lum ha ka dur ka khajna na ka bynta ban maramot bad shna ïa ki jingdonkam ha ki jaka pule jong ki skul sorkar ha kylleng ka jylla.Haba kren shaphang ka National Education Policy (NEP) 2020 u la ïathuh bniah ba ka don jingeh ban pynïar ïa ki jingpule bad ïa ka jingdonkam pisa kaba haduh T.400-500 klur. U la shim ïa ka kabu ban pynbna ïa kiba bun ki projek, kynthup ïa ka Secretariat kaba thymmai, jaka pynieng kali bad kiwei. U la kdew ruh ba ka sorkar ka pynthikna ban ai jingkyrshan ïa ki bynta bapher bapher ha ka imlang sahlang, kynthup ïa ki nongrep, seng kynthei bad ki nongseng kam.Kham hashuwa ïa kane, u Myntri Rangbah u la pynkup burom ïa kiba wan hakhmat na skul ha ka eksamin MBOSE bad pyllait ïa ka Souvenir jong ka jubili bad ïa ka kot ba la pynbit pynbiang da u President ka Managing Committee jong ka skul.Kumta, KA JYWO, ka ai ïa ka khubor kaba shai kdar sha ka sorkar jylla ba ïa mynta hi, da leilei ruh em kan ym lah ban pdiang ïa ka lynti rel ha ka District. Hynrei, ha ka ka jaka jong kane, ka seng ka ai jingmut sha ka sorkar jylla ba kan pynleit jingmut pynban ha ka ban wanrah ïa kiwei pat kiba bun byllien bah ki kam pynroi kiba donkam kyrkieh eh ha ka District, kum kaba pynbha ïa ki jaka ai jingsumar ïa ka koit ka khiah, kaba pynshna ïa ki surok ban pyniasnoh ïa ki thaiñ nongkyndong, kaba wanrah ïa ka Government Secondary, Higher Secondary School bad ka Government College, kaba wanrah ïa ka District Auditorium cum Library, kaba maramot wut wut ia NH-6 ba la isangsot mynta bad ban wanrah da u surok bah sawlaiñ (Fourlane) naduh Damsite, Ri Bhoi District haduh Malidor East Jaintia Hills District bad kiwei kiwei de ki kam pynroi pynpar ba donkam kyrkieh.",Pynhap Pyrda u Myntri Rangbah ïa ka Contennial Jubilee ka Laban Bengali HSS,https://kynjatshai.com/khubor-kyllum/pynhap-pyrda-u-myntri-rangbah-ia-ka-contennial-jubilee-ka-laban-bengali-hss/
"Ka All Jaiñtia Youth Welfare Organisation (AJYWO) Central Body ha ryngkat bad ka AJYWO – East Jaiñtia Zone, ki la phah ïa ka dorkhas lyngba ka ophis u Deputy Commissioner sha u Myntri Rangbah ka Meghalaya u Conrad Sangma ban pynpaw ïa ka jingpyrshah halor ka jingthmu ka sorkar ban wanrah ïa ka lynti rel ha East Jaintia Hills District. Ïa kane ka dorkhas la ai ruh sha baroh arngut ki nongmihkhmat ka district, kata u Bah Myrmen Shylla bad ka Kong Santa Mary Shylla.Katkum ka kyrwoh ba la pyllait da u Bah Heatermoon Ryngkhlem, President ka All Jaiñtia Youth Welfare Organisation, East Jaiñtia Zone la ïathuh ba ka seng ka pyrshah jur ïa ka jingthmu ka sorkar ban wanrah ïa ka lynti rel ha ka district kat bym pat pyntreikam ïa ka Inner Line Permit (ILP).“Kumba long kiwei kiwei ki sengbhalang bad u paidbah jong ka East Jaintia Hills bad u paid ka Bri u Hynniewtrep, ka AJYWO ruh, da kawei ka sur ka pyrshah jur ïa ka jingthmu jong ka sorkar jylla ban wanrah lynti rel ha ka District, halor ka nongrim jong ka jingbym pat pyntreikam ïa ka Inner Line Permit (ILP) tad haduh mynta ruh ha ka jylla, kumba la leh lang ha kiwei pat ki jylla jong ka thaiñ shatei lam-mihngi ka ri India, ia kaba ka sorkar jylla ka la shim ïa rai ha Dorbar Thawaiñ naduh u snem 2019, ban pyntreikam ïa ka na ka bynta ban ïada ïa ki trai ri trai muluk rit paid jong ka jylla, hynrei kaba la shu leh lyndet mynta da ka sorkar jylla bad sorkar pdeng,” ong U Heatermoon Ryngkhlem, President ka AJYWO-East Jaiñtia Zone.Shuh shuh u Bah Heatermoon u la ong, “Ka Jylla Meghalaya ka dei ka jylla kaba rit tam ha ka pyrthei Ri India, kaba dei ka ri ka muluk trai jong ki jaitbynriew riewlum barit paid tam bad kaba dang sahdien tam ha baroh ki liang, kaba don mynta hapdeng ka jingma kaba khraw na ka jingshah tyllep ha kiwei pat ki jaitbynriew heh paid na ri thor India, kiba la ïawan rung ïawan mih, ïawan shong ïawan sah, ïawan trei ïawan ktah, ïawan kamai ïawan kajih katba mon ha ka jylla khlem da don ka aiñ kaba pyrkhing bha ban tehlakam ïa kane, kaba la ktah bad buh shisha ha ka jingma kaba khraw ïa ka ri bad ka jaitbynriew rit”, bynrap biang u Bah Ryngkhlem.U Bah Ryngkhlem u la bynrap shuh shuh da kaba ong, “Ym lah ban len, ba ka jaitbynriew jong ngi mynta ka don ha ka jingma kaba khraw bad ba kane ka pateng kaba mynta ka lah ban dei ka pateng kaba khatduh eh lehse ka ban wad ïa ki lad ki lynti ban ïada ka jaitbynriew rit paid jong ngi, lym kumta yn nym don shuh lehse mano mano ruh ban leh ïa kata. Kumta lada ma ngi kiba mynta, ngim ïatrei mynta hi ban ïada ïa ka jaitbynriew lajong mano pat bad lano? Ka jingshongsuk shongshngaiñ bad ka jingim laitlud jong ka Jaitbynriew ha la ka jong ka ri wat la da duk da kyrduh ruh ka kham kor shi katdei eh ban ïa ka roi ka par ka ban tuh noh ïa kita baroh na ngi.”Shuh shuh u Bah Ryngkhlem u la ong, “Ka East Jaintia Hills, ka dei ka district kaba rit, kaba don tang 1,22,939 tam ngut ki trai shnong katkum ka khana samari jong u snem 2011. Tang lyngba jong ki surok ka la long lypa ka District kaba la shah jan shah tap tyllep ha ki briew kiba nabar ka jylla, kaba la ktah mynta haduh katta katta, ïa ka ïoh ka kot, ka khaïi ka pateng bad wat ïa ka jingbun paid bad ruh ïa ka jingshongshngaiñ jong ki trai shnong bad sa katno tam lada ka lynti rel kan wan?”Na ka liang jong u General Secretary ka AJWYO Sengkmie u Bah R. Siangshai, u la ong, “Lada katei ka lynti rel kan wan, kan plie lad shuh shuh ïa kiwei ki jaidbynriew heh paid, na ri thor Ri India ban wan rung wan mih, wan shong wan sah bad ruh wan kamai kajih bad wan trei wan ktah katba mon shapoh jong ka District ka ban sa ktah shuh shuh ïa ka ïoh kam ïoh jam jong ki trai trai shnong khamtam ïa kito kiba don truck bad ïa baroh kito kiba im jaka kpoh na ki trok. Wat ki mar rep trai ri trai muluk ruh kin sa shah ktah jur namar kiba kum kita kin sa wan rung suk lyngba katei ka lynti rel na kiwei pat ki jylla.",Pyrshah jur ka AJYWO ïa ka Lynti Rel ha EJHD,https://kynjatshai.com/khubor-kyllum/pyrshah-jur-ka-ajywo-ia-ka-lynti-rel-ha-ejhd/
"U Lat ka Meghalaya, u Phagu Chauhan u la leit ban shim bynta ha ka jingplie ïa ka Ayushman Bhav Campaign ha ka 13 tarik u Nailur.Ka thong jong kane ka Ayushman Bhav ka long ban pynïoh ïa ka koit ka khiah bad ban pynthikna ïa ka rukom ai jingsumar ïa baroh ba la pynlong ka State Convention Centre, Shillong.Ha kane ka sngi, ka Dr Ampareen Lyngdoh, Myntri ka koit ka khiah jong ka sorkar Meghalaya ka la leit ban shim bynta lang ryngkat bad ki heh ka tnad ka koit ka khiah.Ka Deputy Commissioner jong ka East Khasi Hills, Director ka Health Services, ki dkhot ka Village Health Council na kylleng ka jylla, ki Asha bad kiwei ki la don lang ha kane ka sngi.Ïa kane ka lympung la plie da ka President Droupadi Murmu da ka jingthmu ban pynïoh ïa ki jingshakri ha kaba ïadei bad ka koit ka khiah ha manla ki shnong bad nongbah jong ka ri.",ïashim bynta u Lat ka Jylla bad Ampareen ha ka jingplie ïa ka Ayushman Bhav Campaign,https://kynjatshai.com/khubor-kyllum/iashim-bynta-u-lat-ka-jylla-bad-ampareen-ha-ka-jingplie-ia-ka-ayushman-bhav-campaign/
"Ki shipai pahara khappud ka Border Security Force (BSF) ha ka jingïatreilang bad ki pulit ka Meghalaya ki la ïoh ban kurup ïa ar trok ki kwai tyrkhong ba shongdor T.40 lak na khappud jong ka South Garo Hills. Ïa kine ki kwai tyrkhong la ïoh ban kurup ka pyrton 43Bn ryngkat ki pulit ka jylla ha ka 13 tarik u Nailur, hadien ba ki la ïoh jingtip kaba thikna.Ki shipai bad ki pulit ki la leit hiar khynra lang ha thaiñ khappud ka Gaonbari kaba hap hapoh u pud u sam ka Rongra Police Station jong ka South Garo Hills, ha kaba la ïoh ban bat ïa ki ar tylli ki trok kiba kit kwai tyrkhong bad ïoh kurup syndon ïa ki. Ïa ki trok ba la ïoh bat bad ïa ki kwai tyrkhong ba la ïoh kurup la aiti sha Rongra Police Station bad la ujor ejahar na ka bynta ban leh ïa kaba donkam katkum ki kyndon aiñ.",Ïoh kurup ki shipai BSF bad pulit 2 trok ki kwai tyrkhong ba shongdor T.40 lak na SG,https://kynjatshai.com/khubor-kyllum/ioh-kurup-ki-shipai-bsf-bad-pulit-2-trok-ki-kwai-tyrkhong-ba-shongdor-t-40-lak-na-sg/
"U Conrad K Sangma, Myntri Rangbah ka Meghalaya u la ïathuh ba ka jingïakren pynbeit pud bad ka Assam ka dangïaid shaphrang bad baroh ki jingïakynduh bad ki nongïalam ka Assam ki ai ïa ki lad ki kabu ban ïakren ïa kane ka kam bad ban sngewthuh kham bha ïa kiei kiei baroh.U Myntri Rangbah haba kren ha ka jingplie ïa ka Karbi Hemtu ha Shillong, u la ong, “Ryngkat ka jingthmu ha ka jingmut jingpyrkhat, ngi la shim ïa kane ka kabu ban ïashong lang bad ïatai ïa ki jinglong jingman bad ki mat bapher bapher ki ban wan bad kumno ka sorkar ka lah ban ïaid shakhmat”.Haba kdew ba kam don ka jingmih kaba shai, u Conrad u la ong ba kane ka kam kan dangbteng.U la ai khublei ruh ïa u Myntri Rangbah ka Assam u Himanta Biswa Sarma, u Chief Executive Member (CEM) ka Karbi Anglong Autonomous Council (KAAC) bad u Symbud Myntri Rangbah uba la ïalam ia ka Regional Committee ha Jaintia Hills na ka bynta ban ïakren ia ka jingpynbeit pud.",Ka jingïakren pynbeit pud bad ka Assam ka dangïaid shaphrang: Conrad Sangma,https://kynjatshai.com/khubor-kyllum/ka-jingiakren-pynbeit-pud-bad-ka-assam-ka-dangiaid-shaphrang-conrad-sangma/
"Kum shi bynta ka jingplie ïa ka Ayushman Bhava jong ka President ka India, ka Draupadi Murmu, u Myntri Rangbah ka Meghalaya u Conrad K Sangma u la shim bynta ha kane ka jingplie kaba la long ha State Convention Centre, ha ka jingdon lang ka Kong Ampareen Lyngdoh kaba dei ka Myntri ka koit ka khiah bad ki heh sorkar na ka tnad ka koit ka khiah.Haba kren ha kane ka sngi, u Myntri Rangbah u la ong ba ka roi ka par kan long ka bym don jingmut lada ka sorkar kam lah ban pynbiang ïa ki ald jingsumar.U Myntri Rangbah u la ong ruh ba ka koit ka khiah kam dei tang ka jingkitkhlieh jong ka sorkar, hynrei ka koit ka khiah kaba bha ka sdang na ïing jong ki paidbah shimet shimet. “Ka koit ka khiah ka sdang da ka jinglehkhuid ha la ïing, ha shnong bad ka thaiñ bad kumta ka imlang sahlang ka don ia ka bynta bad ka jingkitkhlieh ban pynthikna ba baroh ki nongshongshnong ka jylla jongngi kin long kiba khiahkrad”, u la ong.U la iathuh ruh khlem ka jingdonkti lang ka imlang sahlang ym don kano kano ka kam kaba jop. “Nga sngewtynnad ban ïohsngew ïa ki jingphla jong ka jingjop ki Village Health Council ha ki shnong bapher bapher namar ngi dei ka imlang sahlang kaba tur shaphrang bad ngi shim ïa kane ka kabu ban pynthikna ba ka jingshakri ïa ka koit ka khiah ka dei naduh tynrai”, u la ong. U la pynbna ruh ban sa ai jingïarap T.20,000 ia kawei pa kawei ka VHC kaba trei shitrhem ban kyrshan ïa ki jingtreikam jong ki.U la ïathuh ruh ba ka jingmang tyngka na ka bynta ka koit ka khiah ka dei kaba heh na ka bynta ka sorkar. U la ïathuh ba watla ki don bun ki jingeh ha ka liang ka koit ka khiah, ka sorkar ka ïaleh ban weng ïa ki jingeh. “Ka jingpynkiew kyrdan ïa ki Sub Centre, CHC, PHC bad ki District Hosiptal, bad ki mat kiba ïadei bad ka jingduna ki jingdonkam, ka um, bording, dawai, ki briew bym pat ïoh jinghikai, rukom pynïaid dei ban pynbeit khnang ban ïaid beit ka jingtreikam ha ki jaka sumar pang”,u la ong.U Myntri Rangbah u la pyllait ruh ïa ka Village Health Council-IEC Book, Register bad plie ïa ka VHC App bad sam khusnam sha kiba tbit tam ka rukom treikam.Ka Ayushma Bhava ka dei ka jingïalap ba kynthup ïa ka Ayushman Apke Dwar 3.0 kaba thmu ban sam ïa ki Ayushman Card sha baroh kiba dei ioh jingmyntoi kiba dangsah. Kin don kumba 60,000 ngut ki briew ban sa ïoh ïa ki Ayushman Bharat Card.Kane ka skhim ka thmu ban pynïoh ïa ki lad jingsumar kiba lah ban kotbor da baroh ha baroh kawei ka India. Kane ka skhim kan pynlah ban ïoh ïa ki jingmyntoi bapher bapher kum ki dawai, ban wad ïa ki jingpang bad jingsumar ïa ki jait jingpang bapher bapher, ka jingïarap ïa kiba thiah hospital bad shah puid bad kiwei.Kane ka skhim kan treikam ïa baroh ki nongshongshnong ka India, khlem da peit ïa ka ïoh ka kot jong ki. Shuh shuh kiba don ïa ki jingpang rim kin shah kynthup hapoh kane ka skhim.",Plie u Myntri Rangbah ïa ka Ayushman Bhava,https://kynjatshai.com/khubor-kyllum/plie-u-myntri-rangbah-ia-ka-ayushman-bhava/
"ka jingkyrduh  ka kam ka jam ha ka jylla kam dei shuh ka mat jingeh ka ba dang thymmai, ha kaba mynta ka sngi la sakhi ia kane ha ka shlem treikam ka Meghalaya State Pollution Control Board, Lumpyngngat , ka ba la hap ban pynsngeh shwa shipor na ka jingbun ki nongwan shim bynta ha ka interview .Mynta ka sngi, ka Meghalaya State Pollution control Board ka la  pynlong ïa ka registration ban interview na ka bynta ki 9 tylli ki post ba lait ha kane ka shlem treikam hynrei ïa kane ka interview , la hap ban pynsangeh noh na ka daw ba haduh 427 ngut ki samla ki la wan ban register ïa lade.Na ka liang kane ka tnad treikam kam shem la pynkhreh bad poi pyrkhat ba ki nongwan interview kin wan da ki spah ngut , hadien ba ki la iohi ia ka jingbun ki nongwan interview ki la rai ban pynsangeh shwa noh namar ba kim lah ban pyndep tang shisngi .Haba kren bad u Member Secretary ka MSPCB u R.Nainamalai u la iathuh ba ka ne ka jingpynsangeh ka long hadien ba la iohi ia ka  jingwan ban register ki samla wadkam ka ab la kot sha ka 427 ngut ban register namar ka long ka ba eh ban pyndep ia ka interview na ka bynta shisngi , kumta la rai ban pynlong  noh  ha ki wei ki sngi .“Ngin hap pynbeit biang ia ka sngi namar ngim shem la poi pyrkhat ba kin wan bun ki samla ban shim bynta ha kane  ka interview ,ka la don ka jingkhnium na ki briew namar ba ngi la pynsangeh kynsan  ia ka interview namar ki don ki ba wan na jngai ruh , hynrei ngi la pynshai ba ka long ka ba eh ba ngin pyndep ia ka interview mynta ka sngi kumta ngi la rai ban sa pynlong pat ha kawei ka sngi”u la ong .U la  bynrap shuh shuh “kane ka dei ka sien ka ba nyngkong ban iohi ia ka jingwan bun ki kyrtong ban shim bynta ha ka interview , namar ha ki interview ba la dep  ki ba wan shim bynta ki long tang  20-30  ngut hynrei mynta ka kynti ki la bun bad ngim shem la pynkhreh kumta la hap ban rah noh sha ka wei ka sngi” .","Hap pynsangeh interview ka MSPCB ba wan bun ki nonginterview, rai ban pynlong ha kawei ka sngi",https://kynjatshai.com/khubor-kyllum/hap-pynsangeh-interview-ka-mspcb-ba-wan-bun-ki-nonginterview-rai-ban-pynlong-ha-kawei-ka-sngi/
"u bah H.M Shangpliang u MLA barim ka Mawsynram Constituency, mynta ka sngi   ka 13 tarik Nailur 2023 u la  pyniasoh pura ialade sha ka National People’s Party (NPP) ha ka jingialang ka ba la long ha ophis treikam ka ne ka party.Ia u bah Shangpliang la pdiang da u Myntri Rangbah ka Jylla bad National President ka NPP u Conrad K Sangma, u symbud myntri rangbah ka jylla u ba long ruh u  National Vice President ka NPP, u bah Prestone Tynsong,u Symbud myntri rangbah ka jylla u Bah Sniawbhalang Dhar ,       U Myntri Rangbah barim ka Jylla u ba long ruh u nongaijingmut  ka Sorkar MDA u Dr D.D Lapang bad kiwei kiwei ki nongialam ka Party.Haba kren ha kane ka sngi na ka liang u Myntri Rangbah ka Jylla u la ong ba ka  NPP ka pdiang sngewbha ia u MLA barim ka Mawsynram u Bah H.M Shangpliang sha ka ing ka sem jong ka NPP, u bah Shangpliang  u dei u Nnongialam u ba trei shitrhem ha ka kam , u ba ju shim ia ki mat jingeh ki paidbah ha ka Jylla bad ka jingpyniasoh jong u mynta ka sngi kan pynkhlain ia ka NPP  ban pyntyllun shakhmat ia ka jingthmu  jong ka party ha ka jylla .Ha ba kren ha kane ka sngi na ka liang u bah HM Shangpliang u la ong ba  dei na ki kam pynroi bad ki sienjam ba la shim na ka bynta ban  kyntiew ia ki samla bad ki nongrep ha ka Jylla da ka Sorkar MDA ba ialam da ka NPP, ka ba la ai mynsiem ia u ban rung sha kane ka  Party.",Pyniasoh pura u bah HM Shangpliang sha ka NPP,https://kynjatshai.com/khubor-kyllum/pyniasoh-pura-u-bah-hm-shangpliang-sha-ka-npp/
"Ka District Animal Monitoring Committee, South Garo Hills district ka la pyllong ia ka jingpynshai paidbah bad ia ki nongdie doh madan ha Iew Baghmara. Ka jingpynlong ia kane ka jingpynshai paidbah ia ki nongdie doh madan bad ruh ia kiwei ki nongdie madan ka long namarba dang shen ka Iing Bishar Meghalaya High Court ka la pynmih ia ka hukum ba ym dei ban pyni paidbah ia ka doh, hynrei dei ban buh ia ka doh hapoh jong ki jingbuh ba la tap bha. UKasanchi M Momin, Food Safety Officer Baghmara,  Dr HB Marak DVO, Dr SRK Marak AH & Vety Officer,  CR Marak ARO Planning bad kiwei ki la ai jingkren ha katei ka sngi.",Ai jingpynshai paidbah ka District Animal Monitoring Committee halor ka jingpyni paidbah ïa ka doh,https://kynjatshai.com/khubor-kyllum/ai-jingpynshai-paidbah-ka-district-animal-monitoring-committee-halor-ka-jingpyni-paidbah-ia-ka-doh/
Ka jingpynlip khah khah ia ka bording elektrik ha ki bynta Sepngi jong ka Ri Bhoi ka la pynbitar ia ki nongshong shnong bad wanrah ruh ia ka jingpynthud ia ka trei ka ktah jong ki nongshong shong kham tam ia ka jingpule jong ki khynnah skul.Ki dkhot Hynniewtrep Youth Council (HYC) dang shen ki la iakyndoh ia u SDO ka MeECL Patharkhmah Division bad pynsngew ia ba u dei ban weng noh ia kane ka jingeh jong ki. U SDO u la iathuh ba ka jinglip jong ka bording elektrik ka dei na ka daw jong ka jingduna jong ki nongtrei bad ka jingbym siew thikna ia ka Bill elektrik. Ka HYC ka la pynsngew halor ka jingkongsan jong ka MeECL ha kaba pynbiang ia ka bording elektrik. Ki dkhot jong kane ka kynhun ki la kyntu ruh ia ki paidbah nongshong shnong ba ki dei ban siew thikna ia ki Bill bording elektrik jong ka MeECL.,Ud ki nongshong shnong ka Ri Bhoi ba lip ding elektrik khah khah,https://kynjatshai.com/khubor-kyllum/ud-ki-nongshong-shnong-ka-ri-bhoi-ba-lip-ding-elektrik-khah-khah/
":U nongaijingmut ka sorkar Meghalaya Democratic Alliance-II u ba long ruh u Myntri rangbah barim ka Jylla, u Dr DD Lapang u la ai ka jingïaroh sha ka sorkar MDA ka ba ka la trei shitom naduh tynrai ban weng ïa ki mat jingeh ha ka jylla. U Bah Lapang u la jubab halor ka sorkar MDA ka ba la shynshar mynta la 6 bnai ba la ïalam da ka NPP ha ka ba u la ong ba ki sorkar ki ba la dep ki la theh kti ïa lade ban shim pynbeit ïa kum kine ki mat ba eh ha ka jylla.“Ka long ha ka sien ka ba nyngkong ha ka history jong ka jylla, ba ki Minister na ka Sorkar pdeng kin hiar sha ki thaiñ nongkyndong ha ka jylla ban ïaleh ban sngewthuh ïa ka jingeh jong ki nongshong shnong kumta ka la don ka jingkylla bak – ly – bak hapoh ka jingshynshar ka Sorkar MDA” u la ong.Haba kylli halor ka shong suk shnong shngaiñ ha ka jylla, u Dr Lapang u la kdew ba ka la don ka jingshim khia bha halor kane ka bynta hapoh ka jingshynshar ka sorkar MDA. Ha ka ba ïadei bad ka Congress, u la ong ba um kwah ban kren eiei halor ka Congress party namar kam dei na u ba kan kiew ne hiar kane ka party ha ka jylla. “Ka rai jong nga hi ka long kat kum ka jingkylla ka jinglong jingman hi bad mynta nga la don bad ka NPP nga kwah ban neh hi bad ka NPP bad ka kamram jong nga ka long ban ai mynsiem ïa ki nongïalam ki ba dang thymmai ki ba kwah ban wan sha ka saiñpyrthei ”u la ong.“Kumba ka long mynta nga la kwah ban shong thait noh na ka kam saiñ pyrthei bad nga la kwah ban shong thait noh bad kano kano ka ilektion ruh kan ym lah ban kring biang ïa nga: u la bynrap.",Ki sorkar ba la dep thetkti na ki mat jingeh ka jylla hynrei ka Sorkar MDA ka shim khia: Dr DD Lapang,https://kynjatshai.com/sain-pyrthei/ki-sorkar-ba-la-dep-thetkti-na-ki-mat-jingeh-ka-jylla-hynrei-ka-sorkar-mda-ka-shim-khia-dr-dd-lapang/
":Ha ka jingïakynduh hapdeng ki nongmihkhmat na ka Karbi Anglong Autonomous Council (KAAC) bad ki nongmih khmat ka Khasi Hills Autonomous District Council (KHADC) ka ba la long mynta ka 14 tarik Nailur 2023, ki la mynjur lang ban don ka jingïatrei lang ka ba skhem hapdeng ki ar Council. Mynta ka sngi ki nongmihkhmat ka KAAC hapoh ka jingdonlang u Member of Parliament (MP) ka Karbi Anglong u Horen Singh Bey, u CEM ka KAAC u Dr. Tuliram Ronghang bad 12 ngut ki executive member (EC) ka KAAC ki la hiar sha KHADC ban ïa kynduh ïa ki nongmihkhmat ka KHADC.Haba kren sha ki lad pathai khubor na ka liang u CEM ka KHADC, u bah Pyniaid Sing Syiem u la ïathuh ba ha kane ka jingïakynduh la ïoh ban ïakren ïa shibun ki mat ki ba ïadei bad ki ar Council ha ka ba ki la shim ïa ka rai ban don ka jingïatrei lang ha baroh ki liang. “Ngi la shim ïa ka rai ban ïatreilang ha ka ba ïadei bad ka jingpynneh pynsah ïaki riti dustur jong ki nongshong shnong ka jylla Meghalaya bad ka jylla Assam” u la ong. U la bynrap “Nalor kine ngi la ïoh ban ïakren ruh halor ka jingïatrei lang ban wanrah ka jingshong shngaiñ hapdeng ki nong shong shnong ka Meghalaya bad Assam khamtam haki thaiñ khappud”.U bah Pynïaid u la ïathuh ruh ba ha kane ka jingïalang la ïoh ruh ban ïasyllok halor ka jingshong syier ki Khasi pnar ha ki thaiñ khappud kiba sah ha Block II bad kum u CEM ka KAAC u la kular ba un shim khia ban teh lakam  ka suk ka saiñ katba ka jingïakren pynbeit pud hapdeng ka sorkar Meghalaya bad Assam. Haba kylli u bah Pynïaid u la ong “Ka jingïakren hapdeng ki arylli ki sorkar jylla lyngba ki Regional Committee jong ka Meghalaya-Assam ka dang ïaid bad ka KHADC ruh ka ïaid ryngkat ryngkat bad ki ha ka ba ïadei bad ka ne ka mat bad ka rai hi kan shim ka sorkar jylla haka jingïakren bad ka sorkar Assam bad ka rai ba ki artylli ki sorkar jylla kin shim kan dei beit katkum ka jingkwah ki paidbah”. Na ka liang u CEM ka KHADC u la ïathuh ruh ba na ka liang ka Executive Committee (EC) dang shen, ki la leit ruh ban jurip ïaki Khasi-Pnar ba sah ha Block II bad la shem ba ki don 23 tylli ki shnong Khasi-Pnar.","Ha ka jingïakynduh, rai ka KHADC bad KAAC ban pynskhem ïa ka jingïatreilang hapdeng ki 2 council",https://kynjatshai.com/khubor-kyllum/ha-ka-jingiakynduh-rai-ka-khadc-bad-kaac-ban-pynskhem-ia-ka-jingiatreilang-hapdeng-ki-2-council/
":U Myntri Rangbah ka jylla Meghalaya, u Conrad Sangma u la plie pyrda ïa ka North East Fruit Wine Incubation Centre ha ka phyllaw jong ka IHM Shillong kaba don ha Mawdiangdiang, Shillong ha ka 14 tarik, Nailur. Ka centre ka dei kaba ïateilang hapdeng ka Meghalaya Farmers Welfare Commission bad ka IHM, Shillong. Ka centre ka la plie pyrda ïa katei ka tamasa ha ka jingïadon lang jong ka Myntri ka rep ka riang, ka Kong Ampareen Lyngdoh bad u Myntri Rangbah ka Excise, u Kyrmen Shylla.Haba leit sha ka X(Twitter), utei u Myntri Rangbah u la thoh, ‘Ka jingplie pyrda ïa ka North East Fruit Wine Incubation Center ha ka phyllaw jong ka IHM Shillong kaba dei ba nyngkong jong ka tamasa ha ka jylla North East.’ Ka jingshna ïa ka waiñ ka la long ka riti ka dustur jong ki paid riewlum jong ka jylla jong ngi bad lyngba kane, ki nongshong shnong ba dei ki nongshna waiñ bad ki nongseng kam lajong ki lah ban ïoh jingkyrshan ha ka ban shna waiñ, pynsong bad ban die ha ïew ha hat. Kane ka jingïohi jngai ka long ban rah noh ïa ka jingshna ïa ki waiñ ba la shna na ki soh grape katba ngi la khmih bniah ha ki waiñ soh, da kaba pynleit jingmut halor ki soh ba mih na shnong bad ban ïaid shakhmat ha ka jingthmu jong ngi ban pynlong ïa ka Meghalaya kum ka nongbah jong ka jingshna ïa ki waiñ na u soh ne ka “Fruit Wine Capital of India.”‘U Sangma u la bynrap shuh shuh da kaba ong, ‘Nga sngewtynnad ban ïohi ïa ka rukom song ïa ki waiñ shnong kaba long kum ka jingkylla bakhraw naduh ki snem ba la dep. Kane ka jingthmu kan ïarap ïa ki nongrep bad ki nongshna waiñ jong ka jylla ba kin ïoh nong ïoh jingmyntoi na ka jingmih jong ki bad pynshlur ïa ka jingseng kam lajong hapdeng ki samla.’ Haba la kren ha katei ka jinplie pyrda ïa kane ka tamasa, utei u Myntri Rangbah u la ong ba ka jingtei ïa ka jaka jong ki soh waiñ ka pynkynthup lang ïa ka kam jngoh kai pyrthei bad ka kam rep kam riang bad kan ïarap ha ka ban kyrshan ïa ka jingseng kam lajong bad kan kiew ha ka jingïoh kam ïoh jam. Katei ka jingbuh ïa ki waiñ soh ne ka incubation center ka long kaba donkam bad u Myntri Rangbah u la bynrap ba kan wanrah ka jingkylla ha ka jingim jong ki briew.",Plie u Myntri Rangbah ïa ka North East Fruit Wine Incubation Centre ha pyllaw jong ka IHM Shillong,https://kynjatshai.com/khubor-kyllum/plie-u-myntri-rangbah-ia-ka-north-east-fruit-wine-incubation-centre-ha-pyllaw-jong-ka-ihm-shillong/
":Ha ka miet jong ka 12 tarik Nailur 2023, ki pulit ka ANTF, East Khasi Hills, Shillong, ha ryngkat ka jingïatreilang ki nongïalam shnong ka shnong Umpling, ki la ïoh ban kem ïa ki ar ngut ki nongkhaïi drug ki ba la tip kyrteng kum u Wantei Manbha Lyngdoh 24 snem ka rta bad u Freddy Bantei Dhar 29 snem ka rta.Ha ka jingkynra ïa ki la ïoh ban kurup ïa u drug Heroin u bah khia 1.13 gms, ki 417 tylli ki tyndong ba thylli, 39 tylli ki thyrnia inject (syringes) bym pat pyndonkam, 2 tylli ki mobile phone bad kawei ka kali Tata Intra pick up ka ba don ïa u registration number ML 05 Z 9479. Halor kane, la dep ban register ïa ka case hapoh ka Rynjah Police Station, kat kum ka Case No. 124(09)2023 U/S21(a)/27(a) NDPS Act. Kane ka long katkum ka kyrwoh na u bah S. Nongtnger, Superintendent of Police,East Khasi Hills, Shillong.",Kem ki pulit ka ANTF ïa ki 2 ngut ki nongkhaïi drug na ka shnong Umpling,https://kynjatshai.com/khubor-kyllum/kem-ki-pulit-ka-antf-ia-ki-2-ngut-ki-nongkhaii-drug-na-ka-shnong-umpling/
":Ka Seng Federation of Khasi Jaintia & Garo People (FKJGP) Mawshynrut Circle, mynta ka sngi kala leit ban ïakynduh ïa u DC ban pan jingshai halor ka jingbym pat treikam pura ka Civil Sub Division bad kumjuh ka Shallang C&RD Block kaba dang shu plei thymmai ha u snem bala lah.U samla Eveningstar Marthong General Secretary FKJGP Mawshynrut circle haba kren sha ki lad pathai khubor u la ong ba ka jingplie ïa ka Mawshynrut Civil Sub- Division kala jan kynjoh mynta sha ka 7 snem hynrei haba phai pat ha ka liang ka jingdon jong ki tnad sorkar bapher bapher la sakhi ba kiba bun ki dang hap ban treikam beit napoh Nongstoin.Shuh shuh u la ong ruh ba na ka liang jong ka Seng aiti ruh ïa ka dorkhas ban dawa pyntreikam pura noh ïa ki tnad kum ka Election, ka SDSEO ophis, ka tnad Registration, ka Treasury bad kiwei kiwei hapoh katei ka Sub Division khnang ba yn lah ban weng ïa ka jingeh ba ki paidbah.Ka seng kala kyntu ruh ïa MLA ka thaiñ ba un shimkhia na ka bynta ban pynurlong ïa kitei ki mat jingdonkam jong u paidbah ka thaiñ.",Kynduh DC ka FKJGP bym pat treikam pura ki tnad treikam ha Mawshynrut Civil Sub Division,https://kynjatshai.com/khubor-kyllum/kynduh-dc-ka-fkjgp-bym-pat-treikam-pura-ki-tnad-treikam-ha-mawshynrut-civil-sub-division/
":U Myntri rangbah ka jylla Assam u Himanta Biswa Sarma, ha ka 13 tarik u Nailur, u la ong ba wat la ki 6 tylli ki jaka ki ba hap hapoh ka jingïakajia u pud u sam hapdeng ka jylla Assam bad Meghalaya, ki dei ki jaka kiba jwat ban pynbeit hynrei ïa kane ka kam la dep ban bynshet ha ki nongïalam ka Regional Committees ki ba biang nadong shadong bad kyrmen ban lah ban pynbeit da ka lynti ba jaijai.Haba kren sha ki lad pathai khubor, u Sarma u la ong, “dang shen, ngi la mynjur lang ban leit jurip ïa ka Hahim bad ngi la mynjur ruh ban buh ïa ki border post ha ka shnong Hahim bad ka don bun ki kam ki ba la ïaid shaid shaid na baroh ar jylla.” U la pyntip ba ha u bnai Risaw na ka liang ki Myntri rangbah jong ki ar jylla kin sa pynlong ïa ka jingïalang ban pynïaid shakhmat ïa ka jingpynbeit noh ïa u pud u sam ha ka wat ba ar ha Guwahati. Na ka liang u Myntri rangbah ka jylla Assam, u la kyntu ïa ki nongshong shnong jong ki ar jylla ha ki thaiñ khappud ba kin pynneh ïa ka suk ka saiñ namar na ka liang ki ar sorkar ki dang don hapdeng ka jingtreishitom ban pynbeit noh ïa kane ka mat.“Ngi kwah ban leh ïa ka bha tam na ka bynta ki nongshong shnong ha ki thaiñ khappud, Ngi kwah ban ïada ïa ki nongshong shnong, te kan bha ba kin tehlakam ïa ka suk ka saiñ bad ngin pyrshang kat ba lah ban pynbeit noh ïa kane ka mat”.",Ka Sorkar Assam bad Meghalaya kin shim lut ïa ki sienjam ban pynbeit ïa u pud u sam: Himanta,https://kynjatshai.com/sain-pyrthei/ka-sorkar-assam-bad-meghalaya-kin-shim-lut-ia-ki-sienjam-ban-pynbeit-ia-u-pud-u-sam-himanta/
":Ka Ri Bhoi Presbyterian Hr. Sec. School, Nongpoh mynta ka sngi ka la pynïar shuh shuh ïa ka jingai jinghikai jong ka da ka jingplie ïa ka Arts, Commerce bad Science stream. Ïa kane, la plie da u dkhot ka Ïing Dorbar Lok Sabha u Bah Vincent H Pala bad ïa la don lang ruh u bah Mayralborn Syiem, MLA Nongpoh, Ka Kong PL Nonglait, District School Education Officer ka Ri Bhoi, u Bah W Radu, Principal of RBP Hr. Sec School, u Bah HL Myrsing, President Managing Committee, Rev. DS Roy Muktieh, Executive Secretary I/C CED, RBP Synod, Rev. K P Marsharing, Kong VP Nongrum, ki nonghikai, ki nongpule bad ki kmie ki kpa. Ka jingplie ïa ka skul bathymmai bad jinglut haba shna ïa ka ka long haduh 4 klur 64 lak bad 71 hajar tyngka. Kane ka jingpynkiew ïa ka jingai jinghikai kan long ka jingïarap kaba khraw ïa ki samla pule jong ka Nongpoh kaba don ha Ri Bhoi district.",Pynïar jingpule ka Ri Bhoi Presbyterian Hr. Sec. School,https://kynjatshai.com/khubor-kyllum/pyniar-jingpule-ka-ri-bhoi-presbyterian-hr-sec-school/
":U Myntri Rangbah ka jylla, u Conrad K Sangma, mynta ka 14 tarik Nailur, u la ong ba ki mokotduma ki ba la ujor da ka National Investigation Agency (NIA) pyrshah ïa ki dkhot ka Hynniewtrep National Lliberation Council (HNLC), ki dei na ka Sorkar pdeng ym na ka Sorkar jylla hynrei kine baroh ki jingsngewkhia hap ban ia kren ban pynbeit bad ka Sorkar kan dang ap ïa ka jubab ki nongïalam ka seng.Ha ba kren sha ki lad pathai khubor na ka liang u Myntri rangbah u la ong ba baroh ki mokutduma, ba la ujor da ka NIA, ki dei ki mokutduma ki ba la slem bad halor kane kan dang bteng bad ki dei ki mokutduma  jong ka Sorkar pdeng ym jong ka Sorkar Jylla.“Na ka liang ka sorkar  bad ngi la dep ban pyntip sha ki dkhot  ka HNLC ba kat ba ka jingïakren ka dang ïaid shakhmat ki ba bun ki mat ba kum ki dkhot ki sngewkhia ngin ïaleh ban pynbeit hapdeng ka Sorkar jylla ka sorkar pdeng bad ka HNLC ” u la ong. U la bynrap, “Ka long ka ba donkam na ka bynta baroh ki ba don bynta ha ka ne ka jingïakren ïa suk ban pynshai ïa la ki jingsngewkhia na baroh ki liang bad ka dei ka mat ka ba dang ha ban bteng hynrei ngin trei shitom ban lah ban pynbeit noh shen”.U Myntri rangbah u la ïathuh shuh shuh ba na ka liang ka Sorkar ka la dep ban phah ktien lyngba u ksiang na ka Sorkar bad ka dang ap ïa ka jubab ki nongïalam ka HNLC. “Ban weng ïa kano ka no ka  jingsngewkhia ngi donkam ban don ka jingïakren hapdeng baroh ki ba don bynta lang la ka dei ha ka jingsngewkhia na ka liang jong ki ne jong ka sorkar” u la bynrap.",Ki mokutduma ki ba la ujor da ka NIA pyrshah ïa ki dkhot ka HNLC ki dei na ka sorkar pdeng bad ïa kine donkam ban ïakren ban pynbeit : Conrad,https://kynjatshai.com/khubor-kyllum/ki-mokutduma-ki-ba-la-ujor-da-ka-nia-pyrshah-ia-ki-dkhot-ka-hnlc-ki-dei-na-ka-sorkar-pdeng-bad-ia-kine-donkam-ban-iakren-ban-pynbeit-conrad/
":Ki nongkitkam ka Dorbar Shnong Mawlai Mawiongrim, mynta ka 14 tarik Nailur 2023, ki la leit ban ïakynduh ïa ka Deputy Commissioner ka East Khasi Hills ka Kong R M Kurbah bad aipor 15 sngi ïa ka ophis deputy commissioner (DC) ban weng noh ïa u Dewiong u bala pyllang harud surok bah ha Mawlai Mawïongrim.Ha ba kren sha ki lad pathai khubor u Rangbah Shnong ka Mawlai Maiongrim u Bah S. Lyngdoh hadien ka jingïakynduh bad ka DC u la ong ba na ka liang ka dorbar shong Mawlai Mawiong rim ka la ai por 15 sngi ïa ka ophis ka DC ban pynkhuid noh ïa u dewiong u ba ki la pynlang ha rud surok bah ha kane ka shnong.“Une u Dewïong u ba ki la wan ban pynlang ha kane ka shnong u la don 8 snem tam mynta bad ka buh jingeh ïaki nong shong shnong namar ka pynjaboh ïa ka umbam umdih, ki pung dohkha bad ïa ka mariang baroh kawei bad Kum ka Dorbar Shnong ngi sngew khia bad dei namar kane ngi la ai por 15 sngi ïaka ophis DC ban weng noh ïa u Dewiong na kane ka jaka, lym kumta ka Dorbar Shnong ka shim da kiwei ki sienjam ba tyngeh” u la ong. U rangbah shnong ka Mawlai Mawïong u la ïathuh ba ha ka jingïakynduh mynta ka sngi bad ka DC ka la kular sha ka dorbar Shnong ba kan lilam noh ïa une u Dewïong hapoh 1 taiew bad naka liang ka Dorbar Shnong ruh kan ïai buddien ïa haba ïadei bad kane ka kam.",Hapoh 15 sngi pynkhuid ïa u Dewïong na Mawïong rim lem kumta ngin shim da ka sienjam ka ba tyngeh : DS Mawïongrim,https://kynjatshai.com/khubor-kyllum/hapoh-15-sngi-pynkhuid-ia-u-dewiong-na-mawiong-rim-lem-kumta-ngin-shim-da-ka-sienjam-ka-ba-tyngeh-ds-mawiongrim/
":Mynta ka sngi ka 14 tarik Nailur 2023, ka Committee on Safety Security and Cleanliness of Ïewduh jong ka Khasi Hills Autonomous District Council (KHADC) ka la pynlong ïa ka jingïalang ka ba nyngkong ban wad ïa ki lad ki lynti ban wanrah ïa ka khuid ka suba ha ki Ïewduh  ka ba hap hapoh ka jingpeit ka council.Ïa kane ka jingïalang jong ka Commitee la pynïaid da u chief executive member (CEM) ka KHADC u Bah Pynïaid Sing Syiem ha ryngkat ka jingïadon lang ka Executive Member ka tnad Market ka Kong Grace Mary Kharpuri, u Executive Member ka tnad Development u Bah Carness Sohshang lem bad ki nongïalam na ki 6 tylli ki shnong ba kynthup ka shnong Mawkhar, Umsohsun, Mission Compound, Wahthapbru, Qualapatty Riatsamthiah bad Wahingdoh, ki nongïalam ki nong shong ïew, ki nongïalam ki seng nongkhaïi, ki bor district bad ki bor pulit.Haba kren sha ki lad pathai khubor u CEM ka KHADC u bah Pynïaid Sing Syiem u la ïathuh ba ha ka jingïalang jong na ka Committee la shim ïa ka rai ban mang pisa naka bynta ban tei kham bun ki jaka leit shabar bad ban maramot ïaki ki jaka leit shabar ki ba la i donkam ban pynbha ban maramot ïaki nala um bad ïaki Pipe um bala sniew ha Ïewduh. U CEM ula ïathuh ruh ba ka Committee ka la shim ruh ïa ka rai ban mang tyngka naka bynta ban thied ïaki CCTV bad ki Solar na ka bynta ban pynlong ïa ka Ïewduh ka ba shngaiñ na ka bynta ka ïaid ka ïeng ki briew hapoh ka ïew bad ki shnong marjan.“Ka district council kan sa buh ruh ïa ki khyrdop ban peitngor ïaka rung ka mih ki briew ha Ïewduh bad kan ym shah shuh ïa ki ba ju sah miet ne kiba pyndonkam jaka sah ïaki dukan ha Ïewduh” la ong u CEM ka KHADC. Na ka liang ka Committee on Safety Security and Cleanliness of Ïewduh jong ka KHADC, shen kan sa pynlong ruh ïa ka jingtalasi ïaki dukan die kyiad beaiñ bad ïa ki jaka khalai ha Ïewduh.",Shim rai ka KHADC ban talasi ïa ki dukan kyiad beaiñ bad jaka khalai,https://kynjatshai.com/khubor-kyllum/shim-rai-ka-khadc-ban-talasi-ia-ki-dukan-kyiad-beain-bad-jaka-khalai/
"SHILLONGKa long ka jingkmen bad ka jingsngewsarong na ka bynta ka jylla baroh kawei ha kaba u samla na kane ka jylla, u Samuel Lyngdoh Kynshi u la shah jied ha ka kynhun ïalehkai phutbol jong ka India ban ïalehkai na ka bynta ka lympung Asian Games 2023.U Samuel u la shah soi ha ka Punjab FC mynta u snem hadien 5 aiom ba u la ïoh ban mih madan ha  ka I-League na ka bynta ka Shillong Lajong FC bad 3 aiom bad ka Real Kashmir FC.Kan long ruh ka kabu na ka bynta une u samla na ka jylla ban ïoh ïalehkai lang bad u Sunil Chhetri uba dei ruh u katpen jong ka India.Ka India ka la shah kynthup lang ha ka group kaba kynthup ïa ka China, Bangladesh bad Myanmar na ka bynta ka Asian Games.Ki ‘rangïalehkai kiba la shah jied mynta u snem ki long u Gurmeet Singh (Hyderabad FC), Dheeraj Singh (FC Goa); Sumit Rathi (Mohun Bagan Super Giant), Nardender Gahlot (Odisha FC), Amarjit Singh Kiyam (Punjab FC), Samuel James Lyngdoh Kynshi (Punjab), Rahul KP (Kerala Blasters), Abdul Rabeeh Anjukandan (Hyderabad FC), Ayush Chhetri (FC Goa), Bryce Miranda (Kerala Blasters), Azfar Noorani (Gokulam Kerala), Rahim Ali (Chennaiyin FC), Vincy Barreto (Chennaiyin FC), Sunil Chhetri (Bengaluru FC), Rohit Danu (Bengaluru FC), Gurkirat Singh (Mumbai City), Aniket Jadhav (Odisha FC), Deepak Tangri (Mohun Bagan Super Giant).",Paw ka kyrteng u Samuel Lyngdoh Kynshi ha ka kynhun na ka bynta ka Asian Games,https://kynjatshai.com/khubor-ialehkai/paw-ka-kyrteng-u-samuel-lyngdoh-kynshi-ha-ka-kynhun-na-ka-bynta-ka-asian-games/
":Ka Meghalaya State Commission for the Protection of Child Rights ryngkat bad ka jingïatrei lang bad ka Faith Foundation bad Child Friendly Shillong mynta ka sngi ka la pyllong ïa ka jingïaphylliew jingmut ban shim ïa ki lad ki lynti na ka bynta ka bha ka miat jong ki khynnah. Ha kane ka jingïamir jingmut la ïa shim bynta ruh da ki rangbah shnong, ki nongïalam na ki dong bapher bapher, ki seng samla bad seng niam.Ka Kong C.D. Lyngwa ka Director jong ka Social Welfare ka la ïathuh ba kane ka tnad Sorkar ka la trei bha ban peit ïa ka bha ka miat bad ïa ka hok jong ki khynnah. Ki dkhot jong ka Faith Foundation, Child Friendly Shillong bad BIDS ki la ïa shim bynta ha kane ka jingïalang bad ai ruh ïa ki jingmut jong ki. Ha kane ka jingïalang la ïakren bniah kumno ban shim lut ïa ki lad ki lynti bad ki jingtrei kam kumno ban ïarap ïa ki khynnah bad wad ruh ïa kiwei ki lad ki lynti thymmai ban weng lut ïa ki jingeh ba ki khynnah ki ïakynduh ha Meghalaya. Ka jingthmu jong kane ka jingïalang ka long ban nang pynkhlaiñ shuh shuh ïa kata ka mynsiem ban nang trei kham bha shuh shuh ban ai ïa ka jingïada ïa ki khynnah bad btin lynti ïa ki ba ki ïaid ha ka lynti kaba dei. Ka Meghalaya Meghalaya State Commission for the Protection of Child Rights ka trei bad ka pynthikna ba ki khynnah ki ïoh ïa ka hok bad ban peit ruh ïa ka bha ka miat jong ki.Kane ka jingïalang kaba kaba kongsan ban pynkhlaiñ shuh shuh ïa kane ka jingtrei kam. Ïa kane ka mynsiem jong ka jingïatrei lang la lah ban ïohi ha kane ka jingïalang ha kaba baroh kito kiba ïa ïoh ban ïa shim bynta ki la pynpaw ïa kata ka mynsiem ban pynthikna ki khynnah jong ka Meghalaya kin ïoh ban mad ïa ka lawei baphyrnai.",Pynlong jingphylliew jingmut ka MSCPCR na ka bynta ka bha ka miat ki khynnah,https://kynjatshai.com/khubor-kyllum/pynlong-jingphylliew-jingmut-ka-mscpcr-na-ka-bynta-ka-bha-ka-miat-ki-khynnah/
"MAWKYRWATKa Mawkyrwat District Sports Association ha ryngkat daka jing ia trei lang bad ka District Sports Officer South West Khasi Hills District mynta ka sngi ka 8 tarik u Nailur 2023 ki la ioh ban plie pyrda noh ia ka Super bad ia ka First Division Football League 2023 ha Madan MDSA Nonglang South West Khasi Hills District ha kaba u  bah T.Lyngwa Deputy Comissioner South west Khasi Hills District u la long kum u kongsan.U bah T.Lyngwa haba kren ha kane ka sngi u la pynpaw ka jing khublei na ka bynta ka MDSA kaba la pynlong ïa kane ka lympung jingïalehkai bad kaba la pynmih shibun ki nongïalehkai ymtang ha ki kam ialehkai kynjatbol hynrei ha kaba ia dei bad ki nong jngi um ba ka Swimming Association ka la pynmih shibun ki nong jngi um kiba paw watla hapoh ka distrik ngim pat don ka jaka jngi ne ka Swimming pool, kum juh ruh ki nong ia mareh thong ki ba kynsai ki mih nagne naka distrik kaba wanrah shibun ia ka nam bad ka burom ym tang ia ki hynrei ia ka thaiñ bad ia ka jylla hi baroh ka wei.Ha kajuh por u la ai mynsiem na ka bynta ki ‘rangialehkai ba kim dei ban pynleh noh ei ia ka sap ba ki don hynrei ba kin nang iai trei shitom ryngkat ka thong ha ka jingim khnang ba kin nym kut tang hangne hynrei ba kin nang kiew sha kiwei de ki kyrdan jong ka jingialehkai.Ha ka jing ialehkai mynta ka sngi naka bynta ka Super Division hapdeng ka Mawten Sports Club pyrshah ia ka Jakrem Sports Club kim shem ioh ban thep ia ki kol jong ki wat haduh ba kut jong ka jing ialehkai da kaba ia khait 0 la 0 kol.Haba phai pat haka 1st Division ha pdeng ka Snapkirang FC pyrshah ia ka Photjaud SCC la jop noh da ka Snapkirang Football Club da kaba ka la ioh ban thep da 1 – 0 kol pyrshah ïa ka Photjaud Sports & Cultural Club.Naka liang ka Mawkyrwat District Sports Association mynta u snem 2023 ki la ioh ban jied 8 tylli ki  kynhun ialehkai naka bynta ka Super Division bad 12 tylli naka bynta ka first Division.Nalor u kong san bah T.Lyngwa la iadonlang  u bah A.L. Bareh, MCS, EAC, South West Khasi Hills District, ki Nongkitkam jong ki Sports Club, ki nongkitkam ka MDSA lem bad ki paidbah kiba la wan peitkai ha kane ka sngi.",Plie pyrda u DC ïa ka Super & First Division naka bynta ka Football League 2023 ha Madan MDSA Nonglang,https://kynjatshai.com/khubor-ialehkai/plie-pyrda-u-dc-ia-ka-super-first-division-naka-bynta-ka-football-league-2023-ha-madan-mdsa-nonglang/
"U dkhot ka Iing Dorbar Thaw Ain ka Meghalaya, u Bah Adelbert Nongrum mynta ka sngi u la pynpaw ia ka jingsngewkhia kaba jur halor ka jingpynlong ia ka Dorbar Synrai tang san sngi. U Bah Adelbert Nongrum uba long ruh u dkhot ka Liang Pyrshah jong ka Voice of the People Party (NPP) u la ong ba kane ka jingpynlong ia ka Iing Dorbar lai sngi ba ka bynta ki kam jong ka Sorkar bad tang arsngi na ka bynta  jong kiwei ki dkhot jong ka Iing Dorbar Private Members Business ka long ka por kaba lyngkot palat. U la ong ba ka jingkylla ka don shibun ki phang ba ka dei ban ia kren.Ha ka jingkren jong u haba u la wanrah ia ka jingtyrwa ba dei ban pynjlan ia ki sngi pynlong dorbar, ha ka sngi bas dang ia ka Iing Dorbar Lyiur kaba san sngi, u Bah Adelbert Nongrum u la ong ba kane ka jingpynlong ia ka Iing Dorbar Thaw Ain tang san sngi ba ka long ka jingpynkhein ia ka hok synshar paidbah. Une u nongmihkhmat u la ong ruh ba Iing Dorbar ka don bun bah ki phang kiba ktah ia ki paidbah shong shnong bad kiba dei ioh ia ka jingiatainia hapoh ka Iing Dorbar Thaw Ain jong ka Meghalaya.Ha kaba ia dei bad kane, u dkhot ka Liang Pyrshah bad nongialam jong ka APP u Bah Ardent Basaiawmoit u ruh ruh u la ieng bad pyrshah ia kane ka jingpynlong jong ka Sorkar ia ka Iing Dorbar tang san sngi. Ha kaba ia dei bad kane, u Symbud Myntri Rangbah u Bah Prestone Tynsong, uba long u Myntri ba dei peit ia ki ain u la pynshai shaphang ia kane bad ong ka jingpynlong ia ka Iing Dorbar san sngi ka dei ba rai jong ka Assembly Advisory Committee ha kaba kiwei ki dkhot jong ki seng sain hima sima ruh ki long ki dkhot jong katei ka Committee.Hadien kane u Lamphang ka Iing ka Dorbar, u Thomas A. Sangma u la kyrpad ia u Bah Adelbert Nongrum ban weng noh ia kata ka jingtyrwa jong u. Hynrei, na ka liang jong u Bah Adelbert Nongrum um shym la treh ban leh ia kat. Hadien kane, u Lamphang ka Iing Dorbar u la buh ia ka jingtyrwa ha ki dkhot jong ka Iing Dorbar Thaw Ain la kin pdiang ne kyntait ia ka jingpynlong ka ka Dorbar Lyiur san sngi. Ha kaba ia dei bad kane, ka sur babun jong ka Iing Dorbar ka ai ia ka jingmynjur jong ka ban pynlong ia ka Dorbar san sngi.",Pyrshah u Bah Adelbert Nongrum ba pynlong Dorbar Lyiur tang san sngi,https://kynjatshai.com/khubor-kyllum/pyrshah-u-bah-adelbert-nongrum-ba-pynlong-dorbar-lyiur-tang-san-sngi/
"Ka jinglah jong ka Ankita Sharma ban ïalehkai bha na ka bynta ka Ri Bhoi District hynnin ka sngi ka 14 Nailur ka la pynlong ïa kane ka kynhun ban jam da kaba suk sha ka phainal jong ka lympung U-19 Girls Inter District Cricket Tournament ha madan Umbuda, Nongpoh.Ka Ri Bhoi ka don ha khlieh duh jong ka Group A katba ka South Garo Hills ruh ka don ha ka kyrdan ba nyngkong jong ka Zone 2.Ka SGH ka la kam ban tied nyngkong ha katei ka jingïakhun bad ki la ïoh ban buh tang 77 ron bad baroh ki wiket ki la khyllem lut tang hapoh 18.4 ober.Ka Ri Bhoi kaba dei ka kynhun kaba la ïoh ban jam nyngkong sha ka phainal ka hap ban ap mynta sa kawei pat ka kynhun ban ïakhun pyrshah, kata hapeng ka Shillong Cricket Association bad Tura DCA kiba ban ïakhun mynta ka sngi ka 15 Nailur.",Jam ka Ri Bhoi sha ka phainal jong ka U-19 Girls Inter District Cricket Tournament,https://kynjatshai.com/khubor-ialehkai/jam-ka-ri-bhoi-sha-ka-phainal-jong-ka-u-19-girls-inter-district-cricket-tournament/
":Ka jingleit khynra kaba kyndit kyndit ba la lam khmat da u Chief Executive Member jong ka KHADC, u Pynïaid Sing Syiem ha ka 15 tarik, Nailur, ha ka jingïadon lang jong u Alvin Sawkmie ba dei u MDC bad kiwei kiwei ki heh ophisar jong ka KHADC. Ha ka por ba don katei ka jingkhynra, ka KHADC ka la lap ba la don palat 40 tylli ki jingtei khlem lisen ne Trading Licence ne Labour Licence na ka bynta ki nongtrei ba tang ha Byrnihat.Ka KHADC ka la pynduh pyndam noh ïa katei ka jingtei lem bad ka jingpynbna ban pynbiang ïa ki jingdonkam jong ki kot ki sla hapoh shi taïew, lada pulom ban leh ïa katei, yn nym shah ïa ki ba kin dang ïoh plie biang ïa ki dukan tad haduh ban la pynbiang lut ki kot ki sla. Baroh ki jingtei ha Mawsmai bad ha ki jaka ha Khanapara, la dep ban tei khlem kot khlem sla bad don na ki, kiba la kut noh ka por bad yn shym la pynthymmai biang.Utei u CEM u la hukum ïa ka Enforcement ban pyndep lut ki kam ki jam hapoh shi taïew, hynrei lada don kino kino kiba la leh klet ïa katei ka jingpynbna bad ka order ba la pynmih da ka KHADC, yn khang khyrdep ïa ki dukan.",Leit khynra kyndit kyndit ka KHADC ha ki dukan ba lam khmat da ki bar jylla naduh Khanapara shaduh Byrnihat,https://kynjatshai.com/khubor-kyllum/leit-khynra-kyndit-kyndit-ka-khadc-ha-ki-dukan-ba-lam-khmat-da-ki-bar-jylla-naduh-khanapara-shaduh-byrnihat/
"SHILLONG:U nongïalam jong ka seng Trinamool Congress (TMC), u Mukul Sangma u la kynnoh ba kane ka sorkar ba mynta ka la pyndonkam ïa ka bor tang ban ñion ïa ki paidbah jong ka jylla, kaba katkum ka jingkren jong u, la paw tyngkreiñ ha ka jingïakynad ba dang shen ha Tura bad Thangskai. U Sangma u la kren sha ka jingjia jong ka Law-and-Order hapoh ka jylla kaba hap hapoh ka sorkar MDA 2.0, ha kaba u la kdew halor ka jing huri hura ha Tura bad ka jingpynpaw kaba mar mar jong ki heh ki haiñ.“Lada phi ïohsngew ïa ka jingkren jong ki heh ki haiñ, phin sa ïohi ba ka long kum ka jingthmu lypa da ki pulit. Ha ka por ba don ka jingkawang maw, ka la dei hadien ka por sepngi bad ha kawei pat ka sngi phin ïohi ïa ki pulit ba ki la kem ïa ki paidbah,” kynnoh u Sangma.U la kynnoh shuh shuh ba la don haduh 11 tylli ki kyndon kiba la shah buk lypa na ka bynta ki paidbah, “Ki paidbah ki la dep buk lypa hapoh ki kyndon jong ka act kaba dei ba la ïateh bad ki ehrang. Ka Unlawful Activities Prevention Act (UAPA). Hato don na ki paidbah kiba la shim bynta ha ka jingïalang jong ki riew kieng atiar?” U Sangma u la kynnoh ba ki samla pule kiba la dep shah buk lypa hapoh ka UAPA, kim shym la shah khot da ka sorkar.",Thalaiñ tyngeh u Mukul ïa ka sorkar na ka bynta ka jingpyndonkam bakla ïa ka bor,https://kynjatshai.com/khubor-kyllum/thalain-tyngeh-u-mukul-ia-ka-sorkar-na-ka-bynta-ka-jingpyndonkam-bakla-ia-ka-bor/
":U Myntri Rangbah ka jylla, u Conrad K Sangma ha ka 15 tarik, Nailur, u la kren halor ka jingithuh ïa ka rukom treikam trei jam jong ka Inner Line Permit (ILP) bad ka Meghalaya Residents’ Safety and Security Act (MRSSA), da kaba ban jur shaphang katei ka phang bad ka jingïakren kaba dang ïaid shakhmat.Ha kaba ïadei bad ka ILP, utei u Myntri Rangbah, u Sangma u la ong ba ka la dei hapoh ka jingpeit jong ka sorkar India. U la ong ruh ba ka rai jong ka ILP, la dep phah, da kaba kdew halor ka jingmut shisha jong ka sorkar ha ka ban pynbna shaphang katei. Shuh shuh, u la ong ba ki jingïakren bad ka sorkar India ka dang ïaid mynta na ka bynta ban peit bniah ïa ka lynti jong ka sien jam ban wan ha ka ban sdang pyntreikam ïa ka ILP.Haba la kylli shaphang ka jingktah jong ka ILP halor ki projek rel hapoh kane ka jylla, u Sangma u la pynshai ba ka ILP ka long kum ka shimti ban khmih bniah halor ki mat jong ka jingwan shong sah jong ki bar jylla. U la kren ruh shaphang kiwei ki jingdon jong ki tiar ba la pynwandur na ka bynta kiwei pat ki kam. Kaba kongsan nyngkong hangne ka long ka jingwan shong beaiñ ki bar jylla bad ka jingwan rung jong ki. Don ki nongseng kam lajong ki la pynpaw ka jingngeit jong ki ba ka ILP kan ïarap ban pynbna halor kine ki mat.Utei u Myntri Rangbah u la pynkut da kaba ong, “Ngi sngew ba ki jingïakren jong ngi ki dang ïaid mynta bad ki nongseng kam lajong ki la dep pynpaw shaphang ki jinglong jingman jong ki. To ngin ïapeit mynta kumno kan treikam.”","Kren u Myntri Rangbah halor ka jingithuh ïa ka jingtreikam ka MRSSA, ka jingktah halor ka ILP jong ki projek rel",https://kynjatshai.com/khubor-kyllum/kren-u-myntri-rangbah-halor-ka-jingithuh-ia-ka-jingtreikam-ka-mrssa-ka-jingktah-halor-ka-ilp-jong-ki-projek-rel/
":Ki nongïalam jong ki nongdie syiar ki ba don hapoh ka shatri jong ka Meghalaya Poultry Assiociation, mynta ka sngi ki la wan ban khot ban wer ïa baroh ki nongdie syiar na ki thaiñ Khasi Jaintia ba kin wan ban pynrung kyrteng ïa lade na ka bynta ban ïoh laisen na ka Food Safety and Starndarad Authority of India (FSSAI) ka ban long ha ka 19 tarik mynta u bnai.Ha ba kren bad ki lad pathai khubor na ka liang u President ka Assiociation u bah Wanshai Kharshandi u la ong ba na ka liang ka Assiociation bad ka FSSAI ka la pynbeit ïa ka 19 tarik mynta u bnai ban pynlong ïa ka sngi ban pynrung kyrteng bad ban ïoh ïa ka laisen na kane ka tnad trei kam. “Nga kyrpad ïa baroh ki nongshong shnong ha ka Ri Khasi Jaintia ba kin wan ban register ïa lade na ka bynta ban ïoh jingithuh ha ka kam ban die doh syiar ha ka rukom ka ba khuid suba” u la ong.Ha kane ka sngi na ka liang ki nongdie doh kin wanrah ïa ki EPIC, 2 tylli ki dur passport size, ki kot ki sla ki ban kynthup ïa ki NOC na ki shnong lane na Municipal lada ki dukan ki don ha ki jaka ba hap ha Munipal area. U la iathuh ruh ba naka liang ka FSSAI, ha kane ka sngi ka la pynkreh ruh ban ai jinghikai ruh ïa ki nongdie doh syiar ha ka ba ïadei bad ka rukom otdoh syiar katkum kajuh mynta ha ka rukom ka ba khuid kaba suba bad ban batai halor ki kyndon bad ki rukom treikam haba ïadei bad ka rukom otdoh syiar. U la pyntip ruh ba kane ka jingpynrung kyrteng kan long na ka bynta baroh ki nongshong shnong na ki thaiñ ka Khasi bad Jaintia bad kane kan dei ka sien ba khadduh na ka liang ka FSSAI ba kan ailad ban ïoh ban pynrung ïa ki kyrteng jong ki ban ïoh laisen.",19 tarik kan long ka sien ka ba khadduh ba ka FSSAI kan ailad ban pynrung kyrteng na ka bynta ki nongot dohsyiar na Khasi bad Jaintia : khot wer ka MPS ban wan ban shim bynta ha kane ka sngi,https://kynjatshai.com/khubor-kyllum/19-tarik-kan-long-ka-sien-ka-ba-khadduh-ba-ka-fssai-kan-ailad-ban-pynrung-kyrteng-na-ka-bynta-ki-nongot-dohsyiar-na-khasi-bad-jaintia-khot-wer-ka-mps-ban-wan-ban-shim-bynta-ha-kane-ka-sngi/
":Ka jingpynkiew ïa ka jingpyntreikam shna bording naduh na ka district Sibbari shaduh Baghmara ha South Garo Hills ka la pynkhuslai jur na ka daw jong ka jingshah kynnoh ka jingbym treikam bha da ki kontraktor kiba la shah thung da ka tnat bording jong ka jylla.Katei ka projek, kaba la don ka jingsdang ban pynïeng biang ïa ki post bording bad ka jingsam bording, ka la wan bad ka jingbei tyngka kaba mar mar. Hynrei, ha ka jingkhmih bniah halor katei, ka la paw pyrthei ba ïa ka kam ba la trei da ka kompeni jong ki kontraktor, kam shym la ïahap satia.Ka nuksa kaba la ïohi na ka surok ha Baghmara bad Sibbari ka pyni ba la don ka jingbym biang ka rukom treikam na ka bynta kitei ki post bording ba thymmai, kaba la lah ban kdew hangne ba la don ka bym biang ka rukom pynïeng ïa kine ki post. Ka jingbym biang jong ka jingpyn skhem ïa kine ki post ka la kylla long ka jingi sheptieng shaphang ka jingshah khlong noh ka khyndew bad ka jingma ka ap na ka jingkhyllem kloi kine ki post, khamtam ha kum kane ka por aïom slap.Ki paidbah nongshong shnong ki la pynpaw ka jingkhuslai jong ki halor katei, da kaba kynnoh ba ki kontraktor ba ïoh ïa kane ka projek ki la trei tang ban dep rukom, da kaba kren shaphang ka jingbym biang ki tiar ki tar bad ym don ba leit khmih na ka liang jong ka tnat bording ba kan korbar ïa kine ki jingbakla baroh.",Ka jingkhuslai halor ka jingtreikam shna bording ha SGH,https://kynjatshai.com/khubor-kyllum/ka-jingkhuslai-halor-ka-jingtreikam-shna-bording-ha-sgh/
":Ka jingsdang ïa ka samoi synrai ne Autumn Session jong ka Meghalaya legislative Session kaba mynta ka sngi, ka 15 tarik, Nailur, u nongïalam jong ka seng Trinamool Congress (TMC), u Mukul Sangma, u la ong ba ka party kan sa shimti ïa ki katto katne tylli ki mat ba kongsan, kynthup ïa ka jonglong jingman ka Law and Order, ka jingïakren bad ka seng HNLC bad kiwei kiwei ha ka Assembly.“Kaei kaei kaba donkam ka ban shimkhia, yn sa ïakren ha Assembly. Don ki katto katne ki mat ba kongsan, kum ka jinglong jingman jong ka Law and Order, ka jingïakren ïasuk bad ka seng HNLC, ka jingshimkhia jong ki paidbah ka ban sa ïakren,” ong u Mukul.U Sangma u la ong ruh ba katkum ki tnat treikam bapher bapher, la don katto katne ki mat jong ka jingbym hok ka jingtreikam, ka jingbym biang ka jingtreikam kaba la dep shimkhia bad yn don ki jingïakren.","Yn don bynta ka TMC ha ka Law & Order, pynbna ka HNLC ha Assembly",https://kynjatshai.com/khubor-kyllum/yn-don-bynta-ka-tmc-ha-ka-law-order-pynbna-ka-hnlc-ha-assembly/
":U nongïalam ka liang pyrshah ne u Leader Opposition (LO), u Ronnie V Lyngdoh u la ai jingïaroh ïa ka seng Indian National Congress (INC) na ka bynta ka jingai ïa ka Sixth Schedule sha ki paidbah bad ai jingïada ïa ka hok jong ki paidbah riew lum ka jylla Meghalaya.“Lada ngi la don ha ka jingshngaiñ, ngi dang ïoh kam trai ïa ka jaka lajong, ban don ka rukom treikam kaba katkum ka riti ka dustur, ki kyndon riti, ka long namar jong ka seng Congress. Ka dei ka jingïohi jngai jong ki nongïalam ka seng Congress kiba la pynïoh ïa ka Sixth Schedule,” ong u Lyngdoh katba u dang jubab ïa ka jingkylli shaphang ba lada ka jingïalong paralok ka I.N.D.I.A kan lah ne em ban shimkhia halor ka BJP ha ka jingthep vote ban wan jong ka Lok Sabha. U la kam ba tang ki party national kum ka Congress kaba lah ban shimkhia ïa ki mat hapoh ka ïing dorbar thaw aiñ bad ban ai jingïada ïa ka hok jong ki paidbah ba duna paid.",Ïaroh u Ronnie ïa ka Congress na ka bynta ka jingai jingïada ïa ka hok jong ki paidbah ri lum jong ka Meghalaya,https://kynjatshai.com/khubor-kyllum/iaroh-u-ronnie-ia-ka-congress-na-ka-bynta-ka-jingai-jingiada-ia-ka-hok-jong-ki-paidbah-ri-lum-jong-ka-meghalaya/
"Ka East Khasi Hills Cricket Association (EKHCA) kan pynlong ïa ka Inter School Cricket Tournament ia kaba la tip kum ka (Lt.) Benjamin Diengdoh Memorial Trophy ha ka tiew ba-ar jong u bnai u Risaw mynta u snem.Kane ka lympung ka long na ka bynta ka kyrdan ïalehkai jong ki khynnah shynrang kiba hapoh 15 snem bard hapoh 17 snem na ka bynta ki kynthei.Kino kino ki skul kiba don jingthmu ban ïashim bynta ha katei ka lympung ki lah ban phone ha u nombor 8787715454, 8974-281047, 8787635040) bad 9863024837.",Yn pynlong ka EKHCA ïa ka Inter School Cricket Tournament ha u Risaw,https://kynjatshai.com/khubor-ialehkai/yn-pynlong-ka-ekhca-ia-ka-inter-school-cricket-tournament-ha-u-risaw/
"Ka tnat Ïalehkai jong ka jylla ka la pynlong da ka program ban ai mynsiem bad kitbok ia ki ‘thei ïalehkai jong ka Saiden Secondary School, Nongpoh (kiba hapoh 17 snem) ki ban mih khmat na ka bynta ka jylla sha ka lympung State Level Subroto Mukherjee Cup Football Tournament 2023 ka ban sdang naduh 19 tarik haduh 26 tarik mynta u bnai ha Nongbah Delhi.Ha katei ka sngi ba pynlong ïa kane ka prokram, i Kong Isawanda Laloo, IAS Director Sports & Youth Affairs jong ka sorkar jylla Meghalaya i la wan kum i kongsan ha ryngkat bad u Bah P.B. War Nongbri, Assistant Director Sports & Youth Affairs, u District Sports Officer jong ka Ribhoi District, Headmaster jong ka skul Saiden Secondary School Nongpoh, ki nonghikai lem bad kiwei kiwei. La pynïaid ïa kane ka prokram da u Bah K. Passah, Assistant Director Sports & Youth Affairs.Ha kane ka lympung, la phiah haduh phra tylli ki Pool kiba la bynta mar saw kynhun kawei kawei. Ka kynhun jong ki thei Under-17 jong ka jylla ki la hap hapoh jong ka Pool-G, kiba kynthup ïa ka Goa, Uttrakhand bad ka KVS. Na ka bynta ki ‘thei ïalehkai jong ka jylla kin sdang ia kane ka jingiakhun ha ka 20 tarik, bad ka jingïakhun kan long pyrshah ïa ka Goa.",Yn leit ïakhun ki ‘thei ka jylla sha Delhi,https://kynjatshai.com/khubor-ialehkai/yn-leit-iakhun-ki-thei-ka-jylla-sha-delhi/
"Ka Voice of the People Party (VPP) ka la weng noh ïa ka dawa jong ka hadien ba ka sorkar ka la kular ban pynjlan ïa ki kynta shong Dorbar Synrai da 2-3 kynta man ka sngi.Kham mynshuwa, haba khyllie ïa kane ka mat, u Bah Adelbert Nongrum u la ïathuh ba um hun satia ban ïohi ïa ki jingmang ïa ki sngi shong dorbar kiba tang san sngi kiba lyngkot palat, khamtam haba ka sorkar ka pynlong dorbar tang arsien ha ka shisnem.U la ïathuh ruh ba ka jingai por tang 2 sngi ïa ka Private Members’ Business kam pat biang satia, namar ki don bun ki mat ban ïakren na ka bynta ka jylla.U la ïathuh ba ki don shibun ki mat kiba khia jong ka jylla, kynthup ïa ka jingkiew ka jingduk bad ka pule puthi kumba la kdew ha ka jinglum jingkheiñ ha ka ri, kaba duna tam na ka ri baroh kawei, ka jingialeh pyrshah ïa ki drok, ka jingsngewkhia ki samla pule halor ka National Education Policy (NEP), ka jingud jingïam ki samla ba la nang la stad ba kim ïoh kam ïoh kam ïoh jam, ka jingbym biang ka rukom mang bhah ïa ki samla leit pule MBBS, ka jingpynsngew paidbah halor ka jingktah ïa ka mariang na ka jingpynheh ïa ka karkhana dewbilat ha East Jaintia  Hills, ka jingleh hangamei ki pulit, ka jinglong jingman ka Them Metor bad ka jingbei tyngka na ka bynta ka Shillong Cherry Blossom Festival.Haba kyrshan ïa kane ka mat, u Bah Ardent M Basaiawmoit, MLA ka Nongkrem bad ruh u khliehduh ka VPP u la ong, “Nga sngew ba kan long ka jingmyntoi kaba biang tam ïa ki paidbah ka jylla ban pynjlan shuh shuh ïa ki sngi shong dorbar bad pynbun ïa ki kynta khnang ba ngi lah ban khyllie ïa kiba bun ki mat”.U la pynkynmaw ruh ïa ka sorkar ba ka liang pyrshah ka don ban wohnia ïa ka sorkar khnang ban pyntyllun shakhmat ïa ka jylla.Haba jubab ïa kane ka mat, u Symbud Myntri Rangbah u Bah Prestone Tynsong uba dei peit ïaka tnad Parliamentary Affairs u la ong, “Ha ka jingshisha, ha ka sngi ba ngi lum ïa ka jingïalang ka BAC, ngi la dep ïaphylliew jingmut bad baroh ki dkhot bad ngi la buh san sngi na ka bynta ka dorbar”.“Hynrei ha ki san sngi shong dorbar, ngi la ïathuh ba ngi lah ban pynjlan ïa ki kynta da 2-3 kynta lada donkam. Kumta nga la kheiñ ba ka jingpynjlan da 2-3 kynta man ka sngi kin ïaryngkat bad ka shisngi”, u la bynrap.U Bah Prestone u la ong ba u la ïohi ba ki jingbuh jingkylli, ka Zero Hour bad ki mat ïakren ki lah ban pynsyrwa kai ïa ka por.“Kumta lada ka liang pyrshah ka don ïa ki mat jingïakren, kam dei ban pynsyrwa kai ïa ka por. Ki lah ban  phah ïa ki mat khnang ba ka ophis kan pynbeit ïa ka por”, u la ong haba kyntu ïa u Lamphang ban mynjur ïa ka jingai por tam.Hadien ba la kular ban pynjlan ïa ka por jong ki sngi shong dorbar, u Bah Adelbert Nongrum u la mynjur ban weng noh ïa ka jingdawa.",Kular ka sorkar ban pynjlan da 2-3 kynta man ka sngi ha ka Dorbar Synrai : VPP,https://kynjatshai.com/khubor-kyllum/kular-ka-sorkar-ban-pynjlan-da-2-3-kynta-man-ka-sngi-ha-ka-dorbar-synrai-vpp/
"Ka Khasi Hills Autonomous District Council (KHADC) na Meghalaya bad ka Karbi Anglong Autonomous Council (KAAC) kaba na Assam ki la rai ban ïatreilang na ka bynta ban pynneh pynsah ïa ka shongsuk shongsaiñ ha ki thaiñ ba ïakajia pud jong ki ar tylli ki jylla, kiba hap hapoh Block-II.Ïa kane la rai ha ka jingïalang hapdeng ka KHADC bad ka KAAC ha ka 14 tarik u Nailur.Kane ka jingïakynduh hapdeng ka KHADC na Meghalaya bad ka KAAC na Assam ka la mih hapdeng ka jingïakynad kaba jur hapdeng ki Pnar na Jaintia bad ki Karbi na Assam, ha ki khappud ka Meghalaya bad Assam.U Bah Pyniaid Sing Syiem, Chief Executive Member (CEM) ka KHADC bad u Tuliram Ronghang uba dei u khliehduh ka KAAC lem bad u MP ka Karbi Anglong u Horen Singh Bey ki la don lang ha kane ka jingïalang lem bad ki dkhot ka Executive na baroh ar tylli ki Autonomous Council.“Ngi la ïakren ïa ka jinglong jingman kaba dangneh ha ki thaiñ khappud ka Meghalaya bad Assam. Ka jingpynkhreh ban pynbeit ïa ka jingïakajia pud ka la ïaid sahphrang. Ha ka bynta kaba ar la kynthup ïa ka Block-II bad ngi sngewthuh ba bun ki shong ba buhai shnong ki Khasi ki don ha kine ki thain.Naduh ba nga shimti kum u CEM, ngi la leit jurip ïa kine ki thain. Ha Block-II, ki don 23 tylli ki shnong Khasi. Ngi la ïakynduh ïa ki khlieh nongsynshar bad kiwei kiba donkti lang bad ha ka jingïakynduh ngi la kyntu ïa ki ban ïatreilang bad bthah ïa ki ba kim dei ban pyndik ïa ki briew jongngi ha ka jingim kaba man ka sngi ka jong ki”, ong u Bah Pyniaid Sing Syiem.U la ïathuh ruh ba u CEM ka KAAC u la kular ba ka Council kan ïatreilang bad ka KHADC ban ïada ïa ki Khasi kiba shong ha ki shnong kiba don ha Block-II.",Rai ka KHADC bad KAAC ban pynnneh pynsah ïa ka jingsuk ha ki thain Block-II,https://kynjatshai.com/khubor-kyllum/rai-ka-khadc-bad-kaac-ban-pynnneh-pynsah-ia-ka-jingsuk-ha-ki-thain-block-ii/
"Ki pulit jong ka Anti Narcotic Task Force (ANTF) ki la ioh ban bat ïa ar tylli ki kali kiba kit ïa ki jingdih buaid ha ka step jong ka 15 tarik u Nailur na East Jaintia Hills.Ha ka jingpyllait khubor ha ka Sngi Thohdieng, u Superintendent of Police ka East Jaintia Hills u Jagpal Dhanoa u la ïathuh ba la ïoh jingtip kaba thikna ïa ka jingwanrah ïa ki drok ha ki ar tylli ki kali (Toursit) na Mizoram.Kumta ki pulit ANTF ryngkat ki nongtrei ka Umtyra Check Gate bad ki pulit ka Khliehriat ki la ap ktem ha Nongsning hapoh ka jingïalam u Additional Superintendent of Police ka Est Jaintia Hills u Bah Banraplang Jyrwa.Dei ha ka por 8.30 baje mynstep ba la ïoh bat ïa kine ki kali bad ha ka por ba talasi ïa ka kali kaba nyngkong, ka Tata Sumo kaba don ia u number ML-05-M-1597, la lap ïa ki kynja powder rong stem ba la thep ha ki saw tylli ki synduk sabon bad kiba khia 43.33 kram bad haba talasi ïa kawei pat ka kali Tata Sumo kaba don ïa u number MZ-01-K-3872, la lap sa ïa 44 synduk sabon ki powder rong stem soh kiba khia 516.43 kram.Haba la peit bniah, la lap ba ki dei ki drok heroin. Hadien kane, la kurup ïa kine ki song sabon ha ka jingdon lang ki nongsakhi.Ïa ki briew ba la ïoh kem la tip kum u Lorence Zomuanpuia ba la don 32 snem bad u Lalmalsawa ba la don 36 snem ka rta.Nalor kine ki jingdih buaid, ki pulit ki la ïoh kurup ruh ia ka pisa kaba don T.1,000 bad T.1,200 ryngkat bad 2 tylli ki Mobile Phone.Ha kaba ïadei bad kane, la pynngat mukotduma hapoh ki kyndon ka NDPS Act ha Khliehriat Police Station bad ki la tohkit ban thwet da ïa kiba donkti lang.Kham hashuwa jong kane, ki pulit ka Meghalaya ha ka 14 tarik u Nailur ki la ïoh ban kurup ïa 48 synduk ki drok heroin ba shongdor T.5.5 klur na East Jaintia Hills District.Haba thoh ha ka Twitter, u Conrad Sangma, Myntri Rangbah ka Meghalaya u la kdew da kaba ong, “Ki pulit ka East Jaintia Hills ki la pynpulom ïa ka jingthmu ba sniew ki nongkhaïi beaiñ ban pynjot ïa ki samla bad ki la ïoh ban kem ïa arngut ki nongkhaïi beain na ki jylla ba marjan bad ïoh kurup ïa 48 synduk ki drok Heroin ba shongdor T.5.5 klur, ioh bat ia ar tylli ki kali bad kiwei ki kot ki sla. Nga iaroh ia ka jingtrei khlem shongthait u heh pulit LR Bishnoi bad ka kynhun jong u. Ka jinghiar thma jongngi pyrshah ïa ki drok kan dangbteng”.Lah ruh ban pynkynmaw, ki pulit ka Meghalaya ha ka 3 tarik u Nailur ki la kem ïa uwei u nongkhaïi drok bad lap ïa ki drok ba shongdor T.15 klur na u. Na une u briew la ïoh ban kurup ïa ki jait drok Crystal Meth kiba khia 10.16 kilo.",Kurup ki pulit ANTF ïa bun bah ki drok na East Jaintia Hills,https://kynjatshai.com/khubor-kyllum/kurup-ki-pulit-antf-ia-bun-bah-ki-drok-na-east-jaintia-hills/
"Ka National Book Trust kaba hap hapoh ka Ministry of Education jong ka sorkar India ka la pynsangeh shuwa ïa ka Shillong Book Fair 2023 ba la thmu ban pynlong naduh ka 18 haduh 24 tarik u Nailur ha State Central Library Shillog, namar ki katto katne ki daw. Ïa ki tarik ba thymmai yn sa pynbna kham hadien. Ïa kane la pyntip da u Deputy Director ka School Education & Literary & Nodal Officer ka Shillong Book Fair.",La pynsangeh shuwa ïa ka Shillong Book Fair 2023,https://kynjatshai.com/khubor-kyllum/la-pynsangeh-shuwa-ia-ka-shillong-book-fair-2023/
"Ki shipai Border Security Force (BSF) ka 43 Battalion, kum shi bynta ban pynthikna ïa ka jingbit jingbiang ki paidbah ha khappud, ki la pynlong ïa ka jingai jingsumar ei hapoh ka Civil Action Programme ha Border Out Post Chirangri jong ka South Garo Hills. Ha kane ka prokram, ki doktor ka BSF ki la ai jingsumar bad sam ei ïa ki dawai sha ki nongshong shnong khappud.Nalor kane ka jingsumar ei, u Tarni Kumar Tiu, DIG, BSF Sector Headquarter Shillong lem bad u Ratikant Thakur, Commanding Officer ka 43Bn BSF ki la leit sam ïa ki tiar bapher bapher kum ki tiar ilektrik na ka bor jong ka sngi, ki shatri, ki shuki plastik, ki miej, ki tiar ïalehkai bad kiwei sha ki khynnah pule bad sha ki shnong kiba donkam ha ka shnong Rongra, Chirangri, Seemakona bad Dambukaphal. Ha kane ka prokram la don bun ki paidbah kiba la ïaroh ïa ka jingthawlad ki shipai BSF.","Sam shatri, shuki bad tiar ïalehkai ki shipai BSF sha ki nongshongshnong ha khappud",https://kynjatshai.com/khubor-kyllum/sam-shatri-shuki-bad-tiar-ialehkai-ki-shipai-bsf-sha-ki-nongshongshnong-ha-khappud/
"Ki seng bhalang bapher bapher jong ka Garo Hills ki la byrngem ba kin pynlong ia ki jingiakhih lada ka Sorkar kam khang khyrdep ia ka jingtih maw ha ka thain Chokpot ha South Garo Hills. Kine ki seng ki la ong ba ka jingtih ia ki mawlong mawteh ha katei ka thain da kawei ka kynhun shimet ka la pynjot lut ia katei ka thain baroh kawei.Kane ka jingtih maw ka la ktah jur eh ia ka Budugre kaba dei ka jaka shnong kaba hap hapoh ka jingpeit jingjngoh ha ki khlieh nongsynshar Nokma jong ka Garo Hills. La iathuh ba kane ka jingtih maw ka dei jong u briew shimet, uba la buh ruh ia ki kor ki bor tylliat mawria bad pynjot thiaw ia katei ka jaka, ha kaba ki lum ki la madan, ki dieng ki la khyllem lut, kiba lah ban ktah ia ka jinglong jingman jong ki dieng ki siej, ki pung bad ki wah kiba don hajan jong katei ka jaka.Ki nongialam jong ka FKJGP, A’chik Holistic Awakening Movement, Garoland State Movement Committee bad A’chik Youth Welfare Organization ki la iakynduh ia u ophisar jong ka Chokpot Civil Sub-divisional bad ai ruh ha u da ka jingthoh ba dei ban khang khyrdep ia katei ka jintihmaw. Kane ka jingpynjot ia ka mariang ka la ktah ia ka Wah Dareng kaba pyndaw um Chokpot bad ia kiwei ki shnong ki thaw kiba don sharum jong katei ka jaka.Ka jingpyrshah ia ka jingpynjot ia ka mariang ka la sdang naduh u Lber mynta ka snem ha kaba ki kynhun bad ki khynnah skul ki la pyllong ia ka jingiaid pyrshah paidbah. Ki nongshong jong katei ka jaka, ki la kynnoh ba u la shim kabu da ka pynkylla lut ia ki kyndon jong ka ain kiba ia dei bad ka jingioh jingbit bad katei ka jingtihmaw kaba la pynjakhlia ia ka Wah Dareng kaba sdang ruh ban rngat.",Pyrshah ki seng bhalang Garo Hills ïa ka jingtih maw ha South Garo Hills,https://kynjatshai.com/khubor-kyllum/pyrshah-ki-seng-bhalang-garo-hills-ia-ka-jingtih-maw-ha-south-garo-hills/
"U Chief Executive Member (CEM) ka Khasi Hills Autonomous District Council u Pyniaid Sing Syiem mynta ka sngi u la leit jngoh ia ka Khanapara kaba long kawei na ki jaka ka khappud jong ka Assam. Kane ka jingleit jngoh ka long kum shi bynta ban peit ia ki mawbynna kiba long ruh kum ka jingkdew jong u pud u sam jong ka Meghalaya.Ha kane ka jingleit jngoh, u Bah Pyniaid Sing Syiem ula ia kynduh ia u Rangbah Shnong jong ka Khanapara ha kaba la don lang ruh ki dkhot jong ka Border Welfare Committee ba la ialam da Ka Idalin Lynshing, ka President ka Border Welfare Committee Land Owner ka Kong Kerlyne Rumnong kaba la ai sngewbha ia ka jingpynieng ia ki mawbynna ha katei ka jaka.Ha kane ka jingiakynduh jong u Bah Pyniaid Sing Syiem, la pynsngew ruh ia ka jingduna jong ki paidbah nongshong shnong kiba long ki trai jaka kiba don mynta tang 23 iing ha Khanapara, hynrei kiwei pat ki dei ki bym dei ki trai jylla. Kine ki nong shong shnong ki la ithuh ba bun na ki kam pynroi ha katei ka jaka la leh da ka Sorkar Assam.",Leit jngoh u CEM Pyniaid Sing Syiem ïa ka Khanapara,https://kynjatshai.com/khubor-kyllum/lait-jngoh-u-cem-pyniaid-sing-syiem-ia-ka-khanapara/
":Hadien ba ki paidbah nongshong shnong kiba sah ha Umden bad ki jaka ba markhap ki la mad jingeh man ka ka sngi ha ka leit ka wan jong ki na Nongpoh sha ki shnong jong ki, kumta ka Nongpoh Constituency Political Committee ha ka 15 tarik, Nailur 2023, ka la pynlong da ka Signature Campaign ha Umden Market (Ïew Umden) ban pynpaw da kaba kren halor ki jaka ha Umden kiba dei ki jaka ba la pyndonkam ma ki ban leit ban wan na ka surok Nongpoh Umden sha Sonapur. Bun na ki paidbah kiba la ïashim bynta ha katei ka Signature Campaign ki kynthup ïa ki samla, kynthei, nongniah taxi, khynnah pule, ki rangbah shnong, ka kynhun ïakhih lang ne ki Pressure Group bad kiwei kiwei.Haba la kren ha ka por katei ka kampeiñ, u Sylvanus Mallai, u Chairman u la kylli jingkylli ïa ki MLA jong ka Nongpoh Constituency u la ong “U MLA jong ngi u la dep kren shaphang kane ja surok ba shen, yn sa shna ïa ka hynrei u la ong ruh ba yn sa shna shwa ïa katei ka surok hadien ka aïom slap, Hato ngi donkam ban maramot lada ngi la ïoh surik thymmai?.”“Ka surok na Nongpoh Umden sha Sonapur ka dei kawei na ki surok ba sniew palat bad ngi donkam ka khusnam na ka bynta kane. Ngi la duh ruh wat ïa ki baieid bathoiñ tang namar ba ka jingsniew palat ka surok kaba ngim lah shuh ban poi wat sha ka jaka sumar ha ka por ba biang kaba long ruh ka jingsngewsih ba wat ka kali kit nongpang ne ka Ambulance 108 ka kyntait ban wan sha kane ka jaka jong ngi.” ong u Mallai.U la kylli ruh ïa utei u MLA ba un pynpaw ka jingeh halor kane ha ka Assembly, “ka DPR kaba la dep pynpaw ha ka Assembly ha u snem 2022 bad wat u Myntri jong ka PWD u la pynthikna, hynrei kaei kaba ngi don mynta?” la kylli utei u MLA.“Kito kiba ïaid na kane ka surok ki lah ban sngewthuh, namar ba ym don daw ba kane ka surok kan bha ha kum kane ka por slap bad ka jingsyntuid ka surok katba ha ka por tlang, ka jur ka jingpum pum” la pynut utei u MLA.Kawei ka riew kynthei hadien ba ka la dep soi ha kane ka kampeiñ ka la ong “Ka jingmaramot ïa kane ka surok kan nym ïarap eiei ruh em ïangi namar ba la dep maramot mynta la da ki phew snem, na kata ka daw, ngi donkam ïa ka surok ba bha”. Kiwei pat ki nongkren ki la kyrpad ïa ka sorkar MDA 2.0 ba kan pyndep ïa ka jingkular jong ka namar ba ki paidbah jong ka Umden kiba kynthup bun da ki spah ngut ki la jynjar ban ïaid na kane ka surok.",Ud ki paidbah jong ka Umden ba sniew palat ka surok ha Nongpoh,https://kynjatshai.com/sur-u-paidbah/ud-ki-paidbah-jong-ka-umden-ba-sniew-palat-ka-surok-ha-nongpoh/
":Kawei ka jingjia ba sngewsih kaba la jia hapdeng ka ar shaka bad ka trok ha ka 16 tarik, Nailur, kaba la lam sha ka jingkhlad jong u nongniah ïa katei ka ar shaka ha ka por 11 baje mynstep ha ka surok bah ne NH6 ha Ummulong kaba don hajan jong ka surok ban leit sha Moodymmai.Katei ka jingjia ïa takhuh kali ka la ishyrkhei haduh katta katta ha kaba katei ka ar shaka ka la leit tynrah beit beit ïa katei ka trok, kaba la pynlong ïa utei u nongniah ar shaka ba un poi rung shapoh katei ka trok bad shah tylliat na ka khleh jong u.Ki nongsakhi ki la ïathuh ba katei ka trok bad katei ka ar shaka ka la niah stet bha, ha kaba ka la pynlong ïa ki ba kin nym lah shuh ban teh lakam ïa ka jingpyn sangeh ïa ka kali jong ki, kaba la pynlong ruh ban jia katei ka aksiden.",Khlad hashen u nongniah ar shaka ha ka jingïa takhuh bad ka trok,https://kynjatshai.com/khubor-kyllum/khlad-hashen-u-nongniah-ar-shaka-ha-ka-jingia-takhuh-bad-ka-trok/
":Hadien ka jingmih jong ka video ba la ïoh ringdur lyngba ka CCTV jong ka State Bank of India SBI Ranikor Branch la ïoh ïa ka jing ïaknieh rung jong ki paitbah kaba la i shyrkhei ban peit ha kaba wat ïa u nongap pahara jong ka tei ka bank u la jan shah ïuh ha kitei ki paitbah.Halor kane ka bynta mynta ka sngi jong ka 15 tarik Nailur 2023 ka KSU Ranikor circle haka jing ïalam u Bah Siril Langte vice president bad Bah Orisstar Langte General Secretary ki la hiar jurip ïaka ka tei ka SBI Bank Ranikor Branch ïa ka jinglong jingman bad ïaka rukom trei kam da kaba la ïoh ruh  ban ïa kren bad u Branch manager jong ka tei ka Bank ka seng kala lap ïa shibun ki jing duna jong ka tei ka branch ha kaba ki nongtrei ki don tang 6 ngut katba ki shnong kiba ïa trei kam bad ka tei ka bank ki don haduh 150 shnong. Namar kata ka jing ai jingshakri jong kane ka Bank kala long kaba la eh palat, nangta ka light ruh kam biang, bad kaba kongsan tam ka dei ka jing bym biang jong ka network kaba la pyndkoh shi kat dei ïaka rukom trei kam jong katei ka SBI Branch hapoh Ranikor.Na ka liang ka seng kala pynpaw ïa ka jingsngew synei shisha ïa u Branch Manager jong kane ka Bank ha kaba u branch u hap ban trei kam lang bad ki staff jong u kaba um ju ïoh ban shong haka ophis trei kam jong u. Ka seng KSU kala pynpaw ba kala i don kam shuh shuh ban don sa ki wei pat ki Bank kynshew pisa ha kane ka thaiñ namar kumba long mynta kala khia shaba palat ïa kane ka bank kaba don mynta, ha kawei pat ka liang ka seng kala kyntu ïa u nongmih khmat kata ïa u bah Pius Marwein u ba dei u MLA jong kane ka dong ka thain ba un phai khmat lem sha ki paitbah kiba ïa kynduh ïa kane ka jing eh haba ïadei bad ka Bank.",Dei naka daw ba duna network bad duh light khah khah bala pynlong ban ïa tur ki paidbah ha ka SBI Ranikor Branch,https://kynjatshai.com/khubor-kyllum/dei-naka-daw-ba-duna-network-bad-duh-light-khah-khah-bala-pynlong-ban-ia-tur-ki-paidbah-ha-ka-sbi-ranikor-branch/
"Ki nongshong baioh ia ka jingpang HIV bad tip kum kita ki nonshong shnong People living with HIV (PLHIV) ki la pynpaw ia ka jingsngewkhia kaba jur halor ka jingkiew jong ki nongpang kiba ym treh ban buddieng ia kane ka jingpang bad tip kum kita ki nongshong shnong Lost to Follow-Up (LFU) ha Meghalaya. Kiba hap ha ka thup LFU ki don haduh 1500 Meghalaya,” la iathuh u Bah Barry Leslie Kharmalki.U la iathuh ba wat hapdeng ka jingtrei shitom jong ki nongtrei ka koit ka khiah, ki seng bapher bapher kiba trei kam ha ki shong ki thaw bad ruh na ka liang jong ka Sorkar, ka don pat ka jingkiew na ka liang jong ki LFU bad kyntu ia ki ba kin shim ia ki lad ai jingkoit jingkhiah. U la ong ba ka long ka kongsan lada lah ban pyndkut noh ia ka jingsaphriang ia ka jingpang HIV. La khot LFU ia kito ki briew kiba ioh ia ka jingpang AIDS bad kiba ym bteng pat ia ka jingsumar bad jingshim dawai.",Bun kiba ïoh ïa ka jingpang HIV bad sangeh sumar bad shim dawai ha Meghalaya,https://kynjatshai.com/khubor-kyllum/bun-kiba-ioh-ia-ka-jingpang-hiv-bad-sangeh-sumar-bad-shim-dawai-ha-meghalaya/
"Kum shi bynta ban pynshlur ia ki nongrep bad ban kyntiew ia ka rep ka riang ha ka jylla, ka Central Integrated Pest Management Center (CIPMC) Shillong ha ka jingiatreilang bad ka Agricultural Technology Management Agency bad ka Umsning C&RD Block ka la pynlong ia ka jingai jinghikai pyniap khniang khamtam ha Mawlyngkhung ka shnong kaba don ha Ri-Bhoi. Ha kane ka jingai jinghikai la ia don lang ki nongrep ba paw khmat.Kane ka jinghikai ka long ruh kumno ban pynkhreh ia ki symbai bad kumno ban pyndonkam ia ki dawai pyniap khniang bad ha kano ka por dei ban pyndonkam khnang ba lah ban pynduna ia ki khniang ha ki kba. Ha kane ka sngi la iadon lang ki saiantis jng ka CIPMC kiba kynthup ia u Gokulraam M, Plant Protection Officer(E), Dr. Devaraja KP, APPO (E), Aroti Hazarika, APPO (E), Tenzing Wangden, SA bad Mighty Star Lyngdoh Deputy Project Director ATMA Ri Bhoi District, Officer na  Umsning C&RD Block.",Ai jinghikai pyniap khniang ka Central Integrated Pest Management Center,https://kynjatshai.com/khubor-kyllum/ai-jinghikai-pyniap-khniang-ka-central-integrated-pest-management-center/
":Ka long kaei kaei kaba pynlyngngoh ïa ka Seng HYC haba ïa ka kam trei malu mala kaba u Khasi u dang lah ban trei pynban la lap ba ïa kiba kum kita ki kam la aiti bad phah sha ki bar Jylla. Kane ka dei ka jinglap jong ka Seng HYC Mawthadraishan Circle ha ka 15 tarik Nailur hapoh Mawphanlur ha kaba uwei na ki kontraktor u la wanrah ïa ki nongtrei nabar ka Jylla ban pyntrei ïa ki katto katne ki jingtei hapoh Mawphanlur.Haba kylli ïa kitei ki bar kylli ki la ïathuh ba ka jingtrei ka dei ka restaurant, swimming pool bad kiwei bad haba peit ka dei ka jingtrei ba u Khasi u dang suk ban trei pynban la trei ïa kine da ki bar Jylla. Ka Seng HYC ka kyntu ïa utei u kontraktor uba ka Seng kam kwah ban Pynpaw kyrteng ba u dei ban bujli noh ïa ki nongtrei da ki paradoh parasnam ha jaka kitei ki briew kiba nabar hapoh 3 sngi bad lada um lah ban weng ïa kitei ki nongtrei bar jylla hapoh lai sngi ka Seng kan sa weng hi. Ka Seng ka ju kren na ka por sha ka por ba da lei lei kam shah horkit hordang ban wan rah ïa ki bar Jylla ban trei ne rung hapoh ka dong ka thaiñ, lait sa tang lada ka kam ym lah shuh ban trei da u Khasi hap ban ai sha kiwei pat ki briew kiba nabar.Hynrei haba ka kam ka dei kaba suk balei hap ban wanrah da ki briew kiba nabar. Na ka liang ka Seng ka kwah ba baroh ki paradoh parasnam khamtam kiba don ki jingtrei kiba pher ba pher hapoh ka bri u hynniewtrep ba ki dei ban aikam ai jam nyngkong ïa ki Khasi bad lada ki Khasi kim lah shuh ban trei hap khot ïa ki briew kiba nabar.",Wanrah u kontraktor da ki bar jylla ban pyntrei ïa ki jaka ha Mawphanlur,https://kynjatshai.com/khubor-kyllum/wanrah-u-kontraktor-da-ki-bar-jylla-ban-pyntrei-ia-ki-jaka-ha-mawphanlur/
":Ka seng Khasi Students Union(KSU), East Jaintia Hills District Unit, ha ka jingïalang paidbah ha ka 14 tarik, Nailur, ka la rai ban pynlong da ka jingïakhih ha ka 25 tarik, Nailur kaba la kynthup lang ïa ki dkhot ba thiah surok ha ki surok bah jong ka National Highway 6 kaba don ha Khliehriat, kaba dei ka headquarter jong ka district jong ka East Jaintia Hills, naduh ka 10 baje mynstep haduh 4 baje janmiet.Katei ka jingrai ban pynlong da ka jingïakhih ka dei ka jingbteng jong ka National Highway Authority of India (NHAI) ba kan kair ban pynsngap watla bun ki jingdawa ba la phah da kaeti ka kynhun. Katei ka jingïakhih ka la wan hadien ka jingïakhih kaba ïasyriem ha ka 8 tarik, Nailar 2023, kaba la kren shaphang kajuh ka mat. Ha ka por ba don katei ka jingïakhih, u Technical Manager jong ka NHAI u la pynthikna ha ka kynhun ba yn sa sdang noh ban maramot ïa ka surok tang hapoh hynriew taïew, hynrei ka jingkular kam jia kumba u la ong.Ha ka jingpyllait paidbah ïa katei ha ki kot khubor myn ha ka 15 tarik, Nailur 2023, ka kynhun ka pynpaw ka jingsngew diaw jong ki, da kaba ong, “Ma u (Manager Technical, NHAI) u la kular ïangi ban pyndep ïa ka kam hapoh hynriew taïew, hynrei tad haduh mynta, um pat sdang ïa ka kam ban trei. Ha ka jingshisha, katei ka surok ka la nang sniew shuh shuh na ka daw ka jingtuid ka khyndew ha ka por slap bad ka jingpum pum ha ka por tlang. Wat ki paidbah nongshong shnong ki la sheptieng ban mih shabar ïing jong ki, ki jingjia aksiden ki ju jia man la ka sngi bad bun ki jingeh kiba ki paidbah ki mad na ka daw jong ka jingsniew palat ka surok.”Katkum katei ka jingpyllait ha ka kot khubor, ka la don ka jingkyrpad ïa baroh ba kin nym leit jingleit leit trei leit ktah hapdeng ka por 7 baje mynmiet haduh 5 baje mynstep man la ka miet haduh shi taïew lada ka sorkar bad ka NHAI ka la bteng ban kiar ïa katei ka jingïakhih. Hynrei, ki la kyrpad jur ba yn nym don kano kano ka jinghuri hura ha ka por ba don kane ka jingïakhih.Shuh shuh, ka kynhun ka la dep khot ïa ki ar ngut ki MLA jong kane ka district, kynthup ïa u Kyrmen Shylla (MLA Khliehriat Constituency) bad ka Santa Mary Shylla (MLA Sutnga Constituency), ba kin kren halor kane ka mar hapoh ka Assembly. Ki la dawa da ka Call Attention Motion na ka bynta ban pynkhring ïa ka jingïakren halor ka jingsniew palat ka surok bad ban kyrpad ïa u Symbud Myntri, u Prestone Tyngsong, kumjuh ruh ïa u Myntri ka PWD, ba kin batai bniah ba balei ba ka NHAI ka la kyntait ïa kitei ki jingdawa, kaba long kum ka jingsngap mynthi ka sorkar na ka bynta ki paidbah jong ka East Jaintia Hills District.",Ïakhih ka KSU ïa ka jingkiar ban pyntrei ïa ka surok bah ha East Jaintia Hills,https://kynjatshai.com/khubor-kyllum/iakhih-ka-ksu-ia-ka-jingkiar-ban-pyntrei-ia-ka-surok-bah-ha-east-jaintia-hills/
":Ka North-Eastern Hill University Teachers’ Association (NEHUTA) bad ka Meghalaya College Teachers’ Association (MCTA) ha ka sngi thohdieng, ka la kyrpad ïa u Vice-Chancellor jong ka NEHU, u Prof Prabha Shankar Shukla ba un pyntreikam kloi kloi ïa ka National Education Policy (NEP) 2020.“Ngi kyrpad jur ïa u Vice-Chancellor ba un khmih biang halor ka jingpyntreikam bad ban ïatreilang na ka bynta ka jingïaid beit ka kam, ka jingïa pyrkhat bha na ka bynta ka NEP 2020,” ong u president ka NEHUTA, u Prof Lakhon Kma bad u general secretary jong ka MCTA, u Dr AW Rani ha ka jingpynbna da ka jingkren hangne.Na ka bynta ka jingduna ka jingsheptieng ha kaba ïadei bad ka jingpule puthi ha kane ka jylla, ka jingkren ka la ong ba u nongkren jong ka jylla bad ki samla pule ki la duh noh ka jingpule lada ka NEP 2020 kam shym la treikam ka lah ban ktah ïa ka jingngeit jong ki katto katne ki bynta jong ka imlang ka sahlang khamtam ki khliehduh ba pynïaid ïa ki jaka pule ban kin mynjur khlem jingthut ïa ka NEP 2020.“Hato yn dei ban pyntreikam ïa ka NEP 2020 ha Meghalaya ha u 2023, ki samla pule bad ki kmie ki kpa ki dei ban sngewthuh ba ka jinghikai ïa ka pule puthi ba mynta ka long sah kumjuh kumba ju long. Ki samla pule kin bteng ban leit pule hapoh lai snem ïa ka jingpule undergraduate program, kaba dei kajuh ka rukom hikai kaba la sah kumjuh haduh mynta. Kane ka jingpynneh ka jinghikai ka la long katkum ka aiñ ka rukom hikai bad kan ïai bteng tad haduh ba ka Meghalaya kan nymdoes not transit to the NEP. Don bun ki jaka pule kynthup ïa ki Central Universities ki bym shym la sdang pyntreikam ïa ka NEP ha u 2023,” ong ka kynhun NEHUTA.",Kyrpad ka NEHUTA bad ka MCTA ïa u Vice-Chancellor ka NEHU ban pyntreikam ïa ka National Education Policy (NEP) 2020,https://kynjatshai.com/khubor-kyllum/kyrpad-ka-nehuta-bad-ka-mcta-ia-u-vice-chancellor-ka-nehu-ban-pyntreikam-ia-ka-national-education-policy-nep-2020/
"SHILLONG:Ka sorkar ka la plie ka lad ka lynti ban pynjlan ïa ka samoi ïakren jong ka Assembly kaba dang ïaid mynta naduh lai haduh saw kynta man la ka sngi lada donkam khnang ban lah ban ïa tai nia hapoh Assembly. Da kaba kren halor kane, u Symbud Myntri ba dei peit ïa ka kam hapoh ïing dorbar thaw aiñ, u Prestone Tynsong, u la ai jingmut ïa ki party ba shah shiliang ne ki opposition parties ba kin ïa mir jingmut lem napdeng jong ki halor ki mat kiba kongsan kiba ki kwah ban ïakren hapoh Assembly.Katei ka jingkyntu jong u Tynsong ka la wan hadien ba ka party jong ka liang pyrshah, ka Voice of the People Party (VPP), ha kaba sdang jong kane ka samoi synrai jong ka Assembly ha ka sngi Thohdieng, ka la kyrpad ban pynjlan ïa kane ka samoi. U nongmihkhmat jong ka seng VPP na North Shillong, u Adelbert Nongrum, uba la kyrpad halor kane ka samoi, hadien, u la weng noh ka jingkyrpad jong u.U Tynsong u la ong ba u sngewthuh ïa ka jingmut jong ki dkhot kiba la kren halor ka mat ba kongsan. U la kyrpad ïa ki liang pyrshah ba katba ki la dep phah ïa ki mat ban ïakren hapoh Assembly, kan bha ba ki ïashong lang ban ïakren halor ki mat bapher bapher ki ban nym sah teng lada ki wanrah kum kine ki jingïakren kiba don jingmut.",Kyntu u Symbud Myntri ïa ki nongïalam bapher jong ki seng ban ïamir jingmut hapoh Assembly,https://kynjatshai.com/sain-pyrthei/kyntu-u-symbud-myntri-ia-ki-nongialam-bapher-jong-ki-seng-ban-iamir-jingmut-hapoh-assembly/
":Ka sorkar jylla ka la pynlut haduh T. 39.88 klur man la u bnai na ka bynta ban siew tulop ïa ki 32 tylli ki jaka pule (college) deficit, ki college jong ki paidbah, college ad hoc bad ki college lump sum ha kane ka jylla Meghalaya. Na katei, la dep pynlut haduh T. 320,868,676 na ka bynta ki 13 tylli ki college deficit, T. 56,198,954 sha ki 8 tylli ki college jong ki paidbah, T. 21,276,960 sha ki 6 tylli ki college ad hoc bad T. 500000 sha ki 5 tylli ki college lump sum, katkum ka jingïathuh jong ki lad pathai khubor.Kitei ki 13 tylli ki college deficit ki kynthup ïa ka St Edmunds College (T. 36038293), St Mary’s College (T. 34803054), St Anthony’s College (T. 51018119), College of Teacher Education (PGT) (T. 5086777), Sankardev College (T. 34858193), Synod College (T. 27153033), Shillong College (T. 38816778), Lady Keane College (T. 38813119), Shillong Commerce (T. 6664360), Union Christian College (T. 26664866), Mendipathar College (T. 4878050), Don Bosco College (T. 11458648) bad ka Seng Khasi College (T. 4615386).",Pynlut ka sorkar haduh 39.38 klur ban siew tulop ïa ki nongtrei Deficit,https://kynjatshai.com/khubor-kyllum/pynlut-ka-sorkar-haduh-39-38-klur-ban-siew-tulop-ia-ki-nongtrei-deficit/
":U nongïalam ka liang pyrshah jong ka AITC bad u Myntri Rangbah barim ka Meghalaya, u Mukul Sangma u la maham tyngeh ba lada ka jingbamsap hapoh kane ka jylla ka la nang kynrei, yn sa don bun ki seng lehnoh ha Meghalaya. U la kren shaphang ka jingseng ba dang shen jong ka kynhun riew atiar, kaba la tip kum ka National Liberation Council of Nongkyndong (NLCN) ha ka thaiñ Khasi-Jaintia Hills, kaba pynlong ïa ka jingkyrduh kam, jingïa shah shiliang bad ka jingduna ka khaïa ka pateng hapoh ka jylla. U la ong ruh ba kine ki jingjia ki lah ban pynthut ïa ka imlang ka sahlang bad kane kan sa bteng haduh ki khatsan bad arphew snem, kaba yn sa lam sha ka jingeh jong ka jylla. U Mukul Sangma u la ban jur ba donkam ban pyn kongsan shwa ïa ka jingkhring hapoh jylla bad kren shaphang ka jingkiew ki kam sniew hapoh jylla.",Maham u Mukul halor ka jingkynrei ki seng riew kieng atiar ha Meghalaya,https://kynjatshai.com/khubor-kyllum/maham-u-mukul-halor-ka-jingkynrei-ki-seng-riew-kieng-atiar-ha-meghalaya/
":U General Secretary ka United Democratic Party (UDP) bad u nongïalam barim na Nongthymmai, u Jemino Mawthoh, ha ka 17 tarik, Nailur, u la ong ba ka jingrai ban pyntreikam biang ïa ka National Education Policy (NEP) kan sa ktah ïa ki samla pule jong ka imlang ka sahlang hapoh kane ka jylla.“Ka jingrai ban pyntreikam biang ïa ka NEP kan sa don jingktah na ka bynta jong ki samla pule ha kane ka imlang ka sahlang jong ka jylla jong ngi. To ngin ïapeit shwa nyngkong ïa ka jingkhring jong ki samla pule ha ki laiñ pule puthi ki jong ki,” ong u Mawthoh.",Maham u Jemino pyrshah ïa ka jingpyntreikam ïa ka NEP,https://kynjatshai.com/khubor-kyllum/maham-u-jemino-pyrshah-ia-ka-jingpyntreikam-ia-ka-nep/
"NONGSTOIN:Ha kawei ka jingjia kaba sngewsih kawei ka longkmie kala duh noh ïala i jong i khun namar ka jingbym lap shuh ban poi sha ki jaka ai jingsumar tang namar ka jingdon ka jingpynïakop khwai dohkha hapoh ka pung Pamphyrnai kaba don hapoh ka shnong Ksehkohlong kaba la wanrah ïa ka jingdheng kali kaba shyrkhei bah naduh ka thaiñ Nongspung ter ter sha Pamphyrnai bad haduh ka shnong Umlieh.Katei ka jingjia kala jia ha ka 16 tarik u bnai Nailur 2023 ha kaba ka longkmie napoh ka shnong Mawthawniaw WKHD bad katei ka longkmie mynta ka dang don hapdeng ka jingshah sumar hapoh Holy Cross Hospital ha Mairang katba ïa i khun jong ka bala khlad noh la pyndep noh ban tep hynne ka sngi ka 17 tarik, Nailur hapoh shnong. Haba ïakren bad ki katto katne ki nongthoh khubor katei ka longkmie kala ïathuh ba kila mih nala shnong da ka jingthmu ban leit kha khun sha Shillong hynrei ynda kila poi ha Nongspung kila sah kut haduh 3 kynta hapoh surok bad kiba ha ïing jong ka kila pyrshang ban kyrpad ïa ki kali ban ïa pyllait lem ïa ka lynti bad ki don katto katne ki ba ïa pyllait hynrei ki ba bun kim shym la sngap satia.Shuh shuh kala ong ruh ba hadien bala lait na katei ka pung Panphyrnai ka jaka ïa khwai dohkha kila ngat biang ha ka jingsahkut kali sa hapoh ka shnong Umlieh kaba don kham sha khmat jong katei ka pung bad na kane ka jingslem ha lynti katei ka longkmie kaba la don hapdeng ka jingsuh jingthar kala kha noh ïa i khun ha shiteng lynti mar ïapoi ha ka shnong Tiehsaw Khyllem kaba jngai tang kumba katto katne minit na Umlieh hynrei kaba sngewsih ka long ba i khyllung shynrang i la khlad noh.Nalor katei ka longkmie la ong ruh ba kawei ka kali kit nongpang Ambulance kala sahkut lang ha katei ka jingdheng kali bad kiwei de ki paidbah ba ïaid ba ïeng kaba la pynbitar shisha halor ka jingpynwit katei ka jingpynïakop khwai dohkha ïa ki paidbah ba ïaid ba ïeng namar ka jingïaïeng khlem akor ki kali ka jingbun ki nongbuiad khawiang kiba la pynwit ïa ka lynti jong ka surok bah. Ha kaba ïadei bad kane ka jingjia na liang jong ki nongïalam ka Seng ba kynthup ïa ka HYC, North West bad ka Ri Khasi Sepngi Federation mynta ka sngi ka 17 tarik, Nailur kila leit sha katei ka Hospital ha Mairang ban ïakynduh ïa katei ka longkmie kaba la ïakynduh ïa katei ka jingjia kaba sngewsih.U President ka Ri Khasi Sepngi Federation haba kren sha ki lad pathai khubor u la ong ba tang na ka daw ka jingpynsngewbha ïa ka doh da ki nongpynïaid bad kiba wan ha katei ka jingïakop khwai kala wanrah jingeh pynban ïa ki paidbah ba ïaid ba ïeng khamtam ïa kiba pang ba shitom kat haduh ban da don ruh ka jingduh noh ïa ka mynsiem ba kordor. Katba na ka liang jong u Samla Shembor Langrin GS ka HYC North West Khasi Hills Mairang u la ong ba jynlada ym don katei ka jingïakop khwai kan nym don hi ruh ka jingdheng kali ha katei ka jaka bad 3 kynta katei ka longkmie kala poi suk sha ka jaka sumar ha Nongbah Shillong.Shuh shuh u la ong ruh ba hadien bala wai katei ka jingïakop khwai kala don ruh sa kawei ka jingïakhalai nusib kaba heh ba la pynthong da ki kali rem dor bad kaba i kaba i khlemraiñ hangne ka long ba ki briew sorkar kiba phong ïa ka uniform kila kylla long tang kum ki nongpyn pule ïa u slip bad u number na ka bynta ki nongjop. Kumta kitei ki ar ngut ki nongïalam Seng kila dawa ruh na ki bor District ba ban khot hajir bad pynshitom ïa kiba don kti ha katei ka jingpynïaid khwai dohkha bad kila dawa ba dei ban pynsangeh noh ïa kiba kum kitei ki jingpynïakop katba ym pat lah ban pynbeit.",Duh ka longkmie ba armet ïa i khun ba dheng kali na ka jingpynïakop khwai ha Panphyrnai,https://kynjatshai.com/khubor-kyllum/duh-ka-longkmie-ba-armet-ia-i-khun-ba-dheng-kali-na-ka-jingpyniakop-khwai-ha-panphyrnai/
":Ka Seminar jong ki dkhot ka Parish Pastoral Council kaba la dep pynlong lai sngi kaba long ka jingmihkhmat ba bun na ki parish bapher bapher hapoh ka Tura Diocese ka la kut noh ha ryngkat ka jingjop bakhraw ha Diocesan Pastoral Centre, Walbakgre Tura, ha ka 18 tarik, Nailur. Ka jingsdang jong kane ka Seminar ha ka 15 tarik, Nailur, ka la long ka tamasa bakhraw kaba la wanrah lang ïa baroh ki nongïalam haduh 60 ngut na ki parish bapher bapher ha ka thaiñ Garo.Ïa katei ka tamasa, la pynïaid da u Most Rev. Andrew R. Marak, uba dei u Bishop jong ka Tura, ha ka jingïa don lang u Most Rev. Jose Chirackal, uba dei u Auxiliary Bishop jong ka Tura bad ki katto katne ngut ki dkhot riewkhuid, kynthup ïa u Fr. Francis, Fr. Joy bad u Fr. Bromith Sangma. Ha katei ka seminar, la don ka jingïashim bynta jong ki riewkhuid ba pawnam kynthup ïa u Bishop Andrew R. Marak, Bishop Jose Chirackal, Fr. Joy, Fr. Francis, Fr. Thomas John bad u Fr. Bromith.Ki la kren shaphang ki mat ba kongsan, da kaba pyn kynthup halor ka bynta jong ka Parish Pastoral Council ha ka jingkynthup lang bad ka Canon Law, kaba dei ka rukom treikam jong ka Pastoral Council bad ka Parish Financial Council hapoh ki Parish, ki la pynlong ka jingduwai na ka bynta ki longïing, ka jing wanrah ïa ka jingim sacrament hapoh ka longïing bad ki parish, ka jing pyn thymmai ïa ka jingïalap ïa ka kot niam (Gospel) ha ka rukom ka bapher, ka Synodal Journey bad ka Instrumentum Laboris bad kiwei kiwei ki mat ïakren kiba kongsan. Ki nongïashim bynta ki la ïaroh bha ïa katei ka prokram, da kaba pynpaw ka jingïoh jingmyntoi na kane ka Seminar.",Kut ka Seminar parish pastoral ba lai sngi ha Tura,https://kynjatshai.com/khubor-kyllum/kut-ka-seminar-parish-pastoral-ba-lai-sngi-ha-tura/
JOWAIHadien ka jinglah ka Diengshynrum ban pynliem noh da 1-0 kol ïa ka Pamrakmai Sports Club lyngba ka shi kol jong u Bewithus Sympli ha ka minit ba 71 kane ka kynhun ka la ioh ban jam ha ka phainal jong ka lympung 2nd Division Football Tournament ïa kaba la pynïaid da ka East Jaiñtia Hills District Football Association (EJHDFA).Ka jingïakhun phainal jong ka Iatyllilang Hingaria Sports Club bad ka Diengshynrum SC kan long ha ka 23 tarik Nailur ha ka por 2:30 mynsngi.,2nd Division Football Tournament : Ha ka 23 tarik yn rai īa ka lahduh mynta u snem,https://kynjatshai.com/khubor-ialehkai/2nd-division-football-tournament-ha-ka-23-tarik-yn-rai-ia-ka-lahduh-mynta-u-snem/
"Ka jingiakob mareh ba la tip kum ka Mawlynnong Run Safari 2023 ba la pynlong ha Mawlynnong ha ka 16 tarik (sngi saitjain) ka la long kaba shongshit bad kaba ioh mynsiem namar ka jingbun ki nongwan iashim bynta na ki distrik bapher bapher bad kumjuh na ka jylla Jammu, Manipur, Assam, Chattisgarh bad Bangladesh.Ia kane ka jingiakob la pynlong da ka Ministry of Tourism. GOI (NE), Meghalaya Tourism & Sportive ha Mawlynnong, East Khasi Hills.Haduh 210 ngut ki la wan ban ïashim bynta ha kane ka jingiakob kiba kynthup ha ka thup 25 KM, 10 Km bad 5 KM.",Wan ïashim bynta ki nongïamareh na Bangladesh ha ka Mawlynnong Run Safari,https://kynjatshai.com/khubor-ialehkai/wan-iashim-bynta-ki-nongiamareh-na-bangladesh-ha-ka-mawlynnong-run-safari/
":Ha kaba ïadei bad ka jingjia ba sngewsih jong ka longkmie ba armet bad kaba la duh noh ïa u khunlung jong ka ha ka kali tourist na ka daw jong ka jingdheng kali namar ba don ka jingïakop khwai dohkha ha pung Pamphyrnai ha ka 16 tarik, Nailur, ha kaba ka West Khasi Hills District Administration ka la pynlong da ka jingïalang ha ka 19 tarik, Nailur, ha kaba u Deputy Commissioner(DC), u Garod LSN Dykes u la pyntip ba ha katei ka jingïalang, la don ka jingrai ban thung da ka jingtohkit jong ka magistrate halor katei ka jingjia bad ba u Superintendent of Police un shim da ka rai ban phah rai ha ka ïing bishar ba kan sa leh hi ïa kaba donkam halor kane ka mukotduma.U DC u la ong, ‘Ngi la dep ïohpdiang ka jingpynbna na ka District Council Affairs (DCA) ba ïa ka jingïoh jingbit na ka Khasi Hills Autonomous District Council (KHADC) kaba la ai jingbit ban pynlong ïa katei ka jingïakop khwai dohkha hapoh ka jingpeit jong ka West Khasi Hills, la dep pynsangeh noh bad ba ka bor synshar district kan sa bud ïa kajuh ka mukotduma.’ U la ong ba ki rangbah shnong jong ka Ksehkohlong bad ki nongpynïaid ïa kane ka jingïakop khwai dohkha kaba la pynlong ha Panphyrnai ha ka 16 tarik, Nailur ki la ïakynduh bad u mynta ka sngi, hynrei u la pynthikna ïa ki ba “kaei kaba la jia, yn sa shim rai da ka aiñ katkum ka jingbit jong ka.”",Yn tohkit ka Magistrate halor ka jingduh ïa i khunlung ba dang kha hapoh kali,https://kynjatshai.com/khubor-kyllum/yn-tohkit-ka-magistrate-halor-ka-jingduh-ia-i-khunlung-ba-dang-kha-hapoh-kali/
":Ha ka por ba don ka jingkylli mar kylliang ha ka samoi synrai jong ka Question Hour jong ka Meghalaya Legislative Assembly, u nongïalam na ka liang pyrshah ne Opposition bad u MLA na Mylliem, u Ronnie V Lyngdoh u la pynpaw katto katne ka jingsngew jong u da kaba kylli jingkylli halor ka mat ba dei shaphang ka Meghalayan Medical Drugs & Services Limited (MMDSL), ha kaba u la kylli pyrshah ïa ka Myntri ka koit ka khiah, ka Kong Ampareen Lyngdoh ba kan ai ïa ka jubab ba biang. U Ronnie V Lyngdoh u la kylli shaphang ka rukom treikam jong ki board jong kai director jong ka MMDSL bad ki nongseng kam lajong, da kaba pan ka jingpynshai halor kaba lehse la dep pynlong ïa kino kino ki jingïalang naduh ba don ka jingïatreilang jong kane ka kompeni.Ha kaba jubab ïa kitei ki jingkylli, ka Myntri ka koit ka khiah, ka Kong Ampareen Lyngdoh ka la ong ba ki board jong ki director ki la pynkynthup ïa kiwei ki heh ki haiñ, kum u IAS Commissioner, Director jong ka Medical Institutions (MI), Director jong ka Maternal bad Child Health (MCH) bad ka Family Welfare (FW) bad u Director of Research. Hynrei, ka la pynpaw ïa ka jing bym lah jong ka ban ïathuh bniah ha kato ka por hynrei ka la pynthikna hapoh assembly ba kan sa pynshai shuh shuh halor katei ha ki khyndiat por. Ka la kyrpad ruh ban pynmih da ka jingpynbna na ka bynta ki jingkylli ban sa wan, da kaba batai bniah ba ïa katei ka mat, dang sdang mynta bad shen, yn sa tohkit bniah halor katei.U Ronnie V Lyngdoh u la pynpaw shuh shuh halor ki mat ba kongsan, da kaba kdew ba ka board ka dei ban don palat 15 ngut ki dkhot, katba ka MMDSL ka la don 31 ngut ki dkhot hapoh ka board jong ka. U la ban jur ba lada ka board ka la tam palat 15 ngut ki dkhot, dei ban don ka rai ba biang bad ïa katei ka mat, donkam ban pynbna shai. U la ban jur ba dei ban don kajuh ka jingmut ha kaba ïadei bad ki board jong ki director, nongseng kam lajong bad ka rukom treikam jong ki.",Pynpaw u Ronnie da kaba kylli jingkylli ïa ka Ampareen halor ka mat ba ïadei bad ka MMDSL,https://kynjatshai.com/khubor-kyllum/pynpaw-u-ronnie-da-kaba-kylli-jingkylli-ia-ka-ampareen-halor-ka-mat-ba-iadei-bad-ka-mmdsl/
"Wat hapdeng ka jingwan jong u slap hapdeng ka jingïalehkai kaba itynnad, ka Tura District Cricket Association ka la pynliem noh ïa ka South Garo Hills DCA da 16 ron ha ka lympung  U-19 Boys Inter District Cricket Tournament ba la pynlong da ka Meghalaya Cricket Association (MCA) ha Salpara, Mendipathar.Ka Tura ka la  kam ban tied nyngkong bad ka la ioh 107 ron na 35.1 ober. U Salchang Sangma bad u Silgar bad u Silgar M. Sangma ki la ioh 3/22 bad u Ayush M Sangma u la ioh 2/11.Katba ha ka jingïalehkai jong ka Group A ba la pynlong ha Umbuda, Nongpoh, ka Ri Bhoi ka la kam ban tied nyngkong ha ka jingïakhun pyrshah ïa ka EJH bad ki la lah ban ïalehkai bha ha kaba ki la ioh 6.57 ron shi ober bad ha ka ober 28 ki la ioh 184 ron bad khyllem 8 wiket hynrei u slap u la wan bad la shem jingeh ban bteng ïa ka jingïakhun.Ka jingïakhun ba mynta ka sngi ka 21 Nailur na ka bynta ka Zone 1 Group B kan long hapdeng ka East Khasi Hills Cricket Association pyrshah ïa ka West Jaintia Hills DCA bad ha ka Zone 2, ka North Garo Hills DCA kan ïa aireng pyrshah ïa ka Tura.",U-19 Boys Inter District Cricket Tournament : Da 16 run liem ka South Garo DCA ha ka Tura DCA,https://kynjatshai.com/khubor-ialehkai/u-19-boys-inter-district-cricket-tournament-da-16-run-liem-ka-south-garo-dca-ha-ka-tura-dca/
"Ka West Jaintïa Hills District Cricket Association ka la ïoh ïa ka jingjop da shi wiket ha ka jingïakhun pyrshah ïa ka East Khasi Hills Cricket Association na ka bynta ka Group B  jong ka lympung U-19 Boys Inter District Cricket Tournament ba la pynïaid da ka Meghalaya Cricket Association (MCA) ha Umbuda, Nongpoh.Ka EKH ka la kam ban tied nyngkong bad ki la buh thong da ka ron kaba heh hynrei tang hapoh 30 ron 3 ngut ki snar tied kiba na khmat ki la khyllem noh. Lyngba ka jingkyrshan jong u Nangsan Kynter (14) bad u Daulabiang Shangpliang (35) ka kynhun ka la sdang ban im biang bad kynjoh 100 ron.Ka jingïakhun ba mynta ka sngi ka 22 Nailur na ka bynta ka Group A, kan long hapdeng ka Shillong Cricket Association A pyrshah ïa ka Ri-Bhoi DCA, katba ka South Garo Hills DCA kan ïakhun pyrshah ïa ka North Garo Hills DCA na ka bynta ka Zone 2.",Liem shi wiket ka EKH DCA ha ka WJH DCA,https://kynjatshai.com/khubor-ialehkai/liem-shi-wiket-ka-ekh-dca-ha-ka-wjh-dca/
"Ka Meghalaya Carrom Association (MCA), ka la pynbna paidbah ba kan sa bteng biang ïa ka jingïakob siat corrom ba la tip kum ka ‘Meghalaya Open Carrom championship’ kaba 21 ha Jaiaw Laitdom naduh ka 27 haduh 30 tarik mynta u bnai.Ha kane ka jingïakob kan don haduh 6 tylli ki thup bapher bapher, kynthup ïa ka ‘team event, Men’s single, Women’ single, Junior (kynthei bad shynrang), Veteran’s single bad men’s double. Na ka bynta ka ‘Team’, ki nongïashim bynta kiba don jingmut ban ïakob ki hap ban siew 500 kum ka bairung, T.100 na ka bynta ka men’s,women’s single, veteran single bad 200 na ka bynta ka mens doubles katba na ka bynta ka junior (kynthei bad shynrang) yn ym donkam bai rung.Ka MCA ka khot sngewbha ïa baroh ki nongïalehkai (kynhun bad shimet) ba kin wan ban ïashim bynta ha kane ka lympung bad ka por ïalehkai kan long 4 baje shaneng.Na ka bynta ki jingtip ba kham bniah, lah ban phun ha u nombor, 9402190429, 8414093939, 8119864986.",Yn pynlong ka MCA ïa ka Meghalaya Open Carrom Championship 27 tarik mynta u bnai,https://kynjatshai.com/khubor-ialehkai/yn-pynlong-ka-mca-ia-ka-meghalaya-open-carrom-championship-27-tarik-mynta-u-bnai/
"Ka skul Saiden Secondary School na Ri-Bhoi kaba la mih khmat ïa ka jylla Meghalaya sha ka lympung Subroto Cup kaba 62 na ka bynta ki kynthei kiba hapoh 17 ka la sdang ïa ka jingïaid lynti da ka jingjop da 2-0 ha ka jingïakhun pyrshah ia ka Goa hynnin ka sngi ka 20 Nailur 2023 ha New Delhi.Ïa kitei ki kol kiba la pynjop na ka bynta ka Meghalaya, la wan lyngba ka Eiladki Ksoo.Ki thei ialehkai jong kane ka kynhun ki kynthup ia ka.Daphishisha Syngkli, Ellen Kynta, Imaia Shylla, Kynjailin Sohtun, Juliana Syiemlieh, Alisha Lyngdoh, Inri- La- I- Dor Kongthaw, Batiplang Khapiah, Eiladki Ksoo, Yulity T. Phanrang, Danisha Lyngdoh, Shimtilang Thongni, Nibari Maring, Barikor Kurbah, Daiamon Makhroh bad ka Unity Maring.",Sdang ka Meghalaya da ka jingjop ha ka Subroto Cup,https://kynjatshai.com/khubor-ialehkai/sdang-ka-meghalaya-da-ka-jingjop-ha-ka-subroto-cup/
":Ka jingrwai Khasi, kaba la dep pyllait paidbah dang shen, kaba kyrteng ka “Ohh Rossy”, ka dei ka jingrwai jingshad na ka phlim Romeo and Rossy. Katba ïa ka jingthaw bad jingtem ïa katei ka jingrwai, la thaw da u Anthony Khyriem. Ïa ka Make-up bad jingpynwandur ïa u shñiuhkhlieh, la shimti da ka Mediora Mylliem Umlong bad ka Herbie Pathaw. U Director Of Photography, dei u Elvest Thabah bad la shna bad pynmih ïa katei ka jingrwai da u Larry Suchiang.",La pyllait paidbah ïa ka jingrwai “Oh Rossy!”,https://kynjatshai.com/ki-sap-ki-phong/la-pyllait-paidbah-ia-ka-jingrwai-oh-rossy/
"Hadien ka jingjop da 2-0 pyrshah ïa ka Goa ha ka 20 Nailur kaba dei ruh ka jingsdang ïa ka jingïakhun na ka bynta ka lympung U-17 girls’ Subroto Cup  ba la pynlong ha ka nongbah New Delhi, ka skul Saiden Secondary School, Ri-Bhoi kaba la mih khmat na ka bynta ka Meghalaya ha kane ka lympung, ka la khur biang ïa ka jingjop kaba ar ha ka jingïakhun pyrshah ïa ka Kendra Vidyalaya Sangathan.Ïa kitei ki 4 kol la ïoh ban thep da ka Daiamon Maroh, ka Imaia Shylla bad ka Eiladki Ksoo. Ka Meghalaya kan bteng biang ïa ka jingïakhun mynta ka sngi, ka 22 Nailur pyrshah ïa ka Uttarakhand ha ka por 7 baje myntstep kaba dei ruh ka jingïakhun ba khatduh na ka bynta ka pool G.Lyngba kane ka jingjop, ka Meghalaya ka la don ïa ka jingtikna ban jam sha shiliang jong kane ka lympung phutbol na ka bynta ki kynthei kiba hapoh 17 snem.",Khur ka Meghalaya ha ka jingïakhun kaba ar jong ka Subroto Cup,https://kynjatshai.com/khubor-ialehkai/khur-ka-meghalaya-ha-ka-jingiakhun-kaba-ar-jong-ka-subroto-cup/
":Ka jingrwai “Phi wan paw” ka dei ka jingrwai Khasi na ka phlim Romeo and Rossy” kaba dang dep pyllait shen. Haba kren shaphang katei ka phlim, hangne yn ïathuh shaphang ka jingshna ïa katei ka jingrwai jong katei ka phlim. Uwei na kiba leit synran ban ring ïa kane ka jingrwai, u la ong, “Kane ka dei ka jaka kaba hap hapoh Ranikor ka dei ka khappud Bangladesh, te mynta ngi mut ban wan ring ïa kane ka jingrwai ha kane ka jaka, hynrei ngi la kulmar khlieh namar ngim tip, ynda la poi shatei sha jaka Bangla, la ki shah ne em ban ring, peit mo paralok, ngan sa dro da u dak ban pyni ïaphi ba kane ka dei ka khappud ba pyn ïakhlad ïa ka Bangla bad Meghalaya.Te nga kyrmen ba kin shah hi, te ngin sa ïakren. Peit kine ki lieng ki don lai tylli hangne na ka bynta khyndai ngut, kaba mut lai ngut briew kawei ka lieng.Te ngin sa ïa kylli bha ba lada ki shah ne em ba ngin ring, mynta ka jingrwai jong ka phlim Romeo and Rossy, i Paheh bad i Shereen. Ha katei ka jingrwai, la don lai ngut ki star, lada yn don kine ki star ym poi shaei shaei. Te nga kwah ban kylli ïa i Paheh kumno phi shem shaphang kane ka jingrwai ha kaba ïadei bad kane ka projek kaba ngi wan shane sha Ranikor mo? te u la jubab, ‘kane ka projek ka long ka projek kaba sah jingkynmaw, ka lynti ruh kaba jngai, la knieh ktien sa u nong interview uba la ong, ‘na Sikkim hap wanphai sha Ranikor’. La kren biang u Paheh, ‘ïa kane ka jingrwai, ngi la mut ring sha Goa, hynrei na ka daw ba ka jan ka ryngkew te ngi wan noh shane, hynrei ngi la plan ban ïa ap shwa ban ring sha kawei pat ka jaka, hynrei ba ka dei ka jingrwai, te ngi hap ban pyllait noh ha u bnai ba 12, hynrei lehse ngi plan ban ring haduh ar bnai lai bnai, te ngim lah shuh ban ap. La kren biang u nonginterview, “Te nga ai khublei kitbok ïaphi Paheh na ka bynta kane ka music video jong phi na ka phlim Romeo and Rossy. Ngin sa ïashem biang.”",La pyni ïa ka jingshna ïa ka jingrwai “Phi wan paw” na ka phlim “Romeo and Rossy”,https://kynjatshai.com/ki-sap-ki-phong/ka-jingshna-ia-ka-jingrwai-phi-wan-paw-na-ka-phlim-romeo-and-rossy/
":Ka jingrwai Khasi, ka “Ribon” ka dei kaba la dep pyllait ha ka 20 tarik, Nailur. La pynmih ïa katei ka jingrwai da ka kompeni Nangtei Production. La wanrah ïa katei ka jingrwai Ribon (Ribbon) da ka Studio Version bad la rwai da ki nongrwai, kynthup ïa ka Diana bad u Nangtei. La thaw ïa ka da u Nangtei bad ïa ka tune, la shimti da ka Diana M Marbaniang. Ïa ka sur tem, la shimti da u Bishow Chanambam bad la pyntreikam ha DI Studio.",La pyllait paidbah ïa ka jingrwai “Ribon”,https://kynjatshai.com/ki-sap-ki-phong/la-pyllait-paidbah-ia-ka-jingrwai-ribon/
":Ka jingrwai “Pyrthei shong ing basa” ka dei ka jingrwai Khasi kaba la dep pyllait paidbah ha ka 10 tarik, Nailur 2023. La ring ïa katei ka jingrwai da u Amos Suting bad la rwai da u Wanjop Sohkhlet. La thaw ïa ka jingtem da u Bbay Smit bad la pynbit pynbiang da u Joelan Pariat, Bastan Mngap, Shining k.sit, Bantei L Nongbri, Bantei Kharmuti, S Kamwamut Nengnong.",La pyllait paidbah ïa ka jingrwai “Pyrthei shong ing basa”,https://kynjatshai.com/ki-sap-ki-phong/la-pyllait-paidbah-ia-ka-jingrwai-pyrthei-shong-ing-basa/
":Ka jingrwai Khasi, kaba kyrteng ka “Shaei ngan phai”, ka dei kaba la dep pyllait paidbah ha ka 16 tarik, Nailur 2023. Ïa kane ka jingrwai, la rwai da u Ram Suchiang bad la shim bynta da ki tyngshop bad ki puron jong ka Khasi, kynthup ïa u John Rani, Meda Basaiamoit, Shai Wahlang bad ka Ibalucky Sad. Katba ïa ka Make up, la shimti da ka Ibalucky Sad. La shna ïa katei ka jingrwai da ka kompeni Khasi Pyrshang bad ïa ka Video bad Editing, la shimti da u Donbok Marngar.",La pyllait paidbah ïa ka jingrwai “Shaei ngan phai”,https://kynjatshai.com/ki-sap-ki-phong/la-pyllait-paidbah-ia-ka-jingrwai-shaei-ngan-phai/
":Ka jingrwai Khasi, ka “Sbai Rupa ba kordor” ka dei ka jingrwai ba la dep pyllait paidbah ha ka 12 tarik, Nailur 2023. Ïa katei ka jingrwai, la rwai da ki nongrwai, kynthup ïa u Khambor Nongneng bad ka Ibahunlang Mary Nongrum, la shimti ban pynmih ïa ka da ka Teibok laloo Studio. La pynmih ïa katei ka jingrwai da u Phaibok pariong bad u Sailin Khyllait. Ka Makeup Artist dei ka Susan Dkhar. Katei ka kynhun ka la ai khublei ïa ka Mawsbuit museum, Rymphang Nongrum, Pynshngain Dkhar, Risha kharkaliang bad u Madiang.",La pyllait paidbah ïa ka jingrwai “Sbai Rupa Ba Kordor”,https://kynjatshai.com/ki-sap-ki-phong/ka-jingrwai-sbai-rupa-ba-kordor-ba-la-shna-da-u-phaibok/
":Ka jingrwai Khasi, ka “Muhor ka jingieid” ka dei ka jingrwai ba la dep pyllait paidbah ha ka 26 tarik, Nailar 2023 bad ka dei na ka phlim “Ka Nusib”. Ha ka jingrwai “Muhor Ka Jingieid”, la shim bynta da ki tyngshop bad ki puron jong ka Khasi, kynthup ïa u Keebor ATK Kurbah bad ka Deicy Mawblei. La pynmih ïa katei ka jingrwai da ka kompeni Lamjingshai Film Production.La pynmih lang ïa ka da u Keebor ATK Kurbah bad la shna da u Roping Lawriniang, katba u Director Of Photography, dei u Rockyland Laloo. Ïa ka camera bad editing, la shimti da u Rockyland Laloo, katba ïa ka drone, la pynïaid da u Elvest Thabah.Ka nonghikai shad bad costume designer, la shimti da ka Deicy Mawblei bad la rwai ïa katei ka jingrwai da u Ram Suchiang bad ka Larihun Lapang. La thaw ïa ka da u Roping Lawriniang, ïa ki kyntien jingrwai ba la pynkylla sha ka phareng, la shimti da ka Iada Kurbah bad ka Ridashisha Kurbah bad ka copyright dei ka Lamjingshai Channel Comedy.","La pyllait paidbah ïa ka jingrwai “Muhor ka Jingieid”, na ka phlim “Ka Nusib”",https://kynjatshai.com/ki-sap-ki-phong/la-pyllait-paidbah-ia-ka-jingrwai-muhor-ka-jingieid-na-ka-phlim-ka-nusib/
"Ka West Jaintia Hills District Cricket Association ka la pynliem noh da kaba suk ïa ka West Khasi Hills DCA, kata da 7 wiket ha ka jingïakhun na ka bynta ka Zone 1 Group B jong ka lympung U-19 Boys Inter District Cricket Tournament ba la pynïaid da ka Meghalaya Cricket Association (MCA) ha madan Umbuda, Nongpoh.U Maremdor Sutnga uba la khur ruh ïa ka khusnam ‘Player of the Match’ ha kane ka jingïakhun u la long u radbah na ka bynta ka West Jaintia ha kaba u la khur 4 wiket bad ïoh 34 run bad kaba kham sngewtynnad ka long ba haduh ban da kut ka jingïalehkai u khlem shah pynhap wiket.Ka WKH ka la jied ban tied nyngkong hynrei baroh ki wiket ki la khyllem noh tang hapoh 23.1 ober na ki 32 tylli ki ober. Na ka bynta ka WKH, u Pynierlang Shangdier u la long u nongïalehkai uba la kyrshan borbah ha kaba u la ïoh haduh 47 ron na 33 tylli ki bol.U Maremdor uba la long ruh uba kongsan ha kane ka jingïalehkai u la ïoh ban kawang bol tang 4.1 katba u Namewanki Pakyntein u la ïoh 7 ober bad pynkhyllem 4 wiket.Ka jingïakhun ba mynta ka sngi ka 26 Nailur kan long hapdeng ka Shillong Cricket Asso-ciation A pyrshah ïa ka East Jaintia Hills DCA ha ka  Zone 1 Group A.",Tyngshaiñ u Maremdor Sutnga na ka bynta ka West Jaintia DCA,https://kynjatshai.com/khubor-ialehkai/tyngshain-u-maremdor-sutnga-na-ka-bynta-ka-west-jaintia-dca/
"Ka klob Shillong Lajong kaba dei ruh ka klob kaba la ïoh ïa ka jingithuh ha India bad lah ruh ban ong ba kadei ka klob kaba paw tam ha ka jylla Meghalaya baroh kawei ka la ïai bteng ban soi ïa ki ‘rangïalehkai na shabar ri na ka bynta ban pynkhreh pura ha ka jingïakhun jong ka lympung I-League mynta ka aiom da ka jingthmu ban ïoh rah ïa ka nam lahduh mynta ka samoi ban ïoh rung sha ka lympung Indian Super League (ISL) kaba dei ruh ka league kaba heh tam ha India.Kane ka klob hapoh ka jingïalam jong u Bah Bobby L Nongbet ka dang shu dep ban ïakhun ha ka lympung Durand Cup, ka league kaba la rim tam ha India bad lyngba katei ka jingïoh ïalehkai (experience) ka la long ka jingmyntoi ïa ka klob na ka bynta ban pynkhreh ïa ki lympung bapher bapher mynta u snem.Ha shwa ba ka lympung I-League kan sdang noh shen, kane ka klob kaba la mih khmat na ka bynta ka nongbah Shillong ka la soi biang sa uwei pat u ‘rangïalehkai na shabar ri, kata u Takuto Miki na ka ri Japan uba dei ruh u ‘rangïalehkai ba 4 ba kane ka klob ka la wanrah na shabar ri mynta u snem.Une u samla uba dang 20 snem ka ‘rta, ha shwa ba un jied ban ïalehkai ha India, u la ïalehkai shwa ha Croatia bad Mongolia.Dang ha une u bnai ba lah dep, kane ka klob ka la pynbna paidbah lyngba ki rynsan social Media ba ka la dep ban soi ïa u Daniel Concalves u ‘rangïalehkai na ka ri Brazil.Watla ka jingïakhun ha ka lympung Durand Cup mynta u snem kam long kaba seisoh hynrei da ka jingthmu ban pynpoi jngai ha ka lympung I-League 2023-24, kane ka klob ka la wanrah ïa une u ‘rang-ïalehkai uba dei ruh u nongïalehkai ‘bar ri ba nyngkong.Ka la soi ruh ïa u rangïalehkai na ka ri Senegal, u Adou Karim Samb bad ïa u Renan Paulino De Souza, u ‘rangïalehkai na ka ri Brazil.Dang ha kane ka taiew ba lah dep, kane ka klob ka la ioh ban rah ia ka nam lahduh jong ka lympung Chakradhar Deka Football Tournament ha Assam, da kaba pynliem ia ka Delhi FC da 3-1.","Da u ‘rangïalehkai na Japan, wanrah ka Shillong Lajong",https://kynjatshai.com/khubor-ialehkai/da-u-rangialehkai-na-japan-wanrah-ka-shillong-lajong/
"Ka tnad Sports & Youth Affairs ryngkat bad ka Meghalaya State Olympic Association (MSOA) kin sa pynlong biang ïa ka Sohra International Half Marathon kaba ar ha ka jylla ha ka 30 Nailur mynta u snem.Ïa kane ka jingïakob la ïoh ruh ïa ka jingithuh na ka World Athletics bad ka Athletics Federation, India. Na ka bynta kiba thmu ban ïashim bynta ha kane ka jingïakob lah ban pynrung kyrteng ïalade lyngba ka (online) website jong ka MSOA () lah ruh ban pynrung kyrteng lyngba ka offline, kata ha ka ophis jong ka MSOA ha Shillong bad ka Sohra shop hajan Indian Oil petrol pump.Kaba kham sngew-tynnad ha kane ka jingiakob ka long ym tang ki khynnah rit lane ki tymmen ki kro ki ban wan iashim bynta ha kane ka lympung hynrei kiwei pat ki nongmareh na kiwei ki ri kiba kynthup ruh ia u Elijah Kipruto Kemei, uba na ka ri Kenya (35 snem ka ‘rta) bad kane ka dei ka sien kaba ar na ka bynta jong u ban wan iashim bynta ha kane ka jingiakob kaba heh.Na ka liang jong u, u la pynpaw ia ka jingkmen bad ka jingsngewtynnad ban don bynta ha kane ka marathon “ nga kwah shuh shuh ban pynbha ia ka jinglah jong nga bad nga kwah ruh ban jop ha kane ka jingiakob kaba pyn-sngewtynnad ia nga.Ka jingpyniathong ka long kaba phylla ki nongpyniaid ruh ki long kiba paka, baroh ki jingpynkhreh bad ki jingpynbit pynbiang ki long kiba janai” ong u Elijah.Ha kane ka jingïakob mareh, yn don 3 tylli ki thup (category), kynthup ïa ka elite group (shynrang bad kynthei),  Meghalaya-specific na ka bynta kiba 45-haduh 55 snem ka ‘rta, na ka bynta kiba la 55 snem shajrong bad na ka bynta kito kiba kwah ban ia mareh sngewbha (fun run).Ha une u snem ba lah dep, da ki spah ngut ki la wan ban ïashim bynta ha kane ka jingïakob, kynthup 7 ngut na shabar ri bad ki nongpynïaid ki buh ïa ka thong ban pynlong ïa kane ka jingïakob mynta u snem kaba kham heh ar shah.Ki nongjop ha ha ka thup ‘elite half marathon’ (palat 18 snem) kin ïoh shi lak ka song pisa. Ki nongjop ha ka Meghalaya open half marathon  (palat 18 snem), kin ïoh ban khur 50,000/-, na ka bynta ka thup Meghalaya open 10km race (hapoh 45 snem) kin ïoh 30,000/- tyngka bad na ka bynta kiba 45-55 bad palat 55 snem kin ïoh ïa ka khusnam kaba 20,000/- tyngka.Ïa ki nongïashim bynta kiba wan ha ka kyrdan ba-ar bad ba lai kin ïoh ïa ka song pisa kynthup ïa ki syrnod (Certificate).Baroh ki nongïashim bynta kiba lah ban pyndep ïa ka thong ba la buh kin ïoh ïa ki sopti (t-shirt) bad ki takma. Yn ai khusnam kyrpang ruh na ka bynta ki khynnah kiba hapoh 14 snem kiba lah ban pyndep ïa ka jingïakob (hapoh 200 ngut).Na ka bynta ki jingtip ba kham bniah, lah ban phun ha u nombor 9856041365, 9436102663, 9774062118.",Yn wan ïashim bynta biang u ‘rang mareh na Kenya ha ka ‘Sohra International Half Marathon’,https://kynjatshai.com/khubor-ialehkai/yn-wan-iashim-bynta-biang-u-rang-mareh-na-kenya-ha-ka-sohra-international-half-marathon/
"Lyngba ka jinglah ban ïalehkai bha jong u Avinash Rai bad u Ayushman Rabha, ka Shillong Cricket Association A ka la pynliem da kaba suk ïa ka East Jaintia Hills District Cricket Association, kata da 248 ron ha ka Zone 1 Group A jong ka lympung U-19 Boys Inter District Cricket Tournament ba la pynïaid da ka Meghalaya Cricket Association (MCA) ha madan Umbuda, Nongpoh.Ka SCA ka la jied ban tied nyngkong bad buh da ka thong kaba heh, kata haduh 348 ron na 39.4 bol bad baroh ki wiket ki la khyllem noh. Ka jingtbit ki ‘rangkawang ka SCA ka la pynlong ïa ka Jaintia ban khyllem noh baroh ki wiket tang hapoh 26.1 ober bad ki la lah ban beh tang 100 ron.U Avinash uba la khur ruh ïa ka khusnam ‘Player of the Match’ u la lah shisha ban ïarap borbah ïa ka kynhun ha kaba u la ïoh haduh 150 ron na 108 bol kiba kynthup ïa 24 tylli ki 4 ron bad 6 tylli ki 6 ron.Mynta ka sngi ka jingïakhun kan long hapdeng ka SCA-B pyrshah ïa ka Ri-Bhoi DCA jong ka Zone 1 Group A kaba dei ruh ka jingïakhun ba khatduh na ka bynta ka group.Ka East Jaintia ka la pyrshang katba lah ban kthong ia ka ron kaba khia tam na ka bynta jong ki ia kaba ki la mad mynta u snem ryngkat ki ‘rangkawang bol ba tbit hynrei namar ka jinglah ban neh u Avinash Rai bad ban ioh mar shiteng ia ka ron na ka bynta ka Shillong Cricket Association ka la pynduh buit noh ia ki ‘rangkawang bol ka EJH","Khlem lah kthong ka East Jaintia ïa ka ron ba la buh da ka SCA, 150 ron khyrwit u Avinash",https://kynjatshai.com/khubor-ialehkai/khlem-lah-kthong-ka-east-jaintia-ia-ka-ron-ba-la-buh-da-ka-sca-150-ron-khyrwit-u-avinash/
"Ka Sabahmuswang ka la sdang ïa ka jingïakhun ha ka lympung 1st Division West Jaiñtia District Sports Association (WJDSA) ba la tip ruh kum ka  Chatister Kharkongor Memorial Trophy da ka jingjop da 2-1 ha ka jingïakhun pyrshah ïa ka Mookyndur jong ka Pool A ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Iawmusiang katba ha ka Pool B ki long ka Sohmynting,  Khliehiongriang, Wahiajer, Dulong, Luti Tuber SW bad Moosalyngkat.Na ka bynta ka Sabahmuswang, ïa ki 2 kol la ïoh ban thep da u Dayo Shylla ha ka minit ba 42 bad u Lakhon Dhar ha ka minit ba 47, katba na ka bynta ka Mookyndur la ïoh ban thep da u Jomsing Pariat ha shwa ban kut ka minit ïalehkai, kata ha ka 90+9.Ka jingïakhun na ka bynta kane ka lympung kan bteng biang ha ka 3 tarik Risaw ha kaba ka Demthring kan ïakhun pyrshah ïa ka Mukhla Evergreen ha ka por 2 baje noh phai sngi.","Da ka jingjop, sdang ka Sabahmuswang ïa ka 1st Division WJDSA ha Jowai",https://kynjatshai.com/khubor-ialehkai/da-ka-jingjop-sdang-ka-sabahmuswang-ia-ka-1st-division-wjdsa-ha-jowai/
"Ka Meghalaya Cricket Association (MCA) ka la pynbna paidbah ïa 15 ngut ki ‘rangïalehkai na ka bynta ban leit ïakhun sha ka lympung Syed Mushtaq Ali Trophy ba la pynlong da ka Board of Control for Cricket in India (BCCI) ka ban sa sdang naduh ka 16 Risaw haduh 6 tarik Naiwineng mynta u snem.Ki ‘rangïalehkai kiba la shah jied na ka bynta katei ka lympung ki long u Riboklang Hynniewta, Sylvester Mylliempdah, Arien Bonchang Sangma, Chengkam Sangma, Junjun M Sangma, Mewada Shylla, Sanvert Kurkalang, Kilco R Marak, Lerry G Sangma, Ram Gurung, Anish Charak, Akash K Choudhary, Amiangshu Sen, Rajesh Bishnoi, Nahul Verma, kynthup ruh ïa kiwei pat (Standbys) Lakhan Singh, Md Nafees Siddique, Adarsh Joshi, Sengpan Sangma, Robert R Sangma.Ïa kane ka kynhun yn synran ruh da u Goutam Shome (head coach), Moisten Ch Marak (assistant coach), Vikash Singh Chauhan (trainer), Surojit Biswas (physio), Dhruba Jyoti A Sangma (manager).Ka Meghalaya kan sdang ïa ka jingïakhun ha kane ka lympung ha ka 16 Risaw pyrshah ïa ka Hyderabad, ha ka 17 Risaw pyrshah ïa ka Mumbai, haka 19 Risaw pyrshah ïa ka Mizoram, ha ka 21 Risaw pyrshah ïaka Chhatisgarh, haka 23 Risaw pyrshah ïa ka Jammu & Kashmir ha ka 25 Risaw pyrshah ïa ka Haryana bad ha ka 27 tarik pyrshah ïa ka Baroda.",Pyllait ka MCA ïa ka kyrteng ki ‘rangïalehkai naka bynta ka Syed Mushtaq Ali Trophy,https://kynjatshai.com/khubor-ialehkai/pyllait-ka-mca-ia-ka-kyrteng-ki-rangialehkai-naka-bynta-ka-syed-mushtaq-ali-trophy/
"Ka Meghalaya Swimming Association (MSA) kan sa pynlong ïa ka lympung 16th Sub-Junior & Junior bad ka 18th Senior State Swimming Championships ha ka 6-7 Risaw ha Crinoline Swimming Pool.Na ka bynta ka thup Sub-Junior bad Junior (kynthei bad shynrang) kan don ha 3 tylli ki group, kata na ka bynta ki khynnah kiba hapoh 10 -11 snem (ki ba la kha hapoh 2012 bad 2014), 12-14 snem (ki ba la kha hapoh 2009, 2010, bad 2011) bad 15-17 (kiba la kha ha u snem 2006, 2007, bad 2008).Ha kane ka jingïakob kan don haduh 6 jait ki rukom ïalehkai, kynthup ïa ka freestyle, backstroke, breaststroke, butterfly stroke, individual medley, freestyle relay bad medley relay.Ïa ka jingpynrung kyrteng na ka bynta kane ka jingïakob, yn pdiang haduh 30 tarik mynta u bnai.Ha kajuh ka por ka MSA ka la pynbna ruh ba kin sa pynlong ïa ka Masters State Swimming Championship kaba nyng-kong duh ha ka jylla ha ka 18 tarik Naiwieng mynta u snem.",Shen yn  pynlong ka MSA ïa ka State Swimming Championships,https://kynjatshai.com/khubor-ialehkai/shen-yn-pynlong-ka-msa-ia-ka-state-swimming-championships/
"Ka Directorate of Sports & Youth Affairs jong ka sorkar Meghalaya ka la pynlong da ka program ban ai mynsiem bad ban kitbok ïa ki khynnah ïalehkai phutbol ka jylla (shynrang) ki ban leit ïashim bynta ha ka lympung U-14 bad U-17 jong ka lympung International Subroto Cup Football Tournament 2023 kaba  62 ïa kaba yn pynlong ha Bengaluru bad Delhi.Na ka bynta ki khynnah kiba hapoh 14 snem (U-14), ka jingïakhun kan sdang ha ka 1 Risaw tarik bad yn kut ha ka 10 tarik jong u juh u bnai ha Bengaluru, katba na ka bynta ki khynnah kiba hapoh 17 snem (U-17) ka jingïakhun kan sdang ha ka 14 tarik bad yn kut ha ka 23 Risaw ha Nongbah Delhi.Ha kane ka jingïalang ban ai mynsiem ïa ki khynnah, la don ryngkat ki nongïalam jong ka Directorate of Sports and Youth Affairs kiba kynthup ïa u Bah Paia War Nongbri, Asstt. Director, u Bah Khroobok Passah, Asstt. Director, bad u Bah Oral Mawthoh DSO ka East Khasi Hills ryngkat bad ki khynnah ki ban leit ïashim bynta ha katei ka lympung kaba heh.Tiak, ban shu pyn-kynmaw, na ka bynta ka jylla Meghalya, ka skul H.K. Singh Memorial Secondary School, Jowai kan mih khmat lane ïalehkai ha ka thup U-14 katba ka Assam Rifle Public School, EKH kan ïakhun na ka bynta ka thup U-17.",Pynlong ka tnat ïalehkai ïa ka program ban ai mynsiem ïa ki khynnah phutbol ka jylla,https://kynjatshai.com/khubor-ialehkai/pynlong-ka-tnat-ialehkai-ia-ka-program-ban-ai-mynsiem-ia-ki-khynnah-phutbol-ka-jylla/
"Ka kynhun jong ka Ri-Bhoi District Cricket Association ka la lah ban pynshohbiej ha ka jingïakhun pyrshah ïa ka Shillong Cricket Association B da pyni ïa ka jingtbit jong ki nongtied bad pynliem syndon ïa katei ka kynhun ha ka lympung U-19 Boys Inter District Cricket Tournament ba la pynïaid da ka Meghalaya Cricket Association (MCA) ha madan Umbuda, Nongpoh.Ha ka khyllipmat ba ki la ïoh 43 ron  bad khyllem 5 wiket na 11.3 tylli ki ober, ki la duh jingkyrmen na ka bynta ban beh ïa ka ron kaba heh ba la buh da ka SCA, kata haduh 186 ron hynrei ka jingïaineh bad ka jingtbit jong u Gaurav Narleng bad Macdonald Makdoh la ïoh ïa ka jingjop ha kane ka jingïakhun.U Gaurav  la ïoh 62 ron na 30 tylli ki bol kynthup 4 tylli ki 4 ron bad 7 tylli ki 6 ron katba u Macdonald u la ïoh 62 ron na 35 tylli ki bol kynthup 8 tylli ki 4 ron bad 4 tylli ki hynriew ron.Na ka bynta ka SCA, u Toshar Hajong u la lah ban kawang bol bha ha kaba u la ïoh 2 wiket bad tang 27 ron la ïoh na ki ober jong u katba u Harris Ahmed ruh u la ïoh 2 wiket hynrei la kham ïoh ron na ki ober  jong u, kata haduh 48 ron.Ka SCA kaba la ïoh ban tied nyngkong ka lah ban kamai ron bha bad u Trinayan Dutta u la ïarap borbah ïa ka kynhun da kaba  ïoh haduh 90 ron na 76 bol (kynthup 10 tylli ki 4 ron bad 5 tylli ki 6 ron) bad u Manthan Dey u la ïarap 38 ron (kynthup 4 tylli ki 4 ron bad 3 tylli ki 6 ron.",U-19 Boys Inter District Cricket Tournament : Liem ka SCA B ha ka Ri-Bhoi DCA,https://kynjatshai.com/khubor-ialehkai/u-19-boys-inter-district-cricket-tournament-liem-ka-sca-b-ha-ka-ri-bhoi-dca/
"Lyngba ka kol jong u Luckyness Khyriem uba la thep ha ka minit ba 32, ka Chutwakhu ka la jam sha ka phainal jong ka lympung 2nd Division West Jaiñtia District Sports Association (WJDSA) ïa kaba la tip kum ka 6th Debo Shullai Memorial Trophy ha ka jingïakhun ba la pynlong ha madan Kiang Nangbah Stadium, Jowai.Ka jingïakhun semi phainal hapdeng ka Chutwakhu bad Lion ka long kaba itynnad hynrei namar ka jingbym ïoh kabu ban thep kol, ka Lion ka duh noh ban rung sha ka phainal jong kane ka lympung.Ka Chutwakhu kaba la jam nyngkong sha ka phainal, kan hap ban mynta ïa kawei na ki kynhun ban ïakhun mynta ka sngi ka 28 Nailur, kata hapdeng ka Shangpung Khliehmuchut bad ka Mooknor Thadmuthlong  ha ka por 1:30 noh phai sngi.",Jam ka Chutwakhu sha ka phainal jong ka lympung 2nd Division ka WJDSA,https://kynjatshai.com/khubor-ialehkai/jam-ka-chutwakhu-sha-ka-phainal-jong-ka-lympung-2nd-division-ka-wjdsa/
"Ka Shillong Sports Association ka la pynbna paidbah ba ka jingïalehkai na ka bynta ka Third Division football league kan sdang noh ha ka 2 tarik Risaw mynta u snem.Ha ka jingshisha, ïa kane ka lympung la thmu ban sdang ha ka 1 tarik Nailar bad la pynkynriah biang sha ka 17 tarik Nailar hynrei baroh 2 tylli kitei ki tarik  ym shym lah ban pynurlong namar ki katto katne ki daw.Namar ka jingpynkynriah tarik ïa ka jingïalehkai na ka bynta ka 3rd Division, ka SSA ka la hap ban pynkynriah ruh ïa ki jingïalehkai na ka bynta ka Second Division, First Division bad Shillong Premier League.Na ka bynta ka 2nd bad 1st Division la buh ban pynlong ha ka taiew ba nyngkong nad ba khatduh jong u Naiwieng, katba ïa ka lympung Shillong Premier League (SPL) kaba la buh shen ban sdang mynta u bnai, la pynkynriah noh ha u Nohprah mynta u snem.Kin don 21 tylli ki kynhun ki ban ïashim bynta ha ka 3rd Division mynta u snem bad la phiah ha 4 tylli ki group bad ha kawei kawei ka group don 5 tylli ki kynhun bad kawei pat kan don 6.Kino kino ki kynhun kiba don ha kjat duh jong ka miej ïakheiñ poiñ (na 4 tylli ki group), kin sa shah pynhiar kyrdan noh sha ka 4th Division ha une u snem ban wan bad 2 tylli ki ki kynhun ki ban ïaknieh ha ka wat ba khatduh kin shah kyntiew sha ka 2nd Division. (Baroh ki jingïalehkai kin long ha madan Third Ground Polo, Shillong).Ki kynhun mynta ka aiom ki long – Group A – Umlyngka SC, Lapalang SC, Krang SC, Nongmensong SC, Gorkha Association, Meghalaya Police, Group B – Nongkseh SC, Mawshbuit SC, PFR Football Academy, Pomlakrai SC, Maw-ryngkneng SC, Group C – Sanmer SC, Umpling SC, Mawpat SC, Mylliem Lum SC, Lumparing SC, Group D – Nongumlong SC, Lawmali Pyllun SC, Rynjah SC, Tynring SC, Lumdiengjri SC.Ki program ialehkai ki long – 3 Risaw – Umlyngka vs Lapalang, Group A, 5:15 PM.4 Risaw – Nongkseh vs Mawshbuit, Group B, 4:45 PM.5 Risaw – PFR Academy vs Pomlakrai, Group B, 5:15 PM.6 Risaw- Sanmer vs Umpling, Group C, 4:15 PM.7 Risaw – Mawpat vs Mylliem Lum, Group C, 2:30 PM.7 Risaw – Nongumlong vs Lawmali Pyllun, Group D, 4:30 PM”",Pynkynriah ka SSA ïa ka program ïalehkai jong ka 3rd Division sha ka 2 tarik Risaw,https://kynjatshai.com/khubor-ialehkai/pynkynriah-ka-ssa-ia-ka-program-ialehkai-jong-ka-3rd-division-sha-ka-2-tarik-risaw/
"Ka  Rymbai Synrang Shah-khain SC ka la ïoh ïa ka jingjop ha ka jingsdang jong ki ïa ka jingïakhun ha ka lympung 1st Division West Jaiñtia District Sports Association (WJDSA) ba la tip ruh kum ka  Chatister Kharkongor Memorial Trophy da ka jingjop da 6-2 ha ka jingïakhun pyrshah ïa ka Rymbai Pohskur SC jong ka Pool A ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Ha ka jingïakhun ba nyngkong ka Rymbai Synrang ka la pynjem khnap ïa ka Rymbai Pohskur SC da kaba khyrwit haduh 6 kol katba ka Pohskur ka la ïoh ban pynphai tang 2 kol.Ha katei ka jingïakhun, u Ïaishah Bareh u la ïoh 2 kol, kata haka minit ba 5 bad ba 71 katba u u Franki Dkhar (42), u Emon Nongtdu (43), u Ferdinand Nongtdu (85) bad  u Shanki Dkhar (90+1) ki la ïoh ban thep mar shi kol. Na ka bynta ka Rymbai Pohskur, la ïoh ban thep da u Chestar Nongtdu (19) bad u Soki Bareh (26).Haba phai pat ha ka jingïakhun ba bud, ka Byndihati SC ka la ïoh ïa ka jingjop da kaba pynliem da 1-0 ïa ka Khliehriat West FC lyngba ka kol jong u Enikijuh Shylla haka minit ba 31.",1st Division WDSA : Shiteng dorjon pynbam ka Rymbai Synrang ïa ka Pohskur,https://kynjatshai.com/khubor-ialehkai/1st-division-wdsa-shiteng-dorjon-pynbam-ka-rymbai-synrang-ia-ka-pohskur-2-kol-khyrwit-u-iaishah-bareh/
"Ka Khasi Students’Union (KSU) hynnin ka sngi ka 28 Nailur ka la pdiang sngewbha ha ka jingwanphai jong ki khlur ïakura jong ka jylla kiba kynthup ïa u Shanborlang Marbaniang, u Iarapborsing Kharbani bad u Elbin Rani kiba la wanrah burom ïa ka jylla ha ka jingleit ïashim bynta jong ki ha ka lympung Professional Boxing tournament ba la pynlong ha Gujarat.U Shanborlang uba la ïakhun ha ka thup Flyweight u la ïoh ïa ka jingjop da kaba pynliem ïa u nongïalehkai na ka jylla Andra Pradesh katba u Iarapborsing uba la ïakhun ha ka thup Bantam Weight u la ïoh ïa ka jingjop da kaba pynliem ïa u ‘rangïakura na ka jylla Telangana.U Elbin Rani uba la ïakhun na ka bynta ka thup Featherweight, u la liem noh ha u nongïalehkai ba tbit jong ka jylla Harayana.Ïa katei ka program la pynlong ha Umsing bad la don don ryngkat da ki dkhot jong ka Seng kiba kynthup ïa u Bah Hopefulborn L Mawnai, Assistant Organizing Secretary  KSU CEC, u Bah Shngainlang Sohkhlet, President KSU Upper Shillong Circle lem bad kiwei kiwei ki para nongïalam kiba la ai mynsiem ïa kitei ki samla kiba la pynsngewsarong na ka bynta ka jylla baroh kawei.",Pynkup burom ka KSU ïa ki samla ïakura ka jyla kiba la wanphai na Gujarat,https://kynjatshai.com/khubor-ialehkai/pynkup-burom-ka-ksu-ia-ki-samla-iakura-ka-jyla-kiba-la-wanphai-na-gujarat/
"Ka Tura District Cricket Association ka la lah ban pynliem noh da kaba suk ïa ka West Jaintia Hills DCA da 6 wiket ha ka jingïakhun ban ïaknieh sha ka phainal jong ka lympung  U-19 Boys Inter District Cricket Tournament ba la pynïaid da ka Meghalaya Cricket Association (MCA) ba la pynlong ha madan Salpara, Mendipathar.Ka WJH kadei ka kynhun kaba don ha khlieh duh napdeng kiwei pat ki kynhun ha ka Zone 1 Group B, katba ka Tura kadei ka kynhun kaba don ha ka kyrdan ba ar na ka Zone 2.Ka WJH ka la shim ïa ka kabu ban tied nyngkong, hynrei katei ka jingjied jong ki ka khlem treikam namar ki la ïoh ban buh tang 116 ron na 40 tylli ki ober. Watla u Ewanmidao Pyrtuh (24)bad u Dawanchwami Passah (25) ki la kyrshan bad kyntiew ïa ka ron na ka bynta ka kynhun hynrei namar ka jingbym lah jong kiwei pat ki ‘rangtied ban buh ïa ka ron kaba heh ka la pynlong ïa ka Tura ban shim kabu hadien ka pali tied jong ki.Ka Tura ka la lah ban ïalehkai bha ruh naduh ki nongkawang bol ha kaba u Ben Haden N Marak ruh u  la ïoh 3 wiket na ki 5 ober katba u Fernando Barbaryo M Sangma bad u Denikcheng Marak ki la ïoh mar 2 wiket.Mynta ka sngi ka 29 Nailur, ka jingïakhun semi phainal kan long hapdeng ka East Garo Hills DCA pyrshah ïa ka Shillong Cricket Association A, kawei nadeng kine ki kynhun kan sa ïa aireng pyrshah ïa ka Tura ha ka phainal.",Pynleit ïing ka Tura DCA ïa ka WJH ha ka U-19 Inter District Cricket Tournament,https://kynjatshai.com/khubor-ialehkai/pynleit-iing-ka-tura-dca-ia-ka-wjh-ha-ka-u-19-inter-district-cricket-tournament/
"Ka Meghalaya Cricket Association (MCA) kaba khmih ïa ka jingïalehkai kriket ha ka jylla kan sa leit ban ïashim bynta ha ka lympung Senior Women’s T20 Trophy jong ka Board of Control for Cricket in India (BCCI) ka ba yn sa pynlong ha Vadora bad kaba yn sa sdang ha une u bnai ban wan.Ka Meghalaya kan sdang ïa ka jingïakhun pyrshah ïa ka Pondicherry ha ka 19 tarik Risaw kiwei pat ki kynhun kiba la shah kynthup lang ha ka group ki long ka Karnataka, Tamil Nadu, Bengal, Chandigarh, Saurashtra bad Uttar Pradesh.Ki thei ïalehkai kiba la shah jied na ka bynta kane ka lympung ki long ka Ajima A Sangma, Daiaka Emigale Warjri, Debasmita Dutta, Deimaphishisha Lamare, Deiphibapynshngain L Mawnai, Eiffelene K Nongkynrih, Luiza Tamang, Rebeldalis Syiemlieh, Riticia Nongbet, Rubi Chettri, Sanchisa Sangma, Sandria K Momin, Solina Jaba, Suruti K Ray, Monica L Phawa, Pinky Chanda, Neha Hajong, Evanrilin S Syiem, Sara Ananias Kharbani, Fulnessy Mawlong kynthup ruh ia ka Latika Kumari (head coach), Hemant Roy (assistant coach), Darishesha Mawroh (trainer), Marybalahun Sawkmie (physio), Mackie D Blah (manager).Ki program ialehkai na ka bynta ka Meghalaya –Meghalaya vs Pondicherry, 19 RisawMeghalaya vs Karnataka, 20 RisawMeghalaya vs Tamil Nadu, 22 RisawMeghalaya vs Bengal, 24 RisawMeghalaya vs Chandigarh, 26 RisawMeghalaya vs Saurashtra, 28 RisawMeghalaya vs Uttar Pradesh, 30 Risaw",Yn leit ïashim bynta ki thei ïalehkai ka Meghalaya sha ka Senior Women’s T20 Trophy,https://kynjatshai.com/khubor-ialehkai/yn-leit-iashim-bynta-ki-thei-ialehkai-ka-meghalaya-sha-ka-senior-womens-t20-trophy/
"Watla ka East Garo Hills District Cricket Asso-ciation ka la ïoh ban buh ïa ka ron kaba rit, kata tang 79 ron ha ka jingïakhun semi phainal ba khatduh jong ka lympung U-19 Boys Inter District Cricket Tournament ba la pynïaid da ka Meghalaya Cricket Association (MCA) ba la pynlong ha madan Salpara, Mendipathar pyrshah ïa ka Shillong Cricket Association kaba dei ruh ka kynhun kaba khlaiñ, hynrei ka East Garo kam shym don jingeh ban wad ïa ka jingjop namar ki nongkawang bol ruh ki long kiba tbit bad kiba trei shitom.Lyngba kane ka jingjop ka East Garo ka la ïoh ïa ka kabu ban jam sha ka phainal bad ban ïaknieh ïa ka nam lahduh pyrshah ïa ka Tura DCA mynta ka sngi ka 30 Nailur ha kajuh ka madan.U Ayushman Rabha uba dei ruh u ‘rangkawang bol ba paw ha kane ka jingïalehkai u la ïoh 4 wiket bad tang 7 ron la ïoh na ki ober jong u.Lah ban ong ruh ba dei lyngba ka jingtbit ki ‘rangkawang bol ba ka SCA ka la duh buit bad khyllem noh baroh ki wiket tang hapoh 28.2 ober.Kiwei pat ki ‘rangkawang bol ki long u Charm Marbaniang (3/12 7 ober) bad u Angkit Tamang (2/2 na ki 4.2 ober).U Lensbirth, u dei u nongtied uba la ïoh bun ron naka bynta ka EGH bad u dei ruh u nongïalehkai ba don ha ka kyrdan ba ar mynta u snem na ki nongïalehkai ba la ïoh bun ron tam ha kane ka lympung, kata haduh 154 ron.Ha ka jingïakhun ba jwat, ka SCA ka la lah ban pynphai tang 61 ron na 23.1 ober bad baroh ki wiket ki la khyllem noh.Ka Tura bad East Garo ki ban sa ïakhun phainal mynta ka sngi ki dei ruh ki kynhun kiba la dep ban ïakhun ha ka wat jingïakhun na ki group bad ka EGH ka la pynliem noh ïa ka Tura da 12 ron, kane ka kabu dei ruh namar ka jingjur jong u slap.Ka Tura District Cricket Association kaba la jam nyngkong sha ka phainal jong kane ka lympung (hynnin ka sngi ka 28 Nailur) da kaba pynliem da kaba suk ïa ka West Jaintia Hills DCA da 6 wiket..",Jam ka East Garo sha ka phainal jong ka U-19 Inter District Cricket Tournament,https://kynjatshai.com/khubor-ialehkai/jam-ka-east-garo-sha-ka-phainal-jong-ka-u-19-inter-district-cricket-tournament/
"Ka Meghalaya Football Association (MFA) ka la pyllait paidbah ïa ki kyrteng jong ki thei ïalehkai phutbol ki ban mihkhmat ïa ka jylla sha ka lympung Junior Girls’ National Football Championship (Tier 2).Ka Meghalaya ka la shah kynthup lang bad ka kynhun Jammu & Kashmir, Rajasthan, Telangana bad Uttar Pradesh ha ka Group B.Dang shen ka kynhun Sub-Junior bad Junior (shynrang) ki la wan phai ïing noh na katei ka lympung bad ka kynhun sub junior jong ki kynthei ki la poi haduh ka semi phainal.Ki nongïalehkai kiba la shah jied ki long ka Ba Inangsan Langbnang, Balabet Khongsit, Eiladki Ksoo, Bira Pyngrope, Blessiful Thongni, Dakani Shylla, Darika Rani, Daphishisha Syngkli, Eightfulnes Shangdiar, Ibashongkun Shylla, Lapdianghun Ran, Lishaphulda Khongsit, Naphisabet Jyrwa, Nishalahun Khongnoh, Philasakhi Marngar, Rikynti Lyngkhoi, Wansaphi Marpna, Susimeri Lyngdoh, Yulity T Phanrang, Alisha Lyngdoh, Ibashembha Khongsit, bad Rimika Khongkai.",Pyllait ka MFA ïa ki kyrteng jong ki nongïalehkai na ka bynta ka National Football Championship,https://kynjatshai.com/khubor-ialehkai/pyllait-ka-mfa-ia-ki-kyrteng-jong-ki-nongialehkai-na-ka-bynta-ka-national-football-championship/
"U Myntri ba khmih ïa ka tnat pule puthi (Education) jong ka jylla, u Rakkam A Sangma ha ka jingïadon ryngkat bad u MLA jong ka Mawkyrwat, u Bah Renikton L. Tongkhar, u Bah Himalaya Shangpliang lem bad kiwei kiwei ki la pynlong ïa ka program ban pynkup burom ïa ki samla ïalehkai jong ka Sngap Syiem College kiba la wanrah burom ïa ka College bad ka distrik da kaba ïoh ban rah ïa ka nam lahduh ka NEHU Inter College Athletics Championships 2023, kata ha ka thup jong ki shynrang bad kynthei ba la pynlong ha Shillong.Haba kren ha ka jingïalang u Rakkam u la ïaroh ïa ki samla pule kiba la trei shitom ban jop ïa ka thong wat hapdeng ki jingeh ba ki ïakynduh kum ki khynnah skul. Ha kajuh ka por u la ai mynsiem bad pynshlur ïa ki ban trei shitom khnang ba kin ïoh ban kheit ïa u soh ka jingjop bad ban kiew ha ki liang baroh.Ki khynnah jong ka Sngap Syiem College ki ba la ïoh rah nam jop ha kane ka NEHU Inter College Athletics Championships 2023 ki la don 6 ngut kiba la ïoh ïa ka takma ksiar, kata 4 ngut ki shynrang bad 2 ngut ki kynthei.Na ka liang ki shynrang u Wolbestar Ramsiej u la ïoh 2 tylli ki takma ksiar ha ka 1500m bad 5000 m Races, u Obanshan Nongrem u la ïoh nam jop ha ka 10000m, u Wonderful Paliar u la ïoh haka Men’s Half Marathon Kong Wanresful Jyrwa ha ka Women’s Marathon bad ka Ibandarisha K.Wanniang ha ka Women’s 10000m race.","Pynkup burom u Myntri Rakkam A. Sangma ïa ki samla ïalehkai ka Sngap Syiem College, Mawkyrwat",https://kynjatshai.com/khubor-ialehkai/pynkup-burom-u-myntri-rakkam-a-sangma-ia-ki-samla-ialehkai-ka-sngap-syiem-college-mawkyrwat/
"Ka Khliehriat West FC ka la ïoh ïa ka jingjop da ka said ha ka jingïakhun pyrshah ïa ka Bataw YWSC lyngba ka kol jong u Mihlang Sutnga uba la ïoh ban thep ha ka minit ba 69 lyngba ka free kick kaba dei ruh ka jingïalehkai kaba la ïaid sha ka sngi ba 6 jong ka lympung 1st Division ka East Jaiñtia Hills District Football Association (EJHDFA).Katba ha kawei pat ka jingïalehkai, kata hapeng ka Chiehruphi SYWSC bad Rymbai Synrang Shahkhain ka la kut noh ha ka jingïakhaid da 1-1.Ka Chiehruphi ka la ïoh ban pynkhih jar nyngkong lyngba u Defender Pajat ha ka minit ba 47 hynrei khlem ka jingduhjingkyrmen ka Synrang Shahkhian ka la ïai ïakhun bad ïoh ban pynphai noh ha ka minit ba 83 lyngba u Richard Dkhar.Ka jingïakhun na ka bynta kane ka lympung kan long biang ha ka 2 tarik Risaw ha kaba ka Musniang SC kan ïakhun pyrshah ïa ka Wahiajer NYSSC ha ka por 12 baje shiteng sngi bad haka por 2:30 noh phai sngi yn bteng biang ka jingïakhun hadeng ka Rangad SC pyrshah ïa ka Lumshken SC.",Pynliem ka Khliehriat West FC ïa ka Bataw YWSC,https://kynjatshai.com/khubor-ialehkai/pynliem-ka-khliehriat-west-fc-ia-ka-bataw-ywsc/
"Ka Treilang Welfare Society ryngkat bad ka Meghalaya Arm Wrestling Association ka la pynbna paidbha ba kan sa pyn long ïa ka 1st Shillong Para Arm Fight Championship, 2023 bad ka Shillong Arm Fight Open Challenger Championship, 2023 ha ka 14 tarik Risaw 2023 ha Madan Malki.Ha kaba ïa dei ban kane ka rynsan ïakhun kti yn don shwa ka jingthew jingkhia ïa baroh ki nongïashim bynta haka 13 Risaw 2023 ha Madan Malki naduh ka 11 baje mynstep haduh ka 4 baje janmiet. Kumta ha kaba ïa dei bad kane ka bynta, lah ruh ban shu phone ha kine ki nombor 9774534908, 7005861828, 8414073899, 9774647280 na ka bynta ki jingtip ba kham bniah.Lyngba kane ka rynsan yn jied ïa ki nongjop jong kane ka rynsan ïakhun kti ban ïoh shim bynta ha ka Shillong Arm Fight – All India Championship 2023 ka ban sa pynlong mynta u snem ha u Nohprah mynta u snem.Na ka liang jong ka Meghalaya Arm Wrestling Association ka lah ai ruh ka jingkhublei kitbok kitrwiang ïa ki nongïakhun kti jong ka MLP ki ban ïa leit shim bynta sha ka All India PoliceMeet 2023, ka ban long ha Haryana naduh ka 2 tarik haduh ka 4 tarik u Risaw 2023.Ki nongia shim bynta ki long Alan Sun Marbaniang, Wandalin Syiemiong, Wilynder Khonglam, Larisa Pyrtuh, Rolling.",Yn pynlong ka Treilang Welfare Society ïa ka Shillong Para Arm Fight Championship,https://kynjatshai.com/khubor-ialehkai/yn-pynlong-ka-treilang-welfare-society-ia-ka-shillong-para-arm-fight-championship/
"Ha ka sien nyngkong ka jylla lyngba ka Meghalaya Lawn Bowling Association, ka la leit ban ïa shim bynta ha ka 8th Senior and 4th Under 25 Lawn Bowls National Championship 2023 ba la pynïaid da ka Bowling Federation of India (BFI) kaba la long ha Guwahati naduh ka 21 haduh ka 30 tarik Nailur 2023.Kane ka long kawei na ki jingïalehkai kaba ka jylla kan hap ban pynkhreh na ka bynta ka 39 National Games ka ban sa long hapoh jylla Meghalaya ha u snem 2025/2026.Ka kynhun jong ka Meghalaya ka la kynthup ïa hynñiew ngut ki kynthei, bad hynñiew ngut shynrang bad uwei u coach hapoh jingïalam jong u Bah Precious Ranee, Manager Meghalaya Lawn Bowling Association uba long ruh uwei na ki Vice President. Kane ka seng Meghalaya Lawn Bowling Association la seng dang shen bad ka MLBA ka dang thaw lad ban pan jingithuh na ka MSOA bad na ka DSYA.Ka seng ka pynpaw ka jingsngewnguh ïa ki bor ba halor jong ka BFI kiba la shah ïa ki samla Meghalaya ban ïashim bynta beit ha kane ka lympung. Ki don kumba 17 tylli ki jylla kiba la wan ban ïashim bynta bad san tylli ki jylla kynthup ïa ka Meghalaya ki dei ki jylla ki ban mad ha ka sien nyngkong ban ïashim bynta ha kane ka jingïalehkai ha Guwahati.Kane ka jingiohlad ka jylla Meghalaya ban ioh ban ïashim bynta ka la long na ka jingshim khia i Kong V Lamare, President, bad i Kong Rikhel Swett, General Secretary, Meghalaya Lawn Bowling Association, kiba la iohlad lyngba ka jingïarap u Bah John F Kharshiing, Vice President, National Rifle Association of India bad Working President MSOA uba la ïarap kyrpang ban ïa kren sha kiba ba halor jong ka Bowling Federation of India (BFI) ha Delhi.Na ka liang ka seng, ka kyrpad ïa ki bor sorkar bad tnad jong ka Sports and Youth Affairs ka sorkar jylla ban shimkhia bad ban thawlad ban ïarap bad kyrshan ïa ki Association ba mih thymmai khnang ban ioh pynkhreh ïa ki nongïalehkai na ka bynta ka jylla Meghalaya.",ïashim bynta ka jylla sha ka Lawn Bowls National Championship,https://kynjatshai.com/khubor-ialehkai/iashim-bynta-ka-jylla-sha-ka-lawn-bowls-national-championship/
"U Parthib Sundar Gogoi uba dei ruh u rangïalehkai na ka jylla Assam uba dang 20 snem ka ‘rta u la ïoh 2 kol ha 2 tylli ki jingïalehkai jong ka lympung Indian Super League (ISL) mynta ka aiom na ka bynta ka klob NorthEast United FC.U Gogoi u dei ruh u ‘rangïalehkai ba don ha ka kyrdan ba ar mynta ka samoi, kum u ‘rangïalehkai ba la ïoh bun kol tam (top scorer).Ha ka jingïakhun pyrshah ïa ka Chennaiyin FC (ha ka 29 Nailur) kaba dei ruh kawei na ki klob ba paw ha ka ISL, ka NorthEast ka la lah ban pynliem noh da 3-0 ïa katei ka klob ha kaba u Parthib u la ïoh shi kol ha ka minit ba 43.U Gogoi u la paw bha ruh ha ka lympung Durand cup kaba dang shu dep shen, bad lah ban pynkynmaw hangne ba ha ka jingïakhun ba nyngkong na ka bynta katei ka lympung pyrshah ïa ka Shillong Lajong, u Gogoi u la ïoh ban thep haduh 3 kol.",Paw u samla ïalehkai ka Assam ha ka lympung ISL,https://kynjatshai.com/khubor-ialehkai/paw-u-samla-ialehkai-ka-assam-ha-ka-lympung-isl/
"Ka jingpyntrei ïa ka  madan Jawaharlal Nehru Stadium (Polo, Shillong) ka dang ïaid mynta hynrei katkum ka jingleit hiar u Kynjatshai sha katei ka jaka la lap ba ka jingïaid ka kam ka suki bad la i duh  jingkyrmen ban pynlong ïa ka Durand Cup ha kane ka aiom ban wan.Ha ka jingshisha, katkum ka jingpynïaid jong bad ka jingpynbeit jong ka Durand Football Tour-nament Society (DFTS) bad ka All India Football Federation (AIFF), la rai bad jied ban pynlong katto katne ki jingïalehkai ha Shillong na ka bynta kane ka lympung mynta ka aiom, hynrei namar ka jingbym lah ban pyndep ïa ka madan, la ai jingmut ban sa pynlong ha kawei pat ka samoi ïalehkai.Ki paidbah kiba ieit ïa ka jingïalehkai phutbol ha ka jylla ki la buh jingkylli, hato ka jingkular ban pynlong bad pdiang ïa ka Durand cup ha u snem ban wan ka lah ban urlong?. Katei ka jingbuh jingkylli bad ka jingkynthoh jong ki kattto katne ka la paw namar ka jingsakhi ïa ka jingïaid ka kam mynta ha Polo. Hynrei haba ïadei bad kane ym lah ban kynnoh ïano namar naduh ba la shim ïa ka jingrai ban pynbha ïa kane ka madan, ka jingtrei ka ïaid beit khlem sangeh.Ha ka 23 Lber 2023 (ha ka dorbor mang tyngka) u Bah Shakliar Warjri, uba dei u myntri ba khmih ïa ka kam Ïalehkai (Sports Minister) ha ka jylla, u la kam ba ka jingtrei na ka bynta ka phase I ka la dep 80 na ka 100 (80%) haduh u bnai Lber 2023.Ki paidbah jong ka jylla ki khmih lynti ba ka jingthmu ban pyndep ïa kane ka madan kan lah ban urlong ha shwa ban sdang ka I-League mynta ka aiom namar ka Shillong Lajong FC kaba dei ruh ka klob kaba la ioh ïa ka kabu ban wanphai biang sha kane ka lympung.",Dang shim por ban pyndep ïa ka madan JN Stadium ha Polo,https://kynjatshai.com/khubor-ialehkai/dang-shim-por-ban-pyndep-ia-ka-madan-jn-stadium-ha-polo/
"Ka Mukhla FC ka la ïoh ban jam sha ka phainal jong ka (L) Kesilroy Pala Invitation Football Tournament 2023, ka lympung ba la pynlong da ka West Jaiñtia Sports Association (WJDSA) ha Jowai.Ka Mukhla ka la ïakhun tyngeh ha kane ka semi phainal ba nyngkong ha kaba ki la pynpaw ruh ïa ka jingtbit bad ka jingïasngewthuh jingmut jong ki para nongïalehkai da kaba pynliem da 2-0 ïa ka CSA United.U  Teddy Bang u la ai mynsiem ïa ki para nongïalehkai jong ka Mukhla da kaba thep shi kol ha ka minit ba 64 bad shwa ban kut syndon ka jingïakhun, u Wadajied Ryngkhlem u la ïoh ban thep sa shi kol (90+1) ban pynskhem ïa ka jingjop ha kane ka jingïakhun.Ka jingïakhun semi phainal ba ar mynta ka sngi kan long hapdeng ka Salaroh bad Rymbai Shkenshynriah ha ka por 2 baje noh phai sngi bad kino kino ki kynhun napdeng kine kin sa ïoh ban ïa aireng ha ka phainal pyrshah ïa ka Mukhla FC.",Rung phainal ka Mukhla FC sha ka Kesilroy Pala Invitation Football Tournament 2023,https://kynjatshai.com/khubor-ialehkai/rung-phainal-ka-mukhla-fc-sha-ka-kesilroy-pala-invitation-football-tournament-2023/
"Ki thei ïalehkai phutbol jong ka jylla hapoh ka jingïalam jong u coach Janbor Marbaniang ki la sdang ïa ka jingïaid lynti ha ka lympung Girls’ National Football Championship (Tier 2) da ka jingjop da 4-1 pyrshah ïa ka Telangana ha Jaipur.Ka Meghalaya ka la ïoh ban pynkhih jar nyngkong lyngba ka Eiladki Ksoo katba ïa ka kol kaba ar ki la ïoh  ban thep ha ka kylla miet, kata ha ka minit ba 68 lyngba ka Dakani Shylla.Katba ka jingïakhun ka dang ïaid, ka Telangana ka la ïoh ban pynphai shi kol lyngba ka Alige Sushanthika ha ka minit ba 79 hynrei ka Meghalaya kaba la ïoh kabu lypa na ki 2 kol ki la ñion bad thep biang sa 2 kol lyngba ka Dakani (84) bad ka Balabet Khongsit (87).Ki ‘thei ïalehkai jong ka jylla kin bteng biang ïa ka jingïakhun ha kane ka lympung pyrshah ïa ka Rajasthan kaba dei ruh ka jylla kaba pdiang (host) ïa kane ka lympung lashai ka sngi ka 4 tarik Risaw.",Da ka jingjop sdang ka Meghalaya ïa ka Junior Girls’ National Football Championship,https://kynjatshai.com/khubor-ialehkai/da-ka-jingjop-sdang-ka-meghalaya-ia-ka-junior-girls-national-football-championship/
"Ka Meghalaya Cricket Association (MCA) kaba dei ruh ka synjuk kaba khmih ïa ka kam ïalehkai kriket ha ka jylla ka la pynbna paidbah ïa ka thup kyrteng jong 15 ngut ki ‘rangïalehkai kriket ki ban leit ïashim bynta ha ka lympung BCCI’s U-23 Men’s State A Trophy.Ha kane ka lympung ka Meghalaya kan hap ban ïakhun haduh hynriew tylli ki jingïakhun jong ka group ki ban long lut baroh ha Chandigarh naduh ka 28 tarik u Risaw. Ki jylla kiba ka Meghalaya kan hap ban ïakhun pyrshah ki kynthup ïa ka Uttar Pradesh, Rajasthan, Assam, Andhra Pradesh, Bengal bad Railways kiba dei ki jylla kiba khlaiñ bor bha.Na ka bynta kane ka lympung, kan don ruh ka jingkilan met kum ka jingpynkhreh ïa ka kynhun ka ban long naduh ka 15 haduh 24 tarik mynta u bnai ha nongbah Shillong. Kumta la kyrpad ïa ki nongïarap, ki rangïalehkai bad kito kiwei na bar jong ka district ba kin wan ai jingtip noh ha ka 14 tarik. Kane ka kynhun ïalehkai ka Jylla kan sa mih na jylla ha ka 25 tarik Risaw ban leit sha Chandigarh.Ki kyrteng jong ki rangïalehkai ka Meghalaya ki long u Abhishek Gupta, Nishanta Chakravarty, Manish Sharma, Md Asif Khan, PM Santhosh, Aaron A Nongrum, Badonnam J Mylliemngap, Joydeepan Deb, Sudhir Sahani, Kevin Sanjeev Christopher, Raghav Magotra, Agreas Chamcham A Sangma, Aryan Borah, Sachin Kumar, Appante Waldora A Sangma.Ki rangïalehkai ba la pynkhreh lypa pat ki long u Mrinal Das, Wankitlang Nongpluh, Abhishek Kumar bad u Kush Agarwal bad ki nongïarap ka kynhun pat ki long u Neetesh Sharma (head coach), Synrapsing Riatham (assistant coach), Skhembor Khongbtep (trainer), Emidao Dhar (physio), Wonderful Pakyntein (manager).Ki jingïalehkai kiba ka Meghalaya kan ïakhun ha katei ka lympung ki long, kata ha ka 28 tarik Risaw pyrshah ïa ka Uttar Pradesh, ha ka 30 tarik Risaw pyrshah ïa ka Rajasthan, ha ka 1 tarik Naiwieng pyrshah ïa ka Assam, ha ka 5 tarik Naiwieng pyrshah ïa ka Andhra Pradesh, ha ka 7 tarik Naiwieng pyrshah ïa ka Bengal bad ha ka 9 tarik Naiwieng pyrshah ïa ka Railways.",Pyllait ka MCA ïa ki kyrteng jong ki nongïalehkai ka BCCI U-23 Men State A Trophy,https://kynjatshai.com/khubor-ialehkai/pyllait-ka-mca-ia-ki-kyrteng-jong-ki-nongialehkai-ka-bcci-u-23-men-state-a-trophy/
"Ka HK Singh Memorial Secondary School, Jowai kaba mihkhmat ïa ka jylla Meghalaya sha ka lympung 62nd Edition jong ka Subroto Cup International Football Tournament Under-14 (Sub Junior Boys) ka la sdang ïa ka jingïakhun ha kane ka lympung da ka jingjop  da 3-0 ïa ka  Sainik School  kaba long ha Bengaluru, Karnataka (1tarik Risaw).Haba phai pat ha ka jingïakhun ba hynnin ka sngi ka 2 tarik Risaw, ka Mehalaya ka la mad biang ïa ka jingjop da kaba pynliem ïa ka Maharashtra da 1-0.Ka jingïakhun jong kine ki kynhun ka long kaba itynnad bad kaba ïakhaid bor. Haduh ban da kut ka kylla step baroh 2 kynhun ki khlem ïoh pynkhih jar, hynrei hadien ba bteng ka kylla miet, kata ha ka minit ba 47 ka Meghalaya ka la ïoh shi kol lyngba u Markatjuh Shylla kaba dei ruh ka kol kaba pyntikna ïa ka jingjop ha kane ka jingïakhun ba la buh tang 25 minit shiliang.Ka HK Singh kan bteng biang ïa ka jingïakhun ha kane ka lympung lashai ka sngi pyrshah ïa ka IPSC ha ka por 2 baje noh phai",62nd Subroto Cup International Football Tournament 2023 : Pynliem ka Meghalaya ïa ka Mahrashtra,https://kynjatshai.com/khubor-ialehkai/62nd-subroto-cup-international-football-tournament-2023-pynliem-ka-meghalaya-ia-ka-mahrashtra/
"Ki thei ïalehkai kriket jong ka jylla hapoh ka jingkhmih jong ka Meghalaya Cricket Association (MCA) ki la ïai pynkhreh mynta na ka bynta ban leit ïashim bynta ha ka lympung Senior Women’s T20 Trophy jong ka Board of Control for Cricket in India (BCCI) ka ba yn sa pynlong ha Vadora bad kaba yn sa sdang ha une u bnai ban wan.La sakhi ba ka jingpynkhreh jong ki ha madan MCA, Polo Shillong ka ïaid shaid shaid bad khmih lynti ba ka jingleit ïashim bynta sha katei ka lympung kan long kaba seisoh.Ka Meghalaya kan sdang ïa ka jingïakhun pyrshah ïa ka Pondicherry ha ka 19 tarik Risaw kiwei pat ki kynhun kiba la shah kynthup lang ha ka group ki long ka Karnataka, Tamil Nadu, Bengal, Chandigarh, Saurashtra bad Uttar Pradesh. Ki thei ïalehkai kiba la shah jied na ka bynta kane ka lympung ki long ka Ajima A Sangma, Daiaka Emigale Warjri, Debasmita Dutta, Deimaphishisha Lamare, Deiphibapynshngain L Mawnai, Eiffelene K Nongkynrih, Luiza Tamang, Rebeldalis Syiemlieh, Riticia Nongbet, Rubi Chettri, Sanchisa Sangma, Sandria K Momin, Solina Jaba, Suruti K Ray, Monica L Phawa, Pinky Chanda, Neha Hajong, Evanrilin S Syiem, Sara Ananias Kharbani, Fulnessy Mawlong kynthup ruh ia ka Latika Kumari (head coach), Hemant Roy (assistant coach), Darishesha Mawroh (trainer), Marybalahun Sawkmie (physio), Mackie D Blah (manager).",Ïai pynkhreh ki nongïalehkai ka jylla na ka bynta ka Senior Women’s T20 Trophy,https://kynjatshai.com/khubor-ialehkai/iai-pynkhreh-ki-nongialehkai-ka-jylla-na-ka-bynta-ka-senior-womens-t20-trophy/
"Ka Chutwakhu ka la long ka lahduh jong ka lympung 2nd Division West Jaiñtia District Sports Association (WJDSA) ïa kaba la tip ruh kum ka 6th Debo Shullai Memorial Trophy ha ka jingïakhun ba la pynlong ha madan Kiang Nangbah Stadium, Jowai, kata hadien ba ki la lah ban pynliem ïa ka Mooknor Thadmuthlong da 1-0.Ka jingïakhun ka la sdang da kaba pynlyng-ngoh bad pynshaiong ïa ki ‘rangïalehkai jong ka Thadmuthlong ha kaba tang ha ka minit ba 9 ka Chutwakhu ka la ïoh ban pynkhih jar bad lah ban ong ruh ba kadei ka kol kaba khlem pat poi pyrkhat bad khlem pat pynkhreh. Ha ka jingshisha baroh 2 kynhun ki long kiba khlaiñ bad kiba dei hok ban ïakhun ïa ka phainal hynrei na ka jingïoh kabu u Luckyness Khyriem ha ka minit ba 9 ka Chutwakhu ka la ïoh ban khur ïa ka nam lahduh jong kane ka lympung.Kum ban shu pynkynmaw, ha ka jingïakhun semi phainal pyrshah ïa ka Lion, u Luckyness Khyriem u dei pynjop ïa ka jingïakhun da kaba ïoh ban thep ïa ka kol ha ka minit ba 32. Une u ‘rangïalehkai uba la lah shisha ban ïalehkai bha ha kane ka lympung baroh kawei u la khur ruh ïa ka khusnam ‘Player of the Tournament’ bad ‘Man of the Match’.Ha kane ka sngi, la wan ban long sakhi da u MLA jong ka South Shillong, u Bah Sanbor Shullai ryngkat ka jingïadonlang u Dolloi jong ka Elaka Jowai,  u Puramon Kynjing, ki dkhot ka WJDSA, kiba ha ïing jong u (L) Debo Shullai bad kiwei kiwei.La pynkut ïa kane ka lympung ryngkat ka jingkmen bad ka jingsngewbha, baroh ki jingïalehkai ki long kiba ïaid beit naduh ba sdang haduh ban da kut khlem kano kano ka jingpynwit bad ka jingthud.Haba kheiñ kyllum na baroh ki jingïalehkai bad ki ‘rangïalehkai, u Lalmal-sawma Tariang naka Chutwakhu, u la khur ïa ka khusnam ‘Best Goal keeper’ katba ïa ka nam ‘Top Scorer’ la ïoh ban khur da u Chanmitre Dkhar na ka Lion Sports and Youth Affairs uba la ïoh ban thep haduh 6 kol.",Rah ka Chutwakhu ïa ka nam lahduh jong ka lympung 2nd Division ka WJDSA,https://kynjatshai.com/khubor-ialehkai/rah-ka-chutwakhu-ia-ka-nam-lahduh-jong-ka-lympung-2nd-division-ka-wjdsa/
"Ki khynnah ïalehkai jong ka Garo Hills ruh mynta ki la sdang ban kiew bad paw shibun ha ka kam ïalehkai kynthup ïa ka jingïalehkai phutbol kaba long ruh ka jingïalehkai kaba la paw bha ha kane ka jylla bad ka nongbah Shillong ka la ïoh ïa ka nam kum ka jaka shong jong u lyoh bad ka jingriewspah ha ka kam ïalehkai phutbol, hynrei mynta ka kynti la ïoh ïa ka khubor kaba la ai mynsiem ïa kiwei pat ki ‘riew ieit phutbol na ka thaiñ Garo ha kaba 2 ngut ki khynnah kiba hapoh 17 snem ki la shah jied ha kawei na ki klob phutbol ba paw tam ha India ka Hyderabad FC, kata u Bipuish G Marak bad u Donkam M Marak ban don bynta ha katei ka kynhun U-17.U Bipiush uba dei ruh u khynnah skul jong ka Ferrando Memorial School bad uba na ka shnong Dawa Nengkatok, Williamnagar u ju don bynta bad ki katto katno ki klob kiba don ha Williamnagar katba u Donkam Marak uba dei u khynnah skul jong ka Hawakhana Higher Secondary School, Tura bad uba dei na ka shnong Matalagre kaba marjan Okkapara, South West Garo Hills u la ju don bynta bad ka klob Chanmary FC kaba ha Tura.",Shah jied u Bipuish G Marak bad u Donkam M Marak ban ïasoh bad ka klob Hyderabad FC,https://kynjatshai.com/khubor-ialehkai/shah-jied-u-bipuish-g-marak-bad-u-donkam-m-marak-ban-iasoh-bad-ka-klob-hyderabad-fc/
"Ka  Mukhla Evergreen ka la ïoh ïa ka jingjop ha ka jingsdang jong ki ïa ka jingïakhun ha ka lympung 1st Division West Jaiñtia District Sports Association (WJDSA) ba la tip ruh kum ka  Chatister Kharkongor Memorial Trophy da ka jingjop da 2-0 ha ka jingïakhun pyrshah ïa ka Demthring jong ka Pool A ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.U Ïoh-I Dhar u la ïoh ban thep ïa kitei ki 2 kol na ka bynta ka Mukhla ha ka minit ba 42 bad 70.Ka jingïakhun ba mynta ka sngi ka 4 tarik Risaw kan long hapdeng ka Moosyiem Shangpung pyrshah ïa ka Nangbah Ïawmusiang ha ka por 2 baje noh phai sngi ha kajuh ka madan.",Lai poiñ khur ka Mukhla ha ka jingsdang ïa ka lympung 1st Division ka WJDSA,https://kynjatshai.com/khubor-ialehkai/lai-poin-khur-ka-mukhla-ha-ka-jingsdang-ia-ka-lympung-1st-division-ka-wjdsa/
"Ka Basket Hound Club Mawkyrwat South West Khasi Hills District mynta ka sngi ka 4 tarik u Risaw 2023 kala ïoh ban plie pyrda noh ïa ka Inter School Basketball Competition 2023 kaba la pynlong ha Madan Basketball Court jong ka Nativity Higher Secondary School Mawkyrwat ha kaba u Bah Ardent M Basaiawmoit MLA ka Nongkrem Constituency u la long kum u kongsan ban plie pyrda ïakane ka lympung ïalehkaiBASKETBALL.Kane ka Inter School Basketball Competition SWKHD ka dei ka sien ba nyngkong ba naka liang ka Basket Hound Club Mawkyrwat kala ïoh pynlong kum ïa kane ka lympung ïalehkai ha kaba kila don kumba 5 tylli ki kynhun ïalehkai na ki shynrang bad 3 tylli naka liang ki Kynthei na ki skul bapher bapher kiba la wan ïashimbynta ha kane ka Inter School Basketball Competition 2023.U Bah Ardent haba kren kum u kynsan u la ai mynsiem ïa baroh ki samla kiba la ïoh ban ïa shimbynta ha kane ka Lympung ïalehkai Basketball bad u la ong ba kum ki samla ki donkam ban pyni haka pyrthei ïala ki sap  ki jong ki, lada dei  ha kino kino ki kam ïalehkai, kata haka Basketball, kynjatbol bad kiwei de.Ka jingïalehkai ka dei kawei kaba lah ban kyntiew ïaki samla bad ka long ruh ka jingmyntoi kaba khraw ïa kito ki samla kiba trei shitom ha ki sap ba kidon.U la ong ruh ba ki samla kim dei ban kut tang hangne hynrei kin nang ïai kiew shaphrang ha ki wei pat ki bynta ha ki kam ïalehkai lada ki sngewthuh ba ki don ïa kata ka  sap kim dei ban shongthait hynrei  ki dei ban trei shitom khnang ba kata ka kam kan lah ban ai jing myntoi ïa ki. Ha kajuh ka por u la ai mynsiem ruh ïa ka Basket Hound Club Mawkyrwat ba kala ïoh ban pynlong kum ïa kine ki lympung ïalehkai ai ba kan nang kiew shaphrang ban nang pynlong shuh shuh kum kine ki Lympung ïalehkai hapoh ka Distrik.Ka Little Star Higher Secondary School Bad ka Jawahar Navodaya Vidyalaya (JNV)  Mawkyrwat jong ki Shynrang  bad ka St.Merry Higher Secondary School Rangblang bad ka Nativity H.S School Mawkyrwat jong ki kynthei kila long ki khynhun ïalehkai ba la ïoh ban pynïalehkai sdang ha kane ka sngi.Nalor u kongsan ha kane ka sngi, la donlang ruh u president, Bah Freddy Marweiñ bad Wanskhem-lang Lyngkhoi Secretary jong ka Basket Hound Club Mawkyrwat ha ryngkat bad kiwei de ki ‘riew rangbah jong ka thaiñ. Ha shwa ban pynïalehkai la pynlong shwa ka jingialang ba la pynïaid  da u Bah K.Lyngdoh bad ka jing khublei naka Kong K. Thyrniang.","Plie pyrda u Bah Ardent ïa ka Inter School Basketball Competition, 2023 bala pynlong da ka BHCM SWKHD",https://kynjatshai.com/khubor-ialehkai/plie-pyrda-u-bah-ardent-ia-ka-inter-school-basketball-competition-2023-bala-pynlong-da-ka-bhcm-swkhd/
"Ka  Nangbah Ïawmusiang ka la ïoh ïa ka jingjop ha ka jingsdang jong ki ïa ka jingïakhun ha ka lympung 1st Division ba la tip ruh kum ka  Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai da ka jingjop da 2-0 ha ka jingïakhun pyrshah ïa ka Moosyiem Shangpung jong ka Pool A ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Haba phai ha ka jingïakhun, u Kynsaibor Dkhar (34) bad u Dawanbiang Passah (55) ki la thep ïa ka kol ban pynjop ïa ka kynhun bad ban khur ïa ka 3 poiñ ha ka jingsdang ïa kane ka lympung.Ka jingïalehkai ba mynta ka sngi ka 4 tarik Nailar kan long hapdeng ka Sohmynting pyrshah ïa ka Khliehiongriang ha ka por 2 baje noh phai sngi.",1st Division WJDSA : Pynliem ka Nangbah Ïawmusiang ïa ka Moosyiem Shangpung da 2-0,https://kynjatshai.com/khubor-ialehkai/1st-division-wjdsa-pynliem-ka-nangbah-iawmusiang-ia-ka-moosyiem-shangpung-da-2-0/
"Ka Meghalaya Cricket Association (MCA) ka la pynlong da ka program ban ai mynsiem ïa ki thei ïalehkai kriket jong ka jylla shi sngi shwa ba kin leit ban ïashim bynta sha ka lympung  ‘BCCI’s Women’s U-19 One Day Trophy’ ha Surat ïa kaba yn sa sdang naduh ka 8 tarik  mynta u bnai.Ha kane ka program ban ai mynsiem bad ban pynshlur ïa kine ki nongïalehkai ki ban mih khmat ïa ka jylla sha katei ka lympung, la ïoh ruh ban pynbna ïa ka Captain Anikita Sharma bad ka Dubleen Nengnong kum ka Vice Captain.Ki don katto katne ki kynhun kiba khlaiñ ha ka group ba la shah kynthup ka Meghalaya, kum ka Tamil Nadu bad Maharashtra hynrei na ka liang u Naba Bhattacharjee uba dei ruh u President u la pynshlur ïa kine ki samla ba kim dei ban sheptieng ïa ka kyrteng jong ka kynhun.Na ka liang u Bah Gideon Kharkongor u la ong “Phi dei ka lawei jong ki nongïalehkai kriket ka Meghalaya. Phi don shibun ka lynti ban  ïaid bad ïaineh ha ka kyrdan ïalehkai jong phi. Kan long ka jingkmen ïa ngi lada ngin ïohi 1 ne 2 ngut ki nongïalehkai ki ban mih khmat na ka bynta ka ri”.",Phah ka MCA ïa ki ‘thei ïalehkai sha ka lympung Women’s U-19 One Day Trophy,https://kynjatshai.com/khubor-ialehkai/phah-ka-mca-ia-ki-thei-ialehkai-sha-ka-lympung-womens-u-19-one-day-trophy/
"Ka H.K. Singh Memorial Secondary School, Jowai kaba dei ruh ka skul kaba mih khmat ïa ka jylla Meghalaya mynta u snem sha ka lympung 62nd Subroto Cup 2023 International Football Tournament ha ka U-14 Sub Junior Boys ka la ïoh ia ka kabu ban jam sha ka quarter phainal khlem da donkam ban ïalehkai.Ha ka jingshisha ka Meghalaya ka la dei ban ïakynduh bad ka IPSC hynnin ka sngi hynrei na ki daw ba ki khlem lah ban pyndep ïa ki kyndon ba la buh, kum ïa ka Medical test, kumta ka IPSC ka la dei ka skul kaba 16 mynta u snem ban shah kyntait noh mynta u snem ha kane ka lympung.Na ka daw ka jingshah weng jong ka IPSC, ka Meghalaya ka la ïoh ban rung quarter final jong kane ka lympung ba la pynlong ha Bengaluru.Kum ban shu pynkymaw, ki don haduh 15 tylli ki skul kiba la shah weng noh na ka daw ba ki nongïalehkai ki la heh ka ‘rta bad kim ïoh ïa ka medical report.Ka jingïakhun quarter phainal ha kane ka lympung kan long ha ka 6 tarik mynta u bnai ha kaba ka H.K. Singh Memorial Secondary School, West Jaiñtia Hills, Jowai kan ïakhun pyrshah ïa ka Chawngfianga Middle School, Saidan, Kolasib, Mizoram ha ka por 4 baje janmiet.",Subroto Cup : Mynta ka sngi yn ïakhun ka Meghalaya pyrshah ïa ka Mizoram,https://kynjatshai.com/khubor-ialehkai/subroto-cup-mynta-ka-sngi-yn-iakhun-ka-meghalaya-pyrshah-ia-ka-mizoram/
"U Spain Ryngkhlem u la long u ‘rangïalehkai ba kongsan ha kane ka jingïakhun hynnin ka sngi ka 5 tarik Risaw, bad lah ban ong lyngba jong u ba ka Sohmynting ka la ïoh ban khur ïa ka 3 poiñ bad pynliem ïa ka Khliehiongriang da 2-1 ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.U Spain u dei ruh u ‘rangïalehkai ba la ïoh ban pynkhih jar nyngkong ha kane ka jingïakhun, kata ha ka minit ba 28 hynrei ka Khliehiongriang ka la ïoh ban pynphai noh tang hapoh 6 minit lyngba u Founder Passah, kumta ka jingïalehkai ha ka kylla step ka la kut noh ha ka jingïakhaid.Haba bteng pat ka kylla miet, u Spain u la khyrwit sa shi kol ha ka minit ba 58 bad dei lynngba katei ka kol ba ka Sohmynting ka la ïoh ïa ka jingtikna ban  khur ïa ka jingjop ha kane ka jingïakhun.",Liem ka Khliehiongriang ha ka Sohmynting lyngba ki 2 kol jong u Spain Ryngkhlem,https://kynjatshai.com/khubor-ialehkai/liem-ka-khliehiongriang-ha-ka-sohmynting-lyngba-ki-2-kol-jong-u-spain-ryngkhlem/
":Ka jingrwai Khasi, kaba kyrteng ka “Hapoh taxi” ka dei kaba la thoh bad thaw da u Soniwan Langstang. Ïa ka jingpynbit pynbiang bad u nongrwai jong kane ka jingrwai dei u Joedickinson Siangshai bad ka sur tem, la shimti da ka RMB-Music.Ha katei ka jingrwai, la shim bynta da u tyngshop ka Khasi, u Heisarmi Rymbai bad ka puron, ka Daphi Nam (Pyni Lapasam). Ïa katei ka jingrwai, la shna bad edit da u Soniwan Langstang bad kumjuh ruh ïa ka camera bad jingring ïa katei ka jingrwai, la shimti da u @SoniwanLangstang1. Ki nongshad ha katei ka jingrwai, ki kynthup ïa ka Mebashanki Paslein, Maywarly Rymbai bad u Soniwan Langstang.",La pyllait paidbah ïa ka jingrwai “Hapoh taxi”,https://kynjatshai.com/ki-sap-ki-phong/la-pyllait-paidbah-ia-ka-jingrwai-hapoh-taxi/
":Ka jingrwai Khasi, kaba kyrteng ka “Jubab” ka dei kaba la dep pyllait paidbah myn shem bnai bad ha katei ka jingrwai, la shim bynta da u tyngshop ka Khasi, u Shanbor Lyngdoh bad ka puron, ka Ladia kharlyngdoh. Ha katei ka jingrwai, la rwai da ki nongrwai Khasi, kynthup ïa ka Babel Marsing bad u Donbok Tariang.La thaw ïa ka da u Donbok Tariang bad la rekod bad pynbit pynbiang ïa kane ka jingrwai da u Z0I bad la pynbha shuh shuh da u fEd M. La shna ïa katei ka jingrwai da u Phonder Syiem bad ïa ka camera bad edit, la shimti da u Nick syngkli.Ka Make-up, la shimti da ka Andrea Shadap bad pynmih da ka kompeni Ri Syndong Production bad ka Drone, la shimti da u Alvin Timung. Katei ka kynhun ka ai khublei ïa ka Rebeca Ronghang, Bahbah Balawan Marwein, Bikas Klein, S. Kharsahnoh, Karow News, Nalari News, U Nongpathai News bad ka Na ki Thiar News.",La pyllait paidbah ïa ka jingrwai “Jubab”,https://kynjatshai.com/ki-sap-ki-phong/la-pyllait-paidbah-ia-ka-jingrwai-jubab/
":Ka jingrwai Khasi, kaba kyrteng ka “Shirta bad phi” ka dei kaba la dep pyllait paidbah ha ka 30 tarik, Nailur 2023 bad la rwai ïa katei ka jingrwai da u KitzBprince Sari. Ha katei ka jingrwai, la shim bynta da u tyngshop ka Khasi, u Balajied Lyngkhoi bad ka puron, ka Neblejoy Marbaniang. Ïa katei ka jingrwai, la shna bad pynmih da u Komol Lyngkhoi bad ka kompeni Khasi Collection Videos, katba ïa ka Drone, la shimti ban pynïaid da u Sixstar S mawdoh.",La pyllait paidbah ïa ka jingrwai “Shirta bad phi”,https://kynjatshai.com/ki-sap-ki-phong/la-pyllait-paidbah-ia-ka-jingrwai-shirta-bad-phi/
":Ka jingrwai Khasi, ka “Lait lah me Pt II” ka dei ka jingrwai ba la dep pyllait paidbah ha u Nailur bad la shim bynta da u tyngshop ka Khasi, u Pynshainam Nongkynrih, Tredaki Ryngkhlem bad ka Badaribha Nongshli. U Director Of Photography, dei u Rockyland Laloo bad la pynmih ïa katei ka jingrwai da u Z-0I. La rekod ïa katei ka jingrwai ha Ri-Bhoi Emperor Studio @KhasiRapstudio 7005918726. Katei ka kynhun ka ai khublei ïa ka Kyntiewlin Mawphniang bad u Gregorius Maring bad ïa ki Subtitile, la shimti da u Evanland Syiem.",La pyllait paidbah ïa ka jingrwai “Lait lah me Pt II”,https://kynjatshai.com/ki-sap-ki-phong/la-pyllait-paidbah-ia-ka-jingrwai-lait-lah-me-pt-ii/
":Ïa ka jingpynbna ïa ka trailer jong ka phlim Khasi, kaba kyrteng ka “Bakla”, la dep pyllait ha ka 3 tarik, Risaw 2023. Ha katei ka phlim Khasi, la shim bynta da ki tyngshop bad ki puron jong ka Khasi, kynthup ïa ka Bahun Nongneng, Plieladkyrhai, Raymond Malngiang, Rishan Kharsyntiew bad u Pynshongdor Nongrum.",Yn pyni ïa ka trailer jong ka phlim “Bakla”,https://kynjatshai.com/ki-sap-ki-phong/yn-pyni-ia-ka-trailer-jong-ka-phlim-bakla/
"Ka jingrwai Khasi, kaba kyrteng ka “Shipek” (One peck) ka dei ka jingrwai ba la dep pyllait paidbah ha ka 4 tarik, Risaw bad la pynmih da ka NANGTEI PRODUCTION. Ïa katei ka jingrwai, la rwai bad thaw ïa ka jingrwai da u NANGTEI. Ïa ka tune, la shimti da ka Diana M Marbaniang bad la ai ïa ka sur tem da u BISHOW CHANAMBAM bad la rekod ha DI Studio.:",La pyllait paidbah ïa ka jingrwai “Shipek” (One peck),https://kynjatshai.com/ki-sap-ki-phong/la-pyllait-paidbah-ia-ka-jingrwai-shipek-one-peck/
"Ki nongpynïaid jong ka Meghalaya Cycling Association (MCA) ki la pynbna paidbah ba kin sa pynlong ïa ka jingïakob ñiah saikil ba la tip kum ka ‘All Meghalaya Cycling Championship’ ha ka 24 tarik mynta u bnai.U Bah Lening Bareh, President jong ka MCA u la ong ruh ba ka jingthmu ban pynlong ïa kane ka jingïakob ka long ban jied ïa ki nongïalehkai na ka jylla sha ka lympung 20th National MTB Championship kaba yn pynlong da ka Cycling Federation of India.Ym tang katta hynrei u la ong ruh ba kane kan long ruh ka kabu na ka bynta ki nongïalehkai ba kin ïoh ïashim bynta ha ki lympung bapher bapher.Ha katei ka jingïakob kan don ha thup sub junior (hapoh 14 snem), junior bad elite (19 snem shajrong).",Yn pynlong ka MCA da ka ‘All Meghalaya Cycling Championship’ ba shi sngi,https://kynjatshai.com/khubor-ialehkai/yn-pynlong-ka-mca-da-ka-all-meghalaya-cycling-championship-ba-shi-sngi/
"Ki khynnah ïalehkai Kickboxing ka Meghalaya Association of  Kickboxing Organisation (MAKO) hapoh ka shatri jong ka Meghalaya School of Martial Arts (MSMA) ki la ïoh ïa ka jingjop don burom ha ka jingleit ïashim bynta ha ka lympung ‘National Kickboxing’ kaba la long da Dehradun, Uttarakhand da kaba ïoh ban khur haduh 8 tylli ki takma Ksiar.Ka Seng ha u kyrwoh lyngba u Publicity Secretary ka pynpaw ba kane ka jingjop ka la wan long hapoh ka jingïalam jong u nongseng jong ka Kick Boxing ha Meghalaya u Bah Donny Ranee bad i Kong Bajoplin Kharmudai kum i Team Manager bad kaba la long shisha ka burom na ka bynta ka jylla Meghalaya hi baroh kawei.Ïa kane ka jingïakop National Kickboxing la pynlong hapoh Multipurpose Sports Hall, Parade Ground, Dehradun, Uttarakhand da ka Uttarakhand Kickboxing Association hapoh ka shatri jong ka National Kickboxing Federation (NKF-NG) kaba kaba la ïoh ïa ka jingithuh da ka Asian Kickboxing Confederation.Ki takma ba la ïoh khur da ki 20 ngut ki khynnah ïalehkai ka MAKO  ha kane ka lympung  naduh ki Sub-Junior, Junior bad Senior ki long baroh 29 tylli. Ha katei ka jingleit ïakhun, la ïoh 8 tylli ki takma ksiar, 14 tylli ki takma rupa bad 7 tylli ki takma rnong.",Phra tylli ki Takma Ksiar khur ki khynnah Kickboxing ka MAKO ha ka National Kickboxing,https://kynjatshai.com/khubor-ialehkai/phra-tylli-ki-takma-ksiar-khur-ki-khynnah-kickboxing-ka-mako-ha-ka-national-kickboxing/
"4 ngut ki nongjngi um na Shella kiba kynthup 2 ngut ki kynthei bad 2 ngut ki shynrang kin sa ïoh ïa ka kabu ban leit ïakhun lane ban mih khmat ïa ka jylla sha ka lympung National Games kaba yn sa pynlong ha Goa mynta u snem.Katei ka kabu ka la wan hadien ba ki la lah ban ïalehkai bha ha ka ïakob jngi ba la tip kum ka   “The 16th State Aquatic Championship” ba la pynlong da ka Meghalaya Swimming Association ha Crinoline Shillong.Ha ka 6 tarik Risaw u Myntri Rangbah jong ka jylla Goa, u Dr. Pramod Sawant lem bad ki dkhot jong ka State Sports Minister ki la pynpaw ba ka Goa thaw ïa ka history lyngba ka National Games kaba 37, bad kane ka long ban pynkheiñ ïa ka rekod da kaba kynthup haduh 43 tylli ki jait jingïalehkai (sporting disciplines) mynta u snem.Ha u ne u snem kin don katto katne ki jait jingïalehkai kiba na ka liang jong ka jylla ka la thmu ban wanrah ka ban tam palat ïa u snem ba ladep ba la long ha Gujarat, kaba kynthup tang 36 tylli ki jait jingïalehkai, bad ha Kerala snem 2015 da 33 tylli, mynta u snem ka National Games kan sa nangïar shuh shuh.U Dr. Pramod Sawant u la pynpaw ba u don ka jingthmu kaba kyrpang na bynta ka jylla, da kaba ong, “Ngi kwah ban kyntiew ïa ka sawdon sawkun jong ka Goa haba ïadei bad ki kam ïalehkai. Kumba long ki nongjngohkai kiba sngewtynnat ban wankai sha ki rudnong kiba hapoh ka jylla, mynta ngi don jingthmu ban khring bad kyntiew ïa ka Sports. Ki rynsan ïalehkai kum ka Ironman bad ka World Table Tennis ki la ai jingmut ïa ngi ban kynthuplang ha kane ka kynti ba mynta.Ryngkat ka jingïatreilang bad ki kynhun ba khmih ïa ki jait jingïalehkai na bynta kane ka National Games, ngi kyrpad ruh ïa ki sports associations bad ïa ka national federations ban kyrshan lem ha kaba ïadei bad kane-. Bad ka thong ka jong ngi ka long ban kyntiew ïa ka sport ha Goa shajrong bad kham shajrong.”Kane ka tamasa lehkai kaba kynthup ïa kiba bun ki jait Sport (multisport event) kan sakhi haduh 28 tylli ki jylla bad 8 tylli ki union territory ki ban sa shim bynta, kaba la pynkhreh ban sdang naduh 26 tarik u Risaw haduh 9 tarik u Naiwieng. La pynkhreh bun ki jaka ki ban pynlong ïa ki jingïalehkai bapher bapher, ïa ka cycling bad golf yn pynlong ha Delhi.Kane kan dei ka sienjam kaba thymmai ïa ka National Games, ha kaba mynta u snem yn sakhi ïa kiba bun ki jait sports ki ban sa kynthuplang, kiba kynthup ïa ka beach football, roll ball, golf, sepaktakraw, sqay martial arts, kalliyarapattu, and pencak silat. Additionally, yachting bad taekwondo ki ban sa ïohrung biang sha kane ka lympung hadien ba shah weng ha ka sien pynlong ba khadduh. Shuh shuh, kum shi bynta ban rakhe ïa ka tynrai jong ka jylla, la ïoh ruh ban kynthup ïa ka lagori bad gatka kum ka sport.Na ka liang jong u Myntri ka Sport jylla Goa, u Govind Gaude u la pynpaw ïa ka jingdonkam jong kane ka lympung, da kaba ong, “Kane ka 37th National Games kam long tang ka lympung; ka long ka kabu ban kyntiew ïa ki nongïalehkai ha kylleng ka ri ndia. Katba ngi dang pynkhreh ban pdiang pynlong ïa kane ka lympung ha Goa, ym dei tang ba ngi rakhe lehkmen na bynta ka Sports hynrei ban kynmaw ruh ïa ka Asian Games. Ka thong ka jong ngi kam long tang ban pynïar ïa ki nongshimbynta hynrei bankyntiew ïa ka Sport na bynta baroh ki jylla.Ryngkatlang ngin pynlong ïa ka 37th National Games ka lympung ka ban sah jingkynmaw, ka shap ka jingïatylli bad u mawjam na bynta ka lawei jong ka sports ha India.” Haba phai sha ki snem ba ladep jong ka National Games la sakhi ïa ka jingwanshimbynta ki nongïalehkai kiba ju mihkhmat ïa ri kum u Neeraj Chopra, Sania Mirza, Mirabai Chanu, Sajan Prakash, bad u Manu Bhaker. Ha u ne u snem kin don palat 10,000 ngut ki nongïalehkai kiba shimbynta ha ki jingïalehkai bapher bapher bad na ka liang jong ka jylla Goa ka khmihlynti ïa ka jingïasnohktilang jong ki jylla ban pynlong ïa kane ka National Games kaba shongshit bad ka ban sah jingkynmaw ym tang ïa ka jylla hynrei ïa ka ri India baroh kawei.",Paw ki nongjngi na Shella ha ka State Aquatic Champion,https://kynjatshai.com/khubor-ialehkai/paw-ki-nongjngi-na-shella-ha-ka-state-aquatic-champion/
"Ka Dulong SC ka la mad ïa ka nam rem ha ka jingïakhun pyrshah ïa ka Wahiajer SC na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Ka jingïalehkai jong kine ki 2 kynhun ha ka kylla step ka long kaba ïakhaid bor bad baroh 2 kynhun ki khlem ïoh pynkhih jar, dei ha ka minit ba 56 u Janario Phawa u la ïoh ban thep ïa ka kol kaba nyngkong na ka bynta ka Wahïajer katba ïa kawei pat ka kol u la ïoh ban thep ha ka minit ba 88.Tang hadien 7 mint ba u Janario u la ïoh ban thep kol, ka Dulong SC ruh ka la ïoh ban pynphai shi kol lyngba u Wansa O Laloo hynrei haduh ban da kut ka minit ïalehkai, ka Dulong ka khlem ïoh shuh ïa ka kabu ban pynphai bad ban pynurlong ïa ka jingïasam mar shi poiñ.Ïa ka jingïalehkai na ka bynta kane ka lympung yn bteng biang ha ka 9 tarik mynta u bnai ha ka jingïakhun ka Luti Tuber SW pyrshah ïa ka Moosalyngkat haka por 2 baje noh phai sngi ha kajuh ka madan.","Lyngba ki 2 kol jong u Janario Phawa, liem ka Dulong SC ha ka Wahiajer SC",https://kynjatshai.com/khubor-ialehkai/lyngba-ki-2-kol-jong-u-janario-phawa-liem-ka-dulong-sc-ha-ka-wahiajer-sc/
"Ka Shillong College bad Sngap Syiem College ki la ïoh ban rah ïa ka nam lahduh jong ka lympung NEHU Inter College Cross Country Championship 2023 ba la pynlong da ka tnat Ïalehkai jong ka skul bah NEHU, Shillong.Haduh 125 ngut ki khynnah pule ki la wan ban ïashim bynta ha kane ka jingïalehkai.Ha katei ka sngi la wan ban don ryngkat ruh u Prof. B. Panda, NEHU Finance Officer kum u kongsan ha kaba u la ïoh ruh ïa ka kabu ban sam ïa ka khusnam sha ki nongjop. La don ryngkat ruh u N. Das, Asst. Director (PE & Sports), ki dkhot bad ki nongpynïaid jong kane ka skul bah kynthup ki nonghikai.Ha ka liang jong ki shynrang, ka Sngap Syiem College, Mawkyrwat ka la khur ïa ka nam lahduh bad ïa ka kyrdan ba ar la ïoh da ka Shillong College, kata ha ka liang jong ki kynthei, ka Shillong College ki la ïoh ban khur ïa ka nam lahduh bad ka Sngap Syiem ka la ïoh ïa ka kyrdan ba ar.",Lahduh ka Shillong College bad Sngap Syiem College ha ka NEHU Inter College Cross Country Championship,https://kynjatshai.com/khubor-ialehkai/lahduh-ka-shillong-college-bad-sngap-syiem-college-ha-ka-nehu-inter-college-cross-country-championship/
"Ki khynnah jong ka skul H.K. Singh Memorial Secondary School, Jowai kiba la mihkhmat ïa ka jylla Meghalaya sha ka lympung 62nd Subroto Cup 2023 International Football Tournament (U-14 Sub Junior Boys) ki la diaw shibun namar ki la hap ban leit ïing noh na ka jingbym lah ban pynurlong ïa ka jingangnud, kata ban jam sha ka semi phainal jong kane ka lympung. Ryngkat ka jingbynnud bad ka jingjaw ummat ki khynnah ïalehkai jong ka Meghalaya ki la mih noh na madan ha katei ka jingïakhun.Ha kane ka jingïalehkai quarter phainal pyrshah ïa ka skul Chawngfianga Middle School, Saidan, Kolasib, Mizoram ka Meghalaya ka la liem noh da ka said, kata da 1-0.Ka jingïalehkai ka long kaba itynnad bad baroh arliang ki la pyni ïa ki sap bad ki jingtbit jong ki hynrei namar ka jingbym ïoh kabu ban pynkhih jar ka Meghalaya ka la duh noh jam sha shiliang jong kane ka lympung kaba heh.Ka Mizoram ka la ïoh ban thep ïa ka shi kol ha ka minit ba 16 lyngba u Isak. Hooid ka jingïalehkai ka long kaba jwat bad na ka bynta ka Meghalaya ruh ka long kaba la pynduh mynsiem namar tang ha ka kylla step ki la shah thep noh hynrei la katta ruh ki nongïalehkai jong ka skul H.K. Singh ki la ïai ïakhun tyngeh, da ka jingthmu ban ïoh pynphai ïa katei ka shikol hynrei namar ka jingskhem ki nongïalehkai ka Mizoram la pynduh buit noh ïa ka Meghalaya ban thaw lad.Haba phai sha kiwei pat ka jingïalehkai jong kane ka lympung, ka West Bengal ka la pynliem ïa ka Sikkim da 2-0, ka CISE ka la pynliem ïa ka Kerala da 1-0 bad ka Assam ka la jop kput ïa ka Chandigarh da 9-0.",Subroto Cup : Ïam kthang ki khynnah jong ka Skul H.K Sing ba liem ha ka Mizoram,https://kynjatshai.com/khubor-ialehkai/subroto-cup-iam-kthang-ki-khynnah-jong-ka-skul-h-k-sing-ba-liem-ha-ka-mizoram/
"Ka Ladrymbai-B ka la ïoh ïa ka kabu ban rung (qualified) sha ka quarter final jong ka lympung  First Division Football Tournament kaba pynïaid daka East Jaintia Hills District Football Association (EJHDFA) na ka Pool-A ha ka jingïakhun pyrshah ïa ka Musniang SC ba la pynlong ha madan artificial turf Diengshynrum, Khliehriat .U Dasukmiki Dkhar u la long u ‘rangïalehkai ba kongsan ha kane ka jingïakhun ha kaba u la ïoh baroh 2 tylli ki kol kiba la pynlah ïa ka kynhun ban jam sha shiliang jong kane ka lympung. Ïa ka kol ba nyngkong u la ïoh ban thep ha ka minit ba 24 katba ïa kawei pat la ïoh ha ka minit ba 78.Haba phai sha kawei pat ka jingïakhun, ka Lumshken ka la pynliem noh ïa ka Shiliang Umshong SC da 1-0 lyngba kol jong u Markos Bareh (11).Kine ki 2 kynhun kiba la ïoh ïa ka jingjop ha kane ka sngi ki la ïoh ban bsut ïalade sha ka quarter final jong kane ka lympung ba la pynlong da ka EJHDFA.Ka jingïakhun na ka bynta kane ka lympung kan bteng biang mynta ka sngi ka 10 tarik Risaw ha kaba ka Rymbai Synrang Shahkhain SC kan ïakhun pyrshah ïa ka Paithlu SC  ha ka por 12 baje mynsngi bud pat ka jingïakhun hapdeng ka Lumputhoi SC pyrshah ïa ka Khliehriat West FC.",Jam ka Ladrymbai sha ka quarter jong ka lympung 1st Division EJHDFA,https://kynjatshai.com/khubor-ialehkai/jam-ka-ladrymbai-sha-ka-quarter-jong-ka-lympung-1st-division-ejhdfa/
"Kum shi bynta ban kyntiew ïa ka kam ïalehkai sport hapoh ka dong, ka Ladnongsba Sport Club ha ka sngi Saitjaiñ jong ka taiew bala lah, ka 7 tarik u Risaw kala ïoh ban plie pyrda noh ïa ka lympung kynjatbol kaba la tip kum ka 1st Knockout Football Tournament 2023.Ïa katei ka lympung la ïoh ban plie pyrda da u Samla K. Syiemlieh, Secretary ka Green Tech Foundation Meghalaya kum u kongsan ha ryngkat ka jingïadonlang ruh u Rangbah Dong ka Ladnongsba ki nongkïalam bad nongkitkam ka Sport Club bad kiwei kiwei.Ka jingïalehkai kaba nyngkong kaba la long hapoh ka Madan Ladnongsba kala long hapdeng ka Dong Mawlein SC pyrshah ïa ka MNU Driver ha kaba ka kynhun jong ka MNU Driver kala ïoh ban khur ïa ka nam jop da 3-1, katba ka jingïakhun kaba ar ka 11 Brother kala ïoh ban khur ïa ka jingjop da kab pynliem noh ïa ka Maitshaphrang da 5 kol la 2.",Plie pyrda ka Ladnongsba SC ïa ka lympung 1st Knockout Football Tournament 2023,https://kynjatshai.com/khubor-ialehkai/plie-pyrda-ka-ladnongsba-sc-ia-ka-lympung-1st-knockout-football-tournament-2023/
"Ka Moosalyngkat SC ka la mad ïa ka jingjop ha ka jingïakhun pyrshah ïa ka Luti Tuber SW na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Ha katei ka jingïakhun,  u Datngen I Dan (25) bad Lalthakhuna Ngaite (90+3) ki la ioh mar shi kol katba u Edius L Laloo u la ioh ban thep 2 kol (80 & 89) bad na ka bynta ka Luti Tuber SW ïa ka shi kol la ioh ban thep da u Kordor Dkhar (55).Ka jingïalehkai ba mynta ka sngi ka 10 Risaw kan long hapdeng ka Nangbah Ïawmusiang pyrshah ïa ka Sabahmuswang  ha ka por 2 baje noh phai sngi.",1st Division WJDSA : Liem ka Dulong SC ha ka Wahiajer SC 2 kol,https://kynjatshai.com/khubor-ialehkai/1st-division-wjdsa-liem-ka-dulong-sc-ha-ka-wahiajer-sc-2-kol/
"Ka West Jaiñtia Sports Association (WJDSA), Jowai kaba dei ruh ka seng kaba la pynïaid ïa ka lympung (L) Kesilroy Pala Invitation Football Tournament 2023, ka la pynbna paidbah ba ka jingïakhun phainal jong kane ka lympung hapdeng ka  Mukhla FC bad Salaroh FC kan long noh ha ka 13 tarik mynta u bnai ha ka por 1 baje.Ha ka jingshisha ïa ka jingïakhun phainal la la dep ban pynbeit ha ka 7 tarik hynrei la pynkynriah noh ïa katei ka jingïakhun na ka daw jong ka suiñbneng.Ka Mukhla FC ka la ïoh ban jam  nyngkong ha ka phainal jong kane ka lympung da kaba pynliem ïa ka CSA United da 2-0.Katba ka Salaroh FC kaba la ïoh ïa ka kabu ban jam sha ka wat ba khatduh jong kane ka jingïakhun kadei hadien ba ki la pynliem ïa ka Rymbai Shkenshynriah da 1-0 ha ka semi phainal ba ar.Ha katei ka jingïakhun phainal yn wan ban sakhi da u Bah Sniawbhal",Pynkynriah ka WJDSA ïa ka jingïakhun phainal jong ka (L) Kesilroy Pala Invitation Football Tournament,https://kynjatshai.com/khubor-ialehkai/pynkynriah-ka-wjdsa-ia-ka-jingiakhun-phainal-jong-ka-l-kesilroy-pala-invitation-football-tournament/
"Ka Meghalaya Golf Promoter’s Society (MGPS) ka la pyllait paidbah ïa 4 ngut ki nongïalehkai Golf na ka jylla ba kin leit ban ïashim bynta ha ka lympung Asian Games ka ban sa long ha Goa mynta u snem.Kine 4 ngut ki kynthup ïa u Johnwell Momin, (professional category) u Jonathan Ïawphniaw (amateur), ka  Daphisha Phanbuh Shullai (professional) bad ka Teesta Rawat (amateur).Katei ka kabu ka la wan hadien ba ki la shah jied ha ka program (trial) ba la pynlong ha une u bnai ba lah dep bad mynta u bnai ha Golf Course, Shillong.Watla ka ka Goa kan pdiang bad pynlong (host) ïa ka National Games 2023 hynrei haba phai ha ka jingialehkai Golf bad jingiakob ñiah saikil yn pynlong ha ka nongbah New Delhi (Delhi Golf Club) naduh 5 haduh 9 tarik Naiwieng.Kane ka tamasa lehkai kaba kynthup ïa kiba bun ki jait Sport (multisport event) kan sakhi haduh 28 tylli ki jylla bad 8 tylli ki union territory ki ban sa shim bynta, kaba la pynkhreh ban sdang naduh 26 tarik u Risaw haduh 9 tarik u Naiwieng.Kane kan dei ka sienjam kaba thymmai ïa ka National Games, ha kaba mynta u snem yn sakhi ïa kiba bun ki jait sports ki ban sa kynthuplang, kiba kynthup ïa ka beach football, roll ball, golf, sepaktakraw, sqay martial arts, kalliyarapattu, and pencak silat. Shuh shuh, kum shi bynta ban rakhe ïa ka tynrai jong ka jylla, la ïoh ruh ban kynthup ïa ka lagori bad gatka kum ka sport.",Shah jied 4 ngut ki nongïalehkai Golf na ka jylla sha ka National Games,https://kynjatshai.com/khubor-ialehkai/shah-jied-4-ngut-ki-nongialehkai-golf-na-ka-jylla-sha-ka-national-games/
"Ka Sabahmuswang SC ïoh ïa ka jingjop kaba khlem poi pyrkhat shuh namar ha baroh ki minit ïalehkai, ym shym don ba lah ban pynkhih jar, hynrei shwa shi minit ban kut syndon ka minit ba la buh, u Myson Shylla u la ïoh ïa shi kol ban pynjop ïa ka kynhun ban pynduh poiñ noh ïa ka Nangbah Ïawmusiang SC ha ka jingïalehkai na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Ka jingïakhun ba mynta ka sngi ka 11 Risaw kan long hapdeng ka Mookyndur pyrshah ïa ka Mukhla Evergreen ha ka por 2 baje noh phai sngi.","1st Division WJDSA :Da ka said, liem ka Nangbah Iawmusiang SC ha ka Sabahmuswang SC",https://kynjatshai.com/khubor-ialehkai/1st-division-wjdsa-da-ka-said-liem-ka-nangbah-iawmusiang-sc-ha-ka-sabahmuswang-sc/
"Ka long ka khubor kaba pynkynkmen ym tang ïa u Bah Alison Kharsyntiew, hynrei ka jingkmen bad ka jingsarong ïa ka jylla baroh kawei ha kaba une u coach barim jong ka Shillong Lajong FC u la shah  thung kum u assistant coach ba pura jong ka klob Mohammedan Sporting SC (ka klob na West Bengal, Kolkata) ryngkat u coach Andrey Chershynov na Russia.Kawei na ka khubor kaba kham sngewtynnad ka long ba u Bah Kharsyntiew u dei ruh u assistant coach ba nyngkong napdeng ki Khasi ban ïoh ïa katei ka kyrdan ha ka lympung I-League.Kum ban shu pynkynmaw, ha u Naitung jong une u snem, kane ka klob ka jied ïa u Bah Alisan ban long kum u reserves coach lane u coach u ban pynap bujli bad u ban long ruh kum u nongbtin lynti ïa ki rangïalehkai kiba dang kham khynnah (youth team), hynrei tang hadien 2 bnai, kane ka klob ka la ibit ban kyntiew kyrdan ïa une u nongïalam ban long u symbud coach jong kane ka klob.Ka Mohammedan kadei ka klob kaba don ha ka lympung I-League bad kan long ka bynta kaba eh ïa u namar lada kane ka kynhun kan hun ïa ka rukom pynïaid ba thymmai ka lah ban bujli noh ha kano kano ka por.Halor ka jingshah jied kum u reservers coach na ka bynta katei ka klob u Bah Alisan u la ong, “Nga kmen ba ngan ïoh ban ïasoh bad kane ka kynhun bad ngan pyndonkam hok ïa kaei kaba nga la mad ha kane ka kam ban btin lynti ïa ki samla ki ban buh ïa ki matti jong ki samla ha kane ka shlem ha kine ki snem ban wan” ong u Bah Kharsyntiew.U Bah Alison uba dei ruh u rangïalehkai barim ka jylla, u la shimti pura ïa Lajong naduh ka aiom ïalehkai jong u snem 2018-20.Kane ka jingwan ïasoh bad kane ka klob ha Kolkata kadei hadien kyndiat por ba u la don bynta bad ka Sports Authority of India (SA) kum u coach/technical director ha kaba u la ïasoh ha shiteng samoi ha une u snem ba lah dep. Ha shwa ïa katei ka bynta u la dei ruh u Assistant Manager jong ka klob North East United kaba don ha ka lympung Indian Super League (ISL) kaba dei ruh ka league ba heh tam ha India.U la ïasoh bad kane ka klob kaba la mih khmat ïa ki jylla na ki thaiñ Shatei Lam Mihngi ha u Nohprah 2020 haduh 2022.U Kharsyntiew u la sdang ïa kane ka kam kaba khraw naduh ka kyrdan barit, kata ban ïalam ïa ka kynhun jong ka Lajong (Youth Team) bad haduh bad ka kynhun kan jam sha ka I-League.Katba u dang don bad ka Lajong, u la pyndep ruh ïa ka  AFC A Licence course ha u snem 2019.Tiak ban shu phai shaphang ka jingim jong une u nongïalam uba dang 36 snem ka ‘rta, u Alison u dei u khynnah uba ieit ïa ka jingïalehkai phutbol naduh ba u dang kham khynnah ka rta. Namar ka jingieit ïa kane ka jajit jingïalehkai u la sdang ban jam sha kawei pat ka bynta.Sngewsih tang ha ka rta ba  19 u la mad ïa ka jingmynsaw bad namar katei ka jingkhanglad ban ïalehkai, u la jied pat ban ïaid ha kawei pat ka lynti, kata ban pule pyndep ïa ka coaching class.Ka Lajong kadei ka kabu na ka bynta jong u ban ïoh sdang ïa kane ka jingangnud bad ka thong ba thymmai. U la ïoh ïa ka kabu ban ïalam ïa katei ka kynhun ha shwa ba ka klob kan paw, kata ha shwa ruh ba kynhun kan shah kyntiew ha ka Shillong Premier League (SPL).U la don bynta ruh bad ka Lajong ba kan ïoh ban rah ïa ka nam lahduh kaba nyngkong jong ka lympung SPL, kata ha u snem 2014.",Kyntiew ka Mohammedan Sporting ïa u Bah Alison Kharsyntiew sha ka kyrdan ‘Assistant Coach’,https://kynjatshai.com/khubor-ialehkai/kyntiew-ka-mohammedan-sporting-ia-u-bah-alison-kharsyntiew-sha-ka-kyrdan-assistant-coach/
"Hadien ka Ladrymbai-B, ka Rymbai Synrang Shahkhain bad Khliehriat West FC  ki la ïoh ïa ka kabu ban rung (qualified) sha ka quarter final jong ka lympung  First Division Football Tour-nament kaba pynïaid daka East Jaintia Hills District Football Association (EJHDFA) ha ka jingïakhun pyrshah ïa ka Musniang SC ba la pynlong ha madan artificial turf Diengshynrum, Khliehriat .Haba phai ha ka jingïalehkai ba nyngkong, ka jingïakhun hapdeng ka Rymbai Synrang Shahkhain SC bad Pamra Paithlu SC ka la kut noh ha ka jingïakhaid da 0-0 hynrei ka Rymbai kaba la tam poiñ lypa ka la ïoh ban jam sha shiliang jong kane ka lympung.Ha ka jingïakhun ba bud, ka Khliehriat West FC ka la pynliem noh da 3-1  ïa ka Lumputhoi SC. U Jasmine Tlang u la ïoh ban thep 2 kol ha kane ka jingïakhun, kata ha ka minit ba 4 bad 10 katba u Silgrak Pala u la ïoh ban thep ha ka minit ba 43 bad na ka bynta ka Lumputhoi la ïoh ban thep da u Rishan Lyngdoh ha ka minit ba 17.Ki kynhun kiba la shah pynhiar sha ka 2nd Division ha kane ka samoi ban wan ki long ka Lumputhoi SC Rymbai Pohskur SC, Pamra paithlu SC, bad Musniang SC.",Jam ka Rymbai Synrang bad Khliehriat West sha ka quarter final,https://kynjatshai.com/khubor-ialehkai/jam-ka-rymbai-synrang-bad-khliehriat-west-sha-ka-quarter-final/
"U Myntri Rangbah ka Meghalaya, u Conrad K. Sangma mynta ka sngi, ka 12 Risaw ula buh ïa u mawnongrim jong ka Rongjeng Stadium ha East Garo Hills ha kaba la don lang u Myntri Shakliar Warjri bad MLA u Jim Sangma bad Rupert Momin. Ka jingshna ïa kane ka Stadium kan kot i aka T.9.25 klur ka ban kynthup ïa ka jingpynbha ïa ka madan ïalehkai phutbol bad ïa jaka shong jong ki nongpeit.Haba kren ha katei ka sngi, u Conrad K. Sangma u la pynkynmaw ïa ki jingïohi jngai jong u kpa jong u, u Purno A. Sangma uba don ka jingïadei kaba jan bad ki nongshong shnong jong ka Rongjeng. U la ïathuh ba dei u kpa jong u, u Purno A. Sangma uba la wanrah ïa ka jingbuh ïa ka Rongjeng Sub Division bad kiwei ki jingtei jong ka Sorkar na ka bynta ka jingbit jingbiang jong ki nongshong shnong jong ka Rongjeng.Ha kaba kren shaphang ka jingtei ïa kine ki jaka ïalehkai, u Conrad K. Sangma ula ïathuh ba ha kine ki san snem ba la dep, ka la Sorkar ka la dep pynlut haduh T.400 klur haba ïanujor bad ki jingpynlut ïa ki kam ïalehkai ha kine ki 45 snem ba la dep. U la ïathuh ruh ba ha kine ki san snem kiba wan, ka Sorkar kan pynlut haduh T.1000 klur na ka bynta ka jingshna ïa ki jaka ïalehkai.U la ïathuh ba shuwa jong kane, ym shym la don kata ka jingpynlut ha kaba ka dei bad ka jingshna ïa ki jaka ïalehkai. Hynrei, ka jingpynlut na ka bynta ki kam ïalehkai ka la long kaba bun haduh katta hadien ka snem 2018 naduh bawan ka Sorkar Synrop Meghalaya Democratic Alliance (MDA). U Myntri Rangbah Conrad K. Sangma u la ïathuh ba ka Sorkar jylla ka don jingthmu ban pynbha shuh shuh ïa ki 25 tylli ki jaka ïalehkai phutbol hapoh ka jylla bad ban buh ruh ïa ki phlang ïalehkkai Artificial Turf ha kitei ki jaka ïalehkai. U la ïathuh ba yn pynlong ïa ka Meghalaya Games 2023 ha Tura mynta ka snem, ha kaba yn ïa shim bynta da ki 3,000 ngut ki nongïalehkai na kylleng jong ka jylla. U la kyntu ruh ïa ki paidbah shong shnong ba kin shim kabu ïa ka CM Elevate Programme.Ha katei ka sngi, la pyllong ruh ïa ka jingïalehkai MLA Cup hapdeng ka United Shallang FC bad  Balbarian Sports Club Rongjeng.",Buh maw nongrim u Myntri Rangbah Conrad K. Sangma ïa ka Rongjeng Stadium ha East Garo Hills,https://kynjatshai.com/khubor-ialehkai/buh-maw-nongrim-u-myntri-rangbah-conrad-k-sangma-ia-ka-rongjeng-stadium-ha-east-garo-hills/
"Ka Mookyndur SC ïoh ïa ka jingjop kaba khlem poi pyrkhat shuh namar ha baroh ki minit ïalehkai, ym shym don ba lah ban pynkhih jar, hynrei lyngba ka extra time, kat ha ka minitba 90+6 u Jomsing Pariat u la ïoh ïa shi kol ban pynjop ïa ka kynhun ban pynduh poiñ noh ïa ka Mukhla Evergreen  ha ka jingïalehkai na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Ka jingïakhun ba mynta ka sngi ka 12 Risaw kan long hapdeng ka Demthring pyrshah ia ka Moosyiem Shangpung ha ka por 2 baje noh phai sngi.",1st Division WJDSA : Liem ka Mukhla Evergreen lyngba ka shi kol jong u Jomsing Pariat,https://kynjatshai.com/khubor-ialehkai/1st-division-wjdsa-liem-ka-mukhla-evergreen-lyngba-ka-shi-kol-jong-u-jomsing-pariat/
": Ka kynhun ïalehkai kriket jong ka jylla Meghalaya ka la liem noh ha ka Manipur da 7 wiket ha lympung Women’s U-19 One Day Trophy ba la pynlong ha Surat, katba ha ka liang jong ki shynrang ruh ki la mad ïa ka nam rem da 346 ron ha ka jingïakhun pyrshah ïa ka Bengal kaba dei ruh ka jingsdang jong ki ïa ka jingïaid lynti ha ka lympung Vinoo Mankad Trophy ha Vijayawada.Ka Manipur kaba la jied ban kawang bol nyngkong bad ka la ailad ïa ka Meghalaya ba kin buh ïa ka ron ha ka jingsdang ïa ka jingïakhun na ka bynta katei ka lympung. Tang hapoh 36.4 ober, baroh ki  nongïalehkai ki la khyllem noh bad na kitei ki ober la ïoh tang 97 ron. Katei ka jinglah ban kynjoh sha katei ka ron ka dei ruh na ka jinglah kyrshan jong ka Janicka R Marak, kata da kaba ïoh 46 ron na 78 bol.Ka Meghalaya ka la sdang ruh ïa ka jingïalehkai kaba khlem pat ïoh nongrim, ha kaba tang hapoh 49 ron la khyllem lypa 6 wiket.Kane ka kynhun jong ka jylla kan bteng biang ïa ka jingïalehkai pyrshah ïa ka Tamil Nadu ha ka 14 tarik mynta u bnai.Haba phai pat ha ka jingïalehkai ba la pynlong ha Vijayawada, ka Meghalaya ka la mad ïa ka nam rem kaba kthang bad kaba khlem khmih lynti. Ka Bengal ka la jied ban tied nyngkong da kaba buh ruh da ka ron kaba heh, kata haduh 402 ron na  50 tylli ki ober hynrei ha ka jingbeh thong ïa katei ka ron, ka Meghalaya ka la khyllem noh baroh ki wiket tang hapoh ka 35 ober bad ïoh ban pynphai tang 56 ron.Ka long ka jingïakhun kaba ka pynduh mynsiem ïa ki nongtied bad ki nongkawang bol jong ka Meghalaya hynrei kyrmen ba ka jingsdang kan long ka jingai jinghikai namar kane ka kynhun kan bteng biang ïa ka jingïakhun ha kane ka sngi saitjain pyrshah ïa ka Uttarakhand.",Pynliem kput ka Bengal ïa ka Meghalaya ha ka Vinoo Mankad Trophy,https://kynjatshai.com/khubor-ialehkai/pynliem-kput-ka-bengal-ia-ka-meghalaya-ha-ka-vinoo-mankad-trophy/
"Ka lehkmen kienglieng ‘6th Megha Kayak Festival’ ba la pyllong da ka Ri Bhoi Water Sports and Tourism Corporation Society Limited bad Tourism Corporation Society Limited halor jong ka Wah Umtrew ha Umtham jong ka Ri-Bhoi District ka la sdang mynta ka sngi ka 12 Risaw.Ïa kane ka lehkmen kienglieng la kyrshan da ka Department of Sports and Youth Affairs, Government, Meghalaya, bad  Indian Kayaking ryngkat bad Canoeing Association (IKCA). Ha kane ka lehkmen leh sngewbha ba lai sngi yn ïoh ïa ka jingïashim bynta jong bun ngut ki nongking lieng.Yn don ruh bun ngut ki nongking lieng Kayaker na kylleng ka pyrthei kum ka Sri Lanka, Switzerland, New Zealand, the United Kingdom, the United States of America, the Czech Republic, Australia, Norway, Chile, Mexico, Germany, bad France kynthup ruh 8 ngut ki nongking lieng Kayaker ka Meghalaya bad uwei na Arunachal Pradesh.Ki khubor ki ïathuh ba ka Meghalaya ka don sap ha ka thup jingïakop jong ka thup ‘Intermediate’. Ki nongking lieng Kayaker ki lah ban ïa shim bynta haka Down River Sprint bad Canoe Slalom Cross. Kane ka lehkmen leh sngewbha king lieng Kayak kan sa long ba ban pynsah jingkynmaw ïa ki nongïashim bynta.",Sdang ka lehkmen lehsngewbha king lieng ‘Kayak’ ha Ri Bhoi District,https://kynjatshai.com/khubor-ialehkai/sdang-ka-lehkmen-lehsngewbha-king-lieng-kayak-ha-ri-bhoi-district/
"Ka jylla Meghalaya kaba la pynkhreh ban leit ïashim bynta sha ka lympung ‘National Games 2023’ ba yn pynlong ha Goa naduh ka 26 mynta u bnai haduh 9 tarik u Naiwieng mynta u snem, ka la pyntikna ba yn ïashim bynta tang 7 jait ki jingïalehkai ha katei ka lympung kaba heh. Kane ka long ka jingduhnong na ka bynta ki nongïalehkai ka jylla bad ka long ruh ka jingduh jingkyrmen lypa na ka bynta ka jylla namar katkum ka jingbuh jong ki nongpynïaid, la kyntiew shuh shuh ïa ka jingdon ki jait jingïalehkai, hynrei na ka liang ka jylla Meghalaya ka khlem lah ban sei madan ïa ki nongïalehkai ki ban ïashim bynta ha baroh kitei ki jait jingïalehkai ka ban long ruh shi bynta ka jingkhmih lynti lypa ïa ka jingïoh takma.U snem 2023 un dei ruh u snem uba kham kyrpang bad kane ka long ban pynkheiñ ïa ka rekod da kaba kynthup haduh 43 tylli ki jait jingïalehkai (sporting disciplines) mynta u snem yn sa ïohi ha katei ka lympung.Kane kan dei ka sienjam kaba thymmai ïa ka National Games, ha kaba mynta u snem yn sakhi ïa kiba bun ki jait sports ki ban sa pynïalehkai, kiba kynthup ïa ka beach football, roll ball, golf, sepaktakraw, sqay martial arts, kalliyarapattu, and pencak silat, bad ka yachting bad taekwondo ki ban sa ïohrung biang sha kane ka lympung hadien ba shah weng ha ka sien pynlong ba khadduh. Shuh shuh, kum shi bynta ban rakhe ïa ka tynrai jong ka jylla, la ïoh ruh ban kynthup ïa ka lagori bad gatka kum ka sport.Ha u ne u snem kin don katto katne ki jait jingïalehkai kiba na ka liang jong ka jylla ka la thmu ban wanrah ka ban tam palat ïa u snem ba ladep ba la long ha Gujarat, kaba kynthup tang 36 tylli ki jait jingïalehkai, bad ha Kerala snem 2015 da 33 tylli, mynta u snem ka National Games kan sa nangïar shuh shuh.Kine ki kynthup ïa ka Athletics (ka ban phah tang 2 ngut ki nongïaleh -kai), phutbol (shynrang), swimming (4 ngut), mar iwei ha ka Wushu & Judo, Shooting bad ka Golf (4 ngut).Ïa kane la ïathuh da u General Secretary ka Meghalaya State Olympic Association (MSOA) u Bah Finley L. Pariat ha kaba u la pynpaw ka jingkyrmen ba lehse Jylla kan danglah ba kan ïoh shuh shuh ban ïashim bynta ha kane ka lympung namar ka dangïai ap na ki synjuk ïalehkai ba kin ai jingtip hashwa ïa ka por.Haba ïadei bad ka jingpynkhreh u Bah Finely u la kam ba la sdang ban pynkhreh bha, khamtam lei lei ka football kaba don bha ka jingkyrmen ba ka Jylla kan ïoh beit ba kan khur takma.Haba ïadei bad ka jingpynlut baroh, u Bah Finely u la pyntip ba la dep ban phah sha ka Sorkar, khamtam ïa ka bai leit namar mynta ka kynti yn hap ban leit da ka liengsuiñ, bad haba kheiñ kyllum, ka jinglut baroh kan nym duna ïa ka T.45 lak.","Na 43 tylli ki jingïalehkai, tang 7 jait yn ïashim bynta ka jylla ha ka ‘National Games 2023’",https://kynjatshai.com/khubor-ialehkai/na-43-tylli-ki-jingialehkai-tang-7-jait-yn-iashim-bynta-ka-jylla-ha-ka-national-games-2023/
"Ki nongïalehkai ka jylla kiba hap hapoh ka shatri jong ka Meghalaya Athletics Association (MAA) kin sa ïoh ïa ka kabu ban leit ïashim bynta ha ka lympung East Zone Athletics Championship kaba 34 ïa kaba yn pynlong ha Kolkata naduh 17 haduh 19 tairk mynta u bnai.Na kane ka jylla yn don tang 18 ngut ki shynrang bad 19 ngut ki kynthei ki ban ïoh ïa ka kabu ban leit ïashim bynta sha katei ka lympung.Ïa kane ka kynhun, yn synran da u coach Pleasantly Synnah bad ka Kong Maradona Khongsni (physio).Ki nongïalehkai ki kynthup ha ka U-20 (Shynrang) ki kynthup ïa u Donbok Shabong (400m), Kyrshanlang Shylla(200m & 400m), Repol Dkhar  (100m, 200m), Pringchang N Sangma (high jump), Simeon Marak (high jump), Everroy Myrsing (100m), Primus Ronghi (high jump & long jump).Ha ka thup U-18 (Shynrang) ki long u Renaldi Dhar(100m & long jump), Tushal M Sangma (javelin), Nidawan Lyngdoh (400m).Katba ha ka thup U-16 (Shynrang), ki long u Bettingstar N Sangma (long jump), Henry Yoga Sangma (100m), Embhahlang Lyngdoh (100m, 300m), Rishanmehi Ryngkhlem (2000m), Ram Shylla (2000m), Channangbirth R Marak (long jump).Bad ha ka thup U-14 (Shynrang), ki long u Saidul Ali (60m & long jump), John Milton Sohphoh ( shot put &  javelin)Katba ha ka liang jong ki kynthei kiba hapoh 20 snem (U-20), ki long ka Bethlyne G Makri (400m & 800m), Rinalis Ingty (high jump), Marqueenless Ramsiej  (3000m & 5000m), Riyoka Rymbai (long jump).Ha ka thup U-18 (Kynthei), ki long ka Anuska Majhong (high jump), Joytiful Narlong  (long jump), Anrisha Klein (high jump), Damika R Lyngdoh (100m & 200m).Ha ka thup U-16, ki kynthup ia ka Wailuti Lyngdoh ( shot put), Kasanchi D Marak (long jump), Melibad Kro (discus &, javelin), Sibilda Maring (high jump), bad ha ka thup U-14, ki long ka  Rukini RT Dkhar (600m), Turoi Phawa (60m & long jump), Tusame Marak (high jump), Carla Emika Myrboh (60m), Enriyana G Momin (long jump & high jump), Adorebella Syntem (shot put & javelin), bad ka Assembly Dkhar (shot put & javelin).",Yn leit ïashim bynta ka jylla sha ka East Zone Athletics Championship,https://kynjatshai.com/khubor-ialehkai/yn-leit-iashim-bynta-ka-jylla-sha-ka-east-zone-athletics-championship/
"Ka Demthring ïoh ïa ka jingjop lyngba ki ar kol kiba la wan lyngba u Wellmisson Dkhar uba la ioh ban thep ha ka minit ba 28 bad u Pyndap Liam uba la ioh ban thep ha ka minit ba 79.Ha ka jingiakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ha jingïalehkai ba la pynlong ha madan Kiang Nangbah Stadium, Jowai ka Demthring ka khlem ailad ia ka Moosyiem Shangpung ba kin ioh pynkhih jar, kumta lyngba kane ka jingjop da 2-0, ka Demthring ka la khur ia ka 3 poiñ.Ha kane ka lympung don 2 tylli ki Pool, ha ka Pool A ki kynthup ïa ka  Sabahmuswang, Mookyndur, Demthring SC, Mukhla Evergreen, Moosyiem Shangpung, bad Nangbah Ïawmusiang katba ha ka Pool B ki long ka Sohmynting,  Khlieh-iongriang, Wahiajer, Dulong, Luti Tuber SW bad Moosalyngkat.Ka jingiakhun ka long kaba itynnad bad ka bym da noh shilliang hynrei ka Demthring ka kham ioh kabu ban ñion bad iakhun ban thep kol da kaba khanglad ruh ia ka Shangpung ba kin tur ha ka box jong ki lyngba ka jingkyrshan ba radbah jong ki ‘rangialehkai ‘dien bad la sakhi ruh ia ka jingwan ban kyrshan jong ki paidbah.Ka jingïakhun ba mynta ka sngi ka 13 Risaw kan long hapdeng ka Moosalyngkat pyrshah ia ka Sohmynting ha ka por 2 baje noh phai",1st Division WJDSA : Pynliem ka Demthring ïa ka Moosyiem Shangpung da 2-0,https://kynjatshai.com/khubor-ialehkai/1st-division-wjdsa-pynliem-ka-demthring-ia-ka-moosyiem-shangpung-da-2-0/
":Ka jingrwai Khasi ba thymmai, ka “Wat leh mynleh” ka dei kaba la dep pyllait paidbah ha ka 6 tarik, Risaw 2023. U nongshna bad nongring ïa katei ka jingrwai, dei u Sharpstarwell Syiem. Katba la rwai ïa katei ka jingrwai da ki nongrwai Khasi, kynthup ïa u Phira Dohtdong, Wenzy bad u Pynskhem Dohtdong. La pynbit pynbiang ïa katei ka jingrwai da ka Sonido Vibes Studio. Ha katei ka jingrwai, la shim bynta da u tyngshop ka Khasi, kynthup ïa u Phira Dohtdong, Wenzy Myrchiang, Pynskhem Dohtdong, Baia Sohtun, Melisha Shylla, Rikashisha Warjri bad ka Meda Syiemlieh.",La pyllait paidbah ïa ka jingrwai “Wat leh mynleh!”,https://kynjatshai.com/ki-sap-ki-phong/la-pyllait-paidbah-ia-ka-jingrwai-wat-leh-mynleh/
":Ka puron jong ka Khasi, ka Wanri Pyngrope, ka dei ka puron ba pawnam ha ryngkat ka jingstad bad jingthrang jong ka, ka la dep shim bynta ha ki phlim Khasi, kynthup ïa ka “Ha Nga Marwei,” “9Lad,” “Jingim,” bad ka “Ka Daw.”Man ki phlim ba ka ak, ka la tbit palat ban ak katkum ka bynta jong ka khana jong ki phlim, kaba la pynkhring ïa ki paidbah ba bun jong ka karkhana ak phlim ha kane ka nongbah Meghalaya. Hynrei ym tang katei, ha kaba ka sap jong ka Pyngrope ka la kiew shadien jong ka cinema; ka long ruh ka puron ba la dep leit ïa ka laiñ model bad ka nonghikai ïa ka sobjek Hindi ha ka skul ha Nongkrem.Haba kren shaphang ki phlim jong ka, katei ka puron ka la pynkhreh na ka bynta ka phlim ba thymmai jong ka, ka “Borsing” kaba la shna da u nongshna phlim ba tbit, u Kiki Garod. Katei ka puron ka la dep ïohpdiang ruh ïa ka khusnam Best Actor (Female) ym tang shisien, hynrei ar sien! Ka la dep ïohrah ïa ka khusnam jong ka Prag Cine Awards ha u snem 2021 na ka bynta ka phlim “9Lad” bad ha u snem 2023 na ka bynta ka phlim “Ka Daw.”",Ar sien ïoh Best aktress ha North-East ka Wanri,https://kynjatshai.com/ki-sap-ki-phong/ar-sien-ioh-best-aktress-ha-north-east-ka-wanri/
":Ka jingrwai Khasi ba thymmai, ka “Ah! Lano” ka dei ka jingrwai ba la dep pyllait paidbah ha ka 6 tarik, Risaw 2023 kaba la shna bad pynmih da u Johny Stone Nongbet. Ha katei ka jingrwai, la shim bynta da u tyngshop ka Khasi, u Johny Stone bad ka puron, ka Kyntisha. Katba ki nongshad shiliang, ki kynthup ïa u John Rani, Philbanri sohshang, sibika Lawai, Teihun Ryntathiang, Natasha Nongbet, Samanbha Syiemlieh.Ïa katei ka jingrwai, la rwai da u kitzBPrince Sari bad ka Barisha Suna. Ki make-up artist, dei ka Malbashisha Nongbet bad ka Daroi Rangslang. La ring dur ïa kane ka jingrwai da u Hocky Kharthangmaw bad ka beautiful life art page. Katei ka kynhun ka ai khublei ïa ka Phibawansha Bina, Naphisa wahlang, wanz Syiemlieh, Bani Lyngdoh Mairang, #Durkhih Production #Hocky kharthangmaw #John Rani.",La pyllait paidbah ïa ka jingrwai “Ah! Lano”,https://kynjatshai.com/ki-sap-ki-phong/la-pyllait-paidbah-ia-ka-jingrwai-ah-lano/
":Ka jingrwai Khasi, ka “You are my Angel” ka dei ka jingrwai ba la dep pyllait paidbah ha ka 8 tarik, Risaw 2023. La thaw ïa katei ka jingrwai bad shimti ïa ka sur jingtem da u Jopthiaw Mylliemngap bad u Tyngshaiñ Mylliemngap.La rwai ïa katei ka jingrwai da u Wonderson Mylliemngap bad ka Phiwanbet Mylliemngap. Ïa ka jingring ïa ka jingrwai bad editing, la shimti da u Bibhav Giwali. Ha katei ka jingrwai, la shim bynta da u tyngshop ka Khasi, u Nam Mylliemngap bad ki puron, ka Urmila Kharmalki bad ka Armisha Kharbuki. La pynmih ïa katei ka jingrwai da u Nangkhraw Mylliemngap bad la shna da u Tyngshaiñ Mylliemngap.Katei ka kynhun ka ai khublei ïa ka Lapynsuk kharbyngar, Donriti passah, Banskhemlang lynshiang, Kitdor B.suting, Damelabiang Mylliemngap, Patshakordor Mylliemngap, Nabakor Warjri, Da i sabet warbah, Wanlamjingjop khariemmujat, Kong R Nongkynrih, Lary Kharrngi, Wankmenlang Warbah, Ownner Laitdiengsai Restaurant.Kane ka kynhun ka ai khublei kyrpang ïa ki nongkyrshan jong ka NangJop Entertainment. Ka la ong kumne, ‘Ha kaba ka jing kyrshan jong phi ngi la lah pat ban pynmih biang sa ïa kane ka jing rwai. Nga kyrmen ba phin nang ïai ai shuh ïa ki jing kyrshan jong phi ïa ngi.",La pyllait paidbah ïa ka jingrwai “You are my Angel”,https://kynjatshai.com/ki-sap-ki-phong/la-pyllait-paidbah-ia-ka-jingrwai-you-are-my-angel/
":Ka jingrwai Khasi, ka “Man ka sngi” ka dei kaba la dep pyllait paidbah ga ka 8 tarik, Risaw, 2023 bad ïa ka beat jong ka jingrwai, la pynmih bad rekording, la pynbiang ha EDM Production. La pynbit pynbiang da u David Kharkongor bad la pyni ïa katei ka video ha @elvestthabahstudio.Ïa katei ka jingrwai, la shna da u Wanstar Thabah bad u Director of Photography, dei u Elvest Thabah.Ha katei ka jingrwai, la shim bynta da u tyngshop ka Khasi, u Amunick Shadap bad ka puron, ka Florentina Sunn bad u Eric Longley Dkhar. Ka nongpynwandur ïa u shñiuhkhlieh na ka bynta kiba ak ha katei ka jingrwai, dei ka Hame Malai.Ïa katei ka jingrwai, la ring ha ki jaka ba kynthup ha Micheal Dhar Cottage Bhoirymbong Lumdaitkhla, Infant School for Little Angels bad ha (L) Belma Kharshong Residency. Katei ka kynhun ka ai khublei ïa ka NPYF General Secretary Ma Poipynhun Rynghang, Headmistress Infant School for Little Angles, Lumdaitkhla Sports Club Mr.Marshal Dhar, Mr. Micheal Dhar, Umroi Constituency MLA Mr Damanbait Lamare, NPYF President Umroi Constituency Mr. JR NONGTHAM, Mr Lumlang Lamare, Mr.Francis Dhar, Mr.Micheal Susngi, NTCG Members bad u Mr.Calvin Nongkhlaw.",La pyllait paidbah ïa ka jingrwai “Man ka sngi”,https://kynjatshai.com/ki-sap-ki-phong/la-pyllait-paidbah-ia-ka-jingrwai-man-ka-sngi/
"Ka West Jaiñtia Sports Association (WJDSA), Jowai kaba dei ruh ka seng kaba la pynïaid ïa ka lympung (L) Kesilroy Pala Invitation Football Tournament 2023, ka la pynkut noh ia ka  jingïakhun phainal jong kane ka lympung ha ka jingïakhun kaba la long hapdeng ka  Mukhla FC bad Salaroh FC ryngkat ka jingphuh jingphieng bad ka jingïaid beit ka jingïalehkai khlem kano kano ka jingpynthud.Ha ka jingshisha ïa ka jingïakhun phainal la la dep ban pynbeit ha ka 7 tarik hynrei la pynkynriah noh ïa katei ka jingïakhun na ka daw jong ka suiñbneng.Ka Mukhla FC ka la ïoh ban jam  nyngkong ha ka phainal jong kane ka lympung da kaba pynliem ïa ka CSA United da 2-0.Katba ka Salaroh FC kaba la ïoh ïa ka kabu ban jam sha ka wat ba khatduh jong kane ka jingïakhun kadei hadien ba ki la pynliem ïa ka Rymbai Shkenshynriah da 1-0 ha ka semi phainal ba ar.Ha kane ka jingïakhun phainal la wan ban sakhi da u Bah Sniawbhalang Dhar, Symbud Myntri Rangbah ka jylla uba dei ruh u khun jong u Bah (L) Kesilroy Pala.Ka jingïakhun phainal ka long kaba jwat bad kaba la pynshongshit ïa ki nongwan peit kai. Ka Mukhla ka la ïoh ïa ka jingjop kaba kham phylla namar ha baroh ki minit ïalehkai ba la buh ki khlem ïoh pynkhih jar hynrei dei lyngba ka extra time kata ha ka minit ba 45+2 bad 90+5, kane ka kynhun ka la ïoh ïa kane ka burom. Ka jingïaroh ka leit sha u Primrose Lamat uba la ïoh ïa kitei ki 2 kol kaba pynlong ruh ïa ka kynhun ba kan ïoh rah ïa ka nam lahduh jong kane ka lympung. Ka Mukhla kaba la ïoh ruh ban rah ïa ka trophi ka la ïoh ruh ïa ka song pisa kaba long T. 5,00,00,/- katba ka Salaroh FC kaba la ïoh ïa ka kyrdan ba ar ka la ïoh ban leit ïing ryngkat ka song pisa kaba long 2,00,000/- tyngka.U Primrose Lamat uba dei ruh u ‘rangïalehkai ba kongsan ha katei ka jingïakhun u la ïoh ruh ban khur ïa ka khusnam ‘Man of the Match’ ryngkat ka song pisa kaba long 5,000/-, katba u Aibormiki Suchiang uba dei ruh u ‘rangapkol jong ka Mukhla FC u la khur ïa ka khusnam ‘Best Goalkeeper’ bad ka song pisa kaba long 5000/- tyngka.",Rah ka Mukhla FC ïa ka nam jong ka lympung  (L) Kesilroy Pala Invitation Football Tournament 2023,https://kynjatshai.com/khubor-ialehkai/rah-ka-mukhla-fc-ia-ka-nam-jong-ka-lympung-l-kesilroy-pala-invitation-football-tournament-2023/
":Ka jingrwai Khasi ba thymmai, ka “Nga ieid ïaphi” ka dei kaba la dep pyllait paidbah ha ka 10 tarik, Risaw 2023. La ring ïa katei ka jingrwai da u Komol lyngkhoi bad ïa ka drone, la shimti da ka Editing YT. Ïa ka video editing, la shimti da u Komol lyngkhoi bad la pyndep ring da u Bakyrmen Sun. Ki nongthaw ïa katei ka jingrwai dei u Bakyrmen Sun bad la rwai da u Bakyrmen Sun bad ka Neltiris syiem. La rekod da ka mobile App Banlap app bad la rekod ïa ka sur tem ha Anime studio.Ki kynhun ba shim bynta ha kane ka jingrwai,ki kynthup ïa u tyngshop ka Khasi ba kongsan, u Ros Dkhar bad ka puron, ka Phar marbaniang, katba ka side aktres, dei ka Rahdahun nongphud bad side aktor, dei u Halnes lyngkhoi. ïoh Dkhar. Ki jaka ba la ring ïa katei ka jingrwai, ki kynthup ha Mawphanlur, Mairang Nongkhlaw Highway, Kyllang Rock bad ha shyrwang petrol pump.",La pyllait paidbah ïa ka jingrwai “Nga ieid ia phi”,https://kynjatshai.com/ki-sap-ki-phong/la-pyllait-paidbah-ia-ka-jingrwai-nga-ieid-ia-phi/
"Ka Evergreen Mukhla ka la lah ban pynjem khnap ia ka Moosyiem Shangpung  ha ka jingiakhun kaba khadsan  jong ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ba la pynlong ha madan Kiang Nangbah Stadium, Jowai.Ka Mukhla ka la mad ia kawei na ki jingiakhun kaba jem mynta ka samoi ha kaba ki la thep haduh 5 kol, katba ka Shangpung ka la ioh ban pynphai tang shi kol.U Nidaioh I Dhar u la long u ‘rangialehkai ba paw ha kane ka jingialehkai ha kaba u la ioh ban thep 3 kol, kata ha ka minit ba 8, 20 bad 65, katba u Pynioladmiki Ryngkhlem (9) bad u Dauni Suna (67) ki la ioh ban thep mar shi kol. Ka Shangpung kaba la iakhun tyngeh ban pynphai ia kitei ki 5 kol ka khlem ioh kabu satia ban tur shakhmat na ka jingskhem ki ‘rangialehkai ‘dien ka Mukhla, kumta haduh ba kut ka jingiakhun ki la ioh ban pynphai tang shi kol lyngba u Kenny Langbang (43).Ka jingïakhun ba mynta ka sngi ka 20 Risaw kan long hapdeng ka Sohmynting pyrshah ia ka Wahiajer ha ka por 2 baje noh phai sngi.",1st Division WJDSA : Jan shiteng dorjon pynbam ka Evergreen Mukhla ïa ka Shangpung,https://kynjatshai.com/khubor-ialehkai/1st-division-wjdsa-jan-shiteng-dorjon-pynbam-ka-evergreen-mukhla-ia-ka-shangpung/
"Ka Mawkyrwat District Sports Association (MDSA) mynta ka sngi ka 19 tarik u Risaw 2023 kala ïoh ban pynkut noh ia ka Championship jong ka Super Division MDSA Football League 2023 ka ba kila pynlong ha Madan MDSA Nonglang South West Khasi Hills District ha kaba u Bah  Renikton L.Tongkhar MLA Mawkyrwat Constituency u la long kum u kongsan ha kaba u la kitbok kitrwiang ia baroh artylli ki kynhun ïalehkai ba kin nang ïai kiew ha ki kam ïalehkai da kaba ngi dei ban don kata ka mynsien ialehkai kaba khuid kaba ym don kano kano ka jing ia bishni ne pynmynsaw iano iano ruh khnang ka jing ïalehkai kan ïaid beit ïaid ryntieh bad ngin nang ïai kiew shaphrang.Ha ka jingialehkai mynta ka sngi hapdeng ka Mawten SC bad ka Wahsiej US&CC kala long shisha kaba itynnad naka jing tbit jong ki rang ïalehkai ha baroh ar tylli ki kynhun ha kaba ka Wahsiej US&CC kala ïoh ban thep Shi kol ha ka kylla step da u bah Bosmingstar  Ïawsei bad haka kylla mit ka Mawten SC kala ioh ban pynphai da shi kol lyngba u Overshap Ïawphñiaw da ka Penalty.Haduh  kaba kut jong ka jing ïalehkai ha baroh ar tylli ki kynhun kim shem la ïoh shuh ban pynphai ia ki kol ki jong ki da ka ba ki ia khait mar shi kol bad  ha kaba kut jong ka jing ïalehkai ka Mawten SC kala ïoh khur 17 point bad ka Wahsiej US&CC ka dang ïoh tang 14 point.Narmarkata ka Mawten SC kala ïoh rah ia ka nam lah duh  baka la ïoh ban khur bun ki point ha kane ka lympung ïalehkai jong ka Super Division MDSA Football League 2023 jong ka  South West Khasi Hills District ha ryngkat ka trophy bad song pisa kaba T.50 hajar tyngka.Ha kane ka sngi la ïoh ruh bam sam ïa ki khusnam sha ka Mawten Sports Club kaba la rah ïa ka nam jop bad ki khusnam shimet kata nongap kol ba tbit ka leit sha u Hulbinroy Khardewsaw jong ka Rangjadong Sports Club, ki nongthep kol bun eh sha u Geovanny Syiemiong jong ka Sakwang Sports Club bad u Bosmingstar Iawsei jong ka Wahsiej United Sports & Cultural Club kiba la thep mar 7 kol bad rangïalehkai ba tbit sha u Manbhalang Nongmin jong ka Mawten Sports Club.Nalor u Kong san bah Renikton L.Tongkhar la don ryngkat ruh u Bah T.Lyngwa Deputy Commissioner SWKHD  bad ki wei de ki nongtrei naka ophis  jong u DSO ki nongkitkam jong ka MDSA bad da ki hajar ngut  ki paidbah kiba la wan ban sakhie lang ha kane ka sngi.","Lah duh ka Mawten SC, ha ka Super Division MDSA Football League 2023 SWKH",https://kynjatshai.com/khubor-ialehkai/lah-duh-ka-mawten-sc-ha-ka-super-division-mdsa-football-league-2023-swkh/
"Hynnin ka sngi ka Khliehriat West ka la ïoh kabu ban rung sha ka semi phainal jong ka lympung First Division Football Tournament kaba la pynïaid da ka East Jaintia Hills District Football Association (EJHDFA) lyngba ka jingpynliem ïa ka Rangad SC da 5-4 (penalty) ha ka jingïakhun ba la pynlong ha madan artificial turf Diengshynrum, Khliehriat. Hadien katei ka klob, ka Tpepswer SSWO ruh ka la ïoh ban jam sha ka semi phainal jong kane ka lympung lyngba ka jingpynliem ïa ka Byndihati da 1-0.Ka jingïakhun quarter phainal jong kine ki ar kynhun ka long kaba itynnad bad kaba ïakhaid bor hynrei lyngba ka kol jong u Danny Shylla uba la ïoh ban thep ha ka minit ba 29, ka Tpepswer ka la jam sha shiliang jong kane ka lympung katba ka Byndihati ka la kut noh ka jingïaid lynti ha kane ka lympung. Ka jingïakhun semi phainal ba nyngkong na ka bynta kane ka lympung kan long ha ka 23 tarik mynta u bnai ha kaba ka Chiehruphi SYWSC kan ïa aireng pyrshah ïa ka Khliehriat West FC bad ka jingïakhun semi phainal ba ar kan long ha ka sngi ba bud, kata hapdeng ka Ladrymbai-B SC pyrshah ïa ka Tpepswer SSWO. Baroh 2 tylli ki jingïalehkai semi phainal kin long ha ka por 1 baje noh phai sngi.","Hadien ka Khliehriat West, jam sa ka Tpepswer sha ka semi phainal jong ka lympung 1st Division EJHDFA",https://kynjatshai.com/khubor-ialehkai/hadien-ka-khliehriat-west-jam-sa-ka-tpepswer-sha-ka-semi-phainal-jong-ka-lympung-1st-division-ejhdfa/
"Kum ka dak jong ka jingrakhe ha ka jingdap 13 snem jong ka shnong Nongbah-Marshilong, na ka liang ka Dorbar Shnong Nongbah-Marshilong lyngba ka Orgnising Committee ka la pynlong ïa ka lympung ïalehkai kynjatbol kaba la tip kum ka Charitable Football Friendly Match ha madan jong ka Tyllilang Secondary School jong ka Shnong Nongbah-Marshilong, South West Khasi Hills District.Ka jingïalehkai ha kane ka sngi ka dei hapdeng ka Seng Kynthei Shnong Nongbah-Marshilong ka la shah rem noh da 2 – 1 kol ha ka Jingïaseng Kynthei Nongbah-Marshilong Presbyterian Church kaba dei ha ka jingïalehkai jong ki kynthei. Ha ka jingïalehkai jong ki rangbah pat ki Rangbah jong ka Shnong Nongbah-Marshilong ki la jop da 4 – 3 kol ha ka Tie Breaker pyrshah ïa ki Rangbah na ka Balang Presbyterian Nongbah-Marshilong.Ïa kane ka lympung ïalehkai kynjatbol la wan ban plie pyrda da u bah G.D. Kharwanlang, Superintendent of Police, South West Khasi Hills District kum u kongsan uba la shim ruh ïa ka bynta ban pynher ïa ka lama, u Dr. W.L. Narry, Medical Officer, Civil Hospital Mawkyrwat kum u symbud kongsan ryngkat ka jingïadonlang u bah Lostar Lyngdoh, Myntri Shnong Nongbah-Marshilong bad la wan khang pat da u bah Renikton Lyngdoh Tongkhar, MLA ka Mawkyrwat Constituency ryngkat ka jingïadonlang ki riew rangbah, ki samla, ki hep kiba rit jong ka Shnong Nongbah-Marshilong lem bad ki nongshah khot sngewbha.Ïa ka jingïalang la pynïaid da u bah S. Lyngkhoi, Secretary jong ka shnong Nongbah-Marshilong, ka jingkren pdiang na ka kong Anita Lyngdoh, ka jingrwai kyrpang na ka Village Organization jong ka Shmong Nongbah-Marshilong bad ka jingkren khublei na ka kong Banteilang Lyngkhoi.",Da ka Cheritable Football Friendly Match lehkmen ka shnong Nongbah-Marshilong ïa ka jingdap 13 snem,https://kynjatshai.com/khubor-ialehkai/da-ka-cheritable-football-friendly-match-lehkmen-ka-shnong-nongbah-marshilong-ia-ka-jingdap-13-snem/
"Ka 7 Wasa United bad ka Mukhla Raij ki la sdang ia ka jingiaid lynti ha ka lympung Super Division ka Amlarem Sub-Divisional Sports Association da ka jingiakhaid mar shi kol, ia kane ka lympung la pyniaid da ka West Jainta District Sports Association (WJDSA), Jowai.Ka jingiakhun ka long kaba iakhaid bor bad kaba jwat, baroh 2 liang ki la iakhun ban pynkhih jar hynrei ka Mukhla ka la ioh ban thep kol nyngkong lyngba u Timmy Ryngkhlem ha ka minit ba 9 katba ka 7 Wasa ka la ioh ia ka shi kol lyngba u Pynshrai Lathong. Kumta ka jingialehkai ka la kut noh mar shi kol.Ka jingiakhun ba mynta ka sngi ka 20 Risaw kan long hapdeng ka Sailung Ialong pyrshah ia ka Ladthadlaboh ha ka por 2:30 noh phai sngi.",Super Division WJDSA : Mar shi poiñ ïasam ka 7 Wasa bad Mukhla Raij,https://kynjatshai.com/khubor-ialehkai/super-division-wjdsa-mar-shi-poin-iasam-ka-7-wasa-bad-mukhla-raij/
U samla Skhemlang Subba uba dei uwei na ki nongmareh na ka jylla Meghalaya u shah jied ban leit ïakhun sha ka lympung 3rd Under-23 Open National Championship 800mts ka ban sa long ha Chandigarh naduh ka 20 haduh 24 tarik mynta u bnai. Une u samla u la ïoh ruh ïa ka kabu ban mih khmat ïa ka jylla sha ka lympung National Games ka ban sa long ha Goa.,Yn leit ïakhun u Skhemlang Subba sha ka lympung Open National Championship 800mts,https://kynjatshai.com/khubor-ialehkai/yn-leit-iakhun-u-skhemlang-subba-sha-ka-lympung-open-national-championship-800mts/
"Ka Meghalaya Athletics Association (MAA) kaba la leit ban iashim bynta ha ka lympung 34th East Zone Junior Athletics Championship ba la pynlong ha ka Kolkata ka la khur 4 tylli ki takma, kynthup 2 tylli ki takma rupa bad 2 tylli ki takma rnong.Na ka liang ka MAA ka la pynpaw ia ka jingsngewnguh ryngkat ka jingaikhublei ia u coach Pleasantly Synnah bad ia baroh kiba la don bynta bad ka kynhun kum ki nongiarap. Ka seng ka la ai khublei ruh na ka bynta ka Kong Kong Isawanda Laloo IAS kaba dei ruh ka Director Sports & Youth Affair bad ia ka sorkar kaba la ai ia ka jingkyrshan ha ka jinglut jingsep.Ki nongjop takma ki long ka Rukini RT Dkhar kaba la khur ia ka takma rupa ha ka jingialehkai 60 M U-14, ka Sibilda Maring kaba la khur takma rupa High Jump U-16, u Pringchang N Sangma kaba la khur ia ka takma rnong ha ka High High Jump, Under 20 bad ka Anrisha Klein kaba la khur ia ka takma rnong ha ka High Jump  Under 18.",4 tylli ki takma khur ka Meghalaya ha ka 34th East zone Junior National Athletics,https://kynjatshai.com/khubor-ialehkai/4-tylli-ki-takma-khur-ka-meghalaya-ha-ka-34th-east-zone-junior-national-athletics/
":Ka jingrwai Khasi ba thymmai, ka “Nga thrang ïaphi” ka dei kaba la dep pyllait ha ka 14 tarik, Risaw 2023.La shna ïa katei ka jingrwai da u Donbok Marngar bad pynmih da ka kompeni JINGSHAI KA LAWEI.La hikai shad da ka Ibansuk Lyngdoh bad la rwai ïa katei ka jingrwai da u Briding syiemlieh bad ka Ibantisha Khardewsaw.Katba ïa ki kyntien jong ka jingrwai, la thaw da u Briding syiemlieh. La pynbit pynbiang da u Distar syiem bad la shim bynta da ki tyngshop jong ka Khasi, kynthup ïa u Teiborlin Wanñiang, Banri Kharsyntiew (SWA), Freewell Riangshiang, Bansahnam shyrkon, Pynshngaiñ kharmusalman, Mandashisha puweiñ bad u Shaiban langrin. U Director Of Photography bad video editing, dei u Donbok Marngar.",La pyllait paidbah ïa ka jingrwai “Nga Thrang ia Phi”,https://kynjatshai.com/ki-sap-ki-phong/la-pyllait-paidbah-ia-ka-jingrwai-nga-thrang-ia-phi/
":Watla hapdeng ki por jong ka jingjia ba sngewsih ha ka jylla Manipur, hynrei, la don ar ngut ki nongshna phlim na katei ka jylla, kynthup ïa u Mayanglangbam Romi Meitei bad u Saikhom Ratan, ha ka sngi ba ar, ba hap ha ka 17 tarik, Risaw, ki la ïohrah ïa ka khusnam ha ka bynta ba 69 jong ka National Film Awards kaba la dep pynlong ha New Delhi.Nalor jong kitei ki ar ngut ki nongshna phlim ba pawnam, u Borun Thokcom, uba dei na katei ka jylla, u la wan ha katei ka tamasa ba sam khusnam, naba udei uwei na ki khlur ak phlim jong ka jylla, uba dei ruh u dkhot nongbishar jong ka bynta jong ka non-feature film ne non-feature film category. Katba ka President jong ka India, ka Droupadi Murmu ka la sam ïa ki khusnam sha ki nongshna phlim ba pawnam bad ki nongtrei bad ki nongak phlim ha katei ka tamasa ba ladon bynta lang da ki khlur ak phlim ka Bollywood bad ki nongpynïaidïew ïa ki phlim.Mynta u snem, ka Dada Saheb Phalke Award, kaba dei ka khusnam bakhraw hapoh ka ri, la ïoh nam da ka puron ka Bollywood, ka Waheeda Rehman. Katba u Romi u la ïohpdiang ïa katei ka khusnam na ka bynta ka iconic feature film jong u, ka “Eikhoigi Yum” (Our House), katba u Ratan u la ïohrah ïa ka khusnam ha ka phlim “Beyond Blast.” U Romi u la shah pynkup burom da ka khusnam jong ka bynta jong ka best Manipuri feature film, katba u Ratan u la ïohrah ïa ka khusnam jong ka best biographical non-feature film.Hashwa ban shna ïa ka phlim nyngkong u, ka “Eikhoigi Yum,” u Romi u long u nongshna phlim ba pawnam naba u la dep shna haduh 100 tylli ki phlim kiba la ïaidïew bha.Tang hadien ba u la ïohpdiang ïa katei ka khusnam national award ha ka sien nyngkong, u Romi u la ong ha ka sngi ba ar ha katei ka tamasa ba ka la pynsah jingkynmaw ïa u, hynrei na ka daw jong ka jingïaumsnam ha ka jylla Manipur, ka la pynlong ïa u ba um don jingmut ban rakhe sngewbha.“Nga dap da ka jingkmen bad ka jingithuh kaba la ai sha ka “Eikhoigi Yum”, kaba dei ka projek ba nyngkong jong nga. Katba nga la thrang, ngam lah ban leh kmen ha katei ka tamasa kaba na ka daw jong ka jinglong jingman ha ka jylla jong ngi ha Manipur,” ong u Romi.“Nga ai khublei ïa ka Manipur State Film Development Society (MFSDS) na ka daw jong ka jingai mynsiem ïanga lem bad kane ka tamasa ba ka la pynlong la slem bha na ka bynta ban pyndon burom ïa ka Golden Jubilee of Manipuri Cinema (1972-2022). Ha ka jingshisha, ka phlim “Eikhoigi Yum” ka ïoh lad ban plie ïa ka jingleh sngewbha ha kane ka tamasa, kaba dei ba nyngkong, ka ‘Eikhoigi Imphal International Film Festival’ (EIIFF),” bynrap u Romi.U Ratan u la ong kumne, “Ka jingïohpdiang khusnam myn ha ka sngi ba ar ka long ka jingjam jong nga ha ka kam shna phlim kaba nga la sdang ha u snem 1992. Nga dap da ka jingkmen ba nga la ïoh ïa kane ka khusnam hynrei kaba sngewsih, ka long ba ka jinglong ha ka jylla jong ngi ka pynlong ïanga ba ngan duna ban don bynta ha ka jingrakhe”.U dkhot nongbishar jong kane ka tamasa, u Borun Thokcom, uba ïalade u dei uba la ïohrah ïa katei ka khusnam kum u nongshna phlim, uba la shah jied ruh kum u nongbishar na ka bynta kane ka tamasa ha ka sien nyngkong u la ong, “Ngi hap ban peit ïa ki phlim lyngkot kiba don haduh 200 tylli bad ki phlim documentary ha bun tylli ki kyntien. Hynrei, ha kaba kut jong ka sngi, ka jingbhabriew kam don pud don sam ha kaba ïadei bad ka ktien ba kren bad ka kyntien jong ka cinema kaba la don bad ki phlim kiba la shna da ka jingthrang bad ka jingmut ba bha kaba la ju don ha ngi.”",Pawnam ki nongshna phlim ka Manipur ha ka National Film Awards watla don ka jingïaumsnam,https://kynjatshai.com/ki-sap-ki-phong/pawnam-ki-nongshna-phlim-ka-manipur-ha-ka-national-film-awards-watla-don-ka-jingiaumsnam/
":Ka jingrwai Khasi ba thmmai, ka “Ha ksang Kti” ka dei kaba la dep pyllait ha ka 14 tarik, Risaw 2023, da ka Channel jong u W.kharpran. La rwai ïa katei ka jingrwai da ki nongrwai Khasi, kynthup ïa u Ram Suchiang bad ka Larihun Lapang. La pynmih ïa ka da u W.kharpran bad la shim bynta da u tyngshop ka Khasi, u W.kharpran bad ka puron, ka Medahun Basaiamoit. La shna ïa katei ka jingrwai da u W.kharpran bad ïa ka camera, editing bad thaw da u skhembha kharsati. Ka makeup artist, dei ka dapkyrhailin lyngdoh. Ki nongshad ha kane ka jingrwai, dei ka Erisha thabah, Cabie nongkynrih bad u Badon Ryntong. Katei ka kynhun ba pynmih ïa kane ka jingrwai, ka ai khublei ïa ka wandermere resort, B.Sawkmie channel, Eve lapasan channel, Amos suting channel, Kit Rina channel, F.nongbri channel, Kynsai 01 official video, Nongsain hima, Batesi tv bad ka skhembha kharsati channel.",La pyllait paidbah ïa ka jingrwai “Ha Ksang Kti”,https://kynjatshai.com/ki-sap-ki-phong/la-pyllait-paidbah-ia-ka-jingrwai-ha-ksang-kti/
":Ka jingrwai Khasi ba thymmai, ka “Jingbakla” ka dei ka jingrwai ba la dep pyllait paidbah ha ka 13 tarik, Risaw 2023. La thaw ïa katei ka jingrwai da ka Evan Swer bad u Nick Don bad la tem drum da ka Wiktoria Bialic bad ka bass, da u David Huges. Katba ïa ka jingtem ïa ka flute, la shimti da u Nelson Rangell, ka Guitar da u Kasper Jalily bad u Paul Jackson bad ïa ka pre-Mixed, la shimti da u Gyeong-mo (South Korea).La pynbit pynbiang ïa katei ka jingrwai da u G. Hairston bad la ring ïa katei ka video bad edit da u James. La pynmih ïa katei ka jingrwai da u Alister Nongdhar jong ka Krazie Feet Production.Ki nongshad ha katei ka jingrwai, kynthup ïa ki kynthei, dei ka Daphishisha Kharbani, Gilbert Mawlong, Pooja Sharma, Iamon Kharjana, Sheawta Thapa Priya Das, Rulin Rongpipi, Evaki N Arengh, Daisy Hmar, Susha Chakma, Haimonglang Biam bad ka Saphisha Lyngdoh Rngaid. Katba na ki shynrang, dei u Ricky.K. Sangma (nonghikai shad), Eddie, Tuki, Befulstar Kshiar bad u Mewankitbok Kharbani, Rohit Sarki, Anil Chettri, Deep Thapa, Ricky Sharma, Vivek Pradhan, Nisha Biswa bad u Anku Kuri.","Ka jingrwai “JINGBAKLA”, ba la thaw da ka Evanzany",https://kynjatshai.com/ki-sap-ki-phong/ka-jingrwai-jingbakla-ba-la-thaw-da-ka-evanzany/
":Ka jingrwai Khasi ba thymmai, kaba kyrteng ka “Long lehnohei”, ka dei ba la dep pyllait paidbah ha ka 11 tarik, Risaw 2023 ha Mawpdang. La rwai ïa katei ka jingrwai da u Kitprince Sari bad ka khana jong katei ka jingrwai, ka dei shaphang ka jingpait u dohnud na ka jingshah shet kylla ha ka jingieid. Ha katei ka jingrwai, la shim bynta da u tyngshop ka Khasi, u Micheal pyngrope, Kendrasing Kurkalang bad ka puron, ka Phinolin Mawkhiew. La pynmih ïa ka da u Kendrasingh kurkalang bad la shna da u Mike Denzil Khasi.Katba ïa ka camera bad editing, la shimti da u SkhemTron.",La pyllait paidbah ïa ka jingrwai “Longleh nohei”,https://kynjatshai.com/ki-sap-ki-phong/la-pyllait-paidbah-ia-ka-jingrwai-longleh-nohei/
":Ka jingrwai Khasi ba thymmai, ka “Por jinglong khynnah”, ka dei ka jingrwai ba la dep pyllait paidbah ha ka 14 tarik, Risaw 2023. Ha katei ka jingrwai, la rwai bad thaw da u Carmel Dohling bad u Dbryn bad u nongpynmih ïa ka, dei u Dbryn. U Asst. music producer, dei u Ksan Kharbuli bad thaw da ka kompeni Dbryn records bad ka Elvest Thabah. U head Director Of Photography, dei u Elvest Thabah.La kyrshan ïa katei ka jingrwai da u Rahul Dutta, Naphi Phanbuh, Barisha Kharbuli, Kelvin Lyngdoh bad ka Dr. Wadamika Lyngdoh. La kyrshan lang da u Rupert B. Pathaw bad la pynbit pynbiang ïa katei ka jingrwai da ka kompeni Dbryn record.Katba ïa ki jaka ba la ring dur ïa katei ka jingrwai, ki kynthup ha Wah Nongkseh, Sohiong.Ki Khynnah kiba ïashim bynta, ki kynthup ïa ka Iallin Shabong, Lidia Shabong, Nibada Shabong, Miwanshai Shabong, Niskoda Shabong, Lissida Shabong, Kiewshaphrang Shabong, Shemboklang Shabong, Inrihun Shabong, Iairihun Shabong, Elbokstar Shabong, Salina Shabong, Amparisha Shabong, Wispilisi Nongbri, ryngkat lem bad ki katto katne ngut ki khynnah kiba kim shym lah ban ïoh ïa ki kyrteng.Ka Jingaikhublei ïa I Sordar Bah Shain Khasain, bad i Secy. Bah Ailing Thabah jong Ka Wah Nongkseh Sohiong bad Lait Nongkseh, bad ïa ka ïing ka sem ka jong ki. Ka Jingkhublei ruh ïa i Purningstar Shabong, Jefferson Thabah, Rahul Dutta, Barisha Kharbuli, Naphi Phanbuh, Kelvin Lyngdoh, Dr. Wadamika Lyngdoh, Ibalahunshisha Wahlang, Gordon Diengdoh, Norbert Pathaw, Rupert Pathaw, Neil Kharmawlong, Ben Pathaw, Dayan Khyriem, Ksan Kharbuli, Mack Nongkynrih, Fer Sten bad ïa baroh ki Paralok parajor bad kumjuh ïa ki nongkyrshan kiba ju don bad ai mynsiem man ka por ïa ngi ka kynhun DBRYN Records.Ka Jingkhublei ba kyrpang ka leit ruh sha ka Batesi TV, U Nongsain Hima, Shillong Mail – U Kyrwoh, Ka Atiar bad T7 News kiba long ki media partner jong ka kynhun jong ngi bad kumjuh ïa baroh ki media/press kiba la ïa don bynta. KHUBLEI SHIBUN na ka DBRYN RECORDS.",La pyllait paidbah ïa ka jingrwai “Por jinglong khynnah”,https://kynjatshai.com/ki-sap-ki-phong/la-pyllait-paidbah-ia-ka-jingrwai-por-jinglong-khynnah/
":Ka jingrwai Pnar ba thymmai, ka “Duriaw Langen”, ka dei ka jingrwai ba la dep pyllait paidbah shen bad la pynbit pynbiang da u Bankershwa Suchiang. Ha katei ka jingrwai, la rwai da u Bankershwa Suchiang bad ka Sakani Sna bad la shim bynta da u tyngshop ka Khasi, u Eiwan bad ka Priyanka Lamare. La shna ïa katei ka jingrwai da u BANKERSHWA SUCHIANG. La edit da u Julian bad ring ïa ka video da u SoniwanLangstang1.",La pyllait paidbah ïa ka jingrwai “Duriaw Langen”,https://kynjatshai.com/ki-sap-ki-phong/la-pyllait-paidbah-ia-ka-jingrwai-duriaw-langen/
"Ka Amlarem Social Club ka la sdang ïa ka jingïaid lynti ha ka lympung Super Division ka Amlarem Sub-Divisional Sports Association da ka nam jop. Ïa kane ka lympung la pynïaid da ka West Jainta District Sports Association (WJDSA), Jowai.Ka jingïakhun ka long kaba kham noh shiliang bad ka Amlarem Social Club ka la thep haduh 4 -0 ïa ka  Dongmihsngi Mupyut lyngba ka kol jong u Tori Jungai haka minit ba 16 bad 25, u Iaiddakyrmen Jungai haka minit ba 57 bad u Tiplang Rasmut haka minit ba 62.Ïa ka jingïakhun ha kane ka lympung yn bteng biang ha ka 23 tarik mynta u bnai ha kabaka Man I Bha SC kan ïakhun pyrshah ïa ka Pdengkarong YC ha ka por 2:30 noh phai sngi.",Super Division WJDSA : Da 4 kol liem ka Dongmihsngi Mupyut ha ka Amlarem Social Club,https://kynjatshai.com/khubor-ialehkai/super-division-wjdsa-da-4-kol-liem-ka-dongmihsngi-mupyut-ha-ka-amlarem-social-club/
"Ka Meghalaya ka la pynkut ïa ka jingïaid lynti ha ka lympung Vinoo Mankad mynta ka samoi da ka nam rem ha ka jingïakhun pyrshah ïa ka Mahrashtra.Ha katei ka jingïakhun kaba khatduh, ka Meghalaya ka la hap ban kawang bol nyngkong bad ka Maharashtra ka la buh da ka ron kaba heh tam mynta ka aiom, kata haduh 466 ron bad kyllem tang 6 wiket. U Digvijay Patil u la kamai bun ron tam na ka bynta ka Maharashtra ha kaba u la ïoh haduh 239 ron na ki 139 bol. Hadien ka jingïoh kabu ban tied bha, u Patil u la shah pynhap noh ka wiket ha u Angkit Tamang.Ka Meghalay ka tlot shibun ha ka pali  tied bad ha ka jingkthong ïa katei ka ron ki la ïoh tang 75 ron bad tang hapoh 27 obar. U Lenbirth Marak u la ïoh 12 ron, u Shubham Rasaily u la ïarap 17 ron katba u Angkit uba la mih hadien u la ïoh 16 ron. Watla ka Meghalaya ka la mad ïa ka nam rem ha baroh ki jingïakhun mynta ka samoi hynrei ka long pat ka jingmyntoi ban ïoh ïa ka kabu ban ïa aireng pyrshah ïa ki kynhun kiba khlaiñ ba don ha kane ka lympung.Katba haba phai ha ka jingïakhun  jong ki kynthei (senior), ka Meghalaya ka la liem noh ha ka Karnataka. Ka jingïakhun ba bud na ka bynta kane ka kynhun kan long pyrshah ïa ka Tamil Nadu ha kane ka sngi U Blei bad ha ka lympung Syed Mushtaq Ali Trophy jong ki shynrang (senior) kan long mynta ka sngi pyrshah ïa ka Chhttisgarh ha Jaipur.",Pynkut ka Meghalaya ïa ka jingïaid lynti ka Vinoo Mankad da ka nam rem,https://kynjatshai.com/khubor-ialehkai/pynkut-ka-meghalaya-ia-ka-jingiaid-lynti-ha-ka-lympung-vinoo-mankad-da-ka-nam-rem/
"Ka Iatyllilang SC ka la ioh ia ka kabu ban jam sha ka semi final jong ka lympung  SSA 4th DIVISION Football League 2023. Kane kadei ruh ka kynhun ba ar ban ioh rung (qualified) sha ka semi jong kane ka lympung, kata hadien ka Kharang SC. Ia kane ka jingialehkai la pynlong ha madan First Ground SSA Stadium Polo, Shillong.Katei ka lad ka la wan hadien ba ka Iatyllilang SC ka la lah ban pynliem ia ka Mawpdang SC lyngba ka kol kaba la wan na u Iatyllibor Mynsong ha ka minit ba 30.Ka jingiakhun ba mynta ka sngi ka 27 Risaw kan long hapdeng ka Mawkriah West SC pyrshah ia ka Mawkasiang SC ha ka por 2 baje noh phai sngi.Ka Mawkriah ka dei ka kynhun kaba khlaiñ tam na ka Group A, kata kaba don ha ka kyrdan ba nyngkong jong katei ka group, katba ka Mawkasiang ka dei ka kynhun ba don ha ka kyrdan ba ar jong ka Group B.",Jam ka Iatyllilang SC sha ka semi final jong ka SSA 4th Division,https://kynjatshai.com/khubor-ialehkai/jam-ka-iatyllilang-sc-sha-ka-semi-final-jong-ka-ssa-4th-division/
Ka ophis jong ka West Jaiñtia Hills Deputy Commissioner ha ryngkat ka jingïatreilang bad ka ophis District Sports Officer kan sa pynlong ïa ka jingïakob mareh ba la tip kum ka ‘Fit India Freedom Run 4.0 bad ka National Unity Day Run (Rashtriya Ekta Diwas)’ na ka bynta ki kynthei bad shynrang ha ka 31 tarik mynta u bnai.Ïa kane ka jingïakob yn sdang na ka khyrdop jong ka Kiang Nangbah Stadium ha ka por 6 baje mynstep. Ka jingmareh kan long lyngba na Ladthadlaboh Main Road –  Jowai Public School – Gate Polytechnic – Kshaid Rymphum – Salaroh – Dulong Poh-hali Road – Dulong – Pamhadem – Panaliar (Civil Hospital) – Iongpiah -Mission Compound – H.K.Singh School – D.C Office – New Hill – National Highway bad yn kut biang ha Stadium.Na ka bynta ka jingpynrung kyrteng yn pdiang ha katei hi ka sngi ha ka por 5:30 mynstep.Na ka liang ki nongpyniaid ki la pyntip ba kane ka jingïakob kan long kyrpang na ka bynta ki nongshong shnong jong ka West Jaintia District.,Yn pynlong ka ophis DC bad DSO West Jaintia ïa ka ‘Fit India Freedom Run’ ha ka 31 tarik mynta u bnai,https://kynjatshai.com/khubor-ialehkai/yn-pynlong-ka-ophis-dc-bad-dso-west-jaintia-ia-ka-fit-india-freedom-run-ha-ka-31-tarik-mynta-u-bnai/
"Ka Jingïakhun hapdeng ka Nangbah Iawmusiang bad Demthring ka la kut noh ha ka jingïakhaid da 1-1  ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ba la pynlong ha madan Kiang Nangbah Stadium, Jowai.Ka Iawmusing ka la ïoh ban pynkhih jar nyngkong lyngba ka kol ba la wan na u Joplangki Challam ha ka minit ba 55 hynrei lyngba ka jingïai ïakhun bad ka jingtbit jong u Maidong Mukhim uba la ïoh ban thep ha ka minit ba 81, kine ki ar kynhun ki la hap ban ïasam mar shi poiñ.Ka jingïakhun ba mynta ka sngi ka 27 Risaw kan long hapdeng ka Dulong pyrshah ïa ka Sohmynting ha ka por 12 baje mynsngi.",1st Division WJDSA : ïakhaid ka Iawmusiang bad Demthring,https://kynjatshai.com/khubor-ialehkai/1st-division-wjdsa-iakhaid-ka-iawmusiang-bad-demthring/
"U Wirldrick Susngi u la lah ban pynïoh jingjop ïa ka Nangbah Mulang ha ka jingïakhun pyrshah ïa ka Ladthadlaboh jong ka lympung Super Division ka West Jaintia Hills District Sports Association (WJDSA) ïa kaba la tip ruh ‘U Kiang Nangbah Memorial Trophy 2023’.Ha katei ka jingïakhun ka Nangbah ka la lah ban pynliem ïa ka Lad-thadlaboh da 3-1 ha kaba u Wirldrick u la ïoh ban thep 2 kol, kata ha ka minit ba 27 bad 66 katba ïa kawei pat ka kol la ïoh ban thep da u Chanbok Siangshai ha ka minit ba 90+1. Ka Ladthadlaboh ka la ïoh ban pynphai tang shi kol lyngba u Banteilang Shylla (60).Ka jingiakhun ka long kaba iakhaid bor hynrei na ka jingbym ioh kabu ban pyrshang thep kol na ka jingskhem ki rangialehkai dien ka Mulang, ka Ladthadlaboh ka la duh noh ia ka 3 poiñ.Ka jingïalehkai ba bud jong kane ka lympung kan long lashai ka sngi ka 28 Risaw hapdeng ka Khimusniang bad Mukhla Raij SC ha ka por 2 baje noh phai sngi.",Super Division WJDSA : Liem ka Ladthadlaboh ha ka Nangbah Mulang lyngba ki 2 kol jong u Wirldrick Susngi,https://kynjatshai.com/khubor-ialehkai/super-division-wjdsa-liem-ka-ladthadlaboh-ha-ka-nangbah-mulang-lyngba-ki-2-kol-jong-u-wirldrick-susngi/
"Ki nongpynïaid jong ka Shillong Sports Association ki la pyntikna ba ka jingïalehkai na ka bynta ka Second Division mynta ka aiom yn sdang noh ha ka 30 tarik mynta u bnai.Ha kane ka samoi, haduh 14 tylli ki klob yn sa ïashim bynta ha kaba yn phiah ha ar tylli ki group, kata 7 tylli ki klob ha kawei ka group.Ha ka jingshisha ïa kane ka lympung la thmu ban pynlong ha u Nailar hynrei na ka jingbym pat biang ka madan First ground la pynkynriah sha katei ka tarik haneng.Ki kynhun kiba don ha ka group A ki kynthup ïa ka Mawtawar SC, Sohryngkham SC, Laitlyngkot SC, Jongksha SC, Nongkrem SC, Sohiong SC bad Marbisu SC katba ha ka Group B ki long ka Nongrah SC, Pohkseh SC, Lumshyiap SC, Imson SC, Umphrup SC, Laitkyrhong SC bad Smit SC.Ki kynhun ba thymmai lane kiba dang shu kyntiew na ka third division ki long ka  Mawtawar (kaba dei ruh ka lahduh), Nongrah, Sohryngkham bad Laitlyngkot.",Mynta u bnai yn sdang ïa ka lympung SSA 2nd Division,https://kynjatshai.com/khubor-ialehkai/mynta-u-bnai-yn-sdang-ia-ka-lympung-ssa-2nd-division/
"Ka Dulong kaba la duh poiñ noh ha ka jingïakhun pyrshah ïa ka Wahïajer SC ha ka 7 tarik mynta u bnai ka la wanphai biang da ka jingjop ryngkat ka 3 poiñ lyngba ka jingjop pyrshah ïa ka Sohmynting ha ka jingïakhun na ka bynta ka lympung Chatister Kharkongor Memorial Trophy ba la pynïaid da ka West Jaiñtia District Sports Association (WJDSA), Jowai, ba la pynlong ha madan Kiang Nangbah Stadium, Jowai.Ïa katei ka kol kaba la pynjop ruh ïa ka kynhun la ïoh ban thep da u Kevin Rymbai ha ka minit ba 10 katba ka Sohmynting ka khlem ïoh ban pynkhih jar haduh ban da kut ka minit ïalehkai watla ka la iakhun katba lah ban pynurlong ia ka jingangnud ban knieh ia ka poiñ ha katei ka jingiakhun.Ka jingïakhun ba mynta ka sngi ka 28 Risaw kan long hapdeng ka Luti Tuber SW pyrshah ïa ka Khliehiongriang ha ka por 12 baje mynsngi.",Khur ka Dulong ïa ka 3 poiñ lyngba u Kevin Rymbai,https://kynjatshai.com/khubor-ialehkai/khur-ka-dulong-ia-ka-3-poin-lyngba-u-kevin-rymbai/
"Ka Sor Meghalaya ka don jingthmu ban pynkiew shuh shuh ïa ka thoh ka pule hapoh ka jylla da kaba pyniasyriem dur bad Central Board of Secondary Education.Ïa kane ka ïathuh da u Myntri ka thoh ka pule, u Rakkam A.Sangma, uba la ong ba, ka Sorkar ka don ka jingthmu ban pyntrei kam noh ïa kane ha ka snem ka ban wan. U Myntri u la ïathuh ba ka tnad ka thoh ka pule, ka la ïaid shaphrang ban pynurlor ïa kane ka jingthmu.U la ïathuh ba ka Sorkar ka la jan dep ha kaba bishar bniah ha kaba ia dei bad ka Subject jingkheiñ bad saian jong ka CBSE bad shen kan sa shim ïa ka rai ka jong ka. U Rakkam A.Sangma ula iïathuh ruh ba ka Sorkar ka dang pynlong ïa ki jingbishar bniah ïa kiwei ki subject jong ka CBSE shuwa ba kan pyntrei kam, kaba ka jingthmu jong ka long ban pynkiew shuh shuh ïa ka thoh ka pule ha Meghalaya.",Thmu ka Sorkar Meghalaya ban pynïasyriem ïa ka thoh ka pule bad ka CBSE,https://kynjatshai.com/khubor-kyllum/thmu-ka-sorkar-meghala-ban-pyniasyriem-ia-ka-thoh-ka-pule-bad-ka-cbse/
"Ha ka phang jingkynthoh ba mynshuwa ngi la ïa tai ïa ka jingmih jong ka New Testament (ka Jutang kaba thymmai) snem 1831 ha kaba U Ram Singh Rani bad U Bi Tham ki la long kum ki khlur kiba shat jingshai ha ka pyrthei kaba dum. Ki la long ki college student kiba nynkong eh na ka Ri bad kiba la pyndep ïa ka jingpule ha Serampore College kaba long naduh 1819 haduh 1826 ha kawei na ki lai tylli ki college kiba nyngkong ha India kiba la plie ha kito ki snem ha ka nongbah Kolkata (Calcutta) kaba mynta. Khlem pep ki la long ki student kiba nep kiba la ioh pule ïa ki phang ba pher ha ka science humanities, geography, agriculture, accountancy encyclopedia, law bad kiwei de.Mynta pat ngin khmih bishar khyndiat ïa ka jingsdang jong ki skul kiba la kynjoh ia ka kyrdan High school bad kiba la seng da ki Trai Ri kiba nep ka khlieh, kiba shemphang kiba angnud bad kiba thrang ban leh bad pyndep ïa ki kam kyntiew Ri kiba shah ha khmat eh ha kito ki por: bad kiba la kynthup ïa ka jingsdang shibun kiwei pat ki kam ba radbah ban pynlong ïa ka Ri kaba ïa tbeh jingshai ryngkat bad kiwei ki Jaid bynriew kiba la wan kham sha khmat ha ka jingstad bad jingshemphang, ka Imlang sahlang, ka trei ka ktah bad ter ter.U E.W. Dkhar, uwei hapdeng ki nongthoh kiba kham kongsan eh ha kane ka por (bad da kaba sngewburom ïa u) u la thoh ha ka kot phareng jong u kaba kyrteng “Primary Education in the Khasi and Jaiñtia Hills” ba ka Hima Shella ka la pynieng bad sdang ïa ka skul ba nyngkong eh ha ka Ri bun phew snem kiba la leit noh shuwa ka jingwan ki phareng kaba ngi pyrshang pynkylla khasi harum:“Teachers appointed initially carried out the task with much industriousness and enthusiasm, and within a short span the school grew up beautifully which attracted learners and admirers from far and wide. In the year 1829 when peace was concluded between Duwakdar and British East India Company, with the aid and assistance of the local educationists, the one and the only Middle school (minor) blossomed forth with many bright and promising scholars. Thus Shella became the home of education and the only State having an educational institution prior to the advent of the British in the hills.”Ngi tip ba kiba kham bun ki nonghikai mynnyngkong (wat lada don khyndiat ki Trai ri) bun ki dei kiba la wanlam na ki thaiñ marjan kiba na Bangladesh. “Mynba katei ka skul ka sdang bad tang hadien shipor, ka nam jong ka ka la phriang tad haduh ba ka la khring ïa shibun ki nongwan pule bad ki nongwan jngoh ïa ka na kylleng sawdong. Kumta ha ka snem 1829 ynda la ïateh soskular ïa suk ki Dawukdar Shella bad East India Company hadien ka jingialeh thma, ka la kylla ka skul pdeng M.E. (minor) school kaba la phuh itynnad namar ki nongpule kiba nep bad ki khraw pyrkhat kiba la mih na ka. Kumta ka Hima Shella ka la kylla long tang ma ka hi ka Hima kaba la seng bad pynsan ïa ka skul mynshuwa ka jingwan poi u phareng dohlieh shane”. U Bah E.W. Dkhar shaphang ka jingkiew ka skul kaba la jia long hadien u la buh kumne –“In the year 1860 – 61, a proceeding high school was founded which marked the advance of the people from 1845 to 1897, the school produced renowned students such as Jeebon Roy Mairom, the first khasi to secure the coveted post of Assistant Commissioner, u Shloin Duwakdar, a renowned politician, Rev. J.J.M.Nichols Roy one of the greatest politicians and statesmen, Prof. R.R.Thomas the first Premchand Roy Scholarship helder from Assam and many others of their own rank and ability”.Ha ka snem 1860 – 61 ka la kylla long ka High school kaba iaid shaphrang kaba la pynmih ïa ki khlur ka Ri kum U Jeebon Roy Mairom uba la bat ïa ka kam Assistant Commissioner, u Rev. J.J.M. Nichols Roy uwei u nongsaiñ hima bad nongsynshar uba proh u Prof. R.R.Thomas uba tang ma u hi u Premchand Roy Scholarship ha ka jylla shatei lam mihngi, u shloiñ uba long u politician bad bun kiwei de.Kane ka skul ka la pynrung ïa ki khynnah pule kiba long ki trai shnong Shella bad kumjuh ki Khynnah Pule na kiwei ki Hima kiba mynshwa: ka la hikai ïa ki subject bapher ha ki dak Bangla bad hadien ka la kynthup ïa ka khasi bad phareng ynda ki ktien ki la ioh suhthied ha ki kam hikai bad pule skul. Ka skul Shella kaba la kylla long ka Proceeding High School 1860, kat kum ka dulir ka don bun ngut ki khynnah shynrang kiba pule ha skul ha ka snem 1872 – 73: hynrei tang 30 ngut na ki, ki la shim ïa ka Bengali bad kiwei ki subject pule jong ki. Kiwei ki khynnah ki pule baroh ki subject khlem da shim Bengali, ha katei ka snem baroh ki khynnah kiba pule ha ki primary school kynthup ïa ki primary school ka Welsh Mission ki don baroh 914 bad tang 129 ki dei ki khynnah Khristan.Hapdeng kine, 34 ngut ki khun shynrang kiba leit pule skul ki dei ki kynja khun syiem ne pyrsa syiem. “As regards the 34 princes and nawabs said to be studying now in the Khasi schools and in the highest social rank. They are sons nad newphews of Sims “(Syiems)” Na ka tyllong jingtip “General Report on Public Instruction in Bengal in 1872 – 73. Appendix A, pp. 257 – 259.Ka jinghikai ïa ka Khasi kum ka Ktien Trai Ri ka la ioh rung ha ka skul mission Middle English ha Nongsawlia kaba don 157 ki khynnah shynrang kiba pule ha ka. Bad ka jinghikai ïa ki subject ha ka phareng ka la ioh sdang suhthied. Imat don khyndiat eh ki khynnah kynthei kiba ioh pule ha ka skul pule kyrdan pdeng.Ngi iohi ha ka snem 1872 – 73 ka skul Shella kaba la kylla long ka Shella Proceeding High school: nalor ka skul shynrang kyrdan Middle English School bad Normal School Nongsawlia bad kumjuh ki skul primary ka mission kiba la sdang suhthied hajan bad pajih na ka shnong Sohra. Ka snem 1897 ka dei ka snem ba u jumai ba jur u la khie mynba U Rev. J.J.M.Nichols Roy bad u para jong u U Prof. Rowland Roy Thomas ki dang pule skul ha la ka jong ka shnong jong ki ha Shella. Bad ki long ki khynnah pule kiba proh bad nep bha.Ngi tip bha ba u Jeebon Roy uba long mynshuwa u Police Inspector bad hadien u Extra Assistant Commissioner u la plie ïa ka skul High school kaba nyngkong eh kata mynba ka Sor Shillong ba mynta ka la kylla ka nongbah jong ka Province Assam ha ka 1874. U la plie ïa katei ka skul kaba u jer kyrteng ka Shillong Zillah High School pyrshah ïa ki jingeh kiba khraw namar ba ka sorkar kam lah kubur satia halor ka jingthrang jong u ban plie noh shisyndon ïa ka High School kaba thikna namar ba ka Shella ka dang sah hi ka Proceeding High School.Hynrei ym shym la lah leh ei ei ban plie ha ka snem 1874 na ka jingwan jong ka khlam kaba la sar shibun ki ïing. Bad don ruh kiwei ki daw kiba la pynsangeh ïa ka sorkar (Provincial Government) ban seng High School. Kumta U Babu Jeebon da la ka bor lade marwei u la plie ïa ka Shillong Zillah High School ha ka snem 1876 kaba sdang na class VII bad tang kumba 50 ngut ki khynnah bad ki nonghikai kiba bun ki dei ki dkhar kiba la wallam nabar. Ka skul ka la kiew ha ka jingbun ki nonghikai ynda ki klas kiba kham shaneng ki la iaid ha ki snem ba bud.Kumta ha ka snem 1880 I Babu Sib Charan Roy I la pass ïa ka Entrance Examination kaba kylla matriculation hadien. Bad ha ka snem 1881 la mih sa u Babu Hari Charan Roy u la pass Entrance kumjuh. La buh ïa kiba na ka Shillong Zillah High School ban leit ïaleh examin ha Sylhet kum ka Centre examination kaba kham jan. Ka course jong ka Calcutta University kaba la seng dang shibit ha ka 1857 ka long kaba kham eh bad kaba bun ki subject kum ki Jaid ktien India kiba la ithuh, ka ktien English, ki rukom jingkheiñ jingdiah bun jaid, ki tnad Science ba paw khmat, ki subject Humanities bad ter ter : bad la buh ïa ka kyrdan ban pass ha ka rukom ba kham hajrong ha kaba wad bniah (analytical), kaba nujor (critical) kaba ïa – tai bha (standard essay) ka rukom nujor bad kynmaw lyngba ki aiñ pule (methods of study), ka jingpynpliah ïa ki aiñ tynrai sciences (Chemistry, Physics, Biology, Botany, Mathematical).Kaba phylla ka long ba u Babu Jeebon Roy u la bei pisa na la ka pla ha ki khyndiat snem ban pynlong kam ïa ka skul na ka bynta ka jingtbit bad ka jingnang jingstad jong ki khun samla kata tad haduh kitei snem ba la wan rung kham bun ki nongpule. Kane ka la ktik ïa ka Sorkar ban plie High School. Kumta ka Sorkar ka la sdang ïa ka Shillong Government Boys’ High School kaba sdang naduh klas IV ha ka snem 1889 na ka bynta ki khynnah dkhar kiba dei ki jaid ktien ba la ithuh ïa kum ka Arabic, Bengali, Assamese bad hadien ïa ka Khasi ha ka kyrdan high School (wat lada ïa ki khynnah shynrang Khasi ym shym pynrung ha ka Middle Section jong ka skul Govt) wat la ka Sorkar ka la sdang ïa ka High School section naduh ka klass VII ha ka snem 1891. Kumta ka Government High School Mawkhar ka la shimti ïa ka Shillong Zillah School kaba la seng da u Babu Jeebon Roy bad kaba la pynlong ïa ka Govt. Boys’ High School ha ki snem 1889 – 1891 bad mih pli ïa ka Shillong Zillah High School jong U Jeebon Roy.Kumta ïa ka Khasi la kynthup ha ka kyrdan High School.Utei u rangbah hadien u la plie ïa ka skul middle kaba kawei ka subject hikai ka dei ka Bengali ryngkat bad kiwei ki subject ha Mawkhar: U da noh tyngka na lade haduh lai hajar tyngka. Kumta u Babu Jeebon Roy u la seng 3 tylli ki skul kiba long ka Shillong Zillah, ka Government Boys’ High School bad ka School Middle Mawkhar.U la thoh bun ki kot na ka bynta ki skul bad ki paidbah.U la plie ïa ka press kaba nyngkong (1896) kaba long ka kam kaba jwat kaba dei ka Ri Khasi press. U la wanlam ïa ka rukom thung coffee, ka jingrep ïa ki soh lyiur soh tlang kiba dei ki jaid soh plum, soh phareng, soh grape bad ter ter kiba la pynim ïa shibun ki ïing ki sem. U la plie ruh ïa ki jingtih dewiong, kaba la plie lad ïa ka kamai kajih ïa ki briew, bad ki rukom rep soh kiba la kham pyntbit. U la long na kiwei ki nongaibuit ban pynieng ïa ka Seng Khasi.Katba nga tip u la wallam ïa ka rukom thaw ïing kiba mynta kiba nadong shadong ki ïa syriem bha ïa ki ïing phareng kiba kylluid kiba biang ki kper bad ki phyllaw kiba u la lah ban kham pynitynnad bad kaba dei ïaroh wat da ki phareng nongsynshar. Ha kaba nyngkong kine ki kynja Bungalow lane Bhavan ki long ki kam kiba jwat ban pynieng bad pynlongkam hynrei u Babu Jeebon uba biang ka khlieh u la lah pynieng ki jingtei ïing kiba skhem, kiba biang ki dur ki dar ha ki rukom mynta.U la long u atiar uba pynlong kam ïa ka Shillong Master Plan mynba la seng nyngkong ïa ka nongbah. U la leh shibun ki kam radbah kiba pynlong ka jingim bathymmai ïa ka province Assam. Kumta kalor kine ki nongrim ka Welsh Mission ka la plie ïa ka skul kynthei High School ha ka 1897. Ka jinglah seng ban pynlong ki skul ba kham shaneng ka kyrdan pule da ki Trai Muluk ha ki por kiba khohruh khohram naduh ki phew snem shuwa ka jingwankiew ki phareng (kiba la ioh shimti katto katne ki jaka sha Sylhet (1765) haduh 1891) ka kdew ruh sha ka jingkiew rasong ka Ri kaba ngim lah ban len.",U Khasi ha Ka Ïeng Rasong (Ka Thup Ba Ar) artylli ki High School jong ki trai ri naduh 1775 haduh 1898. Mynba ngi ïeng rasong,https://kynjatshai.com/sur-u-paidbah/u-khasi-ha-ka-ieng-rasong-ka-thup-ba-ar-artylli-ki-high-school-jong-ki-trai-ri-naduh-1775-haduh-1898-mynba-ngi-ieng-rasong/
"Ka Laban Sports Club Table Tennis Academy ka la lah ban rah ïa ka nam lahduh jong ka lympung ïalehkai 2nd Meghalaya Open Table Tennis Cash Prize Tournament lyngba ka jingïoh ban khur bun tam ki takma ksiar.Ïa kane ka lympung la sdang ha ka 2 bad 3 tarik Jylliew 2023 bad la pynïaid da ka Laban Sports Club Table Tennis Academy, lyngba kane la ïohi shibun bah ki sap ïalehkai jong ki nongïashim  bynta kiba la ïalehkai ha ki thup bapher bapher.Kane ka lympung ïalehkai ka la poi noh sha kaba kut myn ha ka sngi saitjain jong kane u taiew ba lah dep ha kaba ka Laban Sports Club Table Tennis Academy kaba la long ka lahduh  ka la lah ban khur haduh 10 tylli ki takma ha kaba 7 tylli ki takma ksiar bad 3 tylli ki takma rupa.Ha ka jingïalehkai jong ka thup Under-15 Boys Singles , u Debobrata Paul u la pynliem noh ïa u Sagnik Choudhury da 3 la 0, kine baroh arngut ki dei na ka Laban Sports Club Table Tennis Academy, ha katei ki jingïakhun ki la pyni shisha ïa ka sap tbit ïalehkai ka jong ki.Ha ka jingïalehkai jong ka thup Under-19 Boys Singles, u Kapil Biswakarma na ka Laban Sports Club Table Tennis Academy u la long kum u lahduh hadien ba u la pynliem noh ïa u Labeeb Faisel Ahmed da 4 la 3.Katba ha ka thup Mens Singles, u Suranjit Dey na ka Laban Sports Club Table Tennis Academy u la long kum u nongjop hadien ba u la pynliem noh ïa u Sandeep Kumar da 4 la 1.Ka Tanushree Dasgupta, kaba la mihkhmat ïa ka Laban Sports Club Table Tennis Academy, ka la lah ban long ka lahduh ha ka  Women’s Singles event, hadien ba ka la pynliem noh da 4 la 0 ïa ka Diva Tang.Na ka bynta ka thup Veteran Singles, u Amit Gupta na ka Laban Sports Club Table Tennis Academy u la pynliem noh ïa u Santanu Ghosh da 3 la 1.U Suranjit Dey bad u Sandeep Kumar na ka Laban Sports Club Table Tennis Academy ki la long kum ki lahduh ha ka jingïakhun jong ka thup Men’s Doubles hadien ba ki la pynliem noh ïa u Santanu Ghosh bad ïa u Rituraj Shabong da 3 la 0.Bad ha ka jingïalehkai Veteran Doubles, u Bishnu Joshi bad u Santanu Ghosh ki la khur ïa ka nam lahduh hadien ba ki la pynliem noh ïa u Ranjan Deb bad ïa u Biswajit Das Gupta da 3 la 1.U Debobrata Paul na ka Laban Sports Club Table Tennis Academy u la khur ïa ka nam “Most Promising Player of the Tournament” hadien ba u la lah ban ïalehkai bha ha kane ka lympung.Ki nongïalehkai kiba la khur jingjop ki la ïoh ruh ban khur ïa ki trophi ryngkat bad ki song khusnam ki bapher bapher ha la ki jong ki kyrdan ïalehkai.",Lahduh ka Laban SC Table Tennis Academy ha ka ‘Meghalaya Open Table Tennis’,https://kynjatshai.com/khubor-ialehkai/lahduh-ka-laban-sc-table-tennis-academy-ha-ka-meghalaya-open-table-tennis/
"Ka St. Anthonys Higher Secondary School bad ka ‘Meghalaya Speed Skating Association’ ha ryngkat bad jingïatreilang bad ka ‘Speed Skating Federation of India’ lah ban pynlong ïa ka Lympung Speed Skating Competition kaba nyngkong eh ha ka jylla ha kaba la ïoh ban pynlong ha madan basketball jong ka St. Anthony’s School, Shillong.U MDC ka Laitumkhrah-Malki u Bah Fantin Joseph Lakadong u la long u kongsan ha ka sngi ba plie pyrda ïa ka lympung bad u la ai ka jingïaroh kaba kyrpang ïa ki nongpynïaid bad ki nongïashim bynta kiba lah pynshongshit bad pynlong ïa kane ka lympung.La wan ban ïashim bynta ha kane ka jinglehkai da ki khynnah na ka thaiñ East Khasi hills, West Khasi Hills bad Jaintia Hills bad lah don ruh ki khynnah ba wan ïashim bynta naduh ka jylla Assam.Kumba 75 ngut tam ki khynnah ki lah ïashim bynta ha kane ka jingïalehkai. Lah pyni ruh ïa ka jingbatai jong ka Roll Ball game hapdeng ka Assam bad Meghalaya kaba la shah kynthup shen ha ka lympung ïalehkai jong ka 37th National Games ka ban long ha Goa.",La pynlong ïa ka ‘Speed Skating Competition’ ha ka jylla,https://kynjatshai.com/khubor-ialehkai/la-pynlong-ia-ka-speed-skating-competition-ha-ka-jylla/
"Ka jylla Meghalaya ka la long mynta kum ka shlem kaba pynkha bad pynmih shibun ki rangïalehkai bad ki nongïalam ha ka kam ïalehkai. Mynta ka kynti ruh ka kynhun ïalehkai jong ka ri India hapoh ka jingïalam jong u Bah Finely Pariat kum u Manager jong ka kynhun ïalehkai ka ri India, ka la khur ar tylli ki takma ksiar na ka jingleit ïashim bynta ha ka Asian U20 Athletics Championship.Kane ka jingwanrah burom ka long ka jingsarong ym tang ïa ka Jylla hynrei ïa ka ri baroh kawei namar la ïoh ïa ka jingithuh na kiwei pat ki ri ha ka Asia. Ka Athletics Federation of India kaba la jied ïa u Bah Finely ban long u nongïalam jong kane ka kynhun ka la sngewkmen na ka bynta jong une u manager uba la sei na ka jylla Meghalaya.Ïa kane ka lympung ba la pynlong ha  South Korea la sdang naduh ka 4 tarik bad kan kut ha ka 7 tarik Jylliew 2023.Kane ka kynhun ha ka sngi sdang jong kane ka lympung ïalehkai ka la lah ban khur hynriew tylli ki takma ha kaba ar tylli ki takma ksiar, artylli ki takma rupa bad artylli ki takma rnong.U Bhartpreet Singh u la khur ïa ka takma ksiar ha ka jingïalehkai Discus throw men ha kaba u la lah ban kawang 55.66m, ka  Rezoana Mallick Heena ka la khur ïa ka takma ksiar ha ka jingïalehkai 400m Women ha kaba ka la lah ban mareh hapoh 53:31 sekhon bad ka Antima Pal kaba la khur ïa ka takma rnong ha ka jingïalehkai 5000m ha kaba ka la lah ban mareh hapoh 17:11 minit.U Shivam Lohakare u la khur ïa ka takma rupa ha ka jingïalehkai Javelin Throw hadien ba u la kawang 72.34m, u Shakeel u la jop ïa ka takma rnong ha ka jingïamareh kaba jngai 800m ha kaba u la lah ban mareh pyndep hapoh 1:49.79 sekhon bad u Sharuk Khan u la khur ïa ka takma rupa ha ka jingïalehkai 3000m steeplechase ha kaba u la mareh 8:51.74 sekhon.U Bah Finely Pariat u long ruh u nongïalam uba nyngkong eh na ka Athletics jong ka jylla ban ïoh ïa kane ka kabu ksiar ban ïalam ïa ka kynhun jong ka ri India bad ban wanrah burom ïa ka ri baroh kawei da ka jingkhur ïa ki takma ha ki jingïalehkai bapher bapher.",Khur takma ksiar ka India ha ka Asian U20 Athletics Championship,https://kynjatshai.com/khubor-ialehkai/khur-takma-ksiar-ka-india-ha-ka-asian-u20-athletics-championship/
"Ka jingïalehkai kaba khatduh jong ka Group-D bad Group-C na ka bynta ka lympung Meghalaya State League (MSL) kaba la long mynta ka sngi  ka 5 tarik Jylliew ha Tura, ka Chipakkore ka la lah ban pynliem noh da 9 la 2 ïa ka Wasa FC bad ka Mawten ka la pynliem noh ïa ka Lumdiengngan da 3 la 0.Ka jingïalehkai kaba la long ha Chandmari Ground ha Tura,  u Balkan Marak (Chipakkore) u la ïoh ban thep 4 kol, kata ha ka minit kaba 18, 47, 63, bad 65, u Harlee K Marak u la thep ïa ki kol ha ka minit kaba 13, 84, u Ranggira R Marak u la thep ïa ki kol ha ka minit kaba 80, 90 bad u Johnfield A Sangma u la thep kol ha ka minit kaba 47. Katba ki nongïalehkai jong ka WASA FC kiba la ïoh ban thep i ki ar kol ki long u Gilseng Momin uba la thep ïa ka kol ha ka minit kaba 8 bad u Threesbirth Momin u la thep ïa ka kol ha ka minit kaba 62.Katba ha ka jingïalehkai kaba la long ha MDSA Ground ha Mawkyrwat, ki nongïalehkai jong ka Mawten kiba la ïoh ban thep ïa ki lai kol ki long u Reinjoywell Wasrde uba la thep ïa ka kol ha ka minit kaba 31, u Lastbornson Marwein u la thep ïa ka kol ha ka minit kaba 60 bad u Ïaidborlang Thongni u la thep ïa ka kol ha ka minit kaba 90+1.Ka Mawlai SC kan sa ïakhun semi phainal pyrshah ïa ka Khliehmawlieh Youth Club, katba ka Rangdajied United kaba la khur ïa ka kyrdan ba ar ha ka snem 2019 kan sa ïalehkai pyrshah ïa ka Shillong Lajong kaba dang dei ka lahduh jong kane ka lympung MSL 2023.Ïa ka jingïalehkai semi phainal yn sa pynïalehkai ha la ïing bad shabar (home and away), ka ban sdang naduh ka 10 tarik Jylliew, bad ka second leg jong kane ka lympung ïalehkai kan sdang naduh ka 13 tarik Jylliew. Ïa ka jingïalehkai phainal jong kane ka lympung yn sa pynïalehkai hapoh ka madan First Ground, Polo, ha Shillong ha ka 17 tarik Jylliew 2023.La pyndep ïa ka program ne ka jingbuh beit ïa ki kynhun ïalehkai ban ïakhun ïa ka semi phainal (draw), ha ka  jingïadon lang ki khlur ïalehkai phutbol ba paw jong ka jylla kiba kynthup ïa u Redeem Tlang, Aiban Dohling bad u Halen Nongtdu – bad ha ryngkat ka jingïadon lang ka FIFA Assistant Referee ka kong Ri-ïohlang Dhar. Bad la pynlong ïa kane ka draw hapoh ka jingpeit jingkhmih jong u Bah Wanshanbor Kharkrang uba long kum u MSL Tournament Director bad ki nongmihkhmat jong kine ki saw tylli ki Klob ïalehkai.Kane ka dei ka samoi ïalehkai kaba nyngkong ba ka Mawlai kan ïa shim bynta ha ka MSL bad ka la lah shisha ban pyni ïa ka jngkhlaiñbor bad ka jingtbit jong kane ka kynhun ha kaba ka la lah ban khur jingjop ha baroh san tylli ki jingïalehkai ba ka la ïakhun jong ka Group A. Ka Rangdajied ka la long ka Klob ba don ha khliehduh ha ka miej ïakhein poiñ ka Group B bad kan ïalehkai pyrshah ïa ka ShillongLajong FC kaba la don ha khliehduh jong ka miej ïakhein poiñ jong ka Group C watla ki dang sah sa kawei ka jingïakhun.Ka Khliehmawlieh ka long ka kynhun ïalehkai ka bym shym la dei napoh nongbah Shillong hynrei kadei tang kane hi ka kynhun ka thaiñ West Khasi Hills kaba la lah ban rung sha ka kylla ïalehkai jong ka semi phainal.Ka jingïalehkai mynta ka sngi, ka 7 tarik Jylliew kan long na ka bynta ka ka Group C (Mawkyrwat zone) ha kaba ka Shillong Lajong kan ïalehkai pyrshah ïa ka Riangdo ha ka por 3 baje janmiet.","Yn ïaknieh rung phainal ka Lajong, Mawlai, Rangdajied bad Khliehmawlieh",https://kynjatshai.com/khubor-ialehkai/yn-iaknieh-rung-phainal-ka-lajong-mawlai-rangdajied-bad-khliehmawlieh/
"U Myntri sorkar bad u nongïalam ka United Democratic Party (UDP) u Bah Paul Lyngdoh, ha ka 5 tarik Jylliew u la ai ka jingïaroh ïa ki jaitbynriew Garo halor ka jingsngewthuh jong ki ïa ka saiñpyrthei ha ka jylla ban ha ba ïa nujor bad ki jaitbynriew Khasi.“Ki jaitbynriew Garo ki la kham rangbah ka jingmut jingpyrkhat ha ba ïa dei bad ka saiñpyrthei haba ïa nujor bad ki jaitbynriew Khasi”, la ong u bah Paul Lyngdoh sha ki ladpathai khubor.“Ki jaitbynriew Khasi, ki ju mlien tang ban hylla ha ka ba ïadei bad ki ba bun ki mat hynrei lada phi peit ïa ki jaitbynriew Garo kim ju leh kumta hynrei ki leh da ka jingstad bad ka jingpynïaid ka ba long rangbah”, u la ong.“Ha ka kam saiñpyrthei, nga la ïohi ba bun na ngi,  ngi dang long khyllung khynnah ha ka jingmut jingpyrkhat  katba ki jaitbynriew Garo ki la ju pynpaw ba ki la long rangbah ban sngewthuh ïa kane ka bynta”.Lada phi peit halor ka jingdawa Myntri Rangbah da u Khasi, u nongïalam ka UDP u la kylli hato phi la ju ïohsngew ïa kano kano ka sur na Garo hill ha ka ba ïadei bad kane ka bynta “Em, hynrei ki la pynpaw ïa kane ha ka election ka ba dang shu dep, da ka ba ai ïa ka National People’s Party (NPP) – 18 MLA na ki 24 tylli ki Constituency, ban pynthikna ba u Myntri Rangbah un dei ban long beit na ka jaitbynriew jong ki”.Ha ba kren halor ka Reservation Policy, u Bah Paul u la ong, “Halor kane ka mat lada ngi hylla bad pynmih shibun ka nia, kan khring ym tang ïa ka high court hynrei wat ïa ka supreme court ruh. Mynta phi lah ban ïohi ba bun na ki ritpaid (minority group) ki la mih shakhmat ban dawa ïa la ka jong ka bhah, ka ba lah ban wanrah ïa ka jingeh ban pynbeit ïa kane ka mat”.Halor ka jingkynnoh ba u sngap jar halor ka mat reservation, u Bah Lyngdoh u la ong , “Kum u nongïalam, kam long ka ba stad ban pynpaw ïa ki buit bad ki lynti ba kumno ngan pynurlong ïa kane ka jingdawa, kiwei ki shu kren, hynrei nga trei.”“Hato kan long ka ba dei ba u khynnah pule  class 8 lane  9 un wan ban batai halor ka jingthaw ïa ka policy, lada la long kumta nga ruh nga la dei ban pyndep tang ïa ka jingpule tang haduh class 8 bad batai ïa kane, bad kum kane ka jingpynshlur ïa ki samla pule da ki katto katne ki kynhun ka long ka jingbakla”, u la bynrap.“Kiwei ki pyndonkam da ka jabieng hynrei ngi ju pyndonkam da ka dohnud hynrei ym ha ka lynti ka ba dei  ngi pyntreikam da ka jingsngew kaba bakla ban synshar” u la ong haba u ther ïa ka Voice of the People Party (VPP).",Ki Garo ki kham rangbah jingmut ha ka saiñpyrthei: Paul Lyngdoh,https://kynjatshai.com/sain-pyrthei/ki-garo-ki-kham-rangbah-jingmut-ha-ka-sainpyrthei-paul-lyngdoh/
"Saw sngi hadien ba sangeh shah thngan u President ka Voice of the People Party (VPP), u Bah Ardent Miller Basaiawmoit ban dawa na ka sorkar jylla ba pynbeit thymmai ïa ka Reservation Policy, u Bah Paul Lyngdoh, u nongïalam ka United Democratic Party (UDP) bad u Myntri ka sorkar Meghalaya Democratic Alliance (MDA) u la buh ka jingkylli ïa u Bah Ardent, ba balei um treh ban pynkhih ïa ka Reservation Policy, ha ka por ba u Dr Mukul Sangma u dang long kum u Myntri Rangbah ka jylla.Ha ka 5 tarik Jylliew, u Bah Paul Lyngdoh, u MLA ka West Shillong Constituency, u la mih shakhmat ban pynshai halor ka jingshah kynthoh jong u, na ki ba bun balang ba u jah na ka jylla katba dang don ka jingïakhih ban dawa pynbeit ïa ka Reservation Policy.Ha ba kren sha ki lad pathai khubor u Bah Paul u la ong, “Halor ka mat Reservation Policy, nga la dep ban kren 20 snem mynshwa, bad kane ka paw ha ki video ki ba la saphriang mynta hynrei nga kwah ban  kylli kylla, hangno ka don ka jingkren u Bah Ardent Miller Basaiawmoit ha kato ka por halor kane ka mat namar ba u ruh u dang long kum u nongïalam ka Sengbhalang? Kam shem la don kano kano ka jingkren na ka liang jong u namar ba u khlem wan ban ïasoh lang ha ka jingshah thngan jong ngi”.“Watla katta ruh ngi khlem beiñ ïa u ha kato ka por, namar ba kan shitom bha ïa u, ban kren halor ka Reservation Policy, namar u dei u President ka Ferderation of Khasi Jaiñtia and Garo People (FKJGP), kumta ngim kwah ban buh ïa u ha kane ka jingeh, hynrei ha ka jingïakhih shah thngan u Bah Ardent, watla u khlem khot lang ïa ngi hynrei u General Sesretary ka  UDP u Bah Jemino Mawthoh, u la leit ban ïakynduh ïa u,” la ong u Bah Paul.U Bah Paul u la ong shuh shuh, “Kane ka jingkylli ba balei ngam leit ha ka jaka ba u Bah Ardent u shah thngan? Ka jubab ka ba shai ka long ba kumba u paidbah u la jied ïa nga ban long kum u nongïalam bad nongmihkhmat ngan pyndep ïa kata ka kamram hapoh ka kynhun myntri”.“Ha ka sngi ba ngan mih na Shillong ban leit sha Swizerland, 8 sngi shwa kane ka sngi ka la don ka jingïakynduh ban ïa kren halor kane ka mat bad kaei ka ba nga la kren haphoh ka jingïalang ki kynhun myntri, ngam lah ban ïathuh mynta namar ngam lah ban  pynkheiñ ïa ka kular ba nga la smai ha ba shim ïa nga kum u Myntri Sorkar. Hynrei haba la jied ïa nga ba ngan pyndep ïa la ka kamram sha ki kynhun myntri”, u la bynrap.U la buh ruh ka jingkylli sha u Bah Ardent, “Ngam sngewthuh ba balei donkam ban lum, ban lang ban pynkhih win ïa u paidbah ha kane ka rukom, tang 3 bnai ba la thaw ïa ka sorkar ba thymmai hynrei u Dr Mukul Sangma u ba la ïoh ban pynïaid ïa ka sorkar 8 snem ki sngap jarjar halor kane ka mat”.“Ki paidbah ki dang shu dep ban jied ïa ki nongmihkhmat, wat tang ka sia ba tah ha tyrsim ruh ym pat khuid, mynta ïa ki juh ki paidbah ban wan sha Secretariat ban ïa shong madan haba ka long kumta kan don jingmut aïu ban jied nongmihkhmat namar ha ba la jied ïa ki nongmihkhmat kan dei ka  kamram jong u, ban long nongïasaid na ka bynta u paidbah khnang ba phi phin ïoh ban bteng ïa ka kamai jakpoh”, u la bynrap.“Ngam sngewthuh ruh ba don na ki katto katne ngut ki nongñiah taksi,  ki  ba la wan shane sha ïing ban kren halor ka Reservation Policy, ngam tip kin ïoh jingmyntoi aïu lada pynkiew ïa ka bhah thungkam sha ka 70% ruh? Namar ki  kin ym ïoh jingmyntoi shuh namar kin ym ïoh kam sorkar shuh.  Haba ki ong nongmihkhmat, ai ba un long uba mih khmat na ka bynta jong phi, dei ban ai lad ïa ki ban kren”, u la ong.U Bah Paul u la ong ruh ba u ai  khublei ïa u nongïalam ka KSU uba la ai jingmut ban thaw da ka Expert Committee,  namar ngi donkam ïa ki stad (expert) ki ba  la  tbit  ha baroh ki liang ban pynbeit ïa kane ka mat. Ha ba ong ki Expert kin dei ki briew ki  ba tip ïa ka riti shynshar, ïa ka aiñ, ïa ki rule, bad kiwei kiwei hynrei ha ka jaka ki stad (expert) kin wan batai noh da ki nongñiah auto, ki  nongdie madan halor ka Reservation Policy te kam long ka ba dei”.","Donkam da ki Expert ban kren halor ka RP, ym ki nongñiah taksi, ki nongdie madan: Paul Lyngdoh",https://kynjatshai.com/khubor-kyllum/donkam-da-ki-expert-ban-kren-halor-ka-rp-ym-ki-nongniah-taksi-ki-nongdie-madan-paul-lyngdoh/
"U myntri ka Sorkar Meghalaya Democratic Alliance (MDA) Bah Paul Lyngdoh u la ong ba ym da ka jingpynkhih win ïa ki paidbah ka ba lah ban pynbeit ïa kano kano ka jingeh ha ka jylla hynrei da ka bor bad ka iktiar ka ba u paidbah u la pynkup ki lah ban pynbeit ïa kano kano ka jingeh.Haba kren halor kane ka bynta u Bah Paul u la kdew ïa ka wei ka jingjia ka ba ïadei bad ka MUDA, da ka ba ong, “U la don teng u wei u nongïalam u ba la ïalam, ïa ki paidbah na ka bynta ban pynkylla noh ïa ki By-law ka MUDA, ban pynkhlaiñ noh ïa ki dorbar shnong ïa ka bor ba bat da ka MUDA ai noh sha ka District Council bad ka lynti ka ba u jied ka long ban ïalam ïa ki paidbah ban ïa mih, ïa mareh, ïa kawang maw ïa ki pulit, ïa  ki media, kaei ka ba mih nangta lait tang ka snam jong ki briew”.“Hynrei halor kane ka juh ka mat, nga la leit kum u EM incharge ka Building Bylaw ryngkat u CEM ka KHADC u Bah Titosstarwell Chyne ban ïakynduh ïa u Minister Incharge u Bah Sniawbhalang Dhar, ngi khlem rah maw khlem rah jri, ngi khlem kawang ïano ïano, ngi la ïakren ha ka jingïalang ba la long ar sien ha ka jingïadon lang u advocate general, ki la kubur ba ki don ki jaka ban donkam ban ai noh sha District Council, bad hadien kane ki la rai ban pynkylla ruh ïa Meghalaya by-laws bad ka thaw ïa ka Building Regulatory Authority, ka ba pynlong ba wat ban thaw ïa ka ïingdorbar thymmai ruh ki hap ban shim jingbit na ka District Council mynta”, u la bynrap.U la ong shuh shuh, “Na ka liang  u Myntri ka tnad  Urban Affair, u la thaw da ka thup kyrteng ki jaka ban ai pynïaid ka District Council ka ba kynthup ïa  ki 6 tylli ki jaka, ki ba ju peit da ka MUDA, bad  la ai noh sha ka Council lyngba ka iktiar kum ki nongthawaiñ, ngim shem leit ban lympat ne kyrdem ïa ka miej u myntri, hynrei da ka jingjaijai ka kam ka la urlong bad ka juh ka kam ka ba la lum paidbah haduh 2 lak ngut ha Polo khlem lah ban pynurlong ïa ka”.U Bah Paul u la ong ruh, “Haba phi long kum u nongïalam, phi dei ban  pyni ïa ka da ka jingshlur, ka sorkar u Dr Mukul Sangma,  ka la wanrah ïa ka Bill ki ba kren shaphang ki dual post ban long MLA bad MDC ha ka juh ka por, bad don uwei u ba la resign nyngkong duh tang da ki kynta hadien ba la rah ïa kane ka Bill hapoh ka ïingdorbar thawaiñ”.“Une  u hero u ba la resign nyngkong duh, katba ka dorbar kam pat kut, ka shithi iehnoh kam u MDC ka la poi ha miej u Dr Mukul Sangma, katno ngut ki ba ai burom ïa une u  MLA, MDC u ba ïakhun ïai neh bad poi shaduh High Court  ban pyrshah ïa kane ka  bill ba wanrah u Mukul Sangma bad ïoh ruh ïa ka jingjop, u la jop namar ba ka ïingbishar ka la pynskhem ba kane ka kam MDC kam dei ka ban ïoh jingmyntoi bad u ta u dei u Bah PN Syiem”, u la bynrap shuh shuh.U Bah Paul u la ong, “Ai ngin ai burom ïa ki ba dei ban ïoh burom, phi kren ïa kano ka kam kaba ngam shem la leh, la ka dei ha ka  trade laisen kaei ka ba nga la dep ban leh, ki minister ha kato ka por ki poi sha District Council  namar ba ka ktah ïa ki nongthep vote jong ki, hynrei nga ong em ïa ngi namar nga ju treikam kum ba nga la bam smai, ngan trei khlem ka jingtieng, ka jingleh shiliang, khlem ka jingmut sniew ïano ïano ruh bad ngi trei kam da ka ta, kam dei tang ban ïoh jingmyntoi ïa lade ha ka kam saiñpyrthei”.“Halor ka mat Reservation Policy, ka jingshah kynthoh jong nga, marwei ka long  namar ba ka thaiñ motphran ba kadei ka jaka ba ju don ka jingïakhih na ki lai tylli Constituency kata ka Mawkhar-Jaiaw, Mawlai bad Mawprem, ïa  ka Mawkhar bad  Mawlai ka VPP ka la jop bad ka bym lah ban jop ka dei Mawprem kumta ki kynthoh ïa kane namar kim lah ban ïoh jingjop na kane ka thaiñ”, u la bynrap shuh shuh.U Bah Paul u la kdew shuh shuh, “Kan kham eh ban kren bad ban leh eiei na ka bynta ka jaitbynriew nangne na Mawpren ban na Nongkrem, na Nongkren phi lah ban kren kop katno katno ruh kam don jingthud, hynrei lada phi kren tang na ka bynta ka trading laisen, na kine ki thaiñ,  ki la thud lut ki nongthep vote hynrei nga khlem kynran dien bad nga la leh ïa kata ruh hynrei haba phi kren tang na Nongkrem, kyrhuh katba mon kan leh aïu haba hato don ki Khasi suda”.“Ki briew ki ba wan ban pynpaw ïa ka jingpyrshah hangne, kumno kin pyrshah ha ba u kyrtong jong ki u long basaw ha ka election, ha ba phi long basaw ha ka election pdiang ïa kata bad ki paidbah ki la jied ïa u Bah Paul Lyngdoh, ym  ba u thung hi ïa lade da lade, hynrei ki wanrah placard hangne ki la dei ban rah bad ap haduh 2028 keiñ ynda ki la pynjop u Prah”, u la ong.U la bynrap shuh shuh, “Ka jingieid jaitbynriew, kam dei ka nongkynti jongno jongno ruh bad don bun ki briew,  kim ju kren kim ku pynpaw ba ki ieid jaitbynriew hynrei ki leh bun ki kam na ka bynta ka jaitbynriew, ki wad jingtip bniah halor ka jaitbynriew  Khasi, ki pynlut ka spah ka phew ban thoh ban lum ban lang kita, ki dang kham ieit jaitbynriew bun maki”.“Nga ju soi bun ki file, na ka bynta ka jingmyntoi ïa ka jaitbynriew bad ïa ka jylla jong ngi, hynrei ngam ju kwah ban kiew sha tnum ka secretariat ban pynbna paidbah ba nga la dep leh ïa kane ka kam, namar kam dei kumta  hynrei ha ka kam paidbah ngin trei kum ki rangbah, ki ba la dep ban ai ïa ngi, ka jingkitkhlieh”, u la ong shuh shuh.",Ban kren ieit jaitbynriew ka khamsuk na Nongkrem ban na Mawprem : Paul Lyngdoh,https://kynjatshai.com/sain-pyrthei/ban-kren-ieit-jaitbynriew-ka-khamsuk-na-nongkrem-ban-na-mawprem-paul-lyngdoh/
"U Myntri ka Tnad Food, Civil Supplies and Consumer Affairs Bah Comingone Ymbon ula kyntu ïa ki Ophisar ban shimkhia halor ka jingpyndonkam ïa ki electronic Point-of-Sale (e-POS) machine da ki Fair Price Shop khnang ba baroh ki nongïoh marbam kin ïoh ïala ka bhah kumba dei hok ban ïoh. U la kyntu ruh ba dei ban pynthikna ruh ïa ka jingpynrung kyrteng Aadhaar ba 100 na ka 100 khnang ba kan nym don ka jingkhate ïa ka bhah ba ki nongïoh kidei ban ïoh.Ha kane ka jingïalang la shim bynta lang da u Commissioner & Secretary ba dei peit ïa ka tnad Consumer Affairs ki heh ophisar kumjuh ki DC bad ki SDO.Haba kren mynta ka sngi, u Bah Comingone u la ai ka jingïaroh ïa ka tnad halor ka jingpyntreikam ïa ka Online Tracking ba ïadei bad ka jingïaid ki marbam mardih na ki kudam sha ki FPS na East Khasi Hills namar kane kan ïarap ban tehlakam ïa ka jingphah ïa ki marbam sha kiwei pat ki jaka.U Bah Coming ula pynlong ïa ka jingïalang bishar kam ban peit ïa ka jingtreikam jong ki kam bapher bapher kum ka One Nation One Ration Card (ONORC), Aadhaar Seeding, electronic Point-of-Sale (e-POS), ka jinglum thup ïa baroh ki FPS GPS Coordinates bad ka jingpeit bniah ïaka jingïaid ki kali kiba kit ïa u khaw rashon ha kylleng ki bynta jong ka jylla Meghalaya bad kiwei kiwei.Lah ban kdew ba ka One Nation One Ration Card ka dei kaba la pyntreikam ha ka jylla kum shi bynta ban plie lad ïa ki paidbah ba kin kit ïa u khaw rashon na kino kino ki dukan rashon kiba don ha ka jylla bad haka ri hi baroh kawei kata tang lada u Aadhaar nombar jong ki u dei uba la pynïasoh lang bad ka database jong ka PDS.Ban pynthikna ba kan don ka khuid ka suba bad ka jingkhein jingdiah kaba paka, kumta la buh ïaki electronic Point-of-Sale ha man la ki dukan sam rashon kiba don haka jylla.",Kyntu u Myntri ban pynthikna ka jingpyndonkam e-POS ha ki Fair Price Shop,https://kynjatshai.com/khubor-kyllum/kyntu-u-myntri-ban-pynthikna-ka-jingpyndonkam-e-pos-ha-ki-fair-price-shop/
"Ka seng Voice of the People Party (VPP) ka la ai jingpynshai ba ka mat ba la shim da ka seng halor ka Reservation Policy kam dei ka jingpyn ïapher jaitbynriew bad kam don ei ei ban pyrshah ïa kano kano ka jaitbynriew.U nongaiktien ka seng VPP, u Bah Batskhem Myrboh u la ong ba ka mat ba la shim da ka seng halor ka jingpynshong hok da kaba bud ïa ki kyndon jong ka policy kam don ei ei haba ïadei bad ka jingsngew pher jaitbynriew bad ka jingleh pyrshah ïano ïano. Ka VPP ka dei ka seng saiñ pyrthei na bynta jong baroh ki ba shong basah ha ka jylla Meghalaya kaba kham ban jur haba ïadei bad ka hok jong ki paid riewlum.U Bah Batskhem u la ïathuh ba ka seng ka pynpaw ka jingsngew khia ba ka bhah thungkam thungjam lane ka Job Reservation Policy jong u snem 1972 ka la pynmih ka jingsngew lyngnga ha ki jingmut jingpyrkhat jong ki dkhot ki ar jait bynriew na Rilum kata ki jaitbynriew Khasi bad Garo.U nongaiktien ka VPP u la ong ba hadien ka jingpyntreikam ïa ka roster system, khlem ka jingkhmih lane bishar biang ïa ka policy kan sa wanrah ka jingbym biang tarajur ha ka jingithuh ha ki kam sorkar kaba lah ban ïai bteng pateng la pateng.Katkum ka jingong jong u Bah Batskhem, la slem bah la dei ban pynthymmai ïa ka policy khnang ban pynthikna ba ki kyndon ba la buh kin shong hok hapdeng ki ar jaitbynriew hynrei kaba sngewsih ka long ba ki seng saiñ pyrthei tang na bynta ka jingmyntoi ha ka synshar khaddar ki kyntait ban shim ïa ka jingbah khlieh ban tyrwa ïaka jingdonkam ban khmih ïa ka reservation policy.U Bah Batskhem u la ong ba ka jingpynkhih jong ka seng VPP ban khmih biang ïa ka policy kam shah shiliang ïa kano kano ka jaitbynriew pyrshah ïa kiwei pat, hynrei ka long tang ban pynthikna ba dei ban don ka jingpynshong hok haba ïadei bad kane. Kumta, u la ong , “Ai ba ka mynsiem jong ka jinglong kawei bad ka jinglong shipara kan ïai neh mynta haduh hadien habud ryngkat ka jingshimkhia na baroh ar jaitbynriew,” la ong u nongaiktien ka VPP.“Ka VPP ka pyrshah ïa ka jingsdang treikam jong ka jingshah ñion jong kawei ka jaitbynriew halor jong kawei pat. Ki Khasi bad ki Garo ki ba dei ki trai Riewlum jong ka jylla ki la ïatreilang na bynta ban ïoh la ka jong ka jylla ha ka jingïaleh pyrshah ïa  ka Assam”, la ong u Bah Batskhem.","Tang na bynta ka jingmyntoi ha ka saiñ pyrthei, ki kyntait ban khmih ïa ka Reservation: Batskhem",https://kynjatshai.com/khubor-kyllum/tang-na-bynta-ka-jingmyntoi-ha-ka-sain-pyrthei-ki-kyntait-ban-khmih-ia-ka-reservation-policy/
"U Myntri ka sorkar jylla, u Bah Kyrmen Shylla, ha ka 5 tarik Jylliew u la ong ba ki paidbah ha Jaiñtia kim lah ban im lada ka sorkar ka khang dam ïa ka jingtih dewïong.“Kane ka jingtih dewïong thymmai kan ïarap ïa ki paidbah ha Jaiñtia Hills bad ïa kito kiba shaniah ha u dewïong, hynrei haba kren halor ki kam beaiñ kum ka jingtih dewïong beaiñ lane jingshalan beaiñ, ngam don eiei ban ong hynrei nga kyrmen ba ka tnad kaba dei ïa kane ka bynta kan ïai peit pyrman”, la ong u Bah Kyrmen.Haba kylli la kane ka buit tih dewïong thymmai mynta kan khanglad ïa ka jingtih bad shalan dewïong beaiñ, u la ong ba ka aiñ ka don ïa baroh, pynban kane kam lah ban khang ïa ki briew na kab a leh ïa kine kino ki kam kiba long beaiñ.“Ha u dewïong, ki lah ban don katto katne ki bynta ba ki briew kim lah ban bud, lada ki buh ka aiñ ha ka jaka ba ki briew kim lah ban bud, kam dei ban long kaba pyrkhing haduh katta katta khnang ba kin nym ïap, ki briew ki pynkhein ïa ka aiñ namar ba don ki daw. Hynrei ngam pynshlur ïa kane, lada phi don jingeh, ki lah ban ai ka jingai jingmut”, u la ong.Shuh shuh une u myntri sorkar u la ong ruh ba ki paidbah ha Jaiñtia Hills ki don ka jingngeit kaba skhem ba ha kane ka jingtyrwa ba thymmai bad ba kin nym ailad ïa ki briew ban pynkheiñ ïa ka aiñ.",Ki paidbah na Jaiñtia kim lah ban im lada sangeh tih dewïong: Kyrmen Shylla,https://kynjatshai.com/khubor-kyllum/ki-paidbah-na-jaintia-kim-lah-ban-im-lada-sangeh-tih-dewiong-kyrmen-shylla/
"U Bah T.Lyngwa IAS Deputy Comissioner South West Khasi Hills District ha ba kren kum u kongsan haka sngi rakhe kyrpang jong ka World Environment Day ha Mawkyrwat u la ong ba ha baroh shi tyllup ka pyrthei kumba 40 Million ton la pynmih plastic ha manla u snem bad lada ki briew kim bang ban pyndonkam ïaki tang ha dien 40 snem ki plastic kin sa dap lut ha ki wah, ki khlaw ki shnong wat hapoh ki kamra iing jong ngi ki briew. Namarkata u la kyntu ïa ki paidbah nongpyndonkam ïa ki kynja plastic ba kim dei ban bret pathar ïa ki  ba kin nang ban pyndonkam ïa ki da kaba sait khuid biang ïa kita ki plastic ban pyndonkam da ki juh haba ki leit siew sha iew da kane ka lynti ngi lah ban pynduna ïaka jingbun ki plastic. Shuh shuh u la ong ruh ba kane ka jingrakhe don burom ïa kane ka sngi ka 5tarik Jylliew kaba la tip baroh shi tyllup ka pyrthei kum ka World Environment Day ka long ruh ka bynta ban ai jinghikai ïa ki khynnah ban kynmaw pateng la pateng ba ngi dei ban burom ïa ka mariang kaba ma ngi ngi im lyngba jongka.U Bah G.D. Kharwanlang SP jong ka Mawkyrwat u la ong ba ka kamram jong ngi ki briew ymdei tang ban thung ïa ki dieng hynrei kaba kongsan ngi dei ban sumar ïa ki. U la ong ruh ba ha ki 50 snem ki ban sawan lada ki briew kim ñiewkor ïa ki khlaw ki btap bad ruh ïa ki wahduid kan sa poi ka por kaba ka thma kaba kham khraw ka dei ka jingkyrduh um, ha kaba ki briew ha kane ka sla pyrthei tang na ka bynta ka jingkyrduh um kan sa long ka thma bah. Namarkata ha shwa ban poi kata ka por ka mynta kaba donkam tam ba ngin burom da kaba tyngkai ïa ka mei mariang.Ha kane ka sngi kynmaw burom ïaka mariang ha Mawkyrwat la pynlong da ka ophis jong u Divisional Forest Officer  Social Forestry & Territorial Division  South West Khasi Hills District ha ryngkat daka jingïatrei lang bad ka ophis jong ka District Admistration South West Khasi Hills District Mawkyrwat da kaba buh ruh ïa ka phang “Beat Plastic Pollution” bala pynlong ha Mini Secretariat Mawkyrwat.Ha kane ka sngi kyrpang jong ka World Environment Day naka liang ka ophis jong u Divisional Forest Officer lyngba u Dr. G.H. Chyrmang u la ioh ruh ban pyn i ïa ka phlim lyngkot ( Documentary flim) ha kaba ïa dei bad  ka juk ba mynta ba ki briew kila pynjot ïa ka mariang ha kiba bun ki bynta,da kaba ki pyndonkam ïa ka Plastic, ki jing don ki kharkhana ( Factory) ka jing pom ïaki khlaw kumjuh ruh ka jingtih ïa ki marpoh khyndew, ka jingwanrah ka jingjakhlia ki um ki wah.Lyngba kane ka phlim lyngkot ka la ioh jinghikai shibun  khamtam ïa ki khynnah skul ki rangbah kiba la wan ïa shim bynta ha kane ka sngi.Ha shwa ban leit thung dieng la ioh  ban pynlong ka jingïalang kaba lyngkot ha kaba la ioh ka jingkren na ka Kong S.Kharsahnoh DSEO, SWKHD Bah G.D. Kharwanlang Supritendent of Police Mawkyrwat bad ka jingkren na u Bah T. Lyngwa IAS Deputy Comissioner South West Khasi Hills District kum u kongsan la ïa  donlang ruh kiwei de ki ophisar sorkar ki myntri shong ki nonghikai bad ki khynnah skul na ka thaiñ Mawkyrwat.",Hadien 40 snem yn sa dap tang ki plastic lada ngim nang pyndonkam ïa ka,https://kynjatshai.com/khubor-kyllum/hadien-40-snem-ynsa-dap-tang-ki-plastic-lada-ngim-nang-pyndonkam-iaka/
"U nongaiktien ka Voice of the People Party (VPP), u Bah Batskhem Myrboh, u la ong ba ka VPP ka don jingtip bad ka sngewkhia ïa ki jingduna ha ki kam pynroi ha ki bynta bapher bapher jong ka jylla khamtam ha ki bynta jong ka pule puthi.Katkum ka jingsngew jong u, ka resol ba dang shu pyllait shen da ka Meghalaya Board of School Education (MBOSE) ka pynpaw ïa ka jingbym sngewtynnad bad jinghiar ha ka jinglong jingman jong ka pule puthi ha Garo Hills ha kaba ka percentage jong ki khynnah ba pass ki duna bha ha ka jylla.U la ong ba ka long kaba sngewsih ba ki sorkar naduh barim haduh ba thymmai kim shym la lah ban kyntiew ïa ka jinglong jingman ha ka pule puthi ha ka jylla baroh kawei bad kyrpang ha Garo Hills.U Bah Bahskhem u la ong ba ka jinghiar ka pule puthi ha Garo Hills ka dei na ka daw ka jingshah ieh beiñ jong ki skul sorkar.U la pynkynmaw ba ka Garo Hills ka shaniah tylli tyllon ha ka sorkar, khamtam ha ki bynta ba kham hapoh.“Hynrei kane kam mut ba ka pule puthi ha ka thaiñ Khasi-Jaiñtia ka biang. Ka long ka jingshisha ba ka pule puthi ha baroh kawei ka jylla Meghalaya ka la hiar lane kam shym la lah ban ïaid ryngkat bad ka por. Kane ka shai na ka jingbym lah ki samla pule jong ngi ban ïakhun ha ka Ri,” la ong u nongaiktien ka VPP.U la ong ba dei na kane ka daw ba ka VPP kumba la kdew ha ka mat treikam jong ka ha ka elekshon sha Ïingdorbar thawaiñ 2023 ka la skhem ban pynbha ïa ka jinglong ha ka pule puthi ha ka jylla ban tei ïa ka jinglah ki samla ban ïakhun ha ka Ri hi baroh kawei.U la ong ruh ba ki nongshong shnong ka Meghalaya ki dei kiba la shah ktah ha ki nongïalam saiñ pyrthei kiba bamsap kiba ka jingbamsap jong ki ka saphriang ha baroh ki bynta bad ha baroh ki kyrdan ha ka sorkar.U Marboh u la ong ruh ba ki dkhot jong ka political class ha ki saiñ pyrthei bapher bapher ki long kiba don kti ha ka jingduk ha ka roi ka par.“Kaba sngewsih ka long ba kiba duk bad kiba shah ban beiñ jong ka jylla ki hap ban siew ïa ka dor jong ka jingbamsap, kam pher la ki dei na kano kano ka jaitbynriew. Ka jylla ka la sakhi ïa ka jingroi ki nongsaiñ pyrthei kiba riewspah haduh katta katta hynrei ka jylla bad ki paidbah ki duk. Ka jylla Meghalaya ka la ju long ka jylla kaba wan shadien ha ka Ri India. Wat ka High Court jong ka Meghalaya ka la ju kren na ka por sha ka por halor ka jingbamsap jong ki political class,” u la ong.Ka VPP ka ong ba ki jingthmu jong ka seng ka long ban ai ka synshar khaddar kaba skhem kaba hapoh ka jingïalam ki nongmihkhmat ki ba biang kin kyntiew ïa ka jylla baieid shakliar na bynta ka lawei ba bha jong uwei pa uwei u briew ka jylla.U Bah Batskhem u la wer ïa ki paidbah ka Garo Hills ban ïasnoh kti lang bad ka seng VPP ha ka jingpyrshang ban wanrah jingkylla ha ka saiñ pyrthei jong ka jylla Meghalaya ha kaba ki nongïalam saiñ pyrthei kin don ka jingkitkhlieh ïa ki paidbah bad kin trei da ka hok na bynta ka bha ka miat jong ki riew paidbah.",Sngewkhia ka VPP ïa ki jingduna ha ki kam pynroi ha ka jylla khamtam ha ka pule puthi,https://kynjatshai.com/khubor-kyllum/sngewkhia-ka-vpp-ia-ki-jingduna-ha-ki-kam-pynroi-ha-ka-jylla-khamtam-ha-ka-pule-puthi/
"Ka kynhun Muaythai Association of Meghalaya (MTAM) ka la lah ban wanrah burom ïa ka jylla da ka jingïoh ïa ki takma bapher bapher na ka jingwan ban ïashim bynta na ka UMAI National Championship kaba la dep ban pynlong ha ka SKR Engineering College Nazathpettal Chennai naduh ka 26 haduh ka 30 tarik Jymmang 2023.Kane ka kynhun ïalehkai na ka jylla kaba la ïashim bynta ha ki thup bapher bapher kum ha ka  sub Juniors, Juniors, Seniors mens bad women, ELITE ki la khur haduh 49 tylli ki takma na katei ka lympung.Ïa kitei ki nongjop kiba ïoh ban khur ïa ki takma ksiar na katei ka championship naduh ki sub Juniors,Juniors kin ïoh ïoh ïa ka kabu ban leit ban mih khmat na ka UMAI, India sha ka Youth IFMA Muaythai world championship ka ban sa long ha Ri Turkey ka ban sdang naduh ka 29 tarik Naitung haduh ka 7 tarik Risaw 2023.Ki nongïalehkai na ka jylla kiba la la khur takma ki kynthup ïa u Andy Taro u la khur ïa ka takma ksiar ha ka 45kg 14-15 snem,  ka Monica Nongrum ka la khur ïa ka takma ksiar ha ka 67 KG palat-24-40 snem, ka Ineshabahun Dkhar ka la khur ïa ka takma rupa ha ka 48 kg Palat 24-40 snem, u Banrilang Ingty u la khur ïa ka takma rnong ha ka 54 Kg Palat-24-40 snem, ka Isabella Thongni ka la khur ïa ka takma rupa ha ka -40 kg 16-17 snem, ka Ibakmen Nongrum ka la khur ïa ka takma rnong ha ka -54 kg U-23, ka Breeze Ingti ka la khur ïa ka takma rupa ha ka -54 Kg 13 snem, ka Mindalin Makri ka la khur ïa ka takma rnong ha ka -57 Kg 17 snem, u Dameshwa Marten u la khur ïa ka takma ksiar ha ka -48 Kg 14-15 snem, u Ebilities Diengdoh khur ïa ka takma ksiar ha ka -57 kg palat 23-40 snem, ka Jeky Jana ka la khur ïa ka takma rnong ha ka -45 kg U-23 snem, u Alfred Watklet Riahtam u la khur ïa ka takma rnong ha ka -45 kg palat 23-40 snem, u Pynkhrawbor Shylla u la khur ïa ka takma rupa ha ka -45 kg U-23 snem, ka Alfonsa Zinia Wriang ka la khur ïa ka takma rupa ha ka -35 kg 14-15 snem, u Edilbert ïaraplang ryndongsngi u la khur ïa ka takma rupa ha ka -85 palat 23-40 snem, u Ujal R Marak u la khur ïa ka takma rnong ha ka -57 kg U-23 snem, u Daniewkor Mynsong u la khur ïa ka takma ksiar ha ka -42kg 14-15snem, u Pynnehbor Mylliemngap j la khur ïa ka takma ksiar ha ka 48 Kg palat 23-40snem, ka Jessica Thabah ka la khur ïa ka takma ksiar ha ka -60 Kg U-23 snem, u Bansahnam Kyrpang warkhyllew u la khur ïa ka takma rupa -42 kg 14-15 snem, u Shailesstar Mylliem u la khur ïa ka takma rupa ha ka -54 kg hapoh 23 snem, ka Naphilawanbet Nongspung ka la khur ïa ka takma rupa ha ka -48 kg 14-15 snem, u Nehbor Mawthoh u la khur ïa ka takma rnong ha ka -45 kg hapoh 23 snem, u Teiboklang Marbaniang u la khur ïa ka takma rnong ha ka -51kg 14 -15 snem, ka Calfari Warkhyllew ka la khur ïa ka takma rnong ha ka -51 kg hapoh 23 snem, u Brockstar Papang h la khur ïa ka takma rnong ha ka -75 kg hapoh 23 snem, u Rohan Ram Rajak u la khur ïa ka takma rupa ha ka -54 kg palat 23-40snem, ka Tiewlili mukhim ka la khur ïa ka takma rnong ha ka -54kg 16-17snem, ka Jenifer Mukhim ka la khur ïa ka takma ksiar ha ka -54kg 16-17snem, ka Evakordor R Nongrum ka la khur ïa ka takma rupa ha ka -45kg 14-15snem, ka Annette netanya carla suiam ka la khur ïa ka takma rnong ha ka -34kg 10-11snem, ka Maya sweety Marboh ka la khur ïa ka takma rnong ha ka -48kg 16-17snem, u Barkis Nongkhlaw u la khur ïa ka takma rnong ha ka -51kg 14-15snem, ka Dority umsong ka la khur ïa ka takma rnong ha ka -42kg 12-13snem, ka Na I sha kshiar ka la khur ïa ka takma rupa ha ka -38kg 13-14snem, u Arbabet L nongbri ka la khur ïa ka takma rnong ha ka -54kg 13-14snem, u Bryansing marboh u la khur ïa ka takma rnong ha ka -51kg U-23 snem, u Marky Nongrum u la khur ïa ka takma rupa ha ka -48kg 14-15 snem, u Williamson ïawrod u la khur ïa ka takma rupa ha ka -42kg 14-15 snem, u Blansing Kurbah u la khur ïa ka takma rnong ha ka -60 kg palat 23-40 snem, Comford L Mawlong u la khur ïa ka takma rnong ha ka -60 Kg Hapoh 23 snem, Wadborlang Marwein u la khur ïa ka takma rupa ha ka- 48 kg Palat 24-40 snem, u Johnronald Sangriang u la khbr ïa ka takma rnong ha ka -51 kg Hapoh 23 snem, Ebrest Lyngdoh u la khur ïa ka takma rnong ha ka -48 kg 16-17 snem, bad u Rufolf Lyngdoh u la khur ïa ka takma rnong ha ka -37 kg 11-12 snem.Katba ki nongïalehkai kiba la khur takma ha ka jingïalehkai Waikhru ki long ka Mary Christine Wriang ka la khur ïa ka takma ksiar ha ka thup jong kiba la 16 snem, Anita Rai ka la khur ïa ka takma rnong ha ka thup 19 snem, ka Alphonsa Zinia Wriang ka la khur ïa ka takm rupa ha ka thup 15 snem, bad u Arnold Kharbyngar u la khur ïa ka takma ksiar ha ka thup jong ki khynnah kiba hapoh 13 snem.",49 tylli ki takma Wanrah burom ka MTAM ha ka jingïashim bynta ha UMAI National Championship,https://kynjatshai.com/khubor-ialehkai/49-tylli-ki-takma-wanrah-burom-ka-mtam-ha-ka-jingiashim-bynta-ha-umai-national-championship/
"U Myntri Rangbah ka jylla u Conrad K Sangma, ha ka 7 tarik Jylliew, u la ong ba kum shibynta ban kiar na ka jingduhnong ki khun samla ki ba wad kam wad jam ha ka jylla, ka sorkar ka la shim ïa ka rai ban bteng ïa ka jingthungkam hadien ba la pynkylla thymmai ïa ka Office Memorandum (OM) 2022 halor ka Reservation Roster,  katba ka jingbishar ïa ka Reservation Policy kan dang ïaid shakhmat.Ha ba kren sha ki ladpathai khubor, halor ka Expert Committee, u Myntri Rangbah ka jylla u Conrad K Sangma  u la ïathuh, ba ha ka jingïalang jong ki kynhun myntri, la ai ka jingmynjur ban thung ïa u Chief Secretary bad uwei u dkhot na ka tnad Aiñ bad uwei u dkhot na ka tnad Personnel na ka bynta ka Search Committee, kane ka Committee ka long ban wad ïa ki experts  ki ban long ki dkhot jong ka Expert Committee ka ban pynbeit ïa ka Reservation Policy.“La ai jingmut ruh ba ha kane ka Expert Committee, dei ban kynthup ïa ki san ngut ki dkhot ki ba la tbit ha la ka jong ka kyrdan katkum ba la pynmih ha ka notification bad na ka liang ka sorkar ka la bthah ïa ka Search Committee ban kan pynkloi halor kane ka bynta ban jied ïa ki kyrteng jong ki briew ban long ki dkhot ka Expert Committee”, u la ong.Haba kylli halor ka jingdawa ban thung ïa ki dkhot ka Expert Committee da ki briew na ka jylla u Myntri Rangbah ka jylla u la ong, “Halor kane ka jingdawa ka Search Committee kan sa bishar”.U Myntri Rangbah u la ïathuh ruh ba ha ka jingïalang la pdiang ruh ïa ka jingpynkylla thymmai ïa ka Office Memorandum (om) 2022, halor ka reservation roster, katkum ka jingai jingmut na ka All Party Committee bad kane ka jingpynkylla yn pyndep noh ha ki ar sngi bad hadien kane ka jingpynkylla yn sa sdang noh ïa ka jingthungkam hapoh ka jylla.Haba kylli halor u snem ba kin pyntrei kam ïa ka roster u Myntri Rangbah u la ong “Halor u snem nga la ong da ka ba shai naduh nyngkong, ba ka roster ka dei ka  process ka ba hap ban bteng, kaba la sdang naduh u snem 1972, bad ka dei ka ban hap ban bteng ïa kane hynrei ha kine ki snem ba la dep ki don ki post ki ba la pyndap katkum ka jinglong jingman bad ki jaitbynriew (Khasi-Garo) ha ka jylla hynrei la ka long kumno kumno ruh  ïa kine ki post la ju pyndap”.“Hynrei ka jingdonkam ban pynbeit katkum ka Roster, ka long ban ïoh jingtip ïa ki jingkheiñ ba ngi don haei mynta? Bad kane ka jingkheiñ roster  kan ai jingtip ba ngin sdang ban pyntreikam biang naei ïa kane; kumta ka jingpynbna kan sa mih na kata ka serial number bad kane ka jingthmu ban bishar naduh u snem 1972, haba don ki jingtip ngin sdang nangta bad lada ym don ngin sdang naduh nyngkong”, u la bynrap.U Conrad u la ong shuh shuh “Hadien ba la dep ban pynbiang ïa ka roster ka jingthungkam kan sdang noh, namar ïa ka jingthungkam ym lah ban pynsangeh; lada pynsangeh shwa ïa ka jingthungkam mynta, bun na ki samla ki ba wad kam bad ki ba la apply kam mynta kin shem jingeh namar ka snem kan ym ïahap shuh katba nang ïaid ki sngi; bad kan long ka jingduh nong ïa ki kumta ka jingleh ka sorkar ka long ban pynthikna ba ki khun samla kin ïoh ïa ki kam ki jam”.Haba kylli halor ka jingdawa ban pynsangeh shwa ïa ka jingthungkam katba ym pat lah ban pynbeit ïa ka reservation policy, u Myntri Rangbah u la ong, “Ka jingthungkam kan sdang noh tang shu dep ban pynkylla thymmai ïa ka office memorandum katba ka jingbishar ïa ka reservation policy ruh kan dang ïaid sha khmat”.Haba kylli halor kane ka jingai jingmut ban pynkylla thymmai ïa ka OM, u la ong “Kan don ka jingpynrung ïa ki katto katne ki jingpynbha bad ngin sa pyntip halor kine ki jingkylla lashai lane la shisngi, hynrei kane ka jingai jingmut ka dei ka ba la ai sha ka All Party Committee ka ba dang shu dep ka jingïalang”.",Yn sdang ka jingthungkam hadien ba la dep pynkylla thymmai ïa ka OM: Conrad Sangma,https://kynjatshai.com/khubor-kyllum/yn-sdang-ka-jingthungkam-hadien-ba-la-dep-pynkylla-thymmai-ia-ka-om-conrad-sangma/
"Ka jingïalehkai kaba khatduh na ka bynta ka group ha ka Lympung ïalehkai kynjatbol jong ka Meghalaya State League (MSL) kala poi ha kaba kut noh mynta ka sngi ka 6 tarik u Jylliew 2023 ha kaba ka Shillong Lajong FC kala ïoh rung da kaba suk sha ka Semi Final ha kaba kan sa ïoh ban ïa kynduh bad ka Rangdajied United FC ha ka 13 Tarik u jylliew 2023 ha kane hi ka juh ka  Madan MDSA Artificial Turf Mawkyrwat   South West Khasi Hills District.Ha ka jingïalehkai Mynta ka sngi ka 6 tarik u Jylliew ka Shillong Lajong FC ka la ïoh ban ïalehkai khadduh pyrshah  bad ka Riangdo YSCA, ha katei ka jingïakhun ka Shillong Lajong FC kala pynliem da 2 la 0 ïa ka Riangdo bad ïa kine ki kol jong ka Shillong Lajong FC la ïoh ban thep da u Shano Tariang bad u Santijanai Shianglong hynrei naka liang ka Riangdo YSCA watla kala pyrshang ban ïaleh bha ban ïoh pynkhih ïa ka jar hynrei haduh kaba kut ka jing ïalehkai kam shem la lah ban pynphai ïa kane ka kynhun kaba dang dei ka lahduh jong kane ka lympung haduh ban da kut ka minit ïalehkai.Haba phai ha kane ka lympung ïalehkai jong ka Meghalaya State League na ka Mawkyrwat Zone, ka Shillong Lajong kala long ka kynhun kaba la ïoh khur bun ki poiñ ha kaba la ïoh haduh 13 point bad ka kynhun ïalehkai ka ba wan ha ka kyrdan kaba ar ka dei ka Seven United SC kala ïoh 9 poiñ  ka ba dei ka kynhun kaba napoh Mairang Eastern West Khasi Hills District.Namar kata ha kane ka jing ïalehkai ba khatduh mynta ka sngi ka 6 tarik u Jylliew hapdeng ka Shillong Lajong FC pyrshah ïa ka Riangdo YSCA ka Shillong Lajong FC kala long lypa ka nongjop ha kaba kala ïoh ban khur bun tam ki poiñ namar ba ka Riangdo YSCA naduh ba sdang haduh ba kut ki jingïalehkai ka dang ïoh tang 6 poiñ ha kane ka MSL kaba la long ka Mawkyrwat Zone mynta u snem.Ïa ka jingïalehkai semi phainal yn sa pynïalehkai ha ka rukom home bad away basis, ka ban sdang naduh ka 10 tarik Jylliew, bad ka second leg jong kane ka lympung ïalehkai kan sdang naduh ka 13 tarik Jylliew. Bad ïa ka jingïalehkai phainal jong kane ka lympung yn sa pynïalehkai hapoh ka madan First Ground, Polo, ha Shillong ha ka 17 tarik Jylliew 2023.Lah ban kdew hangne ba tang ka Mawlai bad ka Lajong kiba dei ki kynhun kiba la kham ïalehkai bha mynta ka aiom, kata na ka jingïoh jingjop na baroh 5 sien ba ki la dep ïakhun ha ka group. Lah ban ong ruh ba ka jingïakhun semi phainal mynta u snem kan long ka jingïakhun kaba phylla bad kham itynnad ban ïa kane ka samoi ba lah dep namar ka jingdon jong ka Mawlai kaba dei ka lahduh jong ka lympung Shillong Premier League (SPL) kaba dei ruh ka kynhun kaba la ïoh ban ïalehkai ha ka sien ba nyngkong ha kane ka lympung bad kawei pat ka jingitynnad ha kane ka jingïakhun semi phainal ka long lyngba ka jingdon jong ka Khliehmawlieh, ka kynhun kaba tbit tam na ka thaiñ West Khasi Hills Distrct.",Pynkut ka Lajong ïa ka jingïakhun ha ka Group da ka jingjop da 2-1,https://kynjatshai.com/khubor-ialehkai/pynkut-ka-lajong-ia-ka-jingiakhun-ha-ka-group-da-ka-jingjop-da-2-1/
"U Myntri Rangbah ka jylla u Conrad K Sangma, u la ïathuh ba ka sorkar jylla ka hap ban pynlut ym duna ïa ka T. 600 klur na ka State revenue ha ka shisnem, na ka bynta ban pynbiang pynbit ïa ka tnad bording ka ba kynthup ruh ban thied ïa ka bording elektrik na kiwei ki jylla.Haba kren halor ka ka tnad bording ha ka jylla, u Myntri Rangbah u la ong “Ka Umïam ka la poi haduh u pud ban hap khang noh ka jingpynmih ïa ka bording elektrik, namar ka jingbym hap  u slap, une u  dei u bnai u ba jynjar bha ïa ka jylla namar kam ïoh ïa u slap na ka bynta ban pynmih bording, hynrei kumba ka long mynta ym tang ka jylla Meghalaya hynrei kiwei kiwei ki jylla ruh ki mad ka juh ka jingeh na ka jingbym don slap”.“Lada nga kdew ïa ka jingwad lad ka sorkar ban weng ïa kane ka jingeh, ka sorkar mynta la 2 snem, ka pynlut ym duna ïa ka T. 600 klur na ka state revenue, na ka bynta ban siew ïa ki jinglut jingsep bapher bapher ha ka tnad bording, ka ba kynthup ruh ïa ka jingthied ïa ka bording elektrik bad ban pyndap ïa ka bording kumba ka long mynta”, u la ong.“Ngi ju thied ïa ka bording elektrik, T. 3 klur man ka sngi, haduh mynta bad lada kane kan dang bteng sa 100 sngi ngin hap ban pynlut haduh T.300 klur tang ban thied bording kat ban lah ban pynneh kumba ka long mynta, ha ryngkat ka jingpynlip bording katkum ka kynta ba la buh”, u la bynrap.U la ong shuh shuh ba “kane ka jingthied bording ka long ban pyndap bad pynthikna ban ym pynjlan ïa ka jingshah pynlip bording ha ka jylla bad kum ka sorkar ka khlem shong kli kti, hynrei ka treishitom ban pynthikna ba kan neh kumne kumba ka long mynta”.“Ngi donkam ïa u slap ban ïoh ban pynmih bording eklektrik hynrei ka sorkar kan dang pyrshang ban wad ruh ïa kiwei pat ki lad ban long ka jingïarap ka ban neh shirta bad ban weng ïa kane ka jingeh”, u la bynrap.U Myntri Rangbah ka jylla u la ong, “Kawei ka lad ka ba ka sorkar ka la pyrshang mynta ka long ka jingsdang ïa ka Solar Mission, kane ka dei ka  sienjam ka ba, wat la ka long ka ba dang hap ban shim por hynrei nga kyrmen ba ha ki 2-3 snem ban wan ngin lah ban ïoh jingmyntoi na ka bor sngi”.U myntri rangbah u la pynpaw ruh ïa ka jingkyrmen ban lah ban pynmih bording  electrick na ka Thermal Producing Plan, da ka ba ong, “Hadien ba ngi la ïoh ïa ki laisen ban tih dewïong  ngi kyrmen ban ïoh ban sdang noh ïa ki Thermal Plan ruh bad kane kan long ka sienjam kaba lah ban neh shrita bad ka ba lah ban pynurlong noh ha ki 3-4 snem ban wan”.“Ka sorkar ka dang shim ïa ki sienjam ki ba donkam ban weng ïa kane ka jingeh bad ha kine ki bnai ba la dep haduh mynta ka jinglong jingman ka long ka ba jynjar bad ka dei ruh ka por ka ba ka MeECL ka mad ïa ka jingeh ka ba khraw namar ki ba bun ki daw”, u la ong.U la kdew ruh, “Kawei ka jingeh ka long halor ka jingbuh dor hi na ka Central Electricity Regulatory Commission (CERC), bad  ngim don ka bor ban buh dor ïa ka bording eklektrik bad ka Regulatory Commission, ka buh ïa ka dor ka ba ki ba pyndonkam bording ka ba pynlong ba kiba pyndonkam bording eklektrik ha ïing ki sem ki hap ban siew khambun ban ïa kiba pyndonkam bording eklektrik ha ki karkhana”.U Myntri Rangbah u la ïathuh ruh, “Na ka liang ka sorkar ka la kyrpad sha ka CERC, ba ki kharkhana ki dei ban siew kham bun ban ïa ki ba pyndonkam bording ha ïing, hynrei ngim shem la ïoh kano kano ka jingpyntip na ka Commission, hynrei ka sorkar ka dang ïakren halor kane ka bynta, bad ngin pyrshang ban pynbeit ïa kane ka bynta bad kine ki jingeh hap ban pynbeit lada kwah ban don ka jingkiew ka ba neh ha ka MeECL”.“Nalor katne ngi don ruh ki jingduhnong ha ka AT&C hynrei ha kine ki snem mynat kane ka la kham duna hynrei  dang donkam shibun ban pynbha dei na ka ne ka daw ba ka skim Revamped Distribution Sector Scheme ( RDSS) la pyntreikam mynta, ban pynthikna ban don u meter u ba biang, ban pynduna ïa ka jingduhnong bad ngin hap ban pynbha shuh shuh ïa ki jaka pynmih bording eklektrik, bad ban dang wad ïa kiwei pat ki lad ki lynti ha ka ba ïadei bad ka jingpynmih bording eklektrik ha ka jylla”, u la ong.Haba kylli halor ka jingkynnoh u Myntri Rangbah barim ka jylla u Dr Mukul Sangma halor ka jingmad jingeh ka jylla ha ka ba ïadei bad ka bording eklektrik, u Conrad u la ong, “Ki don bun ki project ki ba la soi ha kato ka por, hynrei ym ba ngi la pynduh pyndam ïa kine ki project khlem bishar hynrei ngi la buh da ka Committee ban bishar shwa ban pynduh pyndam ïa kine ki project, bad hadien ba la bishar la shem ba kine ki project ki ba la sdang ki bun ki jingduna ki ba lada ngi ïaid shakhmat kin buh ïa ka jylla ha ka jingeh bakhraw kumta ngi pynduh pyndam noh”.“Ha ka ba ïadei bad ka jingshna ïa ki jaka ban pynmih bording,  ngin hap bud ïa ki kyndon, hynrei ki khlem bud ïa kita bad ka long ka ba bakla ban shu ïa kynnoh uwei ïa uwei, bad lada nga kwah ban shu kdew kti beit ki bun kiei kiei ki ba nga lah ban kdew hynrei kane kan ym lah ban ïarap ïa ka jylla na kane ka jingeh”, u la bynrap.",Bym don slap hap khang noh ka jingpynmih bording na Umiam: Conrad Sangma,https://kynjatshai.com/khubor-kyllum/bym-don-slap-hap-khang-noh-ka-jingpynmih-bording-na-umiam-conrad-sangma/
"Ka kynhun Meghalaya State Volleyball Association (MSVA) ha ka jingïalam jong u Bah Sanbor Shullai, MLA jong ka South Shillong, Bah P.T Passah, Working President, Bah KV Kharlyngdoh, Vice President, Bah Gilbert Laloo, Asst Secretary, MSVA bad kiwei ki dkhot ki la leit ban ïakynduh ïa u Bah John F. Kharshiing Working President MSOA ha ka 5 tarik Jylliew 2023 por 3baje janmiet hapoh office treikam MSOA, JN Stadium, Polo Grounds ban ïa kren halor ka jingai jingithuh (Affiliation) na ka liang ka MSOA ïa ka MSVA khnang ba ka Meghalaya State Volleyball Association kan ïoh ban pynïaid ïa ki kam shakhmat namar ba ka Volleyball ka long kawei na ki jingïalehkai ka ban  pynlong ha ka 5th Meghalaya Games ka ban long mynta u snem 2023.Na ka liang jong ki nongïalam ka MSVA ki la dep ban ïakynduh ruh ïa u Bah Finely L Pariat, General Secretary, MSOA ha kane ka taiew ba lah dep ban ïatai halor kane ka phang.  Na ka liang u Working President MSOA u la pynshai ba u General Secretary, MSOA, u la pyntip ba ynda ka kynhun MSVA ki la lah ban pynbiang lut ïa ki kot baroh, ka office MSOA kin sa leh ïa kaba donkam.Ha katei ka jingïakren, la don lang u Bah PB War Nongbri, Asst Director, DSYA bad kiwei. La ïakren ruh  kumno ka long kaba donkam ban ïoh ïa ka Volleyball Association kaba khlaiñ hapoh ka jylla namar kumba ka paw, ki don bun ngut ki nongïashim bynta ha kane ka jait jingïalehkai.",Ïakynduh ki nongïalam MSVA ïa u President ka MSOA ban ïoh jingithuh ïa ka jingïalehkai Volleybal,https://kynjatshai.com/khubor-ialehkai/iakynduh-ki-nongialam-msva-ia-u-president-ka-msoa-ban-ioh-jingithuh-ia-ka-jingialehkai-volleybal/
"Ka KSU Seng kmie ka lah ïoh ban pynkup burom ïa ki nong ïalehkai ïakhun kti (arm wrestling) kiba la leit ïakhunkti sha ka lympung 45th National Arm Wrestling Championship ha kaba la lam khmat da ka ka Meghalaya Arm Wrestling Association. Ïa kane ka program la pynlong ha ka 5 tarik u Jylliew 2023.Ïa katei ka lympung ïakhun kti ba la dep ban pynlong naduh ka 22 Tarik u Jymmang haduh ka 26 Tarik U Jymmang 2023 la pynïaid da ka JK Arm wrestling Association. Na katei ka jingleit ïashim bynta sha katei ka lympung kaba heh, uwei na ki samla u la la khur ïa u takma ksiar.Ha katei ka jingpynkup burom la don lang u Sports & Cultural Secretary ka KSU CEC u Samla Eric Nongkynrih, u Assistant Organising Secretary KSU CEC  u Samla Cleenstar Shabong lem bad ki dkhot ka KSU Laitumkhrah Unit bad ka KSU Nongthymmai Circle bad ïa kitei ki nongïalehkai la wan ïalam da u coach jong ki, u Samla Allan Marbaniang uba dei ruh u President ka Meghalaya Arm Wrestling Association.",Pynkup burom ka KSU ïa ki Samla Ïakhun kti kiba la wan ïashim bynta ha 45 National Arm wrestling,https://kynjatshai.com/khubor-ialehkai/pynkup-burom-ka-ksu-ia-ki-samla-iakhun-kti-kiba-la-wan-iashim-bynta-ha-45-national-arm-wrestling/
"Ka tnat sports bad youth affairs ka sorkar jylla ka ai ka jingkitbok kit rwiang ïa ka kynhun ïalehkai Table tennis, Judo bad ka kynhun ïalehkai phutbol jong ka jylla kiba leit ban ïa shim bynta sha ka lympung ïalehkai ba la tip kum ka 66th National School games ka ban long ha Bhopal, Madhya Pradesh  ka ban sdang naduh ka 8 tarik haduh ka 12 tarik u bnai Jylliew 2023.Ha kane ka sngi u Bah P. B War Nongbri u la long kum u kongsan, ha kaba u la ai ka jingkitbok kitrwiang, kyntien kyrkhu kyrdoh bad ki jingaimynsiem ïa ki khynnah ba kin ïalehkai bha bad ban ïakhun tyngeh ban wanrah nam bad burom ïa ka jylla.Haduh mynta phra tylli ki kynhun ïalehkai na ki jait jingïalehkai bapher bapher kiba lah mih ban leit ïakhun sha kane ka lympung ïalehkai jong ka 66 National School games kiba kynthup ïa ka Table tennis, Judo, football, Basketball, badminton, Athletics, boxing bad ka Shooting.",Da ka program ban kitbok kitrwiang pynlong ka tnat ïalehkai na ka bynta ki khynnah,https://kynjatshai.com/khubor-ialehkai/da-ka-program-ban-kitbok-kitrwiang-pynlong-ka-tnat-ialehkai-na-ka-bynta-ki-khynnah/
"Ka Tramline Badminton Academy ka ai ka jingkitbok kit rwiang, ki kyntien ai mynsiem ïa ka kynhun ïalehkai Badminton jong ka jylla, kynthup ïa u Manager u Bah Kiefer W Shullai, ka Kong Eranecles Syiem kaba dei ka coach kiba leit ïa shim bynta ha ka jingïalehkai Badminton sha ka 66 National School games.Ïa ka lympung ïalehkai 66 National School games yn sa pynlong ha Gwalior, Madhya Pradesh, ka ban sdang naduh ka 8 tarik haduh ka 12 tarik u bnai Jylliew 2023.Ka kynhun kaba ban leit sha katei ka lympung ki kynthup ïa u Pratham Majumdar, Mewanpyntngen Shadap, Akshit Upadhya, Aaron S Momin, Sneha Chettri, Geryma L Nongkhlaw, Ibapynhunshisha Kharbani, Shimti Lyngdoh, Netania T Tariang, ryngkat bad ka Kong Eranecles Syiem (Coach) bad u Bah Kiefer W Shullai (Manager).","Yn mihkhmat ka kynhun ïalehkai Badminton ka jylla sha National School games, M.P.",https://kynjatshai.com/khubor-ialehkai/yn-mihkhmat-ka-kynhun-ialehkai-badminton-ka-jylla-sha-national-school-games-m-p/
"U rangïalehkai barim jong ka kynhun Junior ka India, u Ricky Shabong u la ong ba ka jylla Meghalaya kadei ka jylla kaba ieit ïa ka jingïalehkai phutbol bad bun ki shim ïa kane ka jait jingïalehkai kum ka jingpynbyrngia bad ka jingsngewtynnad hynrei na ka bynta jong u, ka phutbol hi kadei ka lad aikam aijam namar shwa ba un shim ïa kane ka jingïalehkai kum ka kam u la trei ha ka jaka shoh mawria ha Laitlyngkot na ka bynta ban kyrshan ïa ka longïing jong u.U la ong lada ki khynnah ki don ïa ka sap, ym lah ban len ba ki lah beit ban rung sha kano kano ka klob shnong lane ki klob heh.Une u rangïalehkai uba la don mynta ha ka klob ATK Mohun Bagan, ka klob kaba don ha ka kyrdan ba 3 jong ka lympung Indian Super League (ISL) mynta ka aiom, u la ïaid lyngba shibun ki jingïaid lynti ha kaba u la don bynta ruh bad ka klob Indian Arrows bad Rajasthan United.Ki sap jong u Shabong ki la paw naduh ba u dang khynnah bad namar ka jingsngewthuh ba kane ka sap kaba u don kan ïarap ïa u, u la jied ban ïasoh nyngkong bad ka klob kaba na kane ka jylla, ka Royal Wahingdoh.Haba kylli kumno u sngew ïa ki jingïaid lynti kum u rangïalehkai phutbol, u la ong ba ka long ka jingmad bad ka jingïad lynti kaba bha tam ha ka jingim jong u.U Shabong u la ïoh kabu ruh ban mih madan nyngkong (khlem shah pynshong ben) na ka bynta ka kynhun ïalehkai ka India ha ka jingïakhun ha Malaysia ha kaba u la long uwei na ki rangïalehkai ‘dien ba paw jong ka kynhun.“U Cocha Bibiano u dei uwei na ki coach ba tbit haba hikai na ka bynta ki khynnah kiba dang sdang khie san” ong u Shabong.Ha ka jingïakhun tournement jong u snem 2018, ka India ka la pynliem ïa ka Vietnam ha ka jingïalehkai Group, kata shwa ba kan ïakhun pyrshah ïa ka Indonesia bad Iran na ka bynta ban ïaknieh ban ïoh rung sha ka quarter phainal ha kaba ki la ïakhun pyrshah ïa ka South Korea, ka kynhun kaba tbit na dewbah Asia.“Ka long ka jingïakhun kaba eh na ka bynta jong ngi, hynrei nga ngeit ba ka ai ka jinghikai na ka bynta jong ngi. Nga la nang shibun lyngba katei ka jingïakhun bad haba ngi wanphai sha ka lympung I-League ban ïakhun pyrshah ïa ki rangïalehkai kiba la san ka la long ka jingmyntoi. Lyngba kato ka jingïakhun nga don ïa ka jingsngewthuh ba ka la pynlong rangbah ïa nga ban ïapynibor bad ki rangïalehkai kiba la paw ha ISL lyngba ka jingïoh ban ïakynduh ïa ki”.U Shabong u don ka jingthrang ba ka kynhun ïalehkai jong ki khynnah kiba hapoh 17 snem jong ka India kin lah ban ïalehkai bha namar ki don shibun ki khynnah don sap ryngkat bad ki nongïalam ba tikna “Nga tip ba kane ka kynhun ba mynta u snem ka lah ban poi jngai namar ki don ruh shibun ki tiar kiba biang ryngkat ki khynnah kiba tbit. Nga tikna ba ki lah ban poi beit sha ka semi phainal bad ban ïoh rung sha ka U-17 World Cup na ka bynta ka India.Ka jingai jingmut jong nga na ka bynta jong ki ka long hi kajuh, bad nga tikna ba u coach (Bibiano) u lah ban ai ïa ki ïa kaei kaba u la ai ïa nga mynshwa. Leit da ka jingshlur khlem jingartatien ne ka jingtieng, ïalehkai laitluid bad lehkmen ïalade, ka don beit ka nong hadien” ong u Shabong.",“Ka kynhun U-17 jong ka India ka don shibun ki kabu ban thaw ïa ki khana pateng”:Ricky Shabong,https://kynjatshai.com/khubor-ialehkai/ka-kynhun-u-17-jong-ka-india-ka-don-shibun-ki-kabu-ban-thaw-ia-ki-khana-patengricky-shabong/
"U MLA ka Congress na Umsning konstitwensi, u Dr. Celestine Lyngdoh ha ka 6 tarik Jylliew u la buh jingkylli la ka jingdawa jong ka seng Voice of the People Party (VPP) ban khmih ïa ka Reservation Policy kan ai jingmyntoi ïa ka jaitbynriew Khasi Jaiñtia lane la kan ktah pynban ïa ki.U la kren ïa kine ha ka por ba dang ai jingkren ha ka jingïalang paidbah kaba la long ha Umsning hynnin ka sngi ban pynshai sha ki paidbah halor ka jingsngew jong u haba ïadei bad kane ka mat kaba thnem bha mynta.Haba pdiang ïa ka rai jong ka sorkar ban thung da ka komiti jong ki riewstad lane ka “Expert Committee” ban bishar bad pule sani bha shaphang ka mat Reservation Policy, u Dr. Celestine u la ong ba kane ka dei ka mat kaba donkam ban da pule jylliew bad bishar bniah bha bad ym ban shu kyntu ïa ki paidbhur ban mih paidbah bad ban shu shah thngan.Haba khot ïa ki nongïalam ka seng VPP kibym lah ban ïaishah, u nongïalam ka seng Congress u la ong ba ka jingïakhih jong ki nongïalam ka VPP ka long ban dawa khmih ïa ka bhah thungkam thungjam hynrei kat haduh mynta, kim long kiba shai haba ïadei bad ka jingdawa jong ki.“La kan ai jingmyntoi ïa ki jaitbynriew Khasi bad Jaiñtia lane la kan long pynban ka jingma ïa ki?” la buh jingkylli u Dr.CelestineShuh shuh u la bynrap ba ka jingshah thngan ba la pynlong da u president ka seng VPP, u Bah Ardent Miller Basaiawmoit ban dawa khmih ïa ka Reservation Policy ka long ka jingkhring ïa u paidbah.Hynrei kane kam don jingshai halor ka jingdawa. “Ha kano ka nongrim la pynlong ïa kane ka jingdawa?” u la kylli shuh shuh la ka jingmut ka long ba baroh lai jaitbynriew, kata ki Khasi, Jaiñtia  bad Garo kin ïakhun kyllum ha ka shatri jong 80 per cent kyllum lang kawei, ne ki kwah ba ka bhah ka dei ban kham noh liang sha ka jaitbynriew Khasi – Jaiñtia.Haba maham ïa ki paidbah, u Bah Celestine u la kylli, “Kan jia aïu pat lada kan korbar sa ka Ïing Bishar bad kan bhah noh tang 60 per cent ïa baroh lai jaitbynriew bad kaba sah 40 per cent kan leit sha ki unreserved?”“Ka Expert Committee ba la thaw da ka sorkar jylla kam lah ban ïaid lait ïa ka Mandal Commission Reports kaba ïadei bad ki Ïing Bishar High Court bad Supreme Court ha kaba ka la kdew shai ba kan ym don kano kano ka jaitbynriew ka ba lah ban ïoh 50 per cent reservation, “hynrei ha Meghalaya, ki jaitbynriew Khasi, Jaiñtia bad Garo ki ïoh 80 per cent,” u la ongU la kdew shuh shuh ruh ba shen hadien ba ka VPP ka la weng ïa ka jingïakhih, u MLA ka Rajabala konstitwensi u Dr.Azad Zaman u la pynpaw ïa ka jingdawa ba shonghok na bynta ki Unreserved ruh kumjuh.U la ong ba kane ka mat ka long kaba donkam ban phikir bha namar lada ym leh da ka jingsngewthuh bad jingpyrkhat ka lah ban wanrah ka jingbym sngewthuh jingmut hapdeng ki jaitbynriew bapher bapher jong ka jylla kaba phuh ba phieng.","Hadien u Paul, buh jingkylli sa u nongïalam ka Congress ïa ka VPP halor ka Reservation Policy",https://kynjatshai.com/khubor-kyllum/hadien-u-paul-buh-jingkylli-sa-u-nongialam-ka-congress-ia-ka-vpp-halor-ka-reservation-policy/
"Ka East Khasi Hills District Badminton Association (EKHDBA) shen kan sa pynlong  biang ïa ka 7th East Khasi Hills District Badminton Championship 2023 ha ka 29 tarik Jylliew bad ka ban kut haduh ka 1 tarik Naitung 2023.Ka jingïalehkai na ka bynta kane ka lympung kan long ha ki thup bapher bapher, kata ka Senior Mens bad Womens, under-19, under-17, under 15 years bad under-13 single bad doubles na bynta ki khynnah shynrang bad kynthei.Ka seng ka pyntip ruh ba ka tarik kaba khatduh na bynta ban pynpoi ïa ki kyrteng ban ïa shim bynta kan long ha lane shuwa ka 23 tarik Jylliew 2023. Ka la pyntip ruh ba lada don kino kino ki kynhun lane ki nongïalehkai kiba thmu ban ïashim bynta bad kiba kwah ïa ka jingtip ba kham bniah ki lah ban phun ha u nombor 9856709479 (Aibor Ranee), 8787325224 (Aibanker Kharbithai), 9862908986/8259828881 (Shri Kiefer W Shullai), 7049234154 (Eranecles Syiem)",Yn pynlong EKHD Badminton Championship ka EKHDBA,https://kynjatshai.com/khubor-ialehkai/yn-pynlong-ekhd-badminton-championship-ka-ekhdba/
"Ki paidbah ka jylla mynta ki sah umdum ha kaba ïadei bad ka bam ka dih jong ki, kata hadien ba ki mih bun ki jingeh kawei hadien kawei pat bad ka jingbymthikna ïa ka bam la ka long kaba bit na ka bynta ka koit ka khiah jong ki. Kane ka kynthup naduh u khaw haduh ka doh kaba ki bam man la ka sngi. Dang khyndiat taiew la ïohi ba ka don kawei ka longïing kaba lap ïa u khaw ba la khleh dawai urea bad tang hadien la don sa ka jingjia ba sngewsih ha Assam ha kaba ki paidbah na Garo kiba shong markhap bad ka shnong ha Assam ki la mad ïa ka jingjia ba sngewsih namar ka jingbam ïa ka dohkha bad katkum ka jingkam la ong ba kane ka dohkha ka dei kaba don ïa u dawai formalin lane uta u  dawai ban pynneh pynsah ïa ka dohkha.Ym slem hadien kane, la ïohi ba ki paidbah ki la mad ruh ka jingeh sa ha kaba ïadei bad ka dohsniang hadien ba la don ka jingïap ki sniang ha ki katto katne ki bynta jong ka jylla namar ka jingpang African Swine Flu (ASF) bad mynta ka kynti ka don ruh sa ka jingpang jong ki masi kaba ktah ïa ka sniehdoh jong ki, kaba la tip kum ka Lumpy Skin Disease (LSD). Mynta kaba ki paidbah ki ap ka dei sa tang ka jingpynshai bad jingpynskhem ka sorkar la kine ki doh ki long kiba bit ba biang ban bam bad ka ban ym ktah ïa ka koit ka khiah jong ki.Hooid na ka liang ka sorkar naduh u Myntri ba peit ïa ka tnad ri jingri haduh ki ophisar ki la batai shai ba kane kam don jingktah bad ka long kaba biang ban bam ïa ki doh, tangba ki doh ki dei ban long na ki sniang lane masi kiba shait ba khlain ki bym shah ktah ha kane ka jingpang kaba don mynta ha ka jylla.Hynrei la ïohi ruh ïa ka jingshim sting bad ka jingbym shimkhia na ka liang ka tnad, ha kaba ïadei bad kawei ka jingpyntip shaphang ka jingkhangdam bad ka jingdon ka jingpang ASF ha ki saw tylli ki shnong ha Ri-Bhoi District.Ha kaba ïadei bad kane ka jingjia, na ka liang u myntri ka sorkar jylla, u Bah AL Hek, uba dei peit ïa ka tnad Animal Husbandry and Veterinary, u la pyntip ba u la ïohpdiang ïa ka shithi kaba naduh ka 16 tarik Jymmang, 2023 kaba pyntip ïa ki saw tylli ki shnong hapoh Ri-Bhoi District kiba don hapdeng ka jingkhangdam namar ka jingpang sniang kaba la tip kum ka African Swine Flu (ASF).Katkum ka jingïathuh u Bah Hek, kane ka shithi kadei kaba la ïoh na ka district Animal Husbandry and Veterinary officer jong ka Ri Bhoi District kaba pyntip ba ki don saw tylli ki shnong hapoh kane ka district ki la shah ktah na ka jingpang African Swine Flu (ASF), bad na ka liang u DC u la buh da ka hukum ban pynbna ba kine ki saw tylli ki shnong ki hap ha ka jingkhangdam (containment zones).“Ka dei ka shithi kaba la rim kaba nga ïoh mynta ka sngi, kaba ong ba ka dei ka kaiphod ba la ïoh na u District Animal Husbandry and Veterinary Officer, Ri-Bhoi District ba ki don katto katne ki shnong ha Ri Bhoi kiba la antad ba ki don ka jingpang ASF”, la ong u Bah Hek.“Ki saw tylli ki shnong, kata  ka Umsawriang, Madan Longlakhiat, Mawlyngkhung bad Syllei-U-Lar ki dei ki shnong ha Ri Bhoi kiba la pynbna kum ki shnong ba hap hapoh ka jingkhangdam”, la ong shuh shuh u Bah Hek haba kren bad ki nongthoh khubor.U la ong ruh ba ki la phah da ka rapid response team sha kine ki jaka ban shim ïa ki sienjam ba donkam ban khanglad ïa ka jingsaphriang jong une u khniang jingpang ha ki sniang.U Bah Hek u la kren ruh shaphang ka LSD kaba ktah ïa ki masi bad u la ong ba la lah ban tehlakam ïa kane, ha kaba u la ong ruh ba ka don ka jingpang LSD ha Pynthorumkhrah, kaba dei ka konstitwensi jong u, hynrei kane ka jingtip kaba u ïoh ka dei na ki briew kiba nabar ymdei na kiba hapoh kane ka jaka.“Ki don ki briew kiba ïathuh ïanga ymdei na Pynthorumkhrah, ba ki don katto katne tylli ki masi kiba la ïap. Haduh mynta ymdon ba pyntip sha nga napoh ka konstitwensi”, la ong shuh shuh u Bah Hek bad ong ruh ba tang shu ïoh ïa ka kaiphod un sa leit sha katei ka jaka bad ban peit halor kane.","Naduh 16 tarik Jymmang, dang ïohpdiang u Myntri mynta ïa ka shithi ba don ASF",https://kynjatshai.com/khubor-kyllum/naduh-16-tarik-jymmang-dang-iohpdiang-u-myntri-mynta-ia-ka-shithi-ba-don-asf/
"U Myntri ka tnad Social Welfare, u bah Paul Lyngdoh, u la ïathuh ba kat kum ka kaiphot jong ka jingtohkit halor ka jingkynnoh bamsap ICDS ka long ka bym don nongrim bad kan dei kum ba la kynnoh ba ka dei ka jingbamsap.Ha ba kren sha kilad pathai khubor u Bah Paul Lyngdoh  u la ong ba, “Nga la ïoh ïa ka kaiphot jingtohkit halor ka jingkynnoh bamsap ïa u khaw bad kane ka jingshah kynnoh ka  dei ka bym don ka jingshisha”.“Kam shem la don kano kano ka jingshisha halor kane ka jingshah kynnoh bamsap, bad ïa kane la pynshisha ka kaiphot ka ba la ïoh na ka jingtohkit halor ka ne ka jingshah kynnoh bad halor kane la dep ban aiti ha ka AG jong ka jylla bad ïa kane ka case ym lah ban shim kum ka jingkynnoh bamsap,” u la bynrap.U Bah Paul u ba long u myntri ka tnad Social Welfare , u la pyntip ba ka jingpynslem ban tohkit ïa kane ka case ka long namar ba ka don ka jingbym don ka jingïatreilang bad ki pulit ka Assam , ki ba la kynnoh ba la jïa kane ka jingkynnoh bamsap.“Ha ki sngi ban wan,  ka dei ban don ka jingbuh por ïa baroh ki jingtohkit ban kin pyndep ha ka por ba biang  ,khnang ba kano kano ka party ka ba ngat ha ka jingkynnoh bamsap kin ym shah ktah hakum kine ki jingjia bym don ka jingshisha”.Lah ban kdew hangne m ba ka independent enquiry committee la thung na ka bynta ban tohkit halor kane ka jingshah kynnoh bamsap ka ba la jia ha u bnai Jylliew 2021, ha ba na ka liang ki pulit Assam ki la kam ba ki la ïoh ban kurup ïa 1 lakh tylli ki borni khaw  na ka wei ka godown riewshimer ha Kamrup district, ha kane ka por u bah Kyrmen Shylla u dang long kum u Myntri ka tnad Social Welfare.Une u  khaw u dei na ka bynta ki Integrated Child Development Services (ICDS) programme jong ka  Social Welfare Department, Government of Meghalaya.",Ka jingshah kynnoh halor ka jingbamsap  ICDS  ka dei ka ba khlem nongrim: Paul Lyngdoh,https://kynjatshai.com/khubor-kyllum/ka-jingshah-kynnoh-halor-ka-jingbamsap-icds-ka-dei-ka-ba-khlem-nongrim-paul-lyngdoh/
"Kat kum ka jingpyntip jong ka Ïingkashari Meghalaya High Court, ka Harijan Panchayat Committee (HPC), ka la pdiang ïa ka blue print jong ka sorkar, hynrei ka kwah ba ka sorkar kan pdiang ïa ki katto katne tylli ki jingaijingmut na ka.Ha ka hukum bala pynmih da ka Ïingbishar, ka Division Bench ka Ïingkashari Meghalaya High Court,  bala khlieh da u Chief Justice Sanjib Banerjee bad Justice W Diengdoh ka la ïathuh ba ka Harijan Panchayat Committee ka la mynjur ïa ka Blueprint jong ka sorkar .“U Advocate General u la pyntip ba ka Harijan Panchayat Committee kala mynjur ïa ka blueprint ba la pynkhreh da ka Sorkar jylla hynrei kala buh ïa ki jingai jingmut ban pynkylla ïa katto katne ki bynta jong ka”.Ka Ïingkashari ka la ong ruh, “Namar ba ki dang donkam ban khmih ïa kine ki jingai jingmut ban pynkylla, kumta  ai ba kane ka kam kan wan biang sha ka jingbishar hadien lai taïew bad la  kyrmen ruh ba ki kynhun mamla kin pynbeit noh ïa kane ka kam ba sahteng bad lah ban pynkut noh shisyndon ïa kine ki kam”.Ka Iingkashari ka la buh ban shong bishar biang ïa kane ka mukotduma ha ka 3 tarik u Naitung, 2023.Lah ban kdew hangne ba ha ka 25 tarik u Ïaïong 2022, ka sorkar jylla ka la phah ïa ka blueprint ban pynkynriah ïa ki 342 tylli ki longing jong ka jaitbynriew Harijan na ThemiewMawlong sha ka jaka jong ka Shillong Municipal Board (SMB).Ha ka ba ïadei bad ka ne,ka Sorkar ka la rai ban pynshna da ki  ïing bun mala ha ka jaka ba heh 2.5 akar ,ha Cotton Bishop Road ka jaka ba don ka ophis Shillong Municipal Board (SMB)  katba na ka liang ka HPC ban kynriah noh ïa ki na Them Ïew Mawlong ka , ka la pan na ka sorkar 200 square meter ka jaka na ka bynta  kawei pa kawei ka longïing,  ban ai bai shna ing shaki,  ban ai jaka ïa ki hapoh ka European Ward.",Pdiang ka HPC ïa ka blueprint lada ka sorkar ka kloi ban pynkylla ha ki katto katne ki bynta,https://kynjatshai.com/khubor-kyllum/pdiang-ka-hpc-ia-ka-blueprint-ka-sorkar/
"Ka ophis treikam jong ka District Sports Officer (DSO) ka West Khasi Hills District (WKHD), Nongstoin kan sa pynlong ïa ka West Khasi Hills District Level Inter-School Subroto Mukherjee Cup Football Tournament 2023 na ka bynta ki Sub-Junior (Shynrang hapoh 14 snem) bad ki Junior (Shynrang bad Kynthei hapoh 17 snem) naduh ka 26 tarik u bnai Jylliew, 2023.Kumta na ka liang ka ophis treikam jong ka DSO ka la bthah ïa ki skul kiba don hapoh jong ka Eastern West Khasi Hills District kiba kwah ban ïa shim bynta ha kane ka lympung ïalehkai kin sngewbha ban wan shim ïa ki phorm (Registration form) na ka Ophis treikam jong ka DSO, West Khasi Hills District ha ki sngi long trei. Ka tarik ba khatduh ban pynpoi ïa ki phorm kan long hapoh ka 13 tarik Jylliew, 2023.Kan don ruh ka jing screening ïa ki nongïalehkai ka ban sa long ha ka 21 tarik Jylliew 2023 ha Indoor Stadium, Ladweitang, Nongstoin naduh ka por 10 baje mynstep.Ka Sngi kha ban pdiang na ka bynta kito ki nongïashimbynta ha ka thup jong ki khynnah kiba hapoh 14 snem kan long, kiba la kha naduh 1 tarik Jymmang 2010 shaneng, na ka bynta ki khynnah kiba hapoh 17 snem (shynrang bad kynthei) yn shim ïa kiba la kha naduh 1 tarik Jymmang 2007 shaneng.Ki syrnot ki ba donkam ban pdiang ki long ka  Aadhaar Card, ka syrnot ban pynshisha ïa ka rta ba la ai da ka Municipal Board (birth certificate) bad ka School ID. Bad yn shah tang 25 ngut ki khynnah ïalehkai ban don ha kawei ka kynhun.Ïa ki jingtip ba kham bniah phi lah ban wan kylli na ophis lane phone ha u nombor 9402300795, 8014251242.",Da ka District Level Inter-School Subroto Mukherjee Cup Football yn pynlong ka DSO Nongstoin,https://kynjatshai.com/uncategorized/da-ka-district-level-inter-school-subroto-mukherjee-cup-football-yn-pynlong-ka-dso-nongstoin/
"Kum u riew paitbah u ba la tymmen tam hapoh West Khasi Hills, nga ong kumta namar ba (1) ka bhah thung kam ka long mar kajuh ïa ki hynñiew trep kiba la kham bun paitbah bad ki Garo ki kham rit pait  (2) ki 260 ngut ki nonghikai kontrak ruh kiba shah beh na ka kam hikai skul ki dei tang na ki hynñiew trep katba na Garo ‘Dedengkre’ pat ki khlem shah beh kam. Kata ka dei katkum ba la thoh ha ka kot khubor kaba 7-10-22 bad kaba 23-12-22. Te kane ruh ka paw shai  ba ka tarajur ka noh shiliang, te to ïa kylli kiei ki ba pynnoh shiliang ïa ka jingthew. Te ban ïa kaba long kumne kan kham bha ban ïa khlad noh la kajong kajong, Hynñiew Trep Land bad Garo Land.Ha ka kot khubor kaba 3-11-22, la thoh ba ka MDA ka dei ka sorkar kaba ju sngap ïa ka sur ki seng bhalang, te imat kadei namar ka shu sngap ïa ka sur hynrei ka khlem leh eiei. Namar ka kotkhubor kaba 8-10-22, ki nonghikai kontrak kiba pynlong ka jingïakhih shi bnai pura ruh ym don MDA ba sngap ïa ka jingud jingnam jong ki bad ka 7-10-22 ruh la ong ba 4 ngut ki nonghikai ki la mynsaw jur, ym don MDA ba peit ne ba sngewlem ïa ki, hynrei la kawang pynban da ka lyer pynsat khmat ïa ki, haba ki nonghikai kila dawa ïa la ka hok lajong.Te ha katei ka MDA Number 1, baroh ki jait nonghikai ki la pynlong lynter da ki jingïakhih namar ka jingshah behkam noh ki nonghikai ba shah kynnoh tah sia lieh bad ki nonghikai kontrak. Te kane ka MDA ka ba mynta,tip kan sa beh kam sa katno ngut ne kan sa thung kam noh ïa baroh ki nonghikai ba la shah beh namar ba haka kotkhubor kaba 11-3-23, u minister uba thymmai mynta u la ong ba un sa leh ïa kaba bha tam.To sa ïa kynmaw ba ki jingïakhih kiba bun syrtap tam kadei ha kapor jong ka MDA number 1, bad sa ka kotkhubor kaba 1-11-22 la thoh ba 50 hajar marwei dain kuna ka sorkar ïa ki 157 ki nonghikai ba shah weng kam. Te lada  ka long shisha kumta, te ka sorkar jong ngi ka la riewspah.Ha ka kotkhubor kaba 18-5-23, la thoh ba ki MLA khasi ki ba kynshoit ïa ki Garo ba kin pyrshah ïa ka Reservation Policy. Te lada ki don shisha ki MLA kiba kum kita, kala dei ïa ki ba kin leit tyrwa rung shnong noh sha Garo namar lehse kim dei ki symbai jong ki hynniew trep.Te kum u riew paitbah u ba la tynmen u ba la ïaid lai tylli ki kjat, nga tharai baroh kin beiñ ïa ka jingdawa jong u bah Ardent namar ki MLA, mar ïa jop ki la ïa mareh ki la leit tied jingkhang sha ka NPP, wat la ki la kren beiñ ïa ka NPP ha ka por election ba ki ong ka party Garo hynrei ynda ki lajop ym don Garo shuh(, ong ka ktien tynmen te ka la dei mynta), te kim dei ki riew ieid ri, hynrei ki riew ieid shuki.Ieng skhem bah Ardent, phi dei tang ma phi u khraw pyrkhat uba ïohi jngai na ka bynta ka lawei jong ki khun saml;a u hynneiw trep jong ngi,phi long u MLA jong u prah, te to sa peh, sa tai lut ïa ki arsap laisap jong ka jaidbynriew, ngi ïa sngew donbok lang ba phi don ma phi hapoh Assembly. To ngi ngin ïa kyrmen ba  u Blei u dang buh slem ïa u bah Ardent ha sla pyrthei.Ha ka snem 1970 ngi ïa don 300 tam ki volunteer ïaleh Hills State, ngi la ïa sdang naduh Mawlai shaduh Distict Council. Ngi la ïa pyrta, “We Want Hills State, No Hills State No Rest”. Ngi la shah shoh shah tied bad shah kynjat ha ki pulit Assam, ngi la hap ban shah sumar hapoh hospital, bad 3 miet 3 sngi ïa ngi ki khlem ai jingbam eiei ha patok, nalor kata ngi la shah set patok hynniew bnai na ka jingïaleh Hills State. Naduh u bnai February haduh bakut jong u bnai July 1970. Ha katei ka jingïakhih ym don u wei ruh na ki Garo ki nongïaleh Hills State.                                          Hynrei ynda la ïoh hills state pat ïa ka bhah thung kam ïoh kabu pynban ma ki, te ka dei kane keiñ ka pyni ba ka la noh shiliang ka tarajur. Te ka jingdawa u bah Ardent ka la dei shispah naka shispah.Ka jingïaleh Hills State ba pura ka la sdang ha ka snem 1970, te kito ki volunteer kiba la ïaleh kham shuwa ïa katei ka snem 1970 ka la kut noh haka Sub-State, namar kita ki ba ïaleh Hills State ki la pdiang noh ïa ka Sub-State ha u bnai April 1970. Katba ka jong ngi pat ka la sdang ha u bnai February 1970 bad ka sa kut noh ha ka Full-State ha u bnai January 1972. Namar ha ka sngi ba ki pdiang ïa ka Sub-State, ka kynhun volunteer jong ngi da ki hajar ngut ki kynthei ki la rah lama ïaong ha surok ha khmat ka Indira Gandhi, namar ngim pdiang ïa katei ka Sub-State, ngi dawa Full-State.Te mynta kane ka jingjyrwit jyrwat ka mih na kane ka jingnoh shiliang ka bhah thung kam bad ki Garo, balei phi dang ïa bynnud, ki Garo ki kwah Garoland, te phi MLA khasi ruh phi dei ban dawa noh da ka Hynniew Trep Land.Ha ka snem 1970 ngi la ïa demand Hills State , hynrei ngi ïoh pynban da ka Meghalaya Land. baroh ngi tharai ba ngi sngew ïahap bha ïa ka kyrteng jong ka Nagaland bad ka kyrteng Mizoram, namar ki ai kyrteng ïa la ka jong ka state katkum ka jaid bynriew, ha kaba ki shong .U khasi , u Pnar, u Bhoi, u War, u Lyngam, u Maram, u Muliang baroh ngi dei u hynniew trep te balei ngi shah ai kyrteng pynban da ka kyrteng Megha….. Da kane ka kyrteng suki suki ha ki longdien, ka kyrteng ki hynniew trep kan sa jah noh na ka sla pyrthei.Ko ki para ri to sa ïa pyrkhat bha ma phi kumno kane ka kyrteng kan ïai neh pateng pakit. Ko ki nongthaw aiñ sngewbha phiah noh ha ka kyrteng Hynniew Trep Land, namar ki Garo ruh ki kwah Garoland, khnang ba ka bhah thung kam ruh kan ym ïatur klar shuh.1.    U bah Ardent u riew satarU ba tip bha ïa jingjynjarU ba da ïohi jngai shishaÏa ka lawei ki khun samla.2.    Um ju salia ïa la jingimU ïaid shaphrang khlem rit mynsiemBan im ki khun u Hynñiew trepKumba u kren un sa pyndep.3.    Ïa bhah thung kam un pynkyllaBan pynbiang thik ïa ka palaKo khun samla jong ngi myntaÏ’u bah Ardent kyrshan pura.4.    Wat nym ïa kren ïa ka partyHa ïing ha sem ne ha lyntiWat ym ïa pait wat ym ïa praÏeng tylli lang ka dei mynta.",Shah khñiot beiñ ki samla Hynñiewtrep,https://kynjatshai.com/sur-u-paidbah/shah-khniot-bein-ki-samla-hynniew-trep/
"U Bah Himalaya Shangpliang, u nongïalam jong ka seng BJP bad ruh uba dei u MLA barim jong ka Mawsynram, ha ka 2 tarik Jylliew, 2023 u la shah thung  ha u Lat ka jylla kum u nongaibuit jong ka tnad pule puthi.Haba kren mynta ka sngi bad ki nongthoh khubor halor ka kam jong u u la ïathuh, “Ka kam jong nga ka long ban ïarap ïa u Myntri ka tnad pule puthi ha kaba ai jingmut bad ban ïalam lynti ïa ka tnad”.U Bah Himalaya u la ïathuh ruh ba naduh hynnin ka sngi baroh shi sngi u la ïoh ban ïaphylliew jingmut bad u myntri ka tnad pule puthi, kumjuh ruh mynta ka sngi bad u ong ba ki dang don bun kiwei pat ki jingïalang ban wanrah biang pat ïa ka pule puthi ha kata ka kyrdan ba ki paidbah ki angnud.“Ngin sdang da kaba pynbeit thymmai bad ban peit bha ïa ka jingeh jong baroh ki jaka ai jinghikai”, la ong u Bah Himalaya, da kaba pynkynmaw ruh ba ha ka dorbar ba dang shu dep, na ka liang ka sorkar ka la kular ban shimkhia ha kaba ïadei bad kane da kaba kan pyntip ïa baroh ki district ba kan don ka District Level Review and Monitoring Body Committee.U Bah Himalaya u la ong ruh ba da kane ka jingleh ka sorkar kan lah ban pynkhie khlieh pat ïa ka pule puthi ha ka jylla kaba la hiar arsut mynta sha trai, ha kaba shisien la tip teng kum ka jaka jong ka pule puthi.“Manga bad u Myntri ba peit ïa kane tnad pule puthi ngin sa leit ban shong ha ki 12 tylli ki Review Meeting ha ki 12 tylli ki District”.“Ha kine ki jingïalang ngin sa lah ban lap, ban pynbeit bad ban sngap ïa ka jingeh jong kawei pa kawei ka district”, la ong shuh shuh u Bah Himalaya ha kaba u la ong  ruh ba u Myntri u pdiang ïa ka jingai jingmut jong u ban khot lang ïa ki MLA jong ki konstitwensi bapher bapher kiba don ha kine ki district, ha kaba ki MLA ruh ki lah ban ai lang ka jingai jingmut.“Kaei kaba ngi kwah ban leh da kaba buh ïa kane ka Review Meeting ha man la ki district, ka long ba ngi kwah ban pynduna ïa ka jingbankhia kine ki jingeh kiba wan poi beit ha ka nongbah ka jylla”, la ai jingshai u Bah Himalaya.U Bah Himalaya u la ong ruh ba da kaba leh kumne ka long ba ki don ki jingeh kiba rit kiba lah ban pynbeit tang ha ki district bad kane ka Review Meeting ka dei ka jaka ba kin ïatai ïa kine ki jingeh, kiba long kum ka jingbymbiang ki iing skul, ka jingbym tista ha ka jingwan skul, ka jingbymwan tista ki nonghikai, bad kiwei kiwei ki jingeh bad kumta ngi kwah ban leh ïa kane ban sngap ban pynbeit ha la ki jong ki jong ki district.","Ban pynkhie khlieh pat ïa ka jinghiar ka pule puthi, da ka review meeting ha man la ki distrik",https://kynjatshai.com/khubor-kyllum/ban-pynkhie-khlieh-pat-ia-ka-jinghiar-ka-pule-puthi-himalaya/
"Kumta na ka liang ka ophis treikam jong ka DSO ka la bthah ïa ki skul kiba don hapoh jong ka Eastern West Khasi Hills District kiba kwah ban ïa shim bynta ha kane ka lympung ïalehkai kin sngewbha ban wan shim ïa ki phorm (Registration form) na ka Ophis treikam jong ka DSO, Eastern West Khasi Hills District ha ki sngi long trei. Ka tarik ba khatduh ban pynpoi ïa ki phorm kan long hapoh ka 13 tarik Jylliew, 2023.Kan don ruh ka jing screening ïa ki nongïalehkai ka ban sa long ha ka 21 tarik Jylliew 2023 ha Indoor Stadium, Ladweitang, Nongstoin naduh ka por 10 baje mynstep.Ka Sngi kha ban pdiang na ka bynta kito ki nongïashimbynta ha ka thup jong ki khynnah kiba hapoh 14 snem kan long, kiba la kha naduh 1 tarik Jymmang 2010 shaneng, na ka bynta ki khynnah kiba hapoh 17 snem (shynrang bad kynthei) yn shim ïa kiba la kha naduh 1 tarik Jymmang 2007 shaneng.Ki syrnot ki ba donkam ban pdiang ki long ka  Aadhaar Card, ka syrnot ban pynshisha ïa ka rta ba la ai da ka Municipal Board (birth certificate) bad ka School ID.",Yn sdang ka District Level Inter-School ha Mairang 26 Jylliew,https://kynjatshai.com/khubor-ialehkai/yn-sdang-ka-district-level-inter-school-ha-mairang-26-jylliew/
"Kawei ka video kaba saphriang bha mynta kaba pyni ba katto katne ki khynnah skul khynthei kim shym la shah satia ban rung ha ka bos kamai paidbah kaba la jia ha Tura Hawakhana, West Garo Hills.Ha kata ka jingjia, la pynlong ïa kine ki khynnah skul ban shong shabar ka bos ha ka jaka ap bos tad haduh ba baroh ki passenger ki la dep ban rung ha ka bos.Ym pat lah ban pynthikna ïa ka tarik jong kane ka jingjia watla kiba ai jingtip shaphang kane ka jingjia ki la ïathuh ba ka la jia ha ka 7 tarik Jylliew.Kane ka jaka ap bos ba ju kit ïa ki nongleit nongwan sha ki jaka bapher bapher  ha West Garo Hills bad kiba bun na kine ki khynnah ki ju pyndonkam ïa ki bos na kane ka jaka ban leit phai sha la ïing ha ka shnong  Damalgre bad Garobadha, kaba long shiteng lynti naduh na Tura.Namar ba ki kali kit nongleit nongwan ki dei ruh ban hap ïarap kit ïa ki khynnah skul da kaba ki hap shim ïa ka dor kaba rit, ka la pynlong ïa ki nongpynïaid bos ban sngew duhnong lada kit ïa ki.Shuh shuh, ki nongpynïaid bos ha Tura ki la pynshai ba ki pulit kin shah pynhap hapoh ki kyndon lada ka bos ka kit palat pud.Ki la kam ba ka jingjia ba dang shen kata ha ka 25 tarik Jymmang, ki la ngat shah phah siew haduh T 2000 tyngka  na ka daw ba don ki passenger ba shu ïeng.",Kyntait ka bos kamai paidbah ban kit ïa ki khynnah skul ha Tura,https://kynjatshai.com/khubor-kyllum/kyntait-ka-bos-kamai-paidbah-ban-kit-ia-ki-khynnah-skul-ha-tura/
"U President ka Voice of People Party (VPP) u Bah Ardent Miller Basaiawmoit, u la ong ba ka jingmih ban ïa khih ka VPP na ka bynta ban dawa ban pynbeit ïa ka Reservation Policy kam dei na ka bynta kino kino ki  riew shimet hynrei kadei na ka bynta ban dawa ban pynbeit ïa ka jingeh ka ba mih na ka ne ka Policy.Ha ba kren sha ki lad pathai khubor u Bah Ardent u la ong ka jingïaleh kam dei na ka bynta uno uno u riew shimet, ne kano kano ka jaitbynriew,  ka jingïaleh ka long ban pynbeit ïa ka jingeh ka ba mih na ka Reservation Policy.“Kane ka  jingïaleh jong ngi ka long ba weng ïa ki jingeh ki khun samla ki ba wad kam, ngim donpor ban ïakren ïa ki kam shimet jongno jongno hynrei ngi don ïa ka kamram ka ba khraw ban saiñdur ïa ka ri bad ka jaitbynriew”, u la ong.“Kum ba ngi ju ong ba ka VPP ka dei na ka bynat ban pynim pat ban  pynbha pat bad pynkylla dur pat, te kum ka party ka don ïa ka kamram kaba kham kraw bad ym ban ïakren halor ki kam shimet jong ki briew”, u la bynrap.Ha ba kylli halor ka jingbym don ka jingïatylli, namar halor kane ka mat mih ka jingïakawang ktien para nongïalam, u la ong, “Kane ka jingkynthoh kam dei tang ha ka jaitbynriew jong ngi, ki jingïapait ïa pra, ki jingïa kynad kam dei tang ha u Khasi hynrei kiwei kiwei ki jaitbynriew ki ïa shrut hi, hynrei ngim dei ban pynleit jingmut than ïa kita ki jingsniew kiba don ha ka jaitbynriew”.“Mynta ki ong ba ki bun ki ba pyrshah ïa kane ka jingïakhih hynrei ha ka jingshisha u bun u ba kyrshan bad teng teng ngi la shu pynheh ïa ka ba sniew, bad ha kane ka khep mynta halor ka ne ka mat, ka jaitbynriew kan shem la ïapait hynrei ka nang ïatylli shuh shuh namar ka dei ka nongrim kaba biang kaba skhem, bad da lynti  ka ba beit kum u nongïalam, ki  paidbah ruh ki ai ka jingkyrshan hynrei lada ka lynti kam biang te u paidbah ruh um lah ban ai ka jingkyrshan”, u la bynrap.“Lada phi ïakhih khlem ka nongrim ka ba biang, u ban kyrshan ïa phi lehse un dei tang u briew u  ba ieid  shimet ïa phi ne u ba sngew ïadei hynrei mynta ka kynti halor kane ka mat ka don ka jingïaryntih kumba ka long bad nangne shakhmat kan nang kham skhem ka jingïatylli”, u la ong shuh shuh.U Bah Ardent u la ong shuh shuh, “Lada  kwah tang ban woh daw woh dong, phi lah ban kynthoh da kumno kumno ruh hynrei mynta ki paidbah ki sdang ban sngewthuh ïa ka jingshah ktah na ka Roster naduh u snem 2022 ba la pyntreikam ïa ka”.“Ha u snem 2022 ngim pat long MLA, hynrei  kum ka party ka ba dang shu mih ngi ïohi ïa ka jingeh ki khun samla bad kane ka pynlong ïa ngi ban shimkhia halor kane ka mat”, u la bynrap.U la ong shuh shuh, “Ka jingkynthoh ba ka VPP ka shim kabu halor kane ka mat, ka dei tang ka jingkynthoh sngew kutlad jong ki, namar ka  jingjop jong ngi hynrei ngi sngew ba ngim donpor ban pynsngap ïa kata namar ngi la kren shai ba ka ka jingpynbeit ïa ka Reservation Policy kam dei tang na ka bynta ban ïoh kam sorkar ïa baroh ki ba wan sha ka jingïakhih”.“Na ka liang jong ngi, ngi la  kular ban  weng ïa kane ka jingeh hynrei ngi khlem kular ban baroh kin ïoh ïa ka kam sorkar bad ïa kata wat u paidbah u ba wan ban shim bynta ha ka jingïakhih ruh u tip bha bad u ai ka jingkyrshan ïa kane”, u la bynrap.","Ka don ka kamram kaba khraw, ban saiñdur ïa ka Ri bad ka Jaitbynriew: Ardent Basaiawmoit",https://kynjatshai.com/khubor-kyllum/ka-don-ka-kamram-kaba-khraw-ban-saindur-ia-ka-ri-bad-ka-jaitbynriew-ardent-basaiawmoit/
"U Lamphrang jong ka Ïingdor-bar Thawaiñ ka jylla Meghalaya, u Thomas Sangma, ha ka 8 tarik Jylliew , u la ai ka jingithuh ïa u Bah Ronnie V Lyngdoh, u MLA ka Mylliem Konstitwensi na ka seng Congress kum u nongïalam ka liang pyrshah hapoh ka Ïingdor-bar Thawaiñ ka jylla.Ïa ka Notification ba la pynmih na Asssembly Secretariat, lyngba u Dr Andrew Simon Commissioner & secretary ka Ïingdorbar Thawaiñ u la ïathuh, “la ai ka jingithuh ïa u Bah Ronnie V Lyngdoh u Member ka Legislative Assembly (MLA), kum u nongïalam ka liang pyrshah hapoh ka Ïingdorbar Thawaiñ ka jylla bad kane kan treikam naduh ka 8 tarik u Jylliew”.La ai ka jingithuh ruh ïa u Saleng A Sangma u MLA ka Gambegre Konstitwensi na ka seng Congress kum  Chief Whip jong ka liang pyrshah hapoh ka Ïingdorbar Thawaiñ ka jylla bad kane kan treikam naduh ka 8 tarik u Jylliew 2023.Lah ban kdew hangne ba hadien ba ka jylla ka la dep ïa ka General Election bad ka Sorkar Synrop Meghalaya Democratic Alliance (MDA) ka ba la synrop lang ïa ka National People Party (NPP), ka United Democratic Party (UDP), Hills State People Democratic Party (HSPDP) bad ka Bharatiya Janata Party (BJP) ki la ïoh ban long ki liang shynshar , ka liang pyrshah kam shem la ïoh u nongïalam jong ka.Ka jingbym don ïa u nongïalam ka liang pyrshah hapoh ka Ïingdorbar ka long ba ki party ki ba don ha ka liang pyrshah ki ba kynthup ïa ka Congress ka don 5 ngut ki MLA , ka Trinamool Congress ka don  5 ngut ki MLA bad ka Voice of People Party (VPP) ka don 4 ngut ki MLA , kim kwah ban synrop lang ban long kawei ka liang pyrshah.Hynrei hadien ka 3 bnai tam, mynta ka sngi, u Lamphrang ka Ïingdorbar  u la ai ka jingithuh noh ïa u bah Ronnie V Lyngdoh ba yn long kum u nongïalam ka liang pyrshah, bad u Saleng A Sangma kum u Chief Whip hapoh ka Ïingdorbar Thawaiñ.",Ai jingithuh u Lamphang ka Ïingdorbar Thawaiñ ïa u Bah Ronnie kum u nongïalam ka liang pyrshah,https://kynjatshai.com/khubor-kyllum/ai-jingithuh-u-lamphang-ka-iingdorbar-thawain-ia-u-bah-ronnie-kum-u-nongialam-ka-liang-pyrshah/
"U nongïalam ka Harijan Panchayat Committee (HPC), u Gurjit Singh, u la ïathuh ba ka Harijan Committee shen kan sa pynpaw ïa ki nongrim jong ka hadien ba la ïoh ïa ki jingai jingmut na u nongsaid aiñ halor ka Blueprint ba la phah ka sorkar ban pynkynriah ïa ki na Them Ïew Mawlong.U Gurjit Singh ha ba kren bad ki ladpathai khubor u la ong “Na ka liang ka HPC kan sa pyntip halor kane ka bynta, tang hadien ba ki la ïoh ban ïakren bad bishar bha shwa bad u Muktiar jong ki”.Lah ban kdew hangne, ha ka 07 tarik u Jylliew ka Ïingkashari Meghalaya High Court, ka la pyntip ba ka  Harijan Panchayat Committee (HPC), ka pdiang ïa ka blueprint jong ka sorkar ,hynrei ka kwah ba ka sorkar kan pdiang ïa ki katto katne tylli ki jingaijingmut na ka.Ha ka hukum bala pynmih da ka Ïingbishar, ka Division Bench ka Ïingkashari Meghalaya High Court,  bala khlieh da u Chief Justice Sanjib Banerjee bad Justice W Diengdoh ka la ïathuh ba ka Harijan Panchayat Committee ka la mynjur ïa ka Blueprint jong ka sorkar .”U Advocate General u la pyntip ba ka Harijan Panchayat Committee kala mynjur ïa ka blueprint ba la pynkhreh da ka Sorkar jylla hynrei kala buh ïa ki jingai jingmut ban pynkylla ïa katto katne ki bynta jong ka”, ong ka kashari.Ka Ïingkashari ka la buh ban shong bishar biang ïa kane ka mukotduma ha ka 3 tarik u Naitung, 2023.Lah ban pynkynmaw ba na ka liang ka sorkar jylla ka la phah ïa ka blueprint sha ka HPC, ban pynkynriah ïa ki 342 tylli ki longïing jong ka jaitbynriew Harijan ki ba shong ba sah ha Them Ïew Mawlong sha ka jaka jong ka Shillong Municipal Board (SMB).Ha ka ba ïadei bad kane,ka Sorkar ka la rai ban pynshna da ki ïing bun mala ha ka jaka ba heh 2.5 akar, ha Cotton Bishop Road ka jaka ba don ka ophis Shillong Municipal Board (SMB)  katba na ka liang ka HPC ban kynriah noh ïa ki na Them Ïew Mawlong ka, ka la pan na ka sorkar  200 square meter ka jaka na ka bynta  kawei pa kawei ka longïing,  ban ai bai shna ïing shaki,  ban ai ai jaka ïa ki hapoh ka European Ward.",Yn sa pynpaw ka HPC ïa ki nongrim jong ka halor ka Blueprint: Gurjit Singh,https://kynjatshai.com/khubor-kyllum/yn-sa-pynpaw-ka-hpc-ia-ki-nongrim-jong-ka-halor-ka-blueprint-gurjit-singh/
"U Myntri sorkar bad u MLA ka Rongara Siju, u Rakkam A Sangma, u la ong ban un pan ïa ka kaiphot ka ba pura halor ka jingwanrung tuh ki Shipai Border Guard Bangladesh (BGB) sha u pud u sam ka Ri India.Lah ban kdew hangne ba ha ka 7 tarik u Jylliew, ki ar ngut ki shipai ka Border Guard Bangladesh (BGB) ki la wan rung sha u pud u sam jong ka Ri India bad poi sha ka shnong ha ka Rongara Imbloka (Waek) ha Garo Hills, ban kthong ïa ki nongkhaïi beaiñ , ki ba la phet sha kane ka thaiñ, ka ba la mih ka jingïakajia hadien ba ki la pyrshang ban tohkit ïa ki briew ba sah ha kane ka shnong.Halor kane ka jingjia, u Myntri u la ong, “Ngan dang ap ban ïoh ïa ka kaiphot ba pura halor kane ka jingjia, ngan hap ban wad ïa ka jingshisha ka ba la jia shwa ban ngan shim kano kano ka sien jam. Katkum ka jingsngewthuh jong nga, ki shipai iada ki don ha kine ki jaka ban ïada ym ban thombor ïa ki nongshong shnong”.Ha ba kylli hato yn rah ïa kane ka mat ban ïakren bad ki shipai ka Border Security Force (BSF), u Sangma u la ong ba un hap ban pan shwa ïa ka kaiphot ba pura halor kane ka jingjia na u Superintendent of Police (SP) kane ka thaiñ hadien yn sa pynïaid ïa ka jingïakren halor kane ka mat .Katkum ka jingïathuh jong ki shipai BSF, ki la ong ba la ïoh ïa ka jingbatai halor kane na ki shipai ka Bangladesh, ki la ïathuh “ki shipai ka BGB, ki dang beh ïa ki briew ki ba leh ïa ka kam beaiñ ha ki thaiñ khappud hynrei ha ka jingbym tip ki la kum rung sha ki shnong ki ba hap hapoh ka Ri India”.Katkum ka tyllong khubor na ka BSF, ki la kam ba kam shem la don kano kano ka jingshah thombor ki nongshong shnong ka Ri India. “Ki nongshong shnong kane ka shnong ki la lum lang hajuh bad pynpaw ïa ka jingbitar ïa ki shipai ka BGB, namar ba ki la wan rung sha ki shnong jong ki bad kumjuh ki la kylli jingkylli ïa ki, kumta ki la beh ïa kine ki shipai ba kin mih noh na kane ka shnong bad leit phai sha u pud u sam ka Bangladesh”.Ha kane ka jingïakajia ka la mih hadien ba ki don na ki nongshong shnong kiba la ring video ïa kane ka jingjia, ki shipai ka Ri Bangladesh ki la byrngem ïa ki nongshong shnong, ban ym ring video bad rah ban pynma ruh da ki tiar pynmynsaw (weapon).Na ka liang u Superintendent of Police ka South Garo Hills Abraham T Sangma, u la ïathuh ba ki la dep ban phah ïa ki pulit sha kane ka shnong ban pynlong ïa ka jingtohkit hadien ba ki la ïoh ïa ka jingujor halor ka jingshah thombor ki nongshnong shnong na ki shipai BGB.",Yn pan kaiphot u Myntri halor ka jingwan rung ki shipai BGB sha shnong briew ha Rilum Garo,https://kynjatshai.com/khubor-kyllum/yn-pan-kaiphot-u-myntri-halor-ka-jingwan-rung-ki-shipai-bgb-sha-shnong-briew-ha-rilum-garo/
"Ki dkhot jong ka High Powered Committee (HPC) ki ba dei ban peit halor ka jing-shna thymmai ïa ka Ïing-dorbar Thawaiñ  thymmai ha ka jylla ha Mawdiang-diang, ha ka 8 tarik Jylliew ki la pynlong ïa ka jingïakynduh ha Taj Vivanta, Shillong.Ha kane ka jingïalang la wan ban shim bynta da u  Lamphang ka Ïingdorbar Thawaiñ ka jylla u Thomas A. Sangma, u Myntri rangbah ka jylla u Conrad Sangma, u Symbud Myntri rangbah ka jylla u bah Prestone Tynsong bad u bah  Sniawbhalang Dhar bad kiwei ki MLA bad ki ophisar na ki tnad bapher bapher.Haba kren sha ki lad pathai khubor u Lamphang ka Ïingdorbar u la pyntip, ba ki mat jingïakren ba la shim ha kane ka sngi ki long ban bishar bniah halor ka jingïaid shakhmat ka jingpyntrei ïa ka jingshna ïa ka Ïingdorbar thymmai, bad la wanrah ruh ïa ka jingtyrwa ban bteng ïa ka jingtei ïa ka wat baar jong ka Ïingdorbar thymmmai bad la ïakren ruh  halor ka mat security system.U la ïathuh ruh ba ka HPC, ka Assembly Secretariat, bad ki tnad sorkar bapher bapher ki la pdiang ïa kane ka jingtyrwa ban bteng ïa ka jingtei ïa ka wat baar  jong ka Ïingdorbar bad ïa kane ka jingtyrwa shen yn sa aiti noh sha ka Ministry of DoNER.",Pdiang ka HPC ïa ka jingtyrwa ban bteng tei ïa ka wat baar jong ka Ïingdorbar thymmai,https://kynjatshai.com/khubor-kyllum/pdiang-ka-hpc-ia-ka-jingtyrwa-ban-bteng-tei-ia-ka-wat-baar-jong-ka-iingdorbar-thymmai/
"U Bah  T. Lyngwa District Magistrate ka South West Khasi Hills District, Mawkyrwat u la pynjari da ka Section 144 CrPC ban mana pyrshah ïa ki briew  ba  ym bit ban ïaid ne ïeng ha ki khappud India bad Bangladesh palat ïa ka 100 metres na khappud  Indo-Bangladesh, naduh ka por 7 baje janmiet haduh  6 baje mynstep hadien ba la ïoh jingtip ba ki don ki runar na kawei ka ri bad ki nongkhaïi tuh kiba rung ba mih ha shilynter u pud ka India-Bangladesh, ha ki thaiñ ka South West Khasi Hills.Shuh shuh la ong ruh ba kine ki runar ki dei kiba khaïi tuh ne khaïi  beaiñ kum ïa ki Masi, kyiad, Drugs bad kiwei kiwei kum kine ki kam kiba long kiba mynsaw ïa ki nong shongshnong  bad ruh kiba long pyrshah ïaka Aiñ. Kumta khnang ban tehlakam ïa ki kam runar bad ki kam beaiñ ha khappud ka India bad Bangladesh, la pynjari da kane ka kyndon.Kane ka la treikam naduh ba la pynjari ïa katei ka kyndon haduh ban da pynbna da kumwei pat.",Khang u DC ban ïaid 100 meter ha pud Indo-Bangla naduh 7 baje janmiet haduh 6 baje mynstep,https://kynjatshai.com/khubor-kyllum/khang-u-dc-ban-iaid-100-meter-ha-pud-indo-bangla-naduh-7-baje-janmiet-haduh-6-baje-mynstep/
