content,title,url
"Nongstoiñ, 10 Naitung:U Mawnongrim jong ka Mawshynrut Civil Sub Division ba la ioh ban plie paidbah da u Myntri Rangbah ka sorkar Jylla u Mukul M Sangma ha ryngkat u HDR Lyngdoh Myntri kam pohiing, u la kylla dur, namar ba la shna noh tang dep, tang namar ban ioh pynrung ia ka kyrteng jong u MLA ka thain u bah H. Witting Mawsor, namar ba ha u Mawnongrim ba la pynkhreh bha ka kyrteng jong u MLA ka thain kam shym la don bad paw satia bad kumta tad haduh ban da pynbeit da kawei pat ka por kam shah shuh namar ba ka la dei noh ka sngi ban plie paidbah hynrei wat la u Mawnongrim u la kylla dur ha ka sngi plie la sngewthuh pat ba yn sa pynbha bad shna bha kham hadien.Ha kaba iadei bad katei ka bynta u Rupang u la ioh ban iakren bad u bah H. Witting Mawsor halor katei ka bynta bad na ka liang jong u bah Mawsor u la ong ba katei kaei kaei baroh khoit kadei namar ka jingleh stad jong u DC; namar ba naduh ba u Mukul u la phun sha u tei u MLA ka Mawshynrut ha kaba iadei bad ka jingpyntip ban plie noh ia ka Mawshynrut Civil Sub Division, na ka liang jong u bah Mawsor wut wut u la phun ia u DC ka West Khasi Hills District, u Arun Kumar Kembhavi IAS bad u la ia kynduh ruh markhmat ia u DC ha Madan Christ King ha ka sngi Tohdieng jong ka taiew ba la lah ha kapor ba ki dang leit ban jurip ia kaba jaka ban pynlong ia ka jingialang plie ia u maw nongrim.“Nga la pynkynmaw ia u DC ba ka kyrteng jong nga kum u local MLA kadei ban don ha u Maw nongrim hynrei u DC u la jubab ia nga da kaba u la ong ba “Protocol Doesn’t Allowed” bad hadien katei nga la buh  jingkylli ia u ba ka protocol aiu kata u kren bad nangno u la ioh hukum? bad na ka liang jong u DC u la jubab ba la hukum da ka Political Department ba um dei ban thoh ia ka kyrteng jongno jongno ruh, hynrei lait tang ka kyrteng jong u Myntri Rangbah bad jong u Myntri kam pohiing bad haba nga kylli ba mano bala hukum ia u bad u DC u la ong ba dei u MS Rao Principal Secreatary Home & Police Department” ong u bah Mawsor.Shuh shuh hadien katei na ka liang jong u bah Mawsor u la ong ba u la pyrshang ban telephun ia u MS Rao, la katto katne sien hynrei um ioh bad hadien pat u la ong biang ia u DC ba ha baroh ki jingplie ia ka Civil Sub Division lane ia ki Block ka kyrteng jong u local MLA jong ka thain ka dei beit ban don namar khamtam ba ka Civil Sub Division Mawshynrut kadei hapoh Iing jong u bad dei ma u ban pdiang kum ka jingiadonlang (In Presence) bad ia ka burom dei ban ioh lut sha ka sorkar bad kumjuh u kongsan bad u symbud kongsan ki dei na ka sorkar,  hynrei kum ka dak jong ka jingiadon lang ka kyrteng jong u local MLA kadei ban don.“Hynrei kaba sngew lyngngoh ka long ba u DC u la iai ong beit ba um lah ban leh ei ei lada um ioh ia ka hukum bad hadien ba nga la sngew dom nga la phun noh ia u Myntri Rangbah bad kumjuh ia u HDR Lyngdoh ban pyntip ia katei ka jingjia bad na ka liang jong ki ruh ki la pynpaw ia ka jingsngew lyngngoh halor katei ka jingbymthoh lang ia ka kyrteng jong u MLA ha u Mawnongrim bad hadien katei na ka liang jong u Myntri Rangbah bad u myntri ka kam pohiing ki la hukum ba dei ban kynthup lang ia ka kyrteng jong u local MLA ha u Mawnongrim bad kumta na ka liang jong u DC shimiet shimiet ki hap ban leh ia ka ban pynrung ia ka kyrteng ka jong nga ha u Mawnongrim” ong biang u bah Mawsor.U bah Mawsor hadien bala wai ka jingialang plie ia u Mawnongrim mynta ka sngi u la leit iakynduh markhmat bad u MS Rao ban kylli ba ka dei shisha ne em ba dei ma u u ba la hukum ia u DC ban nyn thoh ia ka kyrteng jong u local MLA bad na ka liang jong u MS Rao u la jubab da kaba u ong Em bad u la ong ruh ba kam don kaba kum kata ka hukum bad u bah Mawsor u la ia kynduh ruh ia u DC bad u la ong ba “Phi la thok ia nga bad nga la sngewthuh ruh ba katei ka dei ka jingleh stad jong u DC ka Nongstoin bad nga la ong ruh ia u DC ba lada u kwah ban iatreilang nangne sha khmat um dei ban leh stad palat”.Ha kaba iadei pat bad ka jingpynkhreh ia ka jingialang plie ia u mawnongrim jong ka Mawshynrut Civil Sub Division kaba long tang lai sngi na ka liang jong u bah Mawsor u la ai khublei kyrpang ia baroh ki ophisar sorkar bad kumjuh ia kito kiba la iadon bynta baroh namar ba kila trei shitom haduh katta katta ban pynlong ia ka sngi kaba mynta ban iphuh iphieng bad ym i kop ruh ba ka jingpynkhreh ka long tang lai sngi, hynrei la I kumba la pynkhreh lypa da ki taiew.","Leh stad U DC, ba jah kyrteng U MLA  Mawshynrut, ong U bah Witting",https://www.urupang.com/leh-stad-u-dc-ba-jah-kyrteng-u-mla-mawshynrut-ong-u-bah-witting/
"Shillong, 03 Naitung:U MLA ka Nongthymmai u Dr Jemino Mawthoh u la sam borti ADB (Asian Development Bank) na ka bynta ban theh niut ha ka shnong Lapalang ha kane ka sngi. Ha ka thain Nongthymmai ki don 11 tylli ki shnong kiba la iasoi bad ka tnad pynroi sor ka sorkar ban pyntreikam ia kane ka projek pynkhuid shabar ka jaka ka Municipal.Ha kane ka sngi, la don lang u Rangbah Shnong, u secretary, Rangbah dong bad kiwei ha kaba da ki spah tylli ki longiing ki la wan ban shimti ia u borti.Ka shnong Lapalang ka dei kawei napdeng ki 11 tylli ki shnong kiba hap shabar ka Shillong Municipal Board (SMB) kiba la mynjur ban wan kit niut da ka kali Municipal.Kine ki shnong ki la iasoi ia ka jingiateh bad ka sorkar ba kan pyntreikam ia ka skhim pynkhuid ia ka sor kaba la bei pisa da ka Asian Development Bank (ADB).Ki shnong kiba la iasoi ia ka Memorandum of Understanding (MOU) ki long ka Mawlai Mawiong, Lapalang, Lawjynriew, Lumsohphoh, Nongmensong, RR Colony, Rynjah, Umpling bad na ka thain Nongthymmai.Katkum ka jingong ka sorkar ka jingpdiang ban wan kit niut ki kali Municipal, kam mut ba kan tuklar ban pynrung ia ki ha ka jaka ka Municipal hynrei kin neh haka jingpeit ka district council ha ka Scheduled Area.la ong ba kane ka skhim pynkhuid ia ka sor ka long ban pyniakhlad ia ki jaboh ba pyut bad ki bym pyut ha kaba ka ADB ka la bei pisa na ka bynta kane.","Ioh borti thieh niut ka Lapalang, kaba shabar ka Municipal",https://www.urupang.com/ioh-borti-thieh-niut-ka-lapalang-kaba-shabar-ka-municipal/
"Shillong, 03 Naitung:Ka jingiakhih sangeh trei kaba la iaid sha ka shi taiew jong ki nongtrei ka Meghalaya Transport Corporation Workers’ Union (MTCWU) ka la ktah ia ka leit ka wan jong ki bos MTC kiba iaid shabar jylla bad hapoh ka jylla.Bun bah ki nongwan jngohkai sha kane ka jylla, ki la sah ei bad kim ioh ban leit ban wan da ka bos MTC kynthup kito kiba thmu ban thied tiket namar ba ka khang lut hadien ba ka sorkar kam shym la jubab eiei haduh mynta ia ka jingdawa jongki, ban pynneh shwa ia ka Kong Adalyne Nikhli kum ka Managing Director.Hynrei ia ki skul bos la pynlait noh namar ba ka ktah jur ia ki khynnah skul.Ki nongtrei jong ka MTC ki la sangeh treikam naduh ka 27 tarik Jylliew da kaba dawa ba ka sorkar ka dei ban pynneh ia ka Kong Nikhla.Haba kren sha ki nongthoh khubor mynta ka sngi, u general secretary ka MTCWU, u Bah K. Rumnong u la ong ba ka jingsangeh triekam kan bteng beit namar ba kam don kano kano ka khubor na ka sorkar kaba la phah sha ki haduh kine ki sngi.“Baroh ki kam ki jam jong ka MTC la weng lut. Ka jingdawa jong ngi ka long ban pynsangeh noh ia ka jingweng ia ka Kong Nikhla na ka kam MD MTC,” u la ong.Ha kawei ka liang, u Chief Secretary, u Y. Tsering u la kyntait ban kren eiei halor kane, hynrei u shu ong ba ka sorkar ka don ki kyndon pyniaid ia ki nongtrei sorkar.“Ngi don la ki jong ki kyndon bad ki rule bad ngin peit namar ba ia baroh ki nongtrei sorkar la hap hapoh ka rule”, la ong u Chief secretary.",Bteng ka jingsangeh trei ki  nongtrei MTC la shi taiew,https://www.urupang.com/bteng-ka-jingsangeh-trei-ki-nongtrei-mtc-la-shi-taiew/
"Jowai, 3 Naitung:Da ki spah ngut ki khynnah skul ka HK Singh Memorial Secondary School, Jowai ha ryngkat ka jingiatreilang ki pulit ka Jowai Traffic Branch ki la mih paidbah ban pynkhuid ia ka Iawmusiang ha ki bynta bapher bapher naduh na phyllaw skul shaduh thanad, Newhill, Wah-Nangbah Road bad Thomas Jones Road.Kane ka long shibynta ban wanrah ia ka jingkhuid ia ka nongbah Jowai bad ha kajuh ka por ban pynpaw sha ki paidbah ba donkam ban sumar khuid ia ki jaka paidbah lada ha ki surok ne ha ki ophis sorkar bad wat ha ki skul bad haiing lajong.","Mih ki khynnah skul bad ki pulit,  ban pynkhuid Iew Musiang",https://www.urupang.com/mih-ki-khynnah-skul-bad-ki-pulit-ban-pynkhuid-iew-musiang/
"Shillong, 03 Naitung:Ka HSPDP Mawthadraishan Constituency Area Unit ka pynrem bad pyrshah jur ia ka jingleh lyndet bad jingshet shukor jong u Bah Blandingstar Warjri u MDC, ia ka seng, ia ki nongialam ba hakhlieh jong ka seng bad ia ki nongkyrshan ba lui lui kiba la trei shitom met bad mynsiem ban pynjop ia u.Ha ka kyrwoh ba la pyllait, la ong ba une u MDC u khlem kynjoh ktien wat tang shi kyntien ruh ia ki nongialam bad nongkyrshan jong ka seng, hynrei ula shu jah rngai kumto kumba shah rah ha u ksuid tynjang naduh ka miet 19tarik Jylliew 2017 bad dei tad haduh ka janmiet jong ka 22tarik Jylliew 2017 hadien ba la wai ka dorbar jong ka KHADC ba u sa wan mihpaw pyrthei ban kren ha ki lad pathai khubor bad ula pynbna artad ba shispah na ka shispah ula rai ban leit pyniasoh bad ai jingkyrshan ia ka PDF, kaba long pyrshah ia ka rai jong ka seng, kaba la dep weng noh ia ka jingkyrshan na katei ka kynhun.Ka seng bad ki paidbah nongkyrshan ki la jied ia u ban leit shong ha iing dorbar ban iasaid ia ki jingeh jong ka constituency, ka ri bad ka jaidbynriew bad la ong “Ngi khlem jied ia u ba un leit shong riehtngen ha ki pyntha phlang ba jyrngam jong ka jingdum”.Ka jingleh jong u Bah Blandingstar Warjri MDC, ka dei ka jingleh kaba la pynsah umdum ha kaba ka HSPDP Mawthadraishan ka pynrem jur namar tang hapoh ki 6 bnai ba u la jop, u la pynkhein ia la ka kular ba u la khlei ban ieng skhem halor ki nongrim jong ka seng kaba la pynjop ia u. Ka jingleh jong u ka dei ruh ka jingiuhroit bad ka jingthombor ia ka hok jong ki nongkyrshan ba lui lui jong ka party kiba la pynjop don burom ia u ha ka bye election MDC kaba dang shu dep shen ha u bnai December 2016.Ka HSPDP Mawthadraishan, ka dawa ia u Bah Blandingstar Warjri MDC ba u dei ban resain noh mardor na ka kam MDC ba u bat bad um don hok shuh ba un dang bteng ia katei ka kam namar dei ka HSPDP kaba la pynjop ia u; ym dei ba u la jop hi.Ha ka juh ka por ka HSPDP Mawthadraishan Constituency Area Unit ka kyrpad ia baroh ki nongialam jong ki Primary Unit bad baroh ki nongkyrshan jong ka seng kiba hap hapoh ka Mawthadraishan constituency ba kim dei shuh ban shah ialam bakla ha utei u MDC uba la shet shukor bad phet noh na ka party. Ka party ka long kaba la pynkhreh ban iakhun bad ban ioh ia ka jingjop ba don burom ha ka election MLA 2018 arshah ban ia kaba ngi la pynjop ia u Bah Blandingstar Warjri uba la phet noh na ka seng.",“Risain noh Bah Blanding” dawa  ka HSPDP Mawthadraishan,https://www.urupang.com/risain-noh-bah-blanding-dawa-ka-hspdp-mawthadraishan/
"Jowai, 3 Naitung:Ka kynhun ki nongtuh ki la prong ia ka bank Nongkyndong lane ka Meghalaya Rural Bank, Rymbai Brank bad ki la ioh ban rong haduh 3 tylli ki kor Kompiwtor kiba pyndonkam hapoh katei ka Bank.Ka nongtrei jong katei ka bank ka la kyndit ban iohi ba ka jingkhang ba na shadien ka la plie bad ia u tala la dep ot haba wan trei mynta ka step sngi Nyngkong.Ka Bank ka la khang naduh ka sngi Saitjain bad ha ka sngi U Blei bad ym lah ban tip mynno ki nongtuh ki la rung shapoh katei ka bank la ha ka miet sngi Saitjain ne miet sngi U Blei.Ki Pulit ka East Jaintia Hills ki la iathuh ba kitei ki nongtuh kim shym la ktah ia kaei kaei laitnoh tang ia kitei ki lai tylli ki kor Compiwtor.“Kim shym la rung wat shapoh kamra u Manager bad khamtam sha kamra kyrpang (Strong Room)”, la ong ki pulit kiba tohkit ia kane ka jingjia.","Ot ki nongtuh ia ka tala, rung ha Bank ha Rymbai",https://www.urupang.com/ot-ki-nongtuh-ia-ka-tala-rung-ha-bank-ha-rymbai/
"Shillong, 3 Naitung:Hynnin ka sngi, ki pulit ki la ioh kem ia saw tylli ki trok kit dewiong. Ka kali kaba don ia u number AS-01HC-8648, ka dei kaba la niah da U Kalvinson (32), ka number HR-61C-2148, ba la niah da U Pranding Nongbri, ka number AS-01FC-5057, ba niah da U Tahir Ali bad ka No ML-04C-4168. Kitei ki kali, la ioh kem da ki pulit Ri Bhoi, katba ki dang iaid ha ka National Highway – 40. Ki pulit ki la kem ia ki nongniah bad ki nongbud jong kitei ki trok.",Kurup ki  pulit 4 ki trok dewiong,https://www.urupang.com/kurup-ki-pulit-4-ki-trok-dewiong/
"Shillong, 3 Naitung:Mynta ka janmiet, ki arngut ki hep rit kiba na Mawlai Nongpdeng, kawei kaba dang 11 snem bad kawei pat kaba dang 8 snem ka rta, ki la shah rahbor ha lai ngut ki briew sha Golflink bad ynda poi ha madan Golflink, ki la iehnoh ia ki hangtei khlem da leh sniew eiei satia.Ki lad khubor ki ia thuh ba kitei ki ar ngut ki khynnah kynthei, ki mih na iing bad ki rah ia ka bol ban ialehkai phutbol hajan iing, hynrei la wan poi kawei ka kali jyrngam, kaba don lai ngut ki briew (kaba kim tip bha ka dei ka kali aiu) bad ki la thep ia ki hapoh kali bad arngut na kitei ki nongrahbor, ki shong lang bad ki ha ka jaka shong kaba hadien, katba uwei pat u dei u nongniah kali bad kitei kiba shong hadien, ki set ia kitei ki hep rit na shyntur bad ki teh ruh da ki tyllai na kjat. Ha lynti sha Golflink, la iathuh ba uwei u la thmu ban bat bor ia kawei na kitei ki hep rit.Ynda poi ha Golflink, lehse, ka lah ban dei ba kam pat dum bha ka bneng, ki la pyllait noh ia kitei ki arngut ki hep rit bad kitei ki la iaid sakma ha surok bah bad haba la lap da ki briew kiba kham rangbah, ki la phah ba kin leit ia kynduh ia ki pulit kiba don ha PTS bad ba la shimti noh da ki pulit jong ka Pasteur ban wad ia ki jingshisha halor ka jingshah rahbor jong kitei ki arngut ki hep rit.Kitei ki hep rit, kim da ithuh dur khmat bha ia kitei ki nongrahbor, hynrei la iathuh ba uwei na kitei, u dei uba tap tuppia bad uba lyngkot ka rynieng jongu.U Bah KW Chyne Rangbah Shnong ka Mawlai Nongpdeng, haba iakren bad U Rupang, u iathuh ba kiba ha iing jong kitei ki khynnah kiba jah, ki khlem leit pyntip eiei satia halor katei ka jingjia sha u, kum u khlieh jong ka Shnong, hynrei ula pyntip lem toi ma u, hadien ba ula ioh jingtip na ki pulit, ba ki la lap ia kitei ki khynnah rit, kiba dei na katei ka Shnong bad kaba ula pyntip ia ki, ha ka por 7baje mynta janmiet, ha kaba ula bthah ruh ia ki, ba kin leit peit ia la ki jong ki khun sha Pasteur Beat House, namar ba ki don ha katei ka thanat jong ki pulit. Lait nangta U bah Chyne, u iathuh ba um tip eiei shuh ia kaei kaba la jia ia kitei arngut ki khynnah rit, wat la u iathuh ba u shu tip, ba ki dei kiba 8 bad 11 snem ka rta.",Shah rahbor 2 ki hep rit na  Mawlai Nongpdeng sha Golflink,https://www.urupang.com/shah-rahbor-2-ki-hep-rit-na-mawlai-nongpdeng-sha-golflink/
"Shillong, 4 Naitung:Ka seng ki samla pule na ri Lum Garo kaba la tip kum ka Achik Students’ Welfare Association (ASWA) ka la weng noh ia ki jingbyrngem ia khih jong ka namarba tang mar ia dawa ka sorkar ka la pynurlong noh khlem da pynslem shuh ia ka jingdawa jong ka. Katei ka seng ka la byrngem ia khih halor ka jingbym ioh jaka pule jong ki samla Garo kiba don kumba 700 ngut ha ka kolej sorkar kaba don ha Tura hynrei tang san sngi shuwa ban kut katei ka por ba ki la buh ka sorkar ka la pynurlong noh ia ka jingdawa jong ki.Ha ka kyrwoh khubor u General secretary katei ka seng u Harley Davidson N Sangma u la ong “Ka jingpynurlong u Dr.Mukul Sangma ia ka jingdawa jong ngi tang hapoh san sngi ba ngi dawa ka la pynum ia ka dohnud jong ngi, ngim donkam shuh ban ia khih namar katei ka mat” ong ka kyrwoh haba pyntip ba la pynrung lut baroh 700 ngut eiei ki samla pule ha ka kolej sorkar ha Tura.Ia kane u la ong ba la pyntip sha katei ka seng da u Principal ka Tura Govt College mynta hi ka sngi, “U la iathuh ba la hukum ba dei ban pynrung klas lut khlem pynslem” ong katei ka kyrwoh kaba la dawa ba ka sorkar ka dei ban mang tyngka na bynta katei ka kolej ban pynbun ia ki nonghikai bad ki nongtrei bad kumjuh ban pynheh ia ka khnang ba katei ka jingeh kan ym mih manla u snem kumhba ju long baroh shi katta.","Mar ia dawa, mar ia long, kmen ki Garo",https://www.urupang.com/mar-ia-dawa-mar-ia-long-kmen-ki-garo/
"Shillong, 4 Naitung:Ka la don ka jingnang kiew ki kynthei kiba dih drok ha ka nongbah kiba hapdeng ka rta 15-16 snem, la ong ka nongkren ha ka jingiaid paidbah pyrshah drok ha ka nongbah mynta ka sngi ba pynlong da ka National Health Mission (NHM), Meghalaya and Red FM.“Ka jingdon ki kynthei kiba dih drok ka la nangkiew ha ka nongbah bad ia kane la pynshisha lyngba ka jingwan rejister ha centre ha Civil Hospital Shillong bad kine ki dei hapdeng ka rta 15-16 snem”, la ong ka kong Phida Dkhar ka nonghikai ia kiba kyrni dih drok.Ka la ong ba ka daw halor kane kaba pynngop ia ki thei samla ka dei namar ka jingiakynduh jingeh ha iing ha sem jongki bad ka jingshah pynshoi ha ki paralok.“Ka jingbym don ka jingiasyllok jong ki kmie ki kpa bad ban iashong kai bad la ki khun ban sneng ban kraw ka la long kawei ka daw kaba pynlong ia ki kynthei ban kylla dih drok namar ka jingshah ialam bakla”, la ong ka Kong Dkhar.Ka la ong ruh ba bunsien ki kmie ki kpa ha kane ka juk kim don por ban iashsongkai ban sneng ia la ki khun bad ki bun kam ban ia beh ia ki kam ki jam ne kiwei ki daw pat.Ka la iathuh ba kine ki Kynthei ki shah pynbor ha ki Kmie ki kpa ba kin leh bha khamtam ha ka jingpule bad kiwei ki kam wat hapdeng ka jingbym Mon jongki run bad Kane ka la ialam ia ki ban phai noh pynban sha ki kam bym man namar ka jingsuhsat ka jingim.Namar Kane ka jingbym iasngewthuh jingmut hapdeng ki Kmie bad kpa khamtam ka jingbym Don por ki Kmie ki kpa ban iasyllok ban iaphylliew jingmut bad ki khun ka la pynlong ia ki Khun ban shah ialam bakla.Kumba long mynta ki don kumba 2000 ngut kiba kyrni drok kiba rejister ha ka nongbah bad kine ki wan shah Sumar man u B’nai ha civil hospital.Ka Kong Dkhar kala kyntu ia ki kmie ki kpa ba kin sngewthuh ba kin ialam ia ki khun jongki lada kiba iakynduh ia kum kane ka jingeh sha ka jaka kaba la buh ha Civil Hospital, Shillong lane ha Ganesh Das hospital.Ka NHM hynne ka la pynlong ia ka jingpynshai ia ki jingsniew na u drok ha jaka ieng bos ha Mawlai, bad ka la don ruh ka jingkyntip ha kaba ki briew ki jubab bad kiba dei ka jubab ki ioh khusnam.","Na ka daw iing, poi kyrni dih  drok ki thei samla ha ka nongbah",https://www.urupang.com/na-ka-daw-iing-poi-kyrni-dih-drok-ki-thei-samla-ha-ka-nongbah/
"Shillong, 4 Naitung:Ka jingphet ki MLA na kawei ka seng sha kawei pat kan jur bha ha ka elekshon MLA 2018, ki lad khubor ki la iathuh ba ki ban bun ka jingphet seng dei ki MLA na ka seng Congress bad kin don katto katne ngut ki ban phet na ki seng riewlum ruh. Ki lad khubor ki la iathuh ba kiba bun ki MLA ki ban phet seng shuwa ka elekshon 2018 ki dei ki ban leit ia soh sha ka seng NPP kaba ialam mynta da u MP ka Tura Parliamentary konstitwensi u Conrad K Sangma.La iathuh ba ha ki katto katne tylli ki konstitwensi ka seng Congress ka la buh briew lypa watla ki la don ki MLA ba mynta jong ka ruh, kawei na ki konstitwensi ba katei ka seng ka la pynkhreh ban buh kandidet da uwei pat ha ka jaka u MLA ka dei ka Mawkyrwat konstitwensi ha kaba la ong ba don ki nongialam ka seng Congress kiba kwah ban ym ai tiket shuh sha u bah Rowell Lyngdoh, MLA ba mynta uba la shah pynhap na ka shuki symbud myntri rangbah. Haduh mynta la iathuh ba ka Congress ka thmu ban pyniakhun da u MDC ka Langrin u bah Manstudy Nongrem na Mawkyrwat konstitwensi, wat la kin don kiwei pat ki ban pan tiket ba kynthup ia u President barim ka KSU Delhi Unit u bah Kynpham Lyngdoh.Tang mar ia iohsngew ia katei ka khubor la ong ba ka seng NPP ka la sdang ban phaikhmat sha u bah Rowell Lyngdoh ban pyniakhun na katei ka seng ha u 2018 , ki lad khubor ki la iathuh ba ka jingiakren hapdeng kitei ki ar kynhun ka dang iaid haduh mynta. Ki nongialam ka NPP ki la kyntait ia katei ka jingiakren bad u bah Rowell hynrei ki lad khubor ba iajan bad katei ka seng ki la iathuh ba ka jingiakren ka dang iaid shakhmat.Kumba ka long mynta katei ka lad khubor ka la iathuh ba ka NPP ka la jan ioh ban tan lut ia ki kha heh jong ka seng Congress ban ia khun na katei ka Party ha u 2018, la iathuh ruh ba un don sa uwei pat u kha heh na ka seng UDP u ba nwan ban pyniasoh ha ka por kaba biang. Ki nongialam katei ka seng ki la kren sngewskhem ba ha u 2018 kin bat ia ka bor synshar ha kane ka jylla da kaba ia thaw sorkar lang bad kiwei pat ki seng lait noh ka Congress.Ha kawei pat ka lad khubor la iathuh ba ka jingiadei u bah Rowell Lyngdoh bad ki nongialam Congress ka la nang jngai nang jngai ha kine ki sngi bad la sngewthuh ba wat ma u ruh u sngew duh jingkyrmen bha ban ioh tiket ha u 2018. Ki nongkyrshan jong u bah Rowell ki la iathuh ba ha ka jingshisha u la don jingthmu ban shongthait noh mynta u 2018 hynrei ka jingshah pynhiar shuki na ka kyrdan symbud myntri rangbah ka la pynsat sia ia u bad dei kate ka daw kaba la pynlong ba un ia khun biang ha u 2018.","Na UDP yn don ban ia soh NPP, phai  sha U Bah Rowell na Mawkyrwat",https://www.urupang.com/na-udp-yn-don-ban-ia-soh-npp-phai-sha-u-bah-rowell-na-mawkyrwat/
"Shillong, 4 Naitung:Ki nongialam jong ki lai tylli ki sengbha-lang, kiba kynthup ia U bah Wellbirth Rani, President FKJGP, U bah Bipul Thangkhiew President RBYF bad U bah GH Kharshanlor President HNYF, ki kren shai ba ka sorkar Jylla, ka dei ban pynsangeh ia ka jing pyntrei ia ka lynti rel ha Ri Khasi.Ka kyrwoh na kitei ki seng, ka ong shuh shuh ba ka jingleh mynthi jong ka sorkar, ka pynlong ba kitei ki lai seng, kin shong jingialang, ha ka 7tarik Naitung 2017 bad ba kin shim ia ki rai iakhih bad ba kin sa pynbna bad pynshai paidbah hadien jong katei ka jingialang, ong ka kyrwoh na ki lai tylli ki seng.","7tarik, yn rai iakhih lai ki Sengbhalang",https://www.urupang.com/7tarik-yn-rai-iakhih-lai-ki-sengbhalang/
"Shillong, 04 Naitung:Ka UDP kam pat iakren eiei ban kyrshan ia u kyrtong President ka NDA ne ka UPA. Ka NDA ka la sei da u Ram Nath Kovind katba ka UPA ka la pynieng da ka Meira Kumar hynrei kan leit ban sngap ia ka jingwan ialap elekshon ka kyrtong ka UPA ka Meira Kumar lashai ka sngi ha ka nongbah.U General secretary ka UDP u Dr Jemino Mawthoh u la ong mynta ka sngi, ba ka UDP kam pat shym la iakren iano ban kyrshan ha kane ka elekshon President ka ri hynrei na bynta lashai, kaba la khot da ka Meghalaya Pradesh Congress Committee ia ka jingwan ka Meira Kumar, ka party kan leit ban sngap ia ka jingkren jongka. U la ong ruh ba ka party kan leit ruh ban sngap ia ka jingialap elekshon jong u kyrtong ka NDA u Ram Nath Kovind ynda u la wan sha kane ka nongbah.“Hadien ba ngi la ioh ban sngap ia ka jingialap jongki baroh ar ngut, ka party kan sa iakren iano ban kyrshan”, la ong u Dr Mawthoh.Wat la ka UDP ka don lang ha ka rynsan ka North East Democratic Alliance (NEDA) kaba ialam da ka BJP, hynrei ka la kren shai ba ka NEDA ka dei tang ka rynsan ban iakren ia ka kam pynroi kiba iadei bad kane ka dong mihngi hynrei kam dei ka rynsan politik.Na ka liang ka NPP ka la dep pynbna ba kan kyrshan beit ia u kyrtong ka NDA katba kiwei ki seng khamtam ki seng riewlum kum ka HSPDP, NCP kim pat pynpaw halor kane.Ka kyrtong ka UPA ka Meira Kumar kan wan lashai ha ka nongbah ba kan ialap elekshon na ki MLA ban kyrshan ia ka.Kumba ka paw, u kyrtong ka NDA u la don lypa ha ka lynti ban jop lada ym shet kylla ki MLA bad MPs kiba don lang ha ka NDA.Ka elekshon President ka ri kan long ha ka 17 tarik Naitung katba ka elekshon Vice President kan long ha ka 5 tarik Nailar.","Ym pat iakren ka UDP,  iano ban kyrshan President",https://www.urupang.com/ym-pat-iakren-ka-udp-iano-ban-kyrshan-president/
"Nongstoiñ, 05 Naitung:Ki paidbah nongshong shnong jong ka thain Kynroh kaba don ha West Khasi Hills District, bad ki shnong ba marjan kila iakynduh ia ka jingeh kaba khraw namar ka jingnang sniew jong ka surok Nongstoin-Kynroh bad na Jaidoh sha Nongkasen, katba nang mih ki sngi bad kipor kaba la pynsyllang shisha ia ki paidbah ha kiba bun ki liang khamtam kaba la pynthut ia ka iaid ka ieng jong ki paidbah.Hadien ka jingiai ud jong ki paidbah nongshong shnong katei ka thain halor ka jingsniew jong katei ka surok kaba la palat pud na ka liang jong ka seng Hynniew Trep Youth Council (HYC) Nongstoin Circle ha ka sngi balang jong ka taiew kala leit ban buh bad aiti ruh da ka jing thoh sha u Executive Engineer ka tnad PWD Nongstoin Division ba un shimkhai ban leh ei ei noh kham kloi ha kaba iadei bad katei ka surok.Na ka liang jong u samla Lumlang president ka HYC Nongstoin Circle u la ong ba ki katto katne ki mat ia kaba ka seng kala leit ban buh ia ka jingthoh halor ki tei ki surok ki kynthup ha kaba iadei bad ka surok Nongstoin haduh Kynroh, ha kaba katei ka surok ka jingthliew kala long shaba palat haduh ba ki kali kiba iaid ba ieng ki la shem jynjar haduh katta katta bad kaba ar pat ka long ha kaba iadei bad ka surok na Kynroh sha jaidoh ha kaba katei ka surok kiba bun ki jaka ym shym la pat siangrong bad katei ka pynlyngngoh haduh katta katta ia ka seng ha kaba ha kano ka rukom ka tnad PWD ka ailad ia ki kontraktor ban shu leh katba mon khlem da pyndep.Ym tang kata ka seng kala kren ruh ia ka surok na jaidoh sha Mynnimawbri, ha kaba iadei bad kane ka jing trei kala urlong kumba 3 Km, katta kumba la kular da u Chief Engineer bad halor kane ka surok ka seng ka kyntu ia ka ophis jong ka PWD ba kan shim khia ban peit bad pyntrei bha katkum bala mang bad ruh ia ka surok na Mynnimawbri sha Mawkaton ha kaba katei ka surok haduh mynta ym shym la pat siangrong satia watla ia katei ka surok la shna la kham slem bad kane ka la pynsoh sat khamtam eh ia ki nongrep.Kumta na ka liang jong ka seng ka dawa ba ka tnad PWD ka dei ban leh ei ei noh mardor bad ban shim ruh ia ka jingkit khlieh ban siangrong noh ia kane ka surok bad ka seng ka la kyntu ruh ia ka tnad ba nalor kitei ki surok bala pynpaw ka seng kala ibit ruh ba ka tnad PWD ka la dei ban maramot noh ia ka surok na Mawkaton sha Nongkasen.Na kaliang u samla Lumlang u la ong ruh ba ka seng ha katei kajingthoh kala pynpaw ruh ha kaba iadei bad ka jingjot jong ka surok na duh Jaidoh sha Nongkasen ka daw ka dei namar ba ki muster roll kim da wan trei tikna, kaba ar ka jing jot jong katei ka surok ka dei namar ym pat siangrong bad ym pat siang maw bad nalor katta sa kajing iaid jong ki trok kit shyiap, maw bad dieng haduh ba kala pynlong shisha kajing eh ia ka iaid ka ieng jong ki kali rit.","Sniew palat surok Nongstoin –  Kynroh, Jaidoh sha Nongkasen",https://www.urupang.com/sniew-palat-surok-nongstoin-kynroh-jaidoh-sha-nongkasen/
"Shillong, 05 Naitung:U Dr Donkupar Roy, President ka UDP, u la ong ba ka sorkar ka don ka lad ban wad na ka bynta ban pynbeit ia ka jingeh jong ka jingmih na ka jingiakhih ki sengbhalang halor ka lynti rel.“Ka donkam ia ka jingmir jingmut kaba bniah bha halor kane ka kam shwa ba ka sorkar kan shim ia ka rai ban iaid shakhmat”, la ong u Dr Donkupar haba twad jing-mut kaei ka jingsngew jongu ia ka jingpyrshah ki sengbhalang.U la ong ba ka sorkar ka don ka lad ban pynbeit bad ki kynhun ba pyrshah ia ka lynti rel, namar ba lada iapyni bor kan nym poi shaei shaei, hynrei kan wanrah pynban ia kaba kham sniew.“Ka sorkar ka don ka lad ban pynbeit ia ka jingeh”, la ong u President ka UDP bad bynrap, ba ka donkam ban iakren bha ia kane la ka long kaba myntoi ne em ia ki trai shnong lada wan ka lynti rel.U la kubur ba kum ka jylla ka donkam ia ki lad ki lynti ban tehlakam shwa ia ka jingwan ki briew nabar namar ba lada ka jingwan ka lynti rel ka long ka jingma ia ki trai shnong, kam long kaba bha.Ka jingiakhih ka KSU ban pyrshah ia ka lynti rel ka la jan poi sha ka shi bnai hynrei na ka liang ka sorkar kam shym la khot iakren satia ia ki watla bun ki kynhun kynthup ki seng sain pyrthei, ki sengbhalang ki la kyntu ia ka sorkar ba kan khot iakren ban iapynbeit noh ia ka jingeh.Kham mynshwa, u Myntri Rangbah ka jylla u Dr Mukul Sangma u la pynneh da kaba ong ba ka sorkar kan nym khot iakren ia ka seng katba ka dang bteng ban leh ia ki kam bymman ban pynthut ia ka suk ka sain.","Ka sorkar ka don lad ban pynbeit  jingeh lynti rel, ong u Dr Don",https://www.urupang.com/ka-sorkar-ka-don-lad-ban-pynbeit-jingeh-lynti-rel-ong-u-dr-don/
"Shillong, 05 Naitung:Ka Meira Kumar, ka kyrtong president ka ri ka UPA kaba don 17 tylli ki seng, ka la wan ha ka nongbah mynta ka sngi ha kaba ka la pynlong ia ka jingialap elekshon ha annexed hall ka iing dorbar ka jylla.Haba kren sha ki MLA ha kane ka jingialang, ka Meira ka la ong ba ka shim ia kane ka rai ban mih madan ban iakhun ia kane ka elekshon ka long namar ba ka kwah ban pynieng ia ka nongrim ne ka ideology pyrshah ia ka sorkar NDA kaba la pyrshang ban set kak ia ka sur jong ki paidbah ka ri.“Nga ieng ha ka nongrim ban iakhun ia kane elekshon bad nga kyrmen ba ka sur ba napoh ka jingiatiplem hapdeng ki MLA,MP kan treikam ban kyrshan ia nga”, la ong ka Meira.Ha kane ka jingialang, bun ki MLA ba kham paw ka Congress kiba jah kum U Bah Prestone Tynsong, Kong Roshan Warjri, Kong Ampareen Lyngdoh kim shym la wan poi, hynrei ki MLA na kiwei ki seng, kiba wan sngap ki long na ka UDP ba kynthup u President u Dr Donkupar Roy, u Dr Jemino Mawthoh bad u Bah TW Chyne.“Ha ka jingialang hapoh ka jingialam ka President ka AICC ka Sonia Gandhi ki 17 tylli ki seng sain pyrthei ki la rai lang ban pynieng ia nga ha ka nongrim ka idoloji. Ka dei ka sien ba nyngkong ba ka elekshon President ha ka ri la ialeh da ka nongrim ka idoloji”, ka la ong.Ka la ther ia ka sorkar NDA ba ialam da u Narendra Modi da kaba kynnoh ba ka jinglait luit jong ki niam, ka jinglait luit jong ka bam, ka la shah khang, ha kaba ka sorkar ka la hukum ia ki briew iano ban mane, iano ban bam.“Shano shano ba nga leit ka la don ka sur kaba sngew tynnad bad kane ka dei ka jingialap ba nyngkong jong nga ha kane ka dong mihngi”, ka la ong.Ia ka Meira la synrang lang u CP Joshi u genl secretary uba peit ia ka Meghalaya, u Pawan Bansal uba long myntri sorkar barim ka UPA, nalor u Myntri Rangbah u Dr Mukul Sangma, u President ka MPCC u Bah DD Lapang bad kiwei ki MLA ka Congress.Katkum ka sur mynta u kyrtong ka NDA u Ram Nath Kovind, u la don ha ka thong ban rah suk ia ka jingjop lada kam don ka jingiashet kylla hapdeng ki MLA bad MP.","Ngan iakhun President da  ka ideology, ong ka Meira",https://www.urupang.com/ngan-iakhun-president-da-ka-ideology-ong-ka-meira/
"Shillong, 5 Naitung:U National Joint Secretary ka BJP u B.L Santhosh u la ong ba ka BJP ka la ioh ban synshar ha ki saw tylli ki jylla ka thaiñ shatei Lam Mihngi kata ka Assam, ka Arunachal Pradesh, Manipur bad Nagaland bad mynta ki sngi ki por ki la hajan eh ba katei ka seng kan ioh synshar sa ha ka jylla Meghalaya. “Ia ka Assam, Arunachal Pradesh, Manipur bad Nagaland ngi la ioh, ka por ba ngin synshar ia ka Meghalaya ka la hajan eh” ong u B.L Santhosh haba kren ha ka jingialang jong ka BJP kaba la long mynta ka sngi ha Mawlong, Shella konstitwensi.Utei u heh BJP u la ong ba kumba ka long mynta ka BJP ka don 13 ngut ki myntri rangbah ha ki 13 tylli ki jylla jong ka ri India bad lada kheiñlang bad kiwei pat ki jylla kiba la synshar da ka kynhun kaba ia tehlok bad ka BJP kata ka NDA ka jingdon ki myntri rangbah ka long haduh 17 ngut, “Ha u 2018 u myntri rangbah ka Meghalaya ruh un dei na ka seng BJP” ong utei u heh BJP uba la wan ban peit pyrman ia ka jinglong jingman katei ka seng ha Shella konstitwensi. U Santhosh u la ioh ban ia kren markhmat mynta ka sngi bad ki nongialam jong ki Unit bapher bapher jong ka BJP Shella Mandal kiba la poi kumha 250 ngut eiei ha katei ka jingialang kaba la long ha Mawlong.Ha katei ka jingialang la donlang u President rangbah ka BJP ha ka jylla Meghalaya u bah Shibun Lyngdoh, u Vice President bah David Kharsati, u President ka BJP East Khasi Hills District u bah Babul Suting, u bah Jropsing Nongkhlaw Chief Organiser ka Shella Mandal u ban long ruh u kyrtong na katei ka seng ha ka elekshon 2018 na Shella konstitwensi bad kiwei pat ki nongialam jong katei ka seng. U bah Shibun Lyngdoh haba kren ha katei ka jingialang u la ong ba ha ka seng BJP ki don 4 ngut ki General Secretary bad ka kamram jong kitei ki 4 ngut ka dei ban leit sha ki nongbah jong ki jylla bapher bapher ha ka ri India, hynrei nalor kitei u la ong ba ki don pat sa ki Joint Secretary bad ka kamram jong ki Joint Secretary ka long ban rung sha manla ki kyndong kynshrot jong ka jylla kumhba u B.L Santhosh u la wan sha Shella konstitwensi.Shuwa ka elekshon 2018 u bah Shibun u la ong ba kin don bun ki nongialam jong ka BJP na Delhi ban rung sha ki kyndong kynshrot jong ka jylla ban pynsngewthuh paidbah bad u la ong ruh ba ka kam ka BJP kia mynta hi ka dei ban pynsngewthuh paidbah ia ka jingkordor ka synshar paidbah bad ka vote ka wan pat hadien. Ha katei ka jingialang ki nongialam katei ka seng ki la pynsngew ia kiba bun ki mat halor ka jingiaid lynti jong ka sorkar NDA hapoh ka jingialam jong ka seng BJP kaba la 3 snem kynthih mynta bad ki la kdew ba ka ri ka la lait na ka bamsap hapoh ka jingialam jong ka BJP. U bah Jropsing Nongkhlaw haba kren ha katei ka jingialang u la ong ba ka dei tang ka jingialang jong ki nongialam Unit na ki Polling Booth bapher bapher bad kam dei kaba la khot paidbah satia. La pynlong ia katei ka jingialang ha Indoor Stadium, Mawlong.",“U myntri rangbah ha Meghalaya un dei na ka seng BJP”,https://www.urupang.com/u-myntri-rangbah-ha-meghalaya-un-dei-na-ka-seng-bjp/
"Shillong, 05 Naitung:Katba ka kyrtong President ka UPA ka Meira Kumar ka la kam ba ka UDP ka la ai ka jingkyrshan ia ka, na ka bynta kane ka elekshon President ka ri, hynrei na ka liang u president ka UDP U Dr Donkupar Roy u la kyntait ia kane ka jingkam jongka.“Nga sngew kmen ba u nongialam ka liang-pyrshah u Dr Donkupar Roy u la ai jingkyrshan lang ia nga ha kane ka elekshon President”, la ong ka Meira haba kren sha ki nongthoh khubor mynta ka sngi ha Shillong ha ka jingwan iuhkjat jongka ban ialap elekshon.Ha kane ka jingialang ialap elekshon jongka, na ka liang ka UDP ruh hapoh ka jingialam u Dr Donkupar Roy, ki la wan ban sngap ia ka jingkren jongka.“Ma ngi ki politishian ngim dei kiba lui lui. Ngi leit sha ka jingialang ban sngap ban ioh sngew ia kaei ka nongrim ba ka kren. Kam mut ba ngi leit sha ka jingialang ba ngi la kyrshan ia ka”, la ong u Dr Donkupar haba kren bad ki nongthoh khubor mynta ka sngi.U Dr Donkupar u la ong ba ka UDP ka leit ban sngap ia ka nongrim jongka, hadien ba la ioh ia ka jingkhot na ka MPCC, hynrei ka seng kam pat iakren iano ban kyrshan.“Ka jingleit jong ngi ka long ban sngap bad shwa ka 17 tarik Naitung, ka seng kan shong jingialang iano ban kyrshan”, la ong u Dr Donkupar.Wat la um pat pynpaw iano ka seng, kan ai jingkyrshan ha kane ka elekshon President hynrei u la kren shai ba ka seng, kan kyrshan ia kyrtong u ban jop.“Ngin kyrshan ia u kyrtong u ban jop. Ka jingkam ka Meira ka dei kaba bakla ba ka UDP ka la kyrshan ia ka”, u la ong bad bynrap ba ka nongrim ba ka ong ban iakhun ia ka elekshon da ka nongrim ka jingiatiplem kaba napoh kam long kaba lah ban urlong namar ha ka elekshon bun ki MLA ki ngeit beit ha ka jingbthah ka seng bad tang khyndiat eh kiba ngeit ha ka nongrim ka jingiatip lem kaba napoh.Katkum ka jingong u Dr Donkupar ka nongrim (ideology) ban ialeh elekshon ha India kam pat poi sha kane ka bynta bad ka seng, kan leit ruh ban sngap ynda la wan sa u kyrtong ka NDA namar ba ka kwah ban tip ban sngewthuh ia ka nongrim ba ki pynpaw.U la ong ba ki MLA ki dei ki nongjied bad ka jingleit sha ka jingialang ka long kumba leit sngap ki paidbah haba ialap elekshon u kyrtong ha ka MLA elekshon, hynrei ka jingjied ka shong ha ki.U President ka UDP u la kyntait ba kan don kano kano ka jingsngew iapher bad ka HSPDP ka bym shym la wan sha ka jingkhot ka Congress ban sngap ia ka Meira. U la ong ba ka jingkhot jong ka MPCC ka long shimet shimet ym ia ka seng.","Kam ka Meira Kumar ba kyrshan ka  UDP, kyntait u Dr Donkupar",https://www.urupang.com/kam-ka-meira-kumar-ba-kyrshan-ka-udp-kyntait-u-dr-donkupar/
"Amlarem, 5 Naitung:Hynnin ka miet kumba 9 baje eiei ka la jia phylla ia kawei ka Bolero Pick-up kaba don u No ML-04 B 0265 kaba niah da uwei u Greatful Rymbai, ka la shah kit ha ka Wah na ka daw jong ka jingjur jong u slap ha kato ka miet ha kaba katba ka da iaid lyngba ka Surok kaba dei artad kaba iaid lyngba kawei ka wah rit ha ka tei ka jaka.Ia kane ka jingjia ka la jia ha marjan shnong jong ka shnong Karkhana kaba dei kawei na ka shnong rit ka don ha khappud bad ka Bangladesh jong ka thain War Jaiñtia ha kaba une u Driver u Ma Greatful uba dang wan donkam marwei na kawei na ki shnong ba marjan nangta bad kawei kaba sngewkmen bad kat kane ka jia ba khlem don kano kano ka jia pyn mynsaw ne sngewsih ha kaba iadei bad une u Driver wat la u don tang marwei ha kane ka por.Haba kaba iadei bad katei ka jing jia na ka liang jong ki tei ki nongshong shnong jong katei ka thain ki la ong ba bun sien hi ki la sah kut ha katei ka jaka ha ka por ba jur u slap bad da ka burom ki la kyrpad ruh ia ka ha khmat ka Sorkar ba kan sngewbha ban pynshna noh da ka jingkieng ha kane ka Wah khnang nangne shakhmat ba kan ymdon kano kano ka jingjia ba sngew sih ia ki paid jong ka tei ka thain namar ba u surok hi u dei u bud lum jong ha kaba ia dei bad ka kam iap kam im jong ki kum ki nong shong shnong ki la ong.Donbok ba utei u nongniah jong katei ka kali, ula ioh ban mih noh shabar, kan da la sahkut ha katei ka Wah bad la iathuh ba um shym la mynsaw jur satia, wat la u shu mong malu mala ka met ka phad jongu.","Rong ka um ia ka Bolero  Pick-up, ha shnong Kharkhana",https://www.urupang.com/rong-ka-um-ia-ka-bolero-pick-up-ha-shnong-kharkhana/
"Shillong, 05 Naitung:U President ka BJP u Bah Shibun Lyngdoh u la ong ba ka BJP ka dang iakren mynta bad kiba bun ki MLA ban ai ka jingkyrshan ia u kyrtong President ka NDA u Ram Nath Kovind. Katkum ka jingtip, u Kovind un wan sha kane ka jylla ha ka 7 tarik ban ialap elekshon ia ki MLA.Haba iakren mynta ka sngi, u Bah Shibun u la ong ba kumba haduh mynta ki la don ki MLA kiba la kular ban ai jingkyrshan ia u kyrtong ka NDA bad kiba la sngew thikna ki la palat ia ka 12 ngut eiei haduh mynta.“Ka jingiakren ka dang iaid mynta bad ki MLA kynthup kiba don ha ka liang ka sorkar ruh ban ai ka jingkyrshan ia u kyrtong ka NDA”, la ong u Bah Shibun.U President ka BJP u la ong ruh ba kan don ka jingialang lashai bad ki MLA kiba la don ka jingsngew ban ai jingkyrshan ia u kyrtong ba pynieng ka NDA hynrei um pat kwah ban iathuh bniah halor kane.Mynta ka sngi ka kyrtong ka UPA ka Meira Kumar ka la dep ban kren ha ki MLA shi bynta na ka jingialap jongka ban pan jingyrshan na ka bynta kane ka elekshon President ban long ha ka 17 tarik. Hynrei ha kane ka sngi, kiwei ki party bun kim wan kum ka NCP, NPP, HSPDP lait noh tang ka UDP kaba leit ban sngap hynrei ka bym pat treh ban kyrshan ia ka.",Dang iakren ka BJP ia ki MLA  ban kyrshan ia U Kovind,https://www.urupang.com/dang-iakren-ka-bjp-ia-ki-mla-ban-kyrshan-ia-u-kovind/
"Shillong 05 Naitung:“Ka jingpdiang ka UDP ia u Bah HS Shylla sha ka party shwa ka elekshon MDC shiteng samoi, ka dei namar ba ka Nongkrem UDP kaba ong ia ngi ba u Shylla ba mynta um dei shuh u Shylla ba mynshwa”, la ong u Dr Donkupar Roy haba kylli mynta ka sngi, ia kaei ka jingsngew jongu, ia ka jingshet biang u Bah Shylla ia ka UDP.U President ka UDP u la ong ka seng, ka ngeit ha ka jingong ka UDP Nongkrem circle bad ka pdiang ia u, hynrei kumba ka paw ka long ba u Bah Shylla u dang dei uba rim hi bad um pat dei u Shylla ba thymmai.“U la mih na ka party nga kmen”, la ong u Dr Donkupar Roy, uba la ju iakynduh teng bad u Bah Shylla hapoh iing dorbar ha u snem 1988 bad u la shah mait kyrteng ha u lamphang dorbar, u Bah PR Kyndiah tang na ka kot ba la ujor da u Bah Shylla ban pynkhyllem ia ka sorkar u BB Lyngdoh. Hynrei kham hadien ki MLA ba shah mait kyrteng, ki la iakhun ha Supreme Court bad ki la jop biang ia ka jinglong MLA.U Dr Donkupar u bym kwah ban kren bun halor u Bah Shylla, u la ong ruh ba namar ba u Bah Shylla u la kam ba um dei shuh u Shylla kum mynshwa, ka UDP ha ka elekshon MDC shiteng samoi ka la ai tiket ia u na Nongkrem lyngba ka jingpynskhem ka UDP Nongkrem circle hynrei phewse u la kylla biang.U Bah Shylla uba don na UDP u la mih noh na ka party hadien ba u la leit ban kyrshan mynta ia ka PDF ba ialam da u Bah PN Syiem kum u CEM ha KHADC . Ha ka jingshisha, u Bah Shylla u dei uba ther jur ia ka EC ba ialam jong u Bah Pynshngain shwa ba un leit kyrshan kylla ia ka.","“U Bah Shylla, u dang dei uba  rim, um pat dei uba thymmai”",https://www.urupang.com/u-bah-shylla-u-dang-dei-uba-rim-um-pat-dei-uba-thymmai/
"Nongpoh, 06 Naitung:Kan long ka jingkmen kaba khraw ia ki samla pule ym tang ha ka thain Umsning, hynrei ha ka Distrik hi baroh kawei bad kane ka la wan hadien ba mynta ka sngi u MP ka Shillong Seat, u Ma Vincent H Pala, u la wan ban plie paidbah ia ka Ri Bhoi Synod College kaba don ha ka shnong Umsait-sning, Ri Bhoi District.Ha kaba plie paidbah ia katei ka College, nalor ka jingdon u Ma Vincent Pala kum u kongsan, la sakhi ruh da ka jingdon ryngkat u Bah Donkupar Sumer, MDC ka Umsning Constituency, ki Pastor Rangbah ka Ri Bhoi Synod, kiba kynthup ia u Rev. B R Pamshong, u Rev. L,S Nongphlang, u Rev P. Mawnai, u Rev F.W Shadap, u Rev K.E Rympeit, ki Tymmen Basan, ki Riew rangbah ka thain lem bad ki rangbah Balang jong ka Balang Presbyterian ka Ri Bhoi Synod.Khyndiat kum ban shu pynkynmaw hangne, ia katei ka College kaba dei ruh ka College ba nyngkong jong ka Ri Bhoi Synod, la tei lyngba ka MP Skim jong u snem 2013-2014, ha ka jinglut kaba la kot sha ka T. 40 Lak tam tad haduh ban da lah syndon ban plie paidbah mynta ka sngi.U Ma Vincent Pala, haba kren kum u kongsan ha kane ka sngi, u la pynpaw ia ka jingkmen ba un ioh ban iadon bynta lang ha kane ka sngi kaba kyrpang tam jong ka Ri Bhoi Synod, hadien ba ki la ioh ban plie paidbah ia la ka jong ka College, kaba long ruh kum ka kawei na ki shlem ka ban ai jinghikai ia ki khun samla kiba kwah ban pyndep ia ki jingpule kiba kham halor.Ha kajuh ruh ka por, u la ai ruh ka jingïaroh kaba khraw ia ka Ri-Bhoi Presbyterian Synod, kiba la don ia kaba kum kane ka jingangnud na ka bynta ban kyntiew ia ka kam pule puthi ha kane ka juk iabeh jingstad kaba mynta.La pynkut bad pynphuh pynphieng ruh ha kane ka sngi da ka jingrwai kaba la iashimbynta ki samla pule jong kane ka College bad ki nongrwai jong ka Ri Bhoi Synod Standing Choir.May i know about your college library?",Plie  ia ka Ri Bhoi Synod  College ha Umsaitsning,https://www.urupang.com/plie-ia-ka-ri-bhoi-synod-college-ha-umsaitsning/
"Nongstoiñ, 10 Naitung:Kum ka dak ban pynpaw ia ka jingpyrshah jur ia ka jingthmu jong u Mukul M Sangma ban wan rah surok rel sha ka RI Khasi bad ka jingthwet bad kem pathar ia ki dkhot jong ka seng, na ka liang jong ka seng Khasi Students Union West Khasi Hills District Unit hapoh ka jingialam jong u samla John Fisher Nongsiang kum u President, mynta ka sngi ki la pdiang sngewbha ia u Myntri Rangbah jong ka Jylla da ki lama iong ha ryngkat ki jingthoh pynrem ia ka jingleh jong u.Kitei ki dkhot jong ka seng KSU WKHDU, ha ryngkat ka KSU Mawshynrut Circle, ki la pynlong ia ka jingdeng lama iong ha Riangdo bad ki la ap khnang ruh ia u Myntri Rangbah u ba thmu ban wan plie ia u maw nongrim jong ka Mawshynrut Civil Sub Division ban pyni bad pynpaw ba ki pyrshah jur ia ka surok rel kaba la thmu ban wanrah sha ma Ri Khasi.Haba iakren bad ki nongthoh khubor na ka liang jong u samla John Fisher Nongsiang President ka KSU WKHDU, u la ong ba ka seng KSU ka sngewkmen ia ka jingplie paidbah noh ia ka Mawshynrut Civil Sub-Division, bad kam don kano kano ka jingpyrshah halor katei ka bynta hynrei kaei kaba ka seng ka wan ban deng lama iong ka long ban pyni sha u Myntri Rangbah ba ka seng ka pyrshah jur ia ka surok rel hapoh ka Ri Khasi.Shuh shuh u samla Nongsiang u la ong ruh ba lada ka sorkar jong u Mukul ka dang iai kuman halor ka surok rel bad lada kam pyllait noh ia ki dkhot jong ka seng kiba la shah kem na ka liang jong ka seng ka la kloi ban mih sha ka madan thma ha ki prokram jingiakhih kiba tyngeh ia kaba ka KSU Sengkmie kala pynkhreh bad kan sa pynbna noh shen.","Da ki lama iong, pdiang sngewbha  ka KSU ia U MR ha Riangdo",https://www.urupang.com/da-ki-lama-iong-pdiang-sngewbha-ka-ksu-ia-u-mr-ha-riangdo/
"Shillong, 10 Naitung:Ia ka Mawlai Block yn plie noh ha ka 18 tarik mynta u bnai bad kan treikam shipor na ka iing dorbar ka Mawlai Mawtawar.Mynta ka sngi ka ophis jong u Deputy Commissioner ka East Khasi Hills ka la bthah ia u Block Development Officer (BDO) ka Mylliem, u Bah PT Passah ban jurip ia ka jaka ba thmu ban buh ia ka ophis jong ka Mawlai Block.Ia u mawnongrim yn buh ha ka 18 tarik bad naduh katei ka sngi kan sa treikam noh shwa na iing dorbar haduh ban ioh ia ka iing ophis lajong. Ia ka ophis yn tei ha Lummawsing kaba ai sngewbha da ka Dorbar shnong Mawtawar kaba heh kumba 3 akar.Mynta ka sngi la pynlong ia ka jingjurip ba la don lang ki nongmihkhmat ka Mawlai, u Bah Embhahlang B Syiemliem (MLA), u Bah PT Sawkmie (MDC), ki dkhot ka Mawlai Town Dorbar, ka JAC jong ki ar tylli ki sengbhalang na Mawlai bad kiwei nalor u BDO.Ha kane ka sngi na ka liang u BDO u la pynsngewthuh ruh ba ka jingwan jong ka block ha Mawlai kam mut ba baroh ki scheme ne ki kam pynroi yn leh da ka block bathymmai, hynrei ki don ki scheme kum ka jingtrei 100 sngi lyngba ka NREGS kin dang hap iaid beit na ka Mylliem block namar mynta ki ne ki scheme ki la iaid marshiteng na ka Mylliem C&RD block.Na ka liang u MLA, Bah Embhah u la pynsngewthuh ia ki paidbah da kaba ong ba wat la ka Mawlai ka la ioh ia ka block lajong hynrei bun ki kam yn dang hap ban leit sha ka Mylliem block, kum ki MLA scheme ba la dep ban sdang bad ka NREGS.Ha kaba iadei bad ka surok ban poi sha katei ka ophis na ka liang u MLA u la iathuh ba u la iakren bad u engineer ka PWD ban kyntu ia u ban maramot bad pynbha ia ki lynti shwa ban plie ia ka ophis jong ka block.U MLA u la kyntu ruh ia ka sorkar ban khmih bad ailad shwa ia ki samla ka thain ban ioh rung ha ki kam ba hap ha ka grade IV, kum ka dak ka jingburom ia ka jingai kylluid jong ka shnong ia ka jaka.",Na iing dorbar Mawtawar  yn treikam ka Mawlai Block,https://www.urupang.com/na-iing-dorbar-mawtawar-yn-treikam-ka-mawlai-block/
"Shillong, 10 Naitung:Ka seng FKJGP Seng Kmie ka la pynlong ia ka CEC mynta ka sngi, ha ophis treikam ka seng, ha ka por 12baje nohphai sngi ha kaba baroh lang ki dkhot jong ka CEC ki lah poi ryntih lang, ha kaba la pyniaid ia ka jingialang da U President ka seng kmie, U bah Wellbirth Rani bad la wanrah ia ka mat iatai, ha kaba iadei bad ka lynti rel ha Ronghona Byrnihat, ba la pyntrei da ka NEFR bad ka Sorkar jylla bad da kawei ka sur na ka liang ka CEC ka lah shim shwa ia ka rai ba ka sorkar jylla ka dei ban pynsangeh shwa noh ia katei ka project tad ynda biang shwa ia ki jaka rung jaka mih bad ki khyrdop talasi mynder bad ar tylli ki ain ba la pynbna da ka sorkar, ka Residential safety and security act bad ka Benami transaction act ba ka dei ban pyntrei noh ia kitei ki ain.Ha kajuh ka por ka Seng ka lah pynbna bad bthah iaki district bad ki circle ki unit bapher bapher khamtam ia ka Ribhoi district ba kin dei ban long kiba lah khreh na ka bynta ki jingiakhih ia kane ka ishu rel, lada ka sorkar kan dang sngap mynthi halor ka jingdawa ka seng bad ki wei ki seng kum ka RBYF,HNYF kiba iadon bynta lang naduh ba sdang ban iakhih da ka jing ia shong kyrain ha Additional Secretariat, ha ka 21 tarik u jylliew bad mynta pat da ki jingialang paidbah, ha ka 13tarik Naitung ha nongpoh, Ri bhoi district ban pynbor ia ka sorkar ba ka dei ban pynsangeh shwa ia ka lynti rel. Ka Seng  ka la iathir ruh  ia ka mat jong ka socio economic movement ha kaba ka seng ka lah dep ban buh ia ki committee bapher bapher kum ka Agriculture Committee, Livestock Farming committee, Tourism committe bad ka Skill development Committee ban pynsted bad pyntyllun janai iakine ki committee khnang ba u paradoh parasnam un ioh ka jing myntoi. Ha kajuh ka por ka seng  ka kwah ban ong iaka sorkar kam dei ban don tang ka jingthmu tang ban tih Uranium  bad ka dei ban sngewthuh ba tang u phlang ban thung lah lah ban pynriewspah ia ka jylla bad ba dei ban lum jingtip bniah kum sha Rambrai,Wahkaji, Umdohlun bad sha Langpih khnang ba ki briew sha kine ki thain kin riewspah   bad biang ha ka ri jingri kum ka ri masi ri blang ri dohkha khnang ba u paidbah un ioh jingmyntoi bad ioh kam ioh jam na kane ka bynta.Ka seng ka lah ioh ban iakren bad buh jingdawa ruh hakhmat ka sorkar jylla ia ka  kad liengsuin,  kaba don ha Umroi ban pynbit pynbiang noh khnang ba u paidbah un lait ban leit shaduh  Assam, ha ka leit ka wan, ong ka kyrwoh U bah Marbud Dkhar, Chief Organiser jong katei ka Seng.","Khreh na bynta ki jingiakhih  ishu rel, ong ka FKJGP ia ki dkhot",https://www.urupang.com/khreh-na-bynta-ki-jingiakhih-ishu-rel-ong-ka-fkjgp-ia-ki-dkhot/
"Shillong, 10 Naitung:Hadien 3 bnai ba ka la neh ka synshar Administrator ha GHADC la iathuh ba u Lat ka jylla mynta ka sngi u la pynkut noh ia katei ka synshar Administrator. La ong ba la weng noh ia ka AR ( Administratine Rule) khnang ban ioh pynlong noh ia ka elekshon CEM. Lah ban kdew ba ia ka synshar Administrator ha GHADC la pynbna naduh ka 4 tarik u iaiong hadien ba la mih ka kynrum kynram politik ha katei ka District Council ha kaba u CEM u Denang T Sangma u la risaiñ noh na ka shuki CEM ha u lber mynta u snem shuwa ban wanrah ia ka mat ia kren byn shaniah shuh ia ka Executive Committee. Katei ka jingrisaiñ u CEM ka la pynlong ba ym lah shuh tang ban pass ia ka mang tyngka jong katei ka Council ruh. Ha ka 7 tarik mynta u bnai u Chairman ka GHADC u Boston Marak u la risaiñ noh na ka shuki jong u da ka jingthmu ban ia khun ia ka shuki CEM, katei ka jingrisaiñ jong u ka dei ruh hadien ba u Lat ka jylla u Banwarilal Purohit u la kyntait ia ka jingai jingmut ka sorkar ban weng noh ia ka synshar Administrator. Ki lad khubor ki la iathuh ba ia ka elekshon CEM lah ban pynlong ha ka 18 tarik mynta u bnai.","Weng synshar Administrator ha  GHADC, 18tarik lah ban jied CEM",https://www.urupang.com/weng-synshar-administrator-ha-ghadc-18tarik-lah-ban-jied-cem/
"Nongstoiñ, 10 Naitung:Da ki hajar ngut ki paid Khasi bad Garo jong ka thain Mawshynrut kynthup ruh ia ki khynnah skul mynta ka sngi, ki la ia tuid sha ka madan Christ King Banglapluh Riangdo West Khasi Hills District, na ka bynta ban sakhi ia ka jingplie paidbah noh u Myntri Rangbah duh jong ka sorkar Jylla u Dr. Mukul M Sangma ia u maw nongrim jong ka Mawshynrut Civil Sub Division.Ha katei ka jingialang plie paidbah ia u maw nongrim jong ka Mawshynrut Civil Sub Division, nalor u kongsan la iadon lang ruh u bah HDR Lyngdoh myntri ka tnad pohiing, u MS Rao Principal Secreatary Home & Police Department, u bah S. Kharlyngdoh Secretary jong ka kam pohing u ba dei ruh u DC barim jong ka West Khasi Hills, u Arun Kumar Kembhavi DC ba mynta jong ka West Khasi Hills, u MLA ka thain u bah H. Witting Mawsor, bah K.P. Pangniang MLA ka Rambrai, u bah K. Marbaniang MDC ka Rambrai u bah M. Mawsor MDC ka thain ki ophisar sorkar na ki tnad treikam bapher bapher jong ka District.U bah Gardinal Sohshang Secretary jong ka Mawshynrut Civil Sub Division Demand Committee (MCSDC) u la ioh ban pynsngew ia ka khana jong ka jingiaid lynti jong ka jingiakhun ban pynioh bad pynurlong ia katei ka Civil Sub Division kata da kaba dawa ban kyntiew noh ia ka Administrative Unit Sha ka Civil Sub Division kaba pura.Ka Demand Committee na ka por sha ka por ka la phah ia ka dorkhas sha ka sorkar lyngba ki khlieh nongialam jong ka Jylla ka jong ngi, ki Myntri Rangbah ba don burom kiba la leit naduh u SC Marak, JD Rymbai, Dr. DD Lapang, Dr. Donkupar Roy bad haduh u Dr. Mukul M Sangma u Myntri Rangbah u ba mynta u ba la pynhun ia ka jingangnud jong ki paidbah ka thain mynta la kumba 20 snem tam ha kaba u la pynbna bad kular ha ka 14 tarik u Lber jong u snem 2016 hapoh ka Dorbar Mangtyngka ba un ai noh ia ka Mawshynrut Civil Sub Division.Shuh shuh u bah Sohshang u la ai khublei kyrpang ruh ia baroh kiba la iadon kti ban iakhun ban pynioh ia katei ka Civil Sub Division hapoh Mawshynrut naduh u bah H.L Nongsiang MLA barim jong ka thain, u bah H. Witting Mawsor MLA ka thain, ki sengbhalang bapher bapher bad khamtam ka jingkhublei ba kyrpang ka leit ruh sha ia I kong (L) M. War kaba dei ka MLA bad myntri barim, kaba la bam kwai ha dwar u Blei I bala ai sngewbha ia ka khyndew kaba don hapoh Mawthengkut kumba 12 akar tam ei ei sha ka sorkar na ka bynta katei ka Civil Sub Division.“Kane ka sngi kaba mynta kadei ka sngi kaba kmen tam jong ki paidbah ka thain Mawshynrut bad ban ia phi ki paidbah u ba kham kmen tam ha kane ka sngi nga dei ma nga ha ryngkat ka kynhun sorkar namar ba ngi la lah ban shah shkor ia ka jingang nud ka jong phi kaba la slem bah na kata ka daw nga nud ban ong ba ngi long kiba kham kmen tam ban ia phi ki paidbah baroh” ong u Myntri Rangbah haba ai jingkren kum u kongsan ha katei ka jingialang plie paidbah ia u maw nongrim jong ka Mawshynrut Civil Sub Division.Shuh shuh u Myntri Rangbah u la kren ruh ia ka jingdonkam kiba bun ba ka Jylla kala dei ban don noh la ka jong katkum ka jingiaid jong kapor bad ban pynurlong ia kata ki nongialam ba ha khmat eh jong ka sorkar Jylla kila hap ban shim ia ka synjam kaba khia na ka bynta ban pyrkhat ia ka lawei jong ki khun ki kti bad khamtam ia ka pateng ka ban sa wan bad kala dei kapor ba ka sorkar Jylla kan shim ia ka jingkitkhlieh na ka bynta ban pyntikna ba ha ki snem ki ban nang wan ka Jylla ka jong ngi kala dei ban don lut ia ki jingdonkam baroh khnang ba ki khun ki kti jong ngi kim nym donkam shuh ban dang hap leit shabar jong ka Jylla na ka bynta ban leit wad jingnang jingstad  bad ia ki kam ki jam.U Mukul u la kdew ruh halor shibun ki kam pynroi kiba ka sorkar ka la leh ha kine ki snem ba ladep bad khamtam ha une u snem ba ka sorkar ka la thaw ia ki lad ki kabu ban plie ia ki Civil Sub Division, ki C&RD Block, Ki Police Station bad kiwei kiwei da ka jingthmu ban wanrah ia ka jingkylla ha ka roi ka par khamtam ha ki jaka nongkyndong.U la ban jur ruh halor ka jingroi ki kam kaikhlaw ha ka jylla ha kine ki snem ba la dep kiba la leh ia ki kam pyntriem bad wanrah ia ka jingshong syier ha ka imlang sahlang. Haba pynrem ia kitei ki kam u Mukul u la ong ba kine ki dei tang ki buit treikam jong ki runar ki bym don shuh ka jingiatiplem bad ki bym don ruh ka jingiohi na ka bynta ka lawei jong ki khun ki ksiew jongki ba hato kaei kaba kin mad ha ka lawei jingim jongki lada ka ri bad ka jait bynriew ka jot noh.Shuh shuh u la ong ba shibun ki kam pynroi ba kynthup ia ki surok bad ki lynti ki synkieng la dep ban wanrah na ka bynta ban weng ia ki jingeh ki paidbah ha ka leit ka wan bad ka kit ka bah hynrei kine ki jingtrei ki la sahkut noh namar ka jingpyrshah na ki katto katne ki kynhun samla kiba sheptieng ioh ba ka sorkar kmie kan wan leh katba mon ne wan khlong ia uta u mar Uranium uba don ha kane ka jylla jongngi.U la buh ka jingkylli ba hato haduh katne ngi long kiba tlot ban pyrkhat ba lada ka surok ba bha kan poi ha ka jaka jongngi, ka sorkar kmie ne ki briew ba nabar ki lah ban wan leh katba mon ia ka thain jongngi wat haba ngi pyrshah ruh? Kane ka dei ka sorkar synshar paidbah (democracy) bad ka Democracy ka dei ka sorkar jong u paidbah, da ki paidbah bad na ka bynta ki paidbah bad kam dei ka sorkar jong ka masi, da ka masi bad na ka bynta ka masi, kren danda u Myntri Rangbah.U Myntri rangbah u la pynpaw ruh halor ki agenda ba ka sorkar ka la buh hakhmat u paidbah ha ka por election bad ong ba ka sorkar jongu ka la pynurlong ia ki kular ba ka la kular ha ka por election bad ym kum kiwei kiba shu khlei ia ki kular khlem da leh eiei wat hadien ba kila jop.U la ban jur ruh halor ka lad iohkam iohjam na ka bynta ki samla pule ba kynthup ia ki kam sorkar bad kumjuh ki kam private, halor ki surok ki surok bapher bapher kiba yn pyntrei ha kane ka District bad ka jylla hi baroh kawei, bad khamtam halor ka jingshahkhang jong ka jylla ban tih bad shalan dewiong namar ka jingbymdon iala ka jong ka Policy ia kaba ki nongkhaii ki la kyntait ban thaw wat hadien ba ka sorkar ka la pruid dak ban thaw ia kane ka policy naduh u snem 2012 ter ter.U la wer ia ki paidbah ba kin ai ka jingiatreilang bad ka sorkar nangne shakhmat khnang ba ka sorkar ka nang lah ban ai shuh shuh ka jingshakri ba khambha na ka bynta jongki hadien habud.Kiwei kiwei ki nongkren ha katei ka sngi ki kynthup ia u bah HDR Lyngdoh myntri ka tnad pohiing, u bah H. Witting Mawsor MLA ka Mawshynrut Konstitwensi, u bah K.L. Nongbri u ba long kum u SDO u ba thymmai jong katei ka Civil Sub Division bad kiwei kiwei, nalor ki jingkren ha katei ka sngi la pyniphuh iphieng shuh shuh ia katei ka sngi da ka jingrwai jingshad bala iashim bynta da ki kynhun bad ki khynnah skul bapher bapher jong ka thain Mawshynrut.",Plie U MR ia ka Mawshynrut Civil Sub Division,https://www.urupang.com/plie-u-mr-ia-ka-mawshynrut-civil-sub-division/
"Shillong, 06 Naitung:Ka KSU ka la pynkhreh da ka jingiakhih kaba jur lada ka sorkar kam pynpdam noh ia ka kompeni North East Frontier Railway ba kan shna ia ka lynti rel ha kane ka rilum Khasi kaba sdang na Ri-Bhoi.U president ka KSU u Bah Lambokstarwell Marngar haba iakren bad katto katne ki nongthoh mynta ka sngi, u la ong ba ka KSU kam pat kylla nongrim satia naduh u snem 1988, ban pyrshah ia ka jingshna ia ka lynti rel.Kane ka jingkren u president ka KSU ka long hadien ba 25 ngut ki dkhot ka seng kynthup na Ri-Bhoi bad Khasi hills ki la shah kem halor ka jingkynnoh donkti ha ki kam thang Kali bad kiwei ban pyrshah ia ka jingshna ia ka lynti rel.U Presiddent ka KSU ula buh jingkylli ia ka sorkar jylla kaba kam ba lada wan ka lynti rel kan wanrah ia ka roi ka par da kaba long, “ka lynti rel kan pynroi iano, kan pynpar par iano”.U Bah Marngar u la long ba ka KSU kam nym pdiang ia ka lynti rel hynrei ka sorkar ka dei ban pyntreikam shwa ki lad pyrkhing ia ka jingrung bad jingmih ki briew nabar bad sa iakren pat kata ka lynti rel.“Naduh u snem 2011 haduh mynta ka sorkar u Dr Mukul Sangma kam shym la pyntreikam ia kita ki lad pyrkhing ia ki briew ba wan rung bad mih sha kane ka jylla”,u la ong bad bynrap, ia ka ain shong wai iingruh ne ka Resident Safety Act ruh kam shym la pyntreikam satia.Katkum ka jingong u president ka KSU lada ka sorkar kam pynsangeh ia ka kompeni ban shna jubor ia ka lynti rel, ka seng ruh kan iaid la kajong ka lynti bad lada jia eiei ka sorkar ka dei ban kitkhlieh.Ula long ruh ba lada ka sorkar ka khot iakren ne kam knot ka Seng kan ieng beit ha ka nongrim ban pyrshah ia ka lynti rel haduh ban pyntreikam shwa ia ki lad pyrkhing ba tyngeh.Halor ka jingong u Dr Mukul ban phah tohkit halor ka jingkynnoh ba ka Seng ka don jingiadei bad ka HNLC, u Bah Marngar u la ong ba u Dr Mukul u dei ban pynshai paidbah namar kumba la pynpaw ha lad pathai khubor ka HNLC ka la thad ba u Dr Mukul u la pan jingkyrshan na ka, ban iarap ia ka elekshon.“Ka KSU kam donkam bomb IED. Ka pyndonkam tang da u khulom”, ula ong.U Presidentt ka KSU u la ther ruh ia u Deputy Commissioner ka Ri-Bhoi uba la tyrwa pulit pahara ia ki nongtrei ka kompeni shan lynti rel ka NFR da kaba ong, balei um phah pulit sha khappud ban Iada ia ki paidbah na ka jingshah pyndik ha ki lehnoh Karbi.U la pynem jur ruh ia ka jingleit khynra ki pulit ia ki dkhot ka seng da kumba dei ki lehnoh bad kane kan long pynban kumba tynruh dieng tyllaw ia ka ding bar hem. Katkum ka jingong u President ka KSU, dang shen ki pulit ka Ri-Bhoi ki la leit ban kyndang ia ka iing jong u dkhot ka seng ha Umling bad namar ba kim ioh bat ia u, ki la byrngem bad pyntieng ia kiba haiing ba kin kem ia ki. “Kane ka jingleh jong ki pulit kan aiding pynban ia ka mynsiem ki samla”, la ong u Bah Lambokstarwell haba pynrem jur ia kane ka jingleh jong ki pulit.","Da ka jingiakhih ba jur, pynkhreh ka KSU “Shah kem 25 ngut ki dkhot”",https://www.urupang.com/da-ka-jingiakhih-ba-jur-pynkhreh-ka-ksu-shah-kem-25-ngut-ki-dkhot/
"Nongpoh, 10 Naitung:Kumba ka paw hi ba ka daw kaba hakhmat eh kaba la pynlong ia ki kynhun sengbhalang ha ka jylla ba kin pyrshah ia ka jingwan ka Lynti Rel, ka dei namar ba ka sorkar kam pat pyntreikam ia kita ki kyndon ain ki ban teh pyrkhing ia ka jingrung kyrthep ki mynder ha ka jylla bad halor kane ka mat mynta pat sa ka jingpyrshah na ka Dorbar ki Rangbah Shnong Ri Bhoi District (DRSRBD), kiba la pynpaw ia kajuh ka sur ba kim lah ban pdiang ia ka Lynti Rel sha ka jylla, lymda ka sorkar kam pat mynjur bad pynlong ain noh ia ka Village Administration Billl (VAB) bad ia kiwei de ki kyndon ain ki ban teh pyrkhing ia ka jingrung laitlan jong ki mynder sha ka jylla.Ha kane ka jingialang kaba la long mynta ka sngi ha Umsning Auditorium Hall, la wan ban iashimbynta da ki nongialam ba hakhmat ka DRSRBD kiba kynthup ia u Bah Rocky Kylla, Chairman ka DRSRBD, u Bah CB Syiem General Secretary, u Bah Eddie G. Kharbani lem bad kiwei kiwei ki rangbah shnong bad ka mat kaba ki la iakren ha kane ka jingialang ka long halor ka jingkuman da ka sorkar jylla kaba la ialam da u Dr. Mukul Sangma, ban pyntreikam noh ia Village Administration Bill (VAB), ka jingbym lait ang ki nongmihkhmat na Ri Bhoi ha Assembly, ka Lynti Rel lem bad kiwei kiwei ki jingeh kaba la iakynduh da ki paidbah ha ka Distrik.Ha ka jingiatai kaba jur halor ka VAB, kane ka synjuk ka la pynrem jur ia ka sorkar jylla halor ka jingpynslem ban pynlong ain noh ia ka VAB, ha kaba ka la mih ruh ka jingiatai ba lada pyntreikam ia ka VAB, ka long ruh kum kawei na ki lad ban tehlakam ia ka jingrung kyrthep jong ki mynder ha ka jylla.Hynrei haba la poi ha ka jingiakren halor ka Lynti Rel, kane ka synjuk ki rangbah shnong ka la pynpaw sha ka sorkar ba da lei lei kam lah ban pdiang, ha kaba ki la dawa kylla na ka sorkar ba ka dei ban pyntreikam noh ia ki kyndon ain ki ban teh pyrkhing ia ki mynder bad ban pynurlong ia ka VAB kaba ki la dawa la katno katne snem.Ha kawei pat ka liang kane ka synjuk, ka la pynrem ruh halor ka khynra dkhot KSU da ki pulit ha Ri Bhoi, namar kane ka jingkhynra KSU da ki pulit ka la wanrah ruh ia ka jingtieng jingsyier jong ki khyllung khynnah bad halor kane ka synjuk hi ka dawa na ki Bor Distrik ba ki dei ban sangeh noh mardor ia kane ka kam khynra ia ki dkhot ka KSU.Haba iadei bad kane, ki nongialam DRSRBD lashai ka sngi kin sa leit ban iakynduh ia u DC ka Ri Bhoi bad ha kajuh ruh ka por ki la pynbna ruh ba ha ka 26 tarik mynta u bnai kin pynlong ia ka jingialang paidbah jong ki rangbah shnong hapoh ka Distrik, na ka bynta ban iakren ia kiba bun tylli ki mat kiba kum ka synjuk ka la pynkhreh lypa.","26 tarik, ka jingialang jong ki  Rangbah Shnong ha Ri Bhoi",https://www.urupang.com/26-tarik-ka-jingialang-jong-ki-rangbah-shnong-ha-ri-bhoi/
"Shillong,7 Naitung:Ka jingiakhih jong ki nong Mawlai halor ka C&RD Block ka la pynioh nong kha ma kha ia ka Mawpat ha kaba mynta ka sngi u myntri rangbah ka jylla u Mukul Sangma u la pynbna ba yn plie syndon ar tylli ki Block kata ka Mawlai C&RD Block kan hap beit tang ia ka Mawlai baroh kawei katba kawei pat ka dei kaba kynthup ia ki shnong kiba hap hapoh ka Pynthor -um khrah konstitwensi, Nongthymmai konstitwensi bad katto katne tylli ki shnong jong ka Mawryngkneng konstitwensi.Wat la u myntri rangbah um pat jer kyrteng ia katei kawei pat ka Block kaba yn plie thymmai hynrei la sngewthuh ba kan dei hapoh Mawpat naba ka Mawpat ka la dep pynbiang pynbit lypa ia ka jaka ruh naduh ka por ba ka mih ka jingiatan tyllai ia ka Mawlai C&RD Block.Mynta ka sngi u Mukul u la khot ia ka jingialang kaba la wan ban ia shim bynta da ki 4 ngut ki MLA kata u bah Embhah Syiemlieh , MLA ka UDP na Mawlai, u bah A.L Hek MLA ka Congress na Pynthor-umkhrah, u Dr.Jemino Mawthoh ka UDP na Nongthymmai bad u bah David Nongrum na Mawryngkneng, la don ruh u MDC ka Congress na Mawlai u bah P.T Sawkmie kumjuh ruh la donlang ki nongsynshar shnong na kitei ki saw tylli ki konstitwensi.La don ruh u myntri sorkar ba peit ia ka C&RD Block u ma Sniawbhalang Dhar, u bah Ronnie V Lyngdoh, myntri pynroi sor.Haba kren sha ki nongthohkhubor hadien ba la wai katei ka jingialang u Mukul u la ong ba mynhynin ka miet u la shong jingialang kyrkieh bad ki katto katne ngut ki ophisar bad la shim ia ka rai ha katei ka jingiakynduh ban ai beit baroh ar tylli ki Block bad la pynshong nongrim ruh katkum ka jingbun briew ha kitei ki ar tylli ki jaka.U la ong ba ka Mawlai kan kynthup ia baroh ki shnong jong ka Mawlai konstitwensi bad ka jaka ban tei ia ka Block ka dei ha Mawtawar kumba ki la tyrwa bad shen u la ong ba un phah ban jurip ia ka jaka ban sdang noh ia ka kam.Katba kawei pat ka block kaba um pat jer kyrteng u la ong ba kan kynthup ia ka Nongthymmai, ka Pynthor-umkhrah bad katto katne tylli ki shnong ba hap ha Mawryngkneng konstitwensi kiba don ha ki thaiñ Mawdiangdiang.",Pynbna U Mukul  ban plie sa 2 tylli ki Block,https://www.urupang.com/pynbna-u-mukul-ban-plie-sa-2-tylli-ki-block/
"Shillong, 06 Naitung:U Myntri Rangbah ka jylla u Mukul Sangma u la ong ba ka sorkar ka iakynduh jingeh bha ban pyntreikam ia ka ain shim khjna thymmai ka Goods and Service Tax (GST) namar ba bun ki briew kim pat pei phang bha shaphang jongka.Haba kren mynta ka sngi sha ki nongthoh khubor, u Mukul u la ong ba kaba donkam mynta ka long ban pynshai bha ia ki nongsiew khajna kum ki nongkhaii shaphang ka Goods and Service Tax (GST).Halor ka jingkylli la yn khang noh ne em ia ki khyrdop khrong khajna hadien ba la pyntreikam ia ka GST, u Mukul u la ong kano kano kaba teh da ka ain yn bud ia kata hynrei um khlem shai la ka GST ka la mana ne em ban khang noh ia ki kyrdop.U la ong ba ki tnad sorkar jylla bad sorkar pdeng ki la iatreilang halor kane ka kam ban pynthikna ba ka GST kan treikam bha khlem jingthut.“Hapdeng ka jingeh, ngin pyrshang ban pynthikna ba ka kam kan iaid beit”, u la ong u Myntri Rangbah.Katkum ka jingong u Mukul, ka sorkar pdeng kala rai ban nym pyntud shuh ia ka jingpyntreikam ia ka GST bad kane ka daw ka la pynlong ia ka sorkar jylla ban hap ban trei palat ia ka por trei ruh ban pyndep ia ka kam hynrei ka dang sah khlem pat lah ban pyndep haduh mynta.U la ong ba katkum ka GST ka sorkar pdeng kan hap ban buria ia ki jylla lada kim lah ban kot ka jingpynmih khajna kumba la buh thong da ka GST Council.“Ia ki jingduna ne jingduh ki jylla yn sa rai da ka GST Council,” u la ong.Ia ka GST la pyntreikam da u Myntri Rangbahduh ka ri u Narendra Modi ha ka shiteng miet ka 1 tarik u Naitung, kaba dei ka jinglum khajna kaba thymmai ha ka ri hadien 70 snem ka jingioh jinglait luid.","Ki khyrdop khrong pisa ruh yn bud  katkum ka ain GST, ong u Mukul",https://www.urupang.com/ki-khyrdop-khrong-pisa-ruh-yn-bud-katkum-ka-ain-gst-ong-u-mukul/
"Jowai, 6 Naitung:Ki pulit ka East Jaintia Hills, mynta ka sngi ki la ioh ban kurup haduh 3 trok u dewiong uba la thmu ban shallan be-ain pyrshah ia ka hukum jong ka NGT.Ki pulit ka EJH ki la bun kam ban peitngor halor ka jingshalan tuh bad sei tuh ia u dewiong ha ki jaka par dewiong bapher bapher bad mynta ka sngi ki la ioh kem ia kitei ki 3 tylli ki trok na lai jaka. Kawei ka trok kadei ka trok saw taiar (ML11-1901) kaba la niah da u Lodistar Hinge, katba ar ki trok 10 shaka kidei kynthup ia ka NLo1Q-8554 kaba la niah da u Firstmoon Kharbamthiah bad ka trok AS01C-0062 kaba la niah da u Md. Yakub Ali.Ia katei ki trok la kem na Sutnga, Umkyrpong bad Moopala bad ki pulit ki la kurup ia kitei ki trok bad kumjuh ia u dewiong bad la register mukotduma ia ki trai bad kumjuh ia kitei ki draiber.Ha kawei pat ka khubor, ki pulit ka WJH katba ki dang iaid pahara hynnin ka meit ha ka por 10 shiteng eiei, ki la ioh kem ia kawei ka trok kit dewiong kaba pynkhein ia ka hukum jong ka NGT. Ia katei ka trok kaba don ia u No. AS01HC-0750 la kem na Lad-Pasyih kaba la niah da u Ferdinand Rymbai na Moodymmai bad u nongbud jong u, u Nehlang Challam na Ummulong. Ki pulit ki la ithuh ruh ia u trai kali uba kyrteng u Nasim Arzoo uba na Kamrup Assam.Katba u trai dewiong pat la tip kum Deimi Lyngdoh na Thadmuthlong B bad u Baitki Suiam na Wapungshnong.","3 trok, kurup dewiong  ki pulit EJH, 1 ha WJH",https://www.urupang.com/3-trok-kurup-dewiong-ki-pulit-ejh-1-ha-wjh/
"Shillong,7 Naitung:Ka HSPDP mynta ka sngi ka la rai ban nym ia jied President. Haba kren bad ki lad pathai khubor u Bah Ardent Basaiawmoit, President rangbah katei ka seng, u la ong ba ka daw ba ka HSPDP kam treh ban ia shim bynta ha katei ka elekshon President jong ka Ri ka dei namar ba kam mon ia u kyrtong ka NDA u Ram Nath Kovind naba u dei u briew uba la pynmih ia ki kyntien kiba u kren beiñ ia ki rit paid Muslim ha ka ri India da kaba ong ba ki Muslim ki dei ki ba shu wan hap wan ur ha kane ka Ri.U bah Ardent u la ong ba ka HSPDP ka kyntait ruh ban kyrshan ia ka kyrtong jong ka seng Congress ka Meira Kumar ha kaba u la ong ba ka jingkyntait ia ka, ka dei namar ba lah da ki phew snem ka Congress ka la synshar hynrei ka la pheil ha ka jingsynshar jong ka. “U Kovind dei uba kren beiñ ia ki rit paid Muslim ha India, ka Congress pat ka la synshar da ki phew snem hynrei ka la pheil” ong u bah Ardent M Basaiawmoit haba kren sha ki lad pathai khubor.Lah ban kdew ba ka paralok 2018 jong ka HSPDP kata ka UDP mynhynin ka sngi ka la wan ban sngap ia ka jingialap elekshon jong ka kyrtong ka seng Congress ka Meira Kumar ha nongbah Shillong bad lashai ka sngi ruh ka UDP kan leit ban sngap sa ia u kyrtong ka NDA u Ram Nath Kovind ha Umiam. Ka UDP haduh mynta kam pat ai rai iano ban kyrshan hynrei la sngewthuh pat ba kan ia shim bynta ha katei ka elekshon President.Wat la u hehduh jong ka seng NCP u Sharad Pawar u dei uwei na kiba la leit ban synran lang ia ka Meira Kumar ka Congress ha ka por ba ka leit thep kyrteng kum ka kyrtong President hynrei u President jong ka NCP ha Meghalaya u bah Sanbor Shullai u la ong ba haduh mynta um pat ioh jingtip satia na Delhi iano ban kyrshan ha kane ka elekshon President ka ban long ha ka 17 tarik mynta u bnai.U bah Sanbor u la pynthikna ba lashai ka sngi un leit ban sngap ia ka jingkren u kyrtong ka NDA u Ram Nath Kovind ha ka jingialang ka ban long ha Orchid Resort, Umiam Lake . U bah Sanbor u la ong ba ka jingleit jong u lashai ka sngi ka dei beit namar ka jingiaieit bad u Himanta Biswa myntri sorkar ka jylla Assam namarba u dei u paralok ba iajan tam bad uba ia ieit eh bad u, “U Himanta u la phone ia nga ba ngan wan kum u paralok, ngan leit sha katei ka jingialang, iano ban kyrshan ngam pat lah ban ong” ong u bah Sanbor haba kren bad ki nongthohkhubor.",“U Kovind u kren beiñ Muslim” kyntait jied President ka HSPDP,https://www.urupang.com/u-kovind-u-kren-bein-muslim-kyntait-jied-president-ka-hspdp/
"Shillong, 6 Naitung:Ka Seng Samla Shnong Umkiang, ka hap siew bai nong da ki hajar tyngka na ka bynta ban pynkhuid line (electricity) ha ki thain Umkiang, man la ka por na ka daw ka jingmutlop bad ka jing-bym leh ei ei ka MeECL ban pynkhuid lain, namar ki sainar electric la pyniaid napoh khlaw pohbtab ha shi lynter lynti naduh Lumshnong haduh Malidor. “Ha ka jingshi-sha ngi ioh light tang da ki kynta ha ka shitaiew ha ka por badon sngi, hynrei ha ka por slap ka mut ngin nym lah tang ban phohsniew ruh ia ka light. Katba ka jingsiew ne ka jingpynshna bill light ka Company ka biang thik thik” ong ka kyrwoh.Na ka liang jong ka Dorbar Shnong Umkiang kaba la long ha ka 29tarik Jylliew 2017, ka sngewbynniaw haduh katta katta kat haduh ba ki rangbah, ki tymmen ki san bad ki samla bad kynthei bad shynrang kim lah shah shuh ia kane ka jingduh ding khah ne ka jingleh jong ka Company MeECL. Kane ka ktah haduh katta katta ia ka thain Umkiang khamtam namar ka jingshit kyrang jong ka sngi, ne ki jingdon kam bapher bapher khamtam ia ki khynnah skul kiba dang don ha ki jingpule kot.Kumta ka Seng kam lah ban shu sngap jar ia ka jingud jingnam jong ki paitbah, la hap ban pynkhuid da lade bad bad ai bainong ruh kumjuh na ka bynta ban pynkhuid line, ong ka kyrwoh na U bah Nicholas Lyngdoh General Secretary SSSU cum Asst. Secretary Dorbar Shnong Umkiang.",Bei pisa ka shnong Umkiang  ban pynkhuid lain ilektrik,https://www.urupang.com/bei-pisa-ka-shnong-umkiang-ban-pynkhuid-lain-ilektrik/
"Shillong, 26 Naitung:Ka Khasi Students’ Union North Khasi Hills District ka pynrem ia ka jingleh runar bad leh riew khlaw ki pulit ka Ribhoi kat haduh ban da pynthut ia ka suk ka saiñ bad buh ia u paidbah ha ka shongsyier rit mynsiem, na ka daw ka jing thwet bad khynra dkhot KSU ki bor Pulit Ribhoi.Na ka liang ka seng ka pynpaw ka jing pynrem jur halor ka jingthombor ki pulit ha shnong Umbir, da kaba pynpait pynpra ia ka jingkhang Ïing u Bah Roland Mawthoh bad ka Kong Veronica Nongbsap, ha ka por ba ki pulit ki dang pynlong ka jingthwet bad khynra dkhot KSU ha shnong Umbir.Katei ka jingleh ki Pulit, ka la pynpaw shai kdar ba ka dei ka kam pynhiar kput ia ki dkhot ka seng bad samla Khasi bad ia ka Jaidbynriew hi baroh kawei bad ka pawshai ruh ba ka rukom treikam ki pulit, ki tbit tang ha ka por ba don jing iakhih (protest) ka KSU bad kiwei ki sengbhalang, hynrei haba don ka jingshah thombor ki para doh para snam basah ha thaiñ khappud ha ki pulit Assam bad ki lehnoh Karbi (KPLT) ki pulit Jylla kim lah ban leh eiei.Kumban shu pynkynmaw ba ha ka 21tarik Jymmang 2015, ka KSU bad ki Rangbah shnong ka Raid Nongtung ha ryngkat ki paid nongshong shnong shnong Umsur, Rymphum, Thangru bad Tyrshing bad ki wei ki shnong marjan kiba hap hapoh ka Raid Nongtung (block2), ki la ujor da ka Ejahar ha Mawlasnai Police Outpost bad ha U Superintendent of Police Ribhoi district, pyrshah ia ka kynhun lehnoh Karbi People Liberation Tiger, halor ka jing byrngem byrsit bad dawa pisa jubor ha ka dor 2000 tyngka naman ki longiing jong kitei ki shnong.Hynrei kaba lyngngoh ba haduh mynta ki pulit jylla ka Ribhoi kimnud ban leh eiei ia ka KPLT bad kim nud hi ruh ban ang tang shi kyntien ruh haduh mynta , hynrei ki trei shitom bad duhthiah duhdem ban thwet ia ki dkhot ka seng la kum ba thwet riew kieng atiar, ong ka kyrwoh na U Vincent Makri, Vice President, KSU North Khasi Hills District.","Ba thwet KSU, pynpait  iing ki pulit ha Umbir",https://www.urupang.com/ba-thwet-ksu-pynpait-iing-ki-pulit-ha-umbir/
"Shillong, 10 Naitung:Ka State Commission for Women ka la khot hajir, ha ka 14 tarik mynta u bnai ia u Secretary ka Delhi Golf Club ban wan jubab ha ophis jongka ha Shillong halor ka jingshah beh ka Kong Tailin Lyngdoh na ka jaka bam ba ka shah khot tang namar ba ka riam Khasi da ka jainsem.“Ngi la khot hajir ia u secretary ka Club ban wan jubab ha ka 14 tarik”, la ong ka chairperson ka Commission ka Kong Theilin Phanbuh hynne ka sngi.Ka Kong Phanbuh ka la ong ba na ka liang ka Commission kan phah da ka jingthoh ba ka National Scheduled Caste and Scheduled Tribe Commission ba kan pynshitom kaba tyngeh ia ki bor pyniaid ka Delhi Club.Ka Kong Tailin Lyngdoh ka la shah beh na jaka bam ja ha ki nongtrei ka Delhi Golf Club ha ka 25 tarik Jylliew ha Delhi.Kat kum ka jingong ka Kong Phanbuh, ki bun ki khep ba ki briew na kane ka Dong Mihngi ki ju iakynduh ia ka jingshah ibein bad niew bein haba ki don shabar nabar Dong Mihngi.“Ngin iakhun ban pynthikna ba kiba donkti kin ioh ia ka jingpynsaja kaba tyngeh khnang ba ka jingisih jaitbynriew kan nym jia shuh ia ki Briew na dong mihngi”, ong ka Chairperson.Ha kawei ka liang ka Kong Tailin Lyngdoh ka la iathuh ba ka jingjia kaba la pynlong ia ka ban shah beh na katei jaka ka long kaba sngewsih kthang ha ka jingim jongka, ka bym jia mynno mynno ruh.“Nga kwah ba dei ban pynshitom pynsaja kaba jur ia kito ki briew”, la ong ka Kong Tailin kaba don lang ha ka ophis ka Commission.Ka la ong ba kumba 10-15 minit ba la don hangne ha katei ka jaka bam, la wan ar ngut ki briew kiba wan ban beh ia ka na jaka ba ki iashong namar ki la ai daw ba ka dei kum ka shakri bad kum ka Nepali. Ha ka jingshisha, la iakren ba ka dei kaba la shah khot, hynrei kim sngap satia.Ha kawei ka liang, ka Nivedita Barthakur kaba dei ka trai ba sah ka Kong Tailin, ka la ong ba ka Delhi Golf Club kam pat shym la panmap, halor ka jingjia bad ka jingpanmap ka long tang kaba shu pynmih khubor. Ka la kyntait ruh ban pdiang ia ka jingtohkit kaba la thung da ka Club namar ba kam don jingmut ban thung tohkit da ka club kaba shah kynnoh ban leh ia ka kam.“Kumno yn thung jingtohkit da ka club kaba donkti ha kane ka kam. Ym lah ban pdiang”, la long ka Barthakur.","Ka jingjia ba sngewsih kthang,  bym ju jia mynno mynno ruh:Tailin",https://www.urupang.com/ka-jingjia-ba-sngewsih-kthang-bym-ju-jia-mynno-mynno-ruhtailin/
"Nongpoh, 23 Jylliew:Ki runar kiba ym lah satia ban ithuh dur khmat, mynta ka step ki la thmu ban wiang ding ia kawei ka IB jong ka tnat PWD kaba don ha Umsiang khappud bad ka Assam, hynrei hadien ba u Chowkidar u la lap ha ka por kaba biang ban pynlip noh ia katei ka ding.Ka tyllong khubor ia kaba la ioh ban lum jingtip na ki ophisar ka tnat PWD ha Ri Bhoi, la ong ba kane ka jingjia ka la jia mynta ka step ha ka por 4.30 baje ei ei mynstep bad ha katei ka jingthmu thang dusmon da ki runar ka la wanrah ia ka jingjulor ia ki ar tylli ki jingthiah kiba don ha katei ka IB ka PWD.Ki ophisar ka PWD na Mawhati Sub Division, tang mar ia ioh jingtip halor katei ka jingjia, ki la hiar mardor sha katei ka IB kaba don ha Umsiang ban jurip halor katei ka jingshah wiang ding, ha kaba ki la lap ba ka don ka jingjulor ia ia ar tylli ki jingthiah.Haba iadei bad katei ka jingthmu thang dusmon da ki runar ia katei ka IB, na ka liang ki Ophisar ka PWD, ki la dep ban pyntip sha ki bor Pulit ha Umsiang Police Outpost halor kane ka jingjia bad la dep ruh ban ujor da ka Ejehar sha ki Pulit ba kin pynlong ia ka jingtohkit na ka bynta ban ioh kem ia kito ki runar kiba la donkti ha katei ka kam.Halor kane ka jingjia, na ka liang ki pulit ka Ri Bhoi ki dang pynlong ia ka jingtohkit bad ban thwet jur ia ki runar kiba la donkti ban wiang ding ia katei ka IB PWD ha Umsiang.","Ba shah wiang ding ka IB,  julor ar ki jingthiah ha Umsiang",https://www.urupang.com/ba-shah-wiang-ding-ka-ib-julor-ar-ki-jingthiah-ha-umsiang/
"Shillong, 23 Jylliew:Ka HSPDP kan leit ban ia kynduh markhmat ia u bah Blanding Warjri MDC ka Mawthadraishan ban tip shano u jah ha kine ki sngi naduh ba sdang ka dorbar bad ba u wan mih pyrthei pat hadien ba la wai ka dorbar mang tyngka. “Nga shu ia kynduh bad u mynne tangba dei ha ka jaka bun briew, ngam ioh ia kren bha ngin sa leit ia kynduh bad u” ong u General Secretary ka HSPDP u bah Witting Mawsor. U bah Witting u la ong ba ka jingiakren kaba tang tuk tak ha jaka bun briew kam pat shym la pynhun, wat la u ba Bland u la jubab malu mala hynrei dang hap pat ban ia kren markhmat bad u.U bah K.P Pangniang President ka HSPDP West Khasi hills u la ong ba haduh mynta u dang shu ioh jingtip ba u bah Blanding u la wan mih pat hynrei haduh mynta um pat ioh ia kren bad u, “Ngi hap ban ia kren bad u ban tip ia ka daw, “Ngi hap ban tip shuwa ia ka daw balei” ong u bah Pangniang.“Ngam sngew eiei, ka dei ka jingbakla”“Nga shu ithuh khmat, uto na Kynshi, ngi na Nongstoin” ong U bah HR Thabah, haba kynthoh halor ka jingshah kynnoh jongu, ba u pynrieh ia U Bah Blanding Warjri, MDC jong ka Mawthadraishan. “Ngam sngew eiei, ka dei ka jingbakla” ong biang U bah Thabah bad ula ong shuh “Ngam dei u riew sain pyrthei, nga dei u nongtrei kam lajong”.U Bah Thabah, ula ong shuh shuh, ba ha ka miet jong ka 20tarik mynta u bnai ruh, ki pulit kim shym la leit rung satia ha ka ophis jongu ha Mawlai Nongkwar, hynrei ki shu iaid ha surok bad ka jingrah ia arngut ki nongtrei jongu ruh, ka long ha ka por ba ki iaid ha surok bah bad kam dei satia na ka ophis jongu, ula pynshai shuh shuh.“Ngam sngew ei ei, ka dei ka jing bakla, ngam dei te u politician, shu ia ithuh khmat, utyo na Kynshi ngi na Nongstoin” shu iohi kotkhubor. Ngam sngew ei ei ba dei ka jing bakla, ki pulit ki khlem rung sha ophis.",“Shano u jah rngai” yn iakren  markhmat ka HSPDP ia u bah Blan,https://www.urupang.com/shano-u-jah-rngai-yn-iakren-markhmat-ka-hspdp-ia-u-bah-blan/
"Shillong, 23 Jylliew:Haduh mynta ym pat lah ban sngewthuh la ki 3 ngut ki MDC ki bym shym la wan dorbar ki don sha kano ka liang-sha ka PDF ne sha ki seng riewlum. Kitei ki 3 ngut ki MDC ki bym poi sha ing dorbar ki dei na ki seng riewlum bad kitei ki long u bah Blanding Warjri MDC ka Mawthadraishan na ka HSPDP, u bah Equator Nongrang MDC ka Mairang na ka seng UDP bad u bah Adelbert Nongrum MDC ka KHNAM na Jaiaw.U bah Blanding Warjri um shym la wan dorbar naduh ka sngi sdang dorbar kata naduh ka 20 tarik u jylliew haduh mynta ka sngi kaba la pynkut noh ia ka dorbar. U bah Adelbert Nongrum u la wan dorbar tang ha ka sngi sdang kata ha ka 20 tarik u jylliew bad haduh ba kut um poi shuh, u bah Equator ruh kumjuh u la poi tang ha ka sngi sdang.Kitei ki 3 ngut ki MDC ki dei kiba don ryngkat bad ka seng riewlum ha ka por ba ki dang saindur kumno ban pynkhyllem ia ka Executive Committee ba ialam da u bah Pynshngaiñ bad shisngi shuwa ka dorbar ki la weng noh ialade na ka PDF. Ha ka sngi sdang dorbar u bah Adelbert Nongrum u la kylla noh na ka liang pyrshah sha ka jingbym don liang tang mar ia rah Resolution u CEM ia ka Rules 128 watla ha kajuh ka miet pat ka KHNAM ka la shim rai ban neh ha ka liang pyrshah.Kumba ka long mynta ka KHADC ka UDP ka don 4 ngut ki MDC kiba don ha ka liang pyrshah ( lait noh u bah H.S Shylla bad bah Arbinus Lyngdoh), ka HSPDP ka don 3 ngut, ka KHNAM ka don uwei ( lait noh u bah James Ban Basaiawmoit), ka Congress ka don 6 ngut ki MDC, u don sa u wei u MDC shimet na Sohryngkham konstitwensi u bah Pyniaid Sing Syiem. Haba khein ia ka jingdon briew ka liang pyrshah mynta ka poi sha ka 15 ngut. Katba ka PDF pat ka don 2 ngut ki UDP, wei na ka KHNAM, wei u ba shah sospon ha ka seng Congress, wei BJP, wei NCP bad 8 ngut ki MDC shimet kaba mut ba ka don 14 ngut ha ka liang synshar.Hynrei ka jingbym lah pynkhyllem EC ka la pynlyngngoh bad ka la pynmih ki dak jingkylli hato kitei ki 3 ngut kiba don ha ka liang pyrshah bad kiba jah na ing dorbar mynta ki don ha kano ka liang ha ka PDF ne bad ki seng riewlum bad lada kitei ki 3 ngut ki la poi sha ka PDF ka pyni ba ka jingbun briew ka PDF mynta ka la poi sha ka 17 ngut.","3 ngut ki MDC bym wan dorbar,  sha ka PDF ne sha ki seng riewlum?",https://www.urupang.com/3-ngut-ki-mdc-bym-wan-dorbar-sha-ka-pdf-ne-sha-ki-seng-riewlum/
"Shillong, 23 Jylliew:Ka drama politik ka na Khasi Hills Autonomous District Council (KHADC) ka la poi shaduh ka tyndong shkor u Lat jylla syndon mynta ka sngi.Ka liangpyrshah ha KHADC kaba kynthup ia ka HSPDP, UDP, Congress bad Independent ha kane ka sngi Thohdieng, ki la aiti ia ka dorkhas ha u Lat ka jylla u Banwarilal Purohit halor ka jinglong jingman ka sain pyrthei ha Council, khamtam ka jingpyniaid u chairman ia ka dorbar mang tyngka kaba la pynkut hynnin ka sngi, wat la ka dei ban kut mynta ka sngi.Ha ka jingshisha, ki dkhot ka liang pyrshah ki la mut ban iakynduh ia u Lat ka jylla hynrei namar ba um don ha kane ka sngi, ki la shu aiti noh ha u principal secretary jong u Lat.U nongialam ka liangpyrshah u Bah Mansturdy Nongrem haba kren sha ki nongthoh u la iathuh ba ki la dep aiti ia ka dorkhas ha u Lat ka jylla tangba um don la aiti noh ha u Principal Secretary. U Bah Nongrem u la ong ba la iakynduh ruh ia u myntri ka District Council Affairs (DCA) u Bah Prestone Tyngsong bad la aiti lang ia ka jingthoh.Hynnin ka sngi, mar ia wai ka dorbar na Khasi Hills Autonomous District Council (KHADC), ki MDC ka liangpyrshah ki la mareh bran bran ban leit iathuh sha u myntri ka tnad District Council Affairs u Bah Prestone Tynsong ba u chairman ka dorbar KHADC u la shu shah shiliang ia ka liangsynshar.Ki dkhot ka liangpyrshah na KHADC kynthup na ka HSPDP, UDP, Congress bad Independent ki la iathuh ha u Bah Prestone ba u chairman Bah LG Nongsiej u la leh shiliang ha ka jingpyniaid dorbar da kaba shah ia ka Executive Committee ba ialam da u Bah Pynshngain N Syiem ha ka jingshong dorbar kaba long mynta ka sngi.Katkum ka jingiakren bad u myntri ka DCA u Bah Prestone, u la iathuh ba ki MDC ki la iathuh ba u Chairman u shah shiliang ia ka liang synshar bad ki la kynnoh ruh ba u pynwai noh ia ka dorbar mynta ka sngi, kaba dei ban wai lashai ka sngi.","Leit ujor ki liang pyrshah ka  KHADC, sa ha u Lat ka jylla",https://www.urupang.com/leit-ujor-ki-liang-pyrshah-ka-khadc-sa-ha-u-lat-ka-jylla/
"Shillong, 23 Jylliew:“Nga kyrshan PDF, ban ia trei lang bad ka Congress ngam treh” ong U bah Equator Nongrang, MDC jong ka Mairang, haba iakren bad U Rupang mynta ka janmiet. U Bah Nongrang, u ong shuh shuh ba ka rai jong ka seng UDP ruh, ka dei halor katei ka nongrim, ban pyn khyllem ia U bah PN Syiem bad ban thaw da kawei pat ka kynhun synrop jong ki seng trai ri, tangba ym dei ban ia treilang bad ka Congress lane ka BJP.Halor ka jingpep dorbar jongu, hynnin ka sngi, U bah Nongrang, ula ong shuh, ba kam dei ba u pep khnang, hynrei ba u leit ban rah ia ki kot dawai jong ka kurim jongu sha Guwahati, ka bym don ia ka met kaba koit ba khiah ha kine ki sngi. Ha kajuh ka por, U Bah Nongrang, u kren shai “Nga dei U MDC UDP bad nga trei shitom, na bynta ka UDP, naduh dang khynnah nga dei uba ieng halor ka nongrim jong ki seng trai bad nga dei u UDP paka”.Haba la kylli, la ki la don ne em, ki nongialam UDP, kiba la wad ia u, hadien ba u pep dorbar, hynnin ka sngi, U bah Nongrang, ula ong “Em”.Kiwei pat ki lad khubor, ki iathuh ba ka jing ia treilang jong ki seng trai ri bad ka Congress, hynnin ka sngi ha iing dorbar, ka dei ka rai hi jong ki katto katne ngut ki MDC bad kam dei satia ka rai jong ka seng hi baroh kawei, lane kaba U President jong ka seng UDP, u mynjur.Ka dei, nga kyrshan pdf, ban form bad ka congress ngam treh. Lada lah ban phom, lah kren shai ha u bah pynshngain. Pep hynnin, ba shitom menkmie ba leit rah report sha guwahati. Nga dei mdc udp, trei shitom na bynta udp. Ym pat don ba wad, naduh khynnah original minded, pat kyrshan nga dei udp paka. Ban pynhap pn thawalliane non congress, non bjp. Ka rai ka parti ka long kumta.","Nga kyrshan PDF, ban ia treilang  bad ka Congress ngam treh:Equator",https://www.urupang.com/nga-kyrshan-pdf-ban-ia-treilang-bad-ka-congress-ngam-trehequator/
"Shillong, 23 Jylliew:Ka Drama ha Khasi Hills Autonomous District Council (KHADC) ka dang iai bteng bad ki la mih bun ki jingkylla ha ka samoi treikam jong ki MDC kaba dang iaid mynta dang 3 snem shiteng. Naduh ba ka People’s Democratic Forum (PDF) hapoh ka jingialam u bah Pynshngaiñ N syiem ( CEM) ka la wan ha ka bor synshar ki jingkylla kiba bun ki la mih ha KHADC kiba la pynduh nong ia ki seng saiñ pyrthei kiba khlaiñ ha kane ka jylla.Mar sien khyllem ka ARPA ka seng saiñpyrthei kaba duh nong eh ka dei ka HSPDP na ka jingphet seng ka kong Grace Mary Kharpuri -MDC ka Nongshken konstitwensi. Hadien ba ka PDF ka la wan ka HSPDP ka la duh nong biang na ka jingshah beh seng jong 2 ngut ki MDC u bah L.G Nongsiej bad u bah Morningstar Mawsor. Hadien katei ka mih ka jingsospon ka seng Congress ia u bah Pynshngaiñ bad hangtei sa ka seng Congress kaba la pra phum haduh ba 5 ngut ki MDC ki la risaiñ na katei ka seng bad kitei ki kynthup ia u bah Victor Rani MDC ka Jirang, u bah Arbinus Lyngdoh, MDC ka Umroi, bah Banteidor Lyngdoh MDC ka Mawkynrew, bah Antonio War MDC ka Laitumkhrah bad u bah Hadrian Lyngdoh MDC ka Mawkyrwat.Ha shuwa ba njia katei ka la don ka jingduh nong jong ki seng riewlum kata ka KHNAM kaba la duh noh ia u bah Process T Sawkmie MDC ka Mawlai uba la leit ban ia soh Congress, kham hadien ka la duh biang sa ia u bah Latiplang Kharkongor uba la phet seng noh, ka UDP pat ha katei ka por ka la duh ia u bah Hadrian Lyngdoh uba la leit ban ia soh Congress. Hadien ka don biang ka jingpra ha ka seng HSPDP hadien ka elekshon shiteng samoi ha kaba katei ka seng ka la beh seng ia u bah Pyniaid Sing Syiem MDC ka Sohryngkham konstitwensi.Hadien ka elekshon shiteng samoi ka la mih biang ka dak jingduh nong ia ka seng HSPDP bad katei ka dei na ka jingjah rngai u MDC ka Mawthadraishan ha ka sngi long dorbar ka KHADC ha ka por ba ki seng riewlum ki don jingthmu ban pynkhyllem noh ia ka EC jong u bah Pynshngaiñ. Ha kane ka dorbar la iohi ba ka UDP ka la duh nong na ka jingduh nong jong ka ia 2 ngut ki MDC kata u bah H.S Shylla MDC ka Nongkrem bad u bah Arbinus Lyngdoh MDC ka Umroi bad ka don ruh ka dak jingduh nong biang ia katei ka seng namar ka jinghah dorbar sa u MDC ka Mairang u bah Equator Nongrang ha ka por ba ki seng riewlum ki donkam palat ia ka jingdon ryngkat jong u.Lah ban pynkynmaw ba hadien ka elekshon MDC 2014 ka seng Congress ka la jop haduh 10 ngut ki MDC, kham hadien khyndiat por ka la kham bun bad ka poi sha ka 12 ngut hadien ka jingwan ia soh u bah Hadrian Lyngdoh bad u bah Process T Sawkmie, katei ka seng ka duna biang namar ka jingrisaiñ noh u bah HDR Lyngdoh bad ka la poi sha ka 11 ngut. Kumba ka long mynta katei ka seng ka sah sa tang 6 ngut (5 ngut phet seng, wei shah sospon, la jop bujli noh u bah Kimfa Marbaniang na Rambrai konstitwensi -u bah HDR um lah ban khyllie na Sohiong).Lah ruh ban pynkynmaw ba HSPDP ka la jop haduh 7 ngut ki MDC kaba bun tam napdeng ki seng riewlum hynrei katei ka seng ka sah sa tang 3 ngut ki MDC kata ruh kynthup ia u MDC ba jah rngai ha kine ki sngi u bah Blanding Warjri na Mawthadraishan. Ka UDP kaba la jop 6 ngut ki MDC mynta ka don sa tang 4 ngut ki MDC kynthup uwei u bym shym la poi dorbar (Equator) uba ym pat lah ban tip la un dang don bad katei ka seng ne un mih noh. Ka KHNAM kaba la jop 4 ngut ki MDC mynta ka don sa tang 2 ngut ki MDC kynthup ia u bah James Ban Basaiawmoit uba katei ka seng ka artatien bha mynta ba un dang don hapoh ka Party.","Ha KHADC: Kad ka PDF ia ka  Congress, UDP, HSPDP, KHNAM",https://www.urupang.com/ha-khadc-kad-ka-pdf-ia-ka-congress-udp-hspdp-khnam/
"Nongstoiñ, 26 Jylliew: Ka jingkieng iaid kjat kaba la shna naduh ka por long MLA  u Maieid Hoping Stone Lyngdoh (Baw kwai ha duwar u Blei) kaba don ha ka shong Kyrshai kaba pyn iasoh ia ka Meghalaya bad Assam ka la sdang ban jot bad synjor noh, namar ym don shuh ba sumar ne maramot ia katei ka jingkieng kaba la wanrah ruh ia ka jingsyier ia ki paidbah kiba iaid ba ieng lyngba katei ka jingkieng.Katkum ka jinglap jong u nongthoh khubor katei ka jingkieng haduh mynta la shu syrdep da ki siej bad ka long kaba mynsaw haduh katta katta, namar mynta ka la ring sdot bad ki jingker jingda ruh kam don shuh ha kaba ki la don ruh ki khep ha kaba ki briew kiba iaid lyngba katei ka jingkieng kila kum hap shapoh kaba la wanrah ruh ia ka jingjia ba sngewsih kaba la shim ruh ia ka jingim jong ki ar tylli ki mynsiem.Haba sakhi ia kitei ki jingjia ba sngewsih, ki paidbah katei ka thain ki la pynpaw ia ka jingsngew diaw namar katei ka jingkieng ka dei kawei napdeng ki ar tylli ki jingkieng kiba pyniasoh ia ki shnong ha ka thain Kyrshai bad ka long kaba donkam bha ia ki paidbah ka thain hynrei ka jinglong synjor jong ka, kala pynsngew syier ia ki paidbah ba iaid ba ieng.Halor katei ka bynta, ka FKJGP Kyrshai Unit ryngkat ka jingiasynran ka FKJGP West Khasi Hills, ki la leit ban jurip ia katei ka jingkieng bad kila lap da la ki jong ki khmat ia ka jinglong synjor katei ka jingkieng, kumta ka seng ka la dawa mardor ia ki bor ba halor jong ka District kumjuh ia ki nongmih khmat ba kin tuklar mardor da kaba shim ia ki lad ki lynti ban pynbha ne maramot noh ia katei ka jingkieng khnang ba ki paidbah katei ka thain kin lait na kum kitei ki jingma kaba ki la iakynduh bad ban kham pynsuk ruh ia ka leit ka wan jongki.","Buh jingma, ka jingkieng  iaid kjat ka thain Kyrshai",https://www.urupang.com/buh-jingma-ka-jingkieng-iaid-kjat-ka-thain-kyrshai/
"Shillong, 26 Jylliew:Ka Seng Samla Shnong Mairangbah kan pynkup burom ia ka aktres Sylvania L Mawlong kaba la jop ia ka khusnam best femal actress na ka Prag Cine kaba long ha Guwahati, Assam dang shen. Ia kane ka khusnam la sam da u aktor ka Bollywood u Jackie Shroff. Kane ka khynnah samla ka ioh khusnam na ka phim Khasi,ka Dak Bangla.Haba kren mynta ka sngi, u President ka Seng Samla Mairangbah,  u Bah Macdonald Nongrang u la ong ba ka jingioh rah jongka, ia ka nam ka long ka burom ia ka shnong bad ka jaitbynriew.U la ong ba kane ka khynnah ba dang 15 snem ka dei kaba donsap bha namar ba ka ju shim bynta ha ka jingpynlong ia ka jingiakop shad ha ka shnong ruh ka tbit bha.Namar kane, ka Seng Samla kan pynlong ia ka jingpynkup burom ha ka 15 tarik Naitung ban wan ha Mairang.U Bah Nongrang u la ong ba ka long kaba sngewsih ba ka sorkar kam pat ithuh ia ki samla ba wanrah nam bad kam pat ju ai jingiarap ia ki phlim Khasi kaba dei kawei ka lad ban ai kam ia ki samla hynrei ka kloi ban iarap ia ki phlim ba nabar.  ”Lada ka ai T. 2 klur ia ka phlim  Rock on2,  ka don jingeh aiu ban iarap ia ki phlim Khasi”,u la ong bad bynrap ba ka phlim Rock on 2 ka dei kaba shu wan tang shi sngi ar sngi. Katba ka samla Sylvania ka la ong ba kaba pynlong ia ka ban poi sha ka thong ka dei ka jingai mynsiem na I pa jongka khamtam ban ak phlim.  Kane ka aktres Khasi ka dang  pule ha Dongkor RC UP skul, Mairang.",Yn pynkup ka Seng Samla Mairangbah ia ka aktres Sylvania,https://www.urupang.com/yn-pynkup-ka-seng-samla-mairangbah-ia-ka-aktres-sylvania/
"Shillong, 26 Jylliew:Ki pulit ka nongbah Shillong ki la shim da ka sien jam kaba khampher ha kane ka kynti ban ialeh pyrshah ia ka jingkynrei u drok ha kane ka nongbah bad kata ka long da kaba pyndonkam da ki kali ar shaka ne motor bike ban beh ia u drok bad shi bynta ban pynshai paidbah ia une u iakjakor ba pynjot ia ka imlang sahlang.Mynta ka sngi u Superintendent of Police u Davis R Marak u la kaweh lama na Sardar Polce Station ha kaba ki bike kila iaid sawdong ka sor Shillong ban pynbna paidbah ia ka jingiakhun pyrshah ia ka jingkynrei u drok.  Ka jingiaid bike da ki kynhun, ka la pynkyndit ia ki briew haduh ba bun ki bym tip ki sah lyngngoh.Ia ka kynhun ki nongniah bike la ialam da ka RERAM (Royal Enfield Riders’ Association of Meghalaya) lem bad ka jingiatreilang bad ka tnad pulit Sadar Police station.Nalor u SP la don lang ruh ki heh sorkar, bad ki dkhot ka Rotary Club. Haba kren ha kane ka sngi, u SP pyniaid kali,u Dr. Sacheng R. Marak, u la iaroh ia ka jingiasnohkti lang ka RERAM (Royal Enfield Riders’ Assocation of Meghalaya) da kaba ong ba ha kine ki ri, ki nongniah bike kum ka Hells Angels, Vagos ki ju iadonkti bad ki runar hynrei ha kane ka jylla ka RERAM ka la iasnohkti ban wanrah ia ka jingsuk.Katba u SP u Davis N.R Marak,  u la ong ba ki drok ki dei kum ka nem sniew jong ka imlang sahlang bad ka donkam ia ka jingiatreilang baroh ban ialeh pyrshah ia u.Kumjuh u Bah Gulrez Sohliya u secretary ka Royal Enfield Riders ‘Association (RERAM) haba kren ha kane ka jingialang u la ong ba ka RERAM  ka la ju don bynta ha ki kam imlang sahlang khamtam haba ki pulit ka Meghalaya ki ju donkam ia ka jingiatreilang jongki bad kumjuh ki bor synshar district.Katkum ka jingong u Bah Sohliya, u drok um ju kynrei ha kane ka jylla hynrei ha kine ki sngi ka la jubor bha bad wat ki kynthei ki shah rahbor na kane ka jylla sha kiwei ki jaka.Ka jingiaid bike mynta ka long na Sadar Police station sha Police Bazar sha Jail road sha Golf Links bad ka la don ruh ka jingsam kot lyngkdop pyrshah ia u drok, kaba ong, “Ong Em ia u Drok” kaba dei ka thong ba kongsan jong ka Positive Addiction Campaign.La pyniaid ruh ia ki bike na Golf Links  sha Don Bosco Square bad la wan pynkut biang ha Sadar Police Station.",Beh drok ki pulit da ki kali  ar shaka ha ka nongbah,https://www.urupang.com/beh-drok-ki-pulit-da-ki-kali-ar-shaka-ha-ka-nongbah/
"Shillong, 26 Jylliew:Ka sain pyrthei ha Khasi Hills Autonomous District Council (KHADC) ka dang khih phaloh bha mynta namar ba u CEM u Bah Pyn shngain N Syiem u dang pyrshang ban pynskhem ia ka EC jongu da kaba ai shuki ia kiba kyrshan dohiap ia u ha kane ka jingpyrshang pynkhyllem ha ka dorbar ba dang shen.Kat kum ka jingtip, u Bah HS Shylla uba dei u radbah ban pynlait im ia ka EC jong u Bah PN Syiem ula kyntait ia ka jingtyrwa ia ka shuki Deputy CEM namar ba u kwah ba ka EC ka PDF kan skhem. La iathuh ba u Bah Shylla u la sngew hun tang ba la neh ka shuki jong u Bah PN Syiem namar ba um sngew wit shuh ha kaba iadei bad ka jingwanrah ia ka MDC skhim kumba long myn shwa ha ka por ba u dang don ha ka liangpyrshah ha kaba u la shah pyndik ha ka EC jong u Bah PN Syiem.Ka tyllong khubor ba iohlum, la iathuh ba namar kane ka jingbym treh jong u Bah Shylla ia kane ka shuki, la ioh jingtip ba u Bah PN Syiem u la lah ban tyrwa noh ia ka shuki Dy CEM ha u MDC ka KHNAM u Bah Adelbert Nongrum uba dei uwei uba kyrshan ia ka EC khamtam ka jingpep jongu ha ka sngi iatynjuh bor, kaba la iarap ia ka PDF ban lait im da ka said na ka jingkhyllem. Ha ka jingiatynjuh bor dang shen ha iing dorbar, ka EC la PDF ba ialam da u Bah PN Syiem ka la lait salit na ka jingkhyllem  hadien ba u MDC ka KHNAM u Bah Adelbert Nongrum u la pep dorbar, u MDC ka UDP na Mairang u Bah Equator L Nongrang bad u MDC ka HSPDP na Mawthadraishan u Bah Blandingstar Warjri uba wan mih kynsan hadien ba la kut dorbar hadien ba u la pep dorbar baroh shi taiew.","Kyntait U Bah Shylla ka shuki Deputy  CEM, lah ban poi sha U Bah Adelbert",https://www.urupang.com/kyntait-u-bah-shylla-ka-shuki-deputy-cem-lah-ban-poi-sha-u-bah-adelbert/
"Shillong, 26 Jylliew:Haba ia kren bad katto katne ngut ki nong thohkhubor ki nongkyr shan ba kham hakhmat jong u Ma Ngaitlang Dhar, MLA ka Congress na Umroi konstitwensi ki la iathuh ba ha kine ki khyndiat sngi u Ma Ngaitlang u la pynbna ha ki ba ha u 2018 un ia khun na ka seng NPP bad ki la ong ba u la kren ha ki ba ha u 2018 un wan phai biang sha Umroi ym shuh kum u MLA ka Congress hynrei kum ka MLA ka NPP. Kitei ki nongkyrshan u Ma Ngaitlang ki la iathuh ba ki ruh mynta ki la pynkhreh ban rung ialade hapoh ka seng NPP hynrei ki ap sa tang ka por ba u MLA jong ki un risaiñ noh na ka seng Congress. Katkum ka jing kren jong ki-ki la ong ba ym dei tang u ma Ngait lang ban leit NPP hynrei kin dang don shuh sa kiwei pat ki MLA Congress.Shuh shuh ki la ong ba ka jingpynkhreh u ma Ngaitlang ban ia khun na ka seng NPP na Umroi kam dei tang kaba u shu kren sop sop ha ki nongialam ba hakhmat hynrei ka dei kaba la dep ban rung thliew ing briew ban leit pynsngew sha ki paidbah nongkyrshan jong u. Ban pynthikna shuh shuh ia katei ka khubor ki la iathuh ba ki don ruh ki nongialam sengbhalang kiba kyrshan ia u ma Ngaitlang kum na ka seng RBYF ki ban pyniasoh noh shen ialade sha ka NPP bad uwei na ki, u dei u General Secretary katei ka seng u bah Augus Sten na ka thaiñ Umroi. Lah ban pynkynmaw ba ha u bnai ba la dep u ma Ngaitlang u la leit ban ialap paidbah sha Jirang konstitwensi na ka bynta u nongialam barim ka RBYF u bah Sosthenus Sohtun bad ban pynbna ruh ia u kum u kyrtong jong ka seng NPP na katei ka konstitwensi ha u 2018.",“Ha u 2018 ngan wan phai kum u MLA ka NPP”,https://www.urupang.com/ha-u-2018-ngan-wan-phai-kum-u-mla-ka-npp/
"Nongstoiñ, 26 Jylliew: Ka shnong Kyr shai ka dei ka shnong kaba dang hap hapoh u pud u sam jong ka West Khasi Hills District, bad kadei ruh ka shnong kaba don ha khappud bad ka Jylla Assam, hynrei haba phai sha ki paidbah nong shong shnong jong katei ka thain ki dang long kiba sah dien haduh katta katta bad ka daw hi ka long namar ka jingshah iehnoh khunswet jong katei ka thain ha ka sorkar Jylla ha baroh ki liang.Kaba la pynsyllang ia ki paidbah nongshong shnong jong katei ka thain bad ia ki shnong ba marjan kadei ruh namar ka jingbym biang tikna jong ka bording ilektrik ha kaba katei ka thain ka hap ban mad ia ka jingshong dum haduh 4 snem kynthih, kaba la wanrah jingeh shibun ia ki paidbah khamtam ia ki khynnah skul.Haba iakren bad u nongthoh khubor, na ka liang jong u bah Rapstar Marngar u ba dei u Rangbah Shnong Kyrshai u la ong ba haduh 6 tylli ki shnong ha katei ka thain ki la hap ban mad ia ka jingshong dum namar ka jingbym treikam shuh jong ki kor ilektrik (Machine) bad u la ong ruh naduh ba wanbuh nyngkong ia kitei ki kor jong ka bording ilektrik ki la treikam tang 1 bnai, hynrei hadien ka 1 bnai ki tiar kila julor noh khlem kano kano ka jingmaramot haduh ba ki paidbah katei ka thain ki la hap ban shong dum haduh 4 snem kynthih.Ym tang kata na ka liang jong Rapstar Marngar u la ong ruh ba kitei ki 6 tylli ki shnong ki kynthup ia ka shnong Mawpun, Pathar Phlang, Mawdiangkper, Mawdumdum, Nongspung bad Kyrshai, bad u la ong ruh ba ha kaba iadei bad katei ka bynta na ka liang jong ka shnong kala pyrshang ban pyntip sha ki bor ba dei peit, hynrei namar ka jingbymbiang jong ka surok, u la ong ba ka shem jingeh ia ki ban wan shaduh Nongstoin namar ban wan shaduh Nongstoin hap ban lut da ki phew phew hajar namar tang na Kyrshai ban wan sha Nongstoin ki hap ruh ban iaid lyngba ka Jylla Assam.Kumta ha kaba iadei bad katei ka jingeh jong ki paidbah katei ka thain na ka liang ka seng FKJGP West Khasi Hills District, hapoh ka jingialam jong u Palwanbor Syiem, President FKJGP WKHD, myn ha ka sngi saitjain jong ka taiew ba la lah ka la leit ban hiar jurip ia ka shnong Kyrshai bad ha katei ka jingleit hiar jurip na ka liang ka seng ka la lap ia ki jingeh jong ki paidbah katei ka thain ha kaba ka sorkar Meghalaya ka la shu ieh noh bein la bun bun snem.Na ka liang ka seng FKJGP ha katei ka jingleit jurip kala pynpaw ia ka jingsngewkhia halor katei  ka jingleh bein ka sorkar Meghalaya ia ki thain khappud bad na ka liang jong u Palwanbor Syiem haba ia kren bad u nongthoh khubor u la ong ba ki paidbah ka thain Kyrshai bad kiwei ki thain khappud ki ieid haduh katta ia ka Meghalaya ha kaba ki la pynneh ia u pud u sam bad u la ong ba ka sorkar kadei ban ai buskit ia ki nongshnong shnong Kyrshai namar ka jingieid jong ki ia ka Meghalaya wat hapdeng ka jingiehnoh bein ka sorkar Meghalaya kim shym la leit ban pyniasoh bad ka sorkar Assam ha kaba bun ki jingiarap ki ioh na ka.Ka seng ha kajuh kapor ka dawa ruh ia ka tnad MeCEL ba ka dei ban wan maramot noh ia ki machine light baroh kiba la sniew bad ban pynpoi bording noh sha kitei ki shnong bad lada ka tnad kam shym leh eiei na ka liang ka seng kan sa shim da kiwei ki lad halor katei ka bynta.",4 snem shong dum ka Kyrshai  ba sniew ka mashin bor ding,https://www.urupang.com/4-snem-shong-dum-ka-kyrshai-ba-sniew-ka-mashin-bor-ding/
"Shillong, 26 Jylliew: Kawei ka long kmie Khasi kaba la tip kyrteng kum ka kong Tailin Lyngdoh ka la shah beh na jaka ba pynlong ia ka jaka bam ha Delhi Golf Club hynnin ka sngi halor ka jingkynnoh ba ka phong jainsem kaba I kum ka shakri ing.Katkum ka khubor ba la pynmih ha ka TNT, la ong ba ioh na ka Nivedita Barthakur, kaba dei na ka dong mihngi, bad ka Advisor ka tnad ka koit ka khiah ka sorkar Assam, ha kaba ka kong Lyngdoh ka trei kum ka nonghikai ia u khun jongka, ki la khot ban ia bam sngi ha Delhi Golf Club ha ka 25 tarik Jylliew. Bun bah kiba shah khot naduh ki heh ki hain, ki doktor, ki ophisar la khot lang nalor ka Kong Tailin Lyngdoh, ka longkmie Khasi na Meghalaya kaba ju leit jingleit da ka phong Khasi na London sha UAE.Khadsan minit shwa ban bam ja, u Manager uba kyrteng u Ajit Pal bad kawei ka kynthei kaba kyrteng ka Sumita Thakur, ka la leit sha ka Kong Tailin bad ka la ong ia ka ban mih noh na mieh jaka bam namar ba ka I kum ka shakri iing. Haba ka Nivedita Barthakur ka la buh jingkylli ia ki, ki la ong ba ka I kumba ka dei ka shakri iing, ka Nepali bad ka riam jongka, ka iapher.“Nga la ong ba ka dei kaba la shah khot sngewbha, ka dei ka longkmie Khasi bad ka riam da ka riam lajong ka Jainsem. Nga la ong ba nga dei na Assam bad ka dei ka kur jong nga bad kam shym la rah ia u badge ba ka dei ka nongtrei iing”, la ong ka Nivedita katkum ka khubor TNT.Hynrei kitei ki briew kim shym la pyndem bad ki la pyneh. “Ngi la phet noh na ka club da kaba sngew ba la shah ktah ia ka burom, sngew ba ki briew na ka thain Dong Mihngi ki shah peit niew bein”, la ong ka Nivedita.",Shah beh ka longkmie Khasi na jaka bam ha Delhi ba phong jainsem,https://www.urupang.com/shah-beh-ka-longkmie-khasi-na-jaka-bam-ha-delhi-ba-phong-jainsem/
"Shillong, 26 Jylliew:Ka kynhun ki nongshad  hapoh ka lama ka All Meghalaya Dancers Association (AMDA) ki la byrthen ba lad u Myntri Rangbah u Dr Mukul Sangma um khot iakren bad ki shwa ka elekshon, kim banse ban leit shah thngan noh ha surok.Kine ki nongshad hapoh ka jingialam u President ka AMDA u Bah Kitbok Thabah u la ong ba ki la dep phah jingthoh la lai sien sha u Dr Mukul ban khot iakren halor ki mat jingdawa jongki, hynrei haduh mynta kim shym la ioh khubor eiei.U Bah Thabah u la ong ba ki mat jingdawa jongki, ka long ban seng noh ia ka skul hikai shad lada ym lah ha baroh ki district ruh, dei ban buh ha Shillong, nangta ban iarap ia ka jinglut jingsep jongki haba ki leit iashim bynta shabar ha ki jingiakop shad namar ba ka jinglut ka jubor bha ia ki.“Ngin sa pynlong ia ka jingshah thngan ha kano kano ka por shwa ka elekshon lada u Myntri Rangbah um khot iakren”, la ong u Bah Thabah haba kren hynne sha ki nongthoh khubor.Ha kawei ka liang, ka AMDA ka la kyrpad ruh ia ka sorkar ba kan iarap lem na ka bynta ki nongshad kiba la leit iakhun sha Mumbai kiba la poi sha ka kyrdan ba kham shakhmat.Mynta ka sngi, u Bah Thabah u la ong ba ki don saw ngut ki kynhun ba la poi sha ka kyrdan ba shakhmat kiba donkam jingiarap kynthup u  Bah Kitwanlang Khyllait uba la rung ha ka Bharat ki Khoj,  u Vishal Paul ha ka Dance Plus,  ka Dafisha Kharbani kaba dang ap result na jingiakop, ka kynhun Dawanshai Fusion kaba na Ri-Bhoi.Haba kren ha kane ka sngi, ka Dafisha kala ong ba kawei ka jingeh jongki ka dei haba ki leit shabar ki donkam shibun ka jinglut bad kawei pat ka jingdonkam ban don ki nonghikai. Ia kane ka jingeh la pynsngew ruh u Bah Kitwanlang.","Byrthen shah thngan ki nongshad,  lada ym khot iakren u Dr Mukul",https://www.urupang.com/byrthen-shah-thngan-ki-nongshad-lada-ym-khot-iakren-u-dr-mukul/
"Shillong, 4 Jylliew:“Nga sngew sam-mut, halor ka jingong jong U Mukul Sangma, ba ka UDP, ka don ka jingiadei kaba na kyrpong iing bad ka BJP” ong U Donkupar Roy President ka UDP, ha ka jingpynmih khubor mynta ka sngi.“Ngi ngeit ba ka jing ia trei synrop, ha shwa lane hadien ka elekshon, kam ju don kata kaba ki ong ka kyrpong lane ka jingkhang bah” ong U Dr Donkupar Roy.U Mukul Sangma, u don ka jingkulmar khlieh, hadien ka jingiatreilang jong ka UDP bad ka HSPDP. Baroh ki iatip, ba kam don satia ka jingiateh paralok shwa ka elekshon bad ka BJP, ong shuh u nongialam ka seng UDP.U Dr Don,u kylli shuh, ba balei ba ka Congress, kan kynnoh ia ki seng trai ri, halor ka jingkiew jong ka BJP bad ka dei ka jingbym larkam ka seng Congress, ba ka kiew stet ka BJP ha ka Ri bad ha ki Jylla bad la ai nuksa ia ka Assam, ha kaba ki don bun ki nongialam Congress, kiba la kynriah sha ka BJP. Ha Meghalaya, ki don bun ki Congress, ki ban leit iasoh sha ka seng BJP, ha kaba ha Shella, ki don ki nongialam Congress, kiba leit BJP bad ha Sohra ruh, la pyni ba u nongialam ka Congress, U Dr PW Khongjee, u leit iasoh BJP bad kumta kam dei satia ka UDP, kaba ai bor ia ka BJP, hynrei ka dei ka jingbym larkam jong u myntri rangbah , kaba pynlong ia ki dkhot jong katei ka seng, ba kin iasoh sha ka BJP. “Lada ka BJP, ka kiew ha Meghalaya, ka dei namar ka jing bym larkam jong u myntri rangbah bad ka seng jongu” bad U Dr Donkupar, u ong shuh “Ha Meghalaya, ngi thikna ba ki seng trai ri, kin thaw sorkar ha ka elekshon 2018”.","Kulmar khlieh U Mukul, ba ia treilang ki seng trai Ri:Dr Don",https://www.urupang.com/kulmar-khlieh-u-mukul-ba-ia-treilang-ki-seng-trai-ridr-don/
"Shillong, 4 Jylliew:Ban buddien halor ka jingslem ban pyllait ia ka tulop bad arrear jong 12481 ngut ki nonghikai Sarva Shiksha Abhiyan (SSA) kiba hikai ha ki kyrdan Lower Primary bad Upper Primary hapoh ka jylla, ka synjuk ki nonghikai SSA ka Meghalaya SSA Schools Association (MSSASA) Sengkmie ha ka 2 tarik mynta u bnai ka la leit ban iakynduh ia u Ambrose Ch. Marak State Project Director (SPD) ka Sarva Shiksha Abhiyan State Education Mission Authority Meghalaya (SSA-SEMAM) ha ophis treikam jong u. Ka tulop kaba shu sahkut la 3 bnai kynthih kaba ki nonghikai SSA ki dei ban ioh dei jong u bnai Lber, Iaiong bad Jymmang jong mynta u snem bad ka arrear jong ka tulop ba tymmai jong u snem mang tyngka 2016-17 kaba la shu sah teng mynta la shisnem khlem lah ban pyllait kata naduh ka 1 tarik u Iaiong 2016 haduh 31 tarik u Lber jong mynta u snem.U bah H.M.Marbaniang General Secretary ka Meghalaya SSA Schools Association (MSSASA) Sengkmie haba iakren bad ki lad pathai khubor hadien ka jingiakynduh bad u SPD u iathuh, ba u SPD u la pyntip ba ia ka arrear jong ka tulop thymmai jong u snem mang tyngka 2016-17 kaba dei katkum ka jingmynjur jong ka Project Approval Board (PAB) 2016 ka MHRD ka Sorkar Pdeng bad ruh katkum ka hukum ba la pynmih da u State Mission Director (SMD) ka SEMAM kaba dei ka Society kaba pyniaid bad peit ia ka scheme SSA hapoh Meghalaya ha ka 31 tarik u Risaw,2016 kaba tang 3 bnai kata naduh 1 tarik Iaiong haduh 30 tarik Jylliew jong u snem 2016 ryngkat bad ka tulop thymmai jong u bnai Lber bad Iaiong mynta u snem la dep ban pyllait bad phah na ka ophis jong u ha ka 1 tarik u Jylliew sha ka ophis jong baroh 11 tylli ki District Mission Coordinator (DMC) ha ka jylla bad la bthah ruh ia ki ban pyllait mar mar khlem da pynslem shuh sha ki nonghikai SSA.U State Project Director (SPD) u iathuh ruh ba ka daw ba ka ophis jong u ka hap ban pyllait shwa tang 3 bnai ia ka arrear jong ka tulop thymmai jong u snem mang tyngka 2016-17, ka dei namar ba ka tnat MHRD ka Sorkar Pdeng kam pat phah lut ia ka fund na ka bhah jong ka kaba dei ban ioh da ka Sorkar Jylla bad la khih lynti ban ioh ia ka fund ba dang sah mynta u bnai. Bad ia ka arrear kaba dang sah jong u snem mang tyngka 2016-17 kata naduh 1 tarik Naitung 2016 haduh 28 tarik Rymphang 2017 yn sa pyllait noh mar ia ioh ia ka pisa na ka tnat MHRD, bynrap shuh shuh u bah H.M.Marbaniang.U bah Aristotle C. Rymbai President ka MSSASA Sengkmie haba kren bad ki nongthoh khubor u ong ba u State Project Director (SPD) u iathuh ba na ka bynta u bnai Lber mynta u snem la pyllait ia ka tulop thymmai katkum ka PAB 2016-17 bad ka hukum bala pynmih da u State Mission Director (SMD) ha ka 31 tarik Risaw, 2016 kaba la phiah kyrdan ia ki nonghikai SSA ha ki ar kyrdan trained bad untrained ha kaba kiba la pyndep ia ka traning katkum ki kyndon ka National Council of Teacher Education (NCTE) bad RTE Act kin ioh 19044/- bad ki bym pat pyndep ia ka training kin ioh 13335/- ha ka Lower Primary bad ha ka Upper Primary 20493/- ki trained bad 14392/- ki untrained. Kumjuh na ka bynta u snem mang tyngka 2017-18 hadien ba ka Project Approval Board (PAB) ka MHRD ka Sorkar Pdeng ha ka jingialang kaba la long ha ka 2 tarik u Lber mynta u snem ha New Delhi ka la mynjur ia ka jingtyrwa jong ka Executive Committee ka SEMAM ban pynjynsur ia ka jingsiew ia ki nonghikai SSA ki bym pat lah ban pyndep ia ka training katkum ki kyndon ka NCTE na ka bynta u snem mang tyngka 2017-18, kaba la wan hadien ka jingai jingmut jong ka Meghalaya SSA Schools Association (MSSASA) mynshem snem ban pyrkhat biang bad ban pynjynsur ia ka jingsiew ia u nonghikai SSA untrained bad ruh ban ailad ia ki ban pyndep ia ka professional training (D.El.Ed), la pynlait ia ka tulop thymmai jong u bnai Iaiong mynta u snem kaba dei mar katjuh ia kiba dep ia ka training (trained) bad ki bym pat pyndep (untrained) kata ha ka jingsiew kaba 19044/- ia ki nonghikai Lower Primary bad 20493/- ia ki nonghikai Upper Primary.",Pyllait ka sorkar ia ka tulop  ba 3 bnai ki nonghikai,https://www.urupang.com/pyllait-ka-sorkar-ia-ka-tulop-ba-3-bnai-ki-nonghikai/
"Nongpoh, 01 Jylliew:Ki riew runar ki bym shem la lah ban ithuh, mynta ka sngi, ha ka por 2 baje ei ei dangstep phyrngab, ki la leit ban thang dusmon ia ka ophis jong ka Youth Congress kaba don ha shnong Pahamsohthri, Ri Bhoi District.Katkum ka jingtip ka tyllong khubor, la ong ba donbok ha katei ka jingshah thang katei ka ophis jong ka Youth Congress kam shem la julor bun, hynrei ka la shu julor malu mala, namar ha katei ka por ba katei ka ophis ka la shah thang ka la don ka jinghap slap.Kumta haba iadei kane ka jingjia, na ka liang ki bor pulit ka Ri Bhoi, ki dang pynlong ia ka jingtohkit kaba jur ban lapdien ia ki briew kiba donkti ha ka ban thang dusmon ia katei ka ophis jong ka Youth Congress Nongpoh.Ha ka 31 tarik mynta u bnai ha ka por 9 baje mynmiet ki runar ki la kawang petrol bomb hakhmat kawei ka dukan kaba don ha Lower Jail Road, Shillong.Ha kawei pat ka jingjia ha katei ka 31 tarik hi ki runar ki la kawang petrol bomb ia ka jing jong ka Smt.Minoli Borman kaba don ha Lumshyiap, Nongmynsong, ym shym la don jingjulor eiei ha katei ka jingjia. Ha ka por 11:30 pat mynmiet kawei ka Fortuner kaba don ia u nombar MH-14Y-9717 kaba dei jong u Ashish Gundal ka la kem ding hajan ka jaka ieng kali ha jong ka Orchird Resort, Umiam , katei ka kali ka la julor malu mala.","Shah thang ka ophis Youth Congress ha  Nongpoh, kem ding ka kali ha Umiam",https://www.urupang.com/shah-thang-ka-ophis-youth-congress-ha-nongpoh-kem-ding-ka-kali-ha-umiam/
"Nongstoiñ, 04 Jylliew:Halor ka jingshah dawa kaba T.1klur jong ka kong F Marngar, ha U MLA Nongstoin, kumta ki nongkyrshan jong U MLA, ki la pynsngew ba kan bha ba ka kong Marngar, kan leit pan map noh na U MLA, ba kan lait na katei ka jingsiew bai mynraiñ khmat ia u MLA kaba long 1 klur tyngka.Ka kyrwoh ba la phah da u bah Barly Nongum K. Dkhar lem bad kiwei kiba dei ki nongkyrshan ba radbah jong u tei u MLA, u la ong ba kan bha shibun ia ka kong F. Marngar ba kan shu leit pan map noh ia u MLA namar ba ym don shuh da kiwei pat ki lad ki lynti namar ba katkum ka section 499 bad 500 ter ter haduh 502 jong ka Indian Penal Code, la khang pyrshah iano iano ruh ban kren ia ki kyntien kiba ktah ia ka longbriew man briew bad kiba shah ujor hapoh kitei ki kyndon ain kin hap ban siew katno katno ruh katkum ka jingbatai ha kitei ki kyndon ym ba u nongshah kren un dawa hynrei ka aiñ ka dawa. Shuh shuh katkum ka kyrwoh la ong ruh ba nalor kata kitei ki kyndon aiñ ki kdew shai ruh ba yn pynshitom bad set byndi ar snem khlem jamin lem bad ka jingshah daiñ kuna katba shah ka kam, hynrei u MLA u khlem kwah satia ban iaid lyngba ka ejahar sha ki bor ka aiñ, hynrei u la pynjynsur tang lyngba ka jingphah pan map bad ai legal notis, hynrei katei ka longkmie kum ka riew kynthei, kam shym sngap satia bad pyneh pynban. “Ha kaba iadei bat katei ka legal notis hap ban bud beit ïa ki kyndon aiñ khamtam kiba iadei bad ka longbriew man briew namar na ha ka ri synshar paidbah ym dei ban kren kynthoh palat iano iano kampher lada dei u nongtrei sorkar, u draibar, u daju lane uno uno ruh” ong ka kyrwoh na ki nongkyrshan u MLA ka Nongstoiñ.","Bha ba pan map, ban lait ka T.1klur,  nongkyrshan U MLA Nongstoin",https://www.urupang.com/bha-ba-pan-map-ban-lait-ka-t-1klur-nongkyrshan-u-mla-nongstoin/
"Nongpoh, 04 Jylliew:U Chief Judicial Magistrate ka District Session Court, Nongpoh, mynta ka sngi u la phah biang sa 14 sngi ha ka Judicial Custody lane ba kin shong ha phatok, ia ki arngut ki nongialam ka KSU, hadien ba ki la shah kem na ka jingjia shah hiarthma ka jaka ban shna ia ka Steshon Rel ha shnong Ronghona, Ri Bhoi District.Kum ban shu pyn-kynmaw hangne, ki arngut ki nongialam ka KSU ba kynthup ia u samla Ferdynand Kharkamni President ka KSU North Khasi Hills District bad u Sonstar Nongkhlaw, Assistant General Secretary ka KSU, Sengkmie ki la shah kem noh ha ki Pulit hadien katei ka jingjia ha Ronghona kaba la jia ha ka 27 tarik u u bnai ba la dep. Katba ki lai ngut ki nongialam ka KSU, ba kynthup ia u Jayand Sylliang, Paplu Lyngdoh bad Johny Nongrum, ia kaba ki la shah kynnoh ba ki la donkti ha katei ka jingjia, yn tian bishar lashai ka sngi ha ka Court u Chief Cudicial Magistrate ha Nongpoh.Ha kawei pat ka khubor, u Deputy Commissioner ka Ri Bhoi District, u la pynbna ba ia ka kyndon ain 144 CrPC, kaba dei ruh ka ain kaba khang pyrshah ban lum briew palat ia ka 5 ngut yn weng noh shipor, kane ka la wan ruh hadien ba ka Ri Bhoi District ia mynta ka dang don hapdeng ka jingpynkhreh na ka bynta ban rakhe ia ka jingdap ba 25 snem.Kumta haba iadei bad kane, wat la ki la weng ia katei ka kyndon, hynrei la khang pyrshah pat ia ki briew ba kin rah ia kino kino ki tiar pynmynsaw bad kiba ktah ia ka shongsuk shongsain jong ki paidbah.","14 sngi ha phatok ia ki heh KSU,  weng 144 CrPC ha Ri Bhoi",https://www.urupang.com/14-sngi-ha-phatok-ia-ki-heh-ksu-weng-144-crpc-ha-ri-bhoi/
"Shillong, 04 Jylliew:Ka jingiateh paralok ki ar tylli ki seng riewlum ka jylla kynthup ka United Democratic Party (UDP) bad ka Hills State People Democratic Party (HSPDP) shwa kane ka elekshon ban wan, ka la buh ka jingartatien ia ka Congress ba ka lah ban dei tang ka jingplie lad ia ka BJP ban ioh bsuh khlieh na kyrpong iing.U Myntri Rangbah ka jylla u Dr Mukul Sangma, u la ong ba ka jingiatreilang ki seng riewlum kam dei shuh kaba rim namar ba ka ju don teng ruh kum kane ha ki snem ba la dep hynrei mynta ka daw ka jingiatreilang jongki ka dei tang namar ba kim lah ban pyni beit ia ka jingiatreilang bad ka BJP ha ka elekshon.“Hato ka jingiateh paralok ka UDP-HSPDP kan long kum ka jingplie lad ia ka BJP ban bsuh khlieh na kyrpong iing ha kane ka jylla”, la ong u Dr Mukul.U la ong ba ka jingiateh kine ki seng riewlum ka long kumba ai lad ia ka BJP ban wan bsuh khlieh ha ki jylla ka Dong Mihngi namar ba baroh kine ki seng riewlum ki don ha ka shatri ka North East Democratic Alliance (NEDA) kaba ialam da ka BJP.","Ka BJP na kyrpong, ba iatreilang ka UDP-HSPDP: Mukul",https://www.urupang.com/ka-bjp-na-kyrpong-ba-iatreilang-ka-udp-hspdp-mukul/
"Shillong, 04 Jylliew:U heh ka AICC ba peit ia ka Meghalaya u CP Joshi u la ong ba ia ka jingbishar jong ka party ia ka jingshah ujor u Bah Sniawbhalang Dhar uba dei u myntri sorkar bad MLA ka party, ka shong ha u president ka Meghalaya Pradesh Congress Committee (MPCC). Ha ka jingjubab halor ka jingkylli halor kane mynta ka sngi, u Joshi u la sait met ban kren eiei halor kane hynrei u la niat sha ka MPCC.“Ia kane ka kam jong u Bah Sniawbhalang, la tip bha u President ka MPCC ban jubab”, la ong u Joshi.U Bah Sniawbhalang u la shah ujor ha ka Jowai Congress Committee kaba kynnoh ba u la thmu ban pyniakhun da u Bah Wailad Shylla uba dei u kynum jongu pyrshah ia u MLA ba mynta ka Congress u Dr Roytre Christopher Laloo. Ha kajuh ka por, u la kynthah ia ka BJP ba ka la pyrshang ban bsuh khlieh ha kane ka dong mihngi na ka bynta ki jingthmu buit poh jongka.U Joshi u la wan iakynduh ia ki nongialam ka Congress ha kane ka jylla ha kaba u la pynlong ia ka jingiakren iathir halor ka jinglong jingman ka party.“U la ong ba ka jingialang ka long ban iakren ia ka jinglong jingman ka party bad nga la ioh ia ka jingsngew na u Myntri Rangbah, na ki nongkitkam ka party”, la ong u Joshi.","“Ka kam u Bah Sniawbhalang, tip bha u heh ka MPCC”",https://www.urupang.com/ka-kam-u-bah-sniawbhalang-tip-bha-u-heh-ka-mpcc/
"Halor ka jingshah lute ka Petrol Pump ha West Jaintia Hills, ha ka 10tarik Rymphang 2017, ha ka surok ban leit sha Shangpung, ki pulit ki la kem ia ki arngut ki runar na Cochin, ha ki khyndiat sngi ba ladep, ha kaba ki la wan ialam ia kitei ki runar sha Jowai.Ha katei ka jingjia, ki don 3ngut ki runar, kiba shong ha ka thuk tuk, kiba la leit lute T.2.5 lak, da kaba pynap suloi ha katei ka Petrol Pump bad ki la kurup ruh ia lai tylli ki mobile na katei ka Petrol Pump.Ki pulit ka West Jaintia, ha ka jingialam jong U Bah Ploster Syiem, Deputy Superintendent of Police, ki la pynlong ia ka jingtohkit bad ki la ioh ban wad bniah sha Assam bad sha Kerala ruh bad ha katei ka jingtohkit, ki la ioh ban kem ia kitei ki arngut ki runar.Kitei kiba la shah kem, ki long U Bipul Daimary (23) uba na Hastinapur jong ka Tamulpur Sub Division, ka Assam bad U Roghu Ramchiary, na Goybari jong ka Assam hi.","Shah kem 2 ki snar lute, namar  ka T.2.5lak na Petrol Pump",https://www.urupang.com/shah-kem-2-ki-snar-lute-namar-ka-t-2-5lak-na-petrol-pump/
"Shillong, 04 Jylliew:Ka jingiakawang ktieh da ka jingiakop iatyrko hapdeng u nongialam ka BJP u Nalin S Kohli bad ki nongialam ka Congress ka la nang khluit mynta. Haba jubab halor ka jingkop iatainia u Kohli, u Myntri Rangbah ka jylla u Dr Mukul Sangma u la ther kylla ia u Kohli da kaba ong ba u la shu kren khlem da tip satia ia kaba sdang kaba kut.U Mukul Sangma, u la buh jingkylli kylla ia u Nalin Kohli, naduh mynno u la long nongshong ka Meghalaya ba un wan batai stad ia ki kam jong ka jylla. “Hato u Nalin Kohli u long nongshong shnong ka Meghalaya?”, la buh jingkylli u Dr Mukul.Ka jingkawang ktieh hapdeng ka BJP bad ka Congress ka la nang khluit hadien ba u MP ka Congress na Assam u Gourav Gogoi u la tyrwa ialade ban iatyrko bad u Nalin Kohli ia ki kam ka BJP bad ka Congress ha kane ka dong mihngi. Hynrei u Nalin S Kohli u la pynphai nia kylla ia u Gourav da kaba ong ba ka long kaba sngew thamalu, ba u Dr Mukul u la shim wai ia u briew na Assam, u bym dei satia na ka jylla Meghalaya.Na ka liang u Dr Mukul, u la buh jingkylli ia u Kohli ba hato u Nalin u la ju wan jngoh teng ia ka Meghalaya ha kine ki san snem ba la dep, hato u la ju leit jngoh sha ki jaka nongkyndong. Kane ka jingkren jongu ka dei tang ka jingthmu ban leh kam khaii ban pynpaw paidbah.U Dr Mukul Sangma u la pynsyriem ia u Nalin S Kohli tang kum u nongpeitkai, ym u nongialehkai da kaba ong, u Nalin u dei tang u nongpeitkai uba shu pyrta haba u peit ia kiba ialeh. “U Nalin Kohli u long tang kum u nongpeitkai haba ialeh ki nongialehkai ha madan. U dei u nongpeitkai uba shu peit haba nga ialehkai”, la ong u Dr Mukul.Ha kaba iadei bad ka jingiakhih lynti rel ka KSU, u Myntri Rangbah ka jylla u la ong ba ka jingiakhih jong ka KSU ban shim da ki lynti ban pynthut ia ka suk ka sain na ka jingshna ka lynti rel, khnang ban pynsngew sha ka skhor ka sorkar ka long kaba bakla.U Dr Mukul u la ong ba kane ka jingeh ka dei jong kawei ka seng (KSU) hynrei ka dei ban sngewthuh ba ka sorkar jylla ka la trei shitom ban phikir ia ka jingwan rung ki briew nabar ha kaba ka la pdiang ia ka Resident and Safety Act bad ka la pynkhreh shaid shaid ban pynshna ia ka Jaka rung bad jaka mih (entry and exit point). “Ym ju don ki sorkar ha ki snem ba la dep kiba nud ban leh kum kane ka sorkar jong nga khamtam ia kum kane ka mat kaba iatyngkhuh bun ki jingeh”, la ong u Dr Mukul.U la ong ba ka jingkham slem ban pyntreikam ia ka jaka rung bad jaka mih ka long namar ba ka sorkar ka hap ban iaid katkum ki kyndon ban iaid.Halor ka jingkylli la ka sorkar kan khot iakren ne em ia ka KSU, u la ong ba ka seng KSU kaba leh ia ki kam beain ban sngap ka sorkar ka dei ban weng noh ia kane ka jingleh namar ba kane kam dei ka lynti kaba dei bad ka sorkar ka la ju iakren bad ka KSU lem bad kiwei ki sengbhalang.U la kam ruh ba kiwei ki sorkar ha ki snem ba la dep kim ju nud ban leh ia ki kam ba kane ka sorkar ka leh na ka bynta ka jingbit jingbiang jong u paidbah bad ka jylla. U la ai jingmut ia ki bor ba dei peit ban iakren bad ka KSU namar ba kane kam dei ka lynti kaba nyngkong ha ka jylla hynrei ka la don ha Garo Hills.Ha kajuh ka por, u la kam ba ka jinglong jingman ka long jai jai bha ha ka jylla bad kam don satia kano ka jingthut ha ka shongsuk shongsain.","U Nalin Kohli u nongpeitkai, nga  dei u nongialehkai, ong U Mukul",https://www.urupang.com/u-nalin-kohli-u-nongpeitkai-nga-dei-u-nongialehkai-ong-u-mukul/
"Shillong, 4 Jylliew:Hynnin ka sngi, la ioh kem biang sa ia U Bah Shainborlang Syiemiong, uba na Jakrem, uba dei uwei uba leit iakob ban ia mareh kam pulit bad ka daw, ka long namar ba ula phah mareh lem na ka bynta jongu ha U Bah Rolin Wahlang, uba dei uwei na ki para marjan jongu, na katei hi ka Shnong.Da ka jingshah kem jong U Bah Shainborlang, kumta kiba shah kem mynta, ki la poi baroh sha ka 4ngut, na ka jingleh thok, ha ka jing ia mareh kam pulit.Ha ka taiew ba ladep, lai ngut ki samla ki la shah kem, kiba la tip kyrteng kum u Estanrilin Sohphoh, u Tynshainlin Wanniang bad u Marvelous Kharjahrin kiba dei na thaiñ Mawkyrwat.Kine kiba shah kem ki dei kiba ialeh ia ka eksamin kam Follower kaba lait kumba 2 hajar tylli ha kane ka tnad. U Bah Lakador ba kine ki samla kiba shah kem ki dang don ha ka jingtohkit ba kham bniah jong ki pulit bad ka Board ka la khang lad ruh ia ki ba kim lah shuh ban aplai kam ha ka tnad pulit nangne shakhmat.","Shah kem sa uwei, ba pyn mareh  thok da uwei ha ka ialeh pulit",https://www.urupang.com/shah-kem-sa-uwei-ba-pyn-mareh-thok-da-uwei-ha-ka-ialeh-pulit/
"Nongstoiñ, 26 Jymmang:Ka Mawshynrut Civil Sub Division Demand Committee, (MCSDDC) da kawei ka sur ka la shim ia ka rai ban dawa na ka sorkar Jylla ba ka dei ban pynkloi noh ia ka jingplie ia ka Civil Sub Division jong ka Mawshynrut bad katei ka Committee ka la ai por ruh ia ka sorkar Jylla haduh ka15 tarik u bnai Jylliew ban pyndep ia katei ka bynta.Katei ka rai kala mih ruh mynta ka sngi ha ka jingialang bala pynlong da ka Mawshynrut Civil-Sub Division Demand Committee (MCSDDC) hapoh ka iing Dorbar Shnong Riangdo, na ka bynta ban ia pyrkhat bad ban iatai sani bha halor ka jingpynslem jong ka sorkar Jylla ban plie ia ka Civil Sub – Division ha katei ka thain.Haba iakren bad ki nongthoh khubor hadien ba la wai katei ka jingialang na ka liang jong u samla Arkhelos Diengngan u ba dei ruh u Chairman jong katei ka Committee u la ong ba ka jingthmu jong ka Demand Committee ban pynlong ia katei ka jingialang ka long hadien ka jingpynslem jong ka sorkar Jylla ban plie ia ka Mawshynrut Civil -Sub Division, katba ia ki lai tylli kiwei pat ki Civil -Sub Division bala pynbna da ka sorkar la dep ban plie lut bad mynta kaba sah ka dei sa tang ka Mawshynrut.Shuh shuh u bah Diengngan u la ong ruh ba na ka liang jong ka Demand Committee da kawei ka sur ka la shim ia ka rai ban ai por ia ka sorkar Jylla haduh ka 15 tarik Jylliew, ba kadei ban pyndep noh ia ka jingplie ia ka Mawshynrut Civil -Sub Division bad lada ka sorkar jylla hapoh ka jingialam jong u Dr. Mukul Sangma kum u Myntri rangbah kam lah ban pyndep ia ban plie ha katei kapor bala buh na ka liang jong ka Committee kan shim da kiwei pat ki lad ki lynti ban pynbor ia ka sorkar.Katba na ka liang jong u bah G. Sohshang Secretary katei ka Committee u la ong ba ha kaba iadei bad ka jingpynslem jong ka sorkar Jylla ban plie noh ia katei ka Civil Sub Division, na ka liang jong ka Committee ka la dep ruh ban leit ia kynduh ia u bah S. Kharlyngdoh DC barim bad kumjuh ruh ia u Arun Kumar Kembhavi DC thymmai jong ka West Khasi Hills District, ban pan jingtip halor ka jingplie ia katei ka Civil Sub – Division, hynrei kitei ki khlieh jong ka District kila ong ba kim shym pat la ioh kano kano ka jingtip na ka sorkar halor katei ka bynta.","Hapoh 3 taiew, plie ia ka Civil Sub  Divn ha Mawshynrut ne yn rai iakhih",https://www.urupang.com/hapoh-3-taiew-plie-ia-ka-civil-sub-divn-ha-mawshynrut-ne-yn-rai-iakhih/
"Shillong, 26 Jymmang:Ka jingialang ka HSPDP Maw-kynrew circle ka la pynskhem ia ka kyrteng u Bah Martle N Mukhim ban long u kyrtong ka Party ha kane ka elekshon MLA 2018. Ia ka kyrteng u Bah Martle la mynjur da jingialang General council kaba la wan iashim bynta na ki tnad bapher bapher ka party ha Mawusam, Thangsning mynta ka sngi.U MLA barim ka Dienglieng u la long ba ki Nongmihkhmat paidbah kum ki MLA, MDC mynta ha jaka ban plie lad ia ki samla, ki paidbah ban trei ban ktah ia ki kam ki dup, ki kylla long pynban ki diengpynkiang kiba teh mraw pynban.Haba kren ha ka jingialang pynskhem kyrtong ia u hynne ka sngi ha Mawusam, Thangsning, u Bah Martle u la ong, “Mynta ki nongmihkhmat haba ki ai skhim ki kylli shwa, uto uba kyrshan ne em ia nga”,.“Ka jingbishna jingpihuin ka la kiew mynta haduh khlieh jong ki briew naduh ki Nongsynshar”, u la bynrap.“Ka bamsap ha kane ka jylla kaba la shyrkhei haduh katta katta, ka la pynjot pynpra ia ka ing ka sem, ka imlang sahlang”, la ong u myntri barim ka sorkar.U la ther ruh ia ka sorkar da kaba ong ba mynta, ba ki myntri sorkar ki sngap haba iohi ba u myntri rangbah u bamsap namar ba ialade ruh ki la ioh lang.pynpaw ia ka jingsahdien ka thaiñ ha kine ki snem, u Bah Martle u la ong ba ha kine ki 10 snem naduh ba um long nongmihkhmat shuh, lada kren tang ka surok, la isangsot bha. “Ka surok mynta ha thaiñ Jatah, ka mih skhim tang ban shu theh khyndew pum pum namar ki ong bym don skhim. Hynrei nga tip ka skhim ka don tangba haba kim nang, ki pynjah lut”, u la ong.“Ki paidbah baroh ki kylli kaei ka nongrim jong u Bah Mukhim, ngan iathuh iaphi, ka nongrim jong u Bah Mukhim, ka long ban iada ia ka khyndew ka shyiap, ka riti dustur, ktien ka thylliej, kiba dei ki nongrim jong ka jaitbynriew”, la ong u Bah Martle.U Bah Martle uwei na ki nongialam seng riewlum ula jop kum u MLA la 20 snem na kane ka thain shwa ba un shah rem noh ha u 2008.Bun ki riew rangbah kiba la kren ha kane ka jingialang ki la pynpaw ia ka jingbynnud ia ka jingshah rem noh u Bah Martle hadien ba ki la mad 10 snem da u MLA thymmai u Bah Remington Pyngrope ha kaba ki kam pynroi sha ka than Kim ju iohi satia hynrei la jubor sa tang ka leh shiliang.Ka jingialang kaba la rai ban pynjop biang ia u Bah Martle ha kane ka kynti da kaba trei borbah met bad mynsiem bad la ia ieng lut baroh kiba don ha ka jingialang ban pynskhem ia kane ka rai.Ha kane ka sngi, la jied ruh ia ki nongkitkam jong ka party ha kaba la bynshet ia kam president ha u Bah Martle N Mukhim katba ia ka kam general secretary la jied ia u Bah Blustar Mukhim. La pdiang ruh ia ka jingthaw ia kaYouth Wing bad ka Women Wing.U Bah Martle u la ong ba kum u nongmihkhmat ba la 20 snem, um ju don kano kano ka jingbishni ne pyrshah iano iano hynrei tang kawei kaba u pyrshah jur ka dei ia ka jingbiej ka jingsahdien.U la pynpaw ia ka jingsngew jur halor ka jinghiran ba ki paidbah ka thaiñ ki la iakynduh hapoh kine ki khyndait snem namar ba ki paidbah ki la shah ialam bakla ban kheiñ dewthala ia kam ban jied ia u nongmihkhmat.Ka jingkheiñ dewthlana ia ka kam bah kam san ban jied nongmihkhmat ka la wanrah ka jinghiran ia ki paidbah ka thaiñ bad u la kyntu ia ki paidbah ban nym kheiñ ba ka kam nongmihkhmat ka dei tang jong ki riew madan ki nongshong surok.U la ong ba dei ban kynmaw ba haba sniew ka saiñ pyrthei, ka pur lang ka jingsniew sha ka iing ka sem, ka trei ka ktah bad ka imlang sahlang.U la ong ba don ki briew ha ka por thep vote ruh kim treh ban thep haduh ba kin sa ioh pisa shwa bad kane ka kylla kam kai noh na ka kam ba kyntang.U la ong ba ha ki snem mynshuwa khamtam ha u snem 1988 ki paidbah ki jied laitluid ia ki nongmihkhmat hynrei ha kane ka juk, ki la shah teh mraw pynban ha ki MLA ki MDC.Katkum ka jingong u Bah Martle, ka Congress ka dei kaba hikai ban leh shiliang ban iaid lait ia ki nongialam shnong haba wan kano kano ka skhim ha ki shnong ki thaw.",Pynskhem ka HSPDP ia u Bah  Martle kum u kyrtong MLA 2018,https://www.urupang.com/pynskhem-ka-hspdp-ia-u-bah-martle-kum-u-kyrtong-mla-2018/
"Jowai, 26 Jymmang:Ka dong Chilliang Raij mynta ka sngi ka la leit buh ia ka jingujor sha u Deputy Commissioner ka West Jaintia Hills halor ka jingjyllei palat ki ksew shang makia hapoh ka dong bad kumjuh ha ka nongbah Jowai hi baroh kawei.U Secretary ka dong Chilliang Raij, u la ong ba ka jingbun kine ki ksew shang makia ka la buh jingma ia ki paidbah naduh ki khynnah skul bad ki rangbah.Kitei ki ksew shang makia ym tang ba ki la buh ia ki paidbah ha ka jingma hynrei ki la wan rah ruh ia ki jakhlia bapher bapher sha phyllaw iing ba shong briew.Ki kmie ki kpa ruh ki don ha ka jingsyier ban phah skul ia ki khun jong ki ba tieng ioh shah dait ha kitei ki ksew bym don trai. Na ka liang ka dorbar shnong lyngba u ma A. Lanong uba dei u Secretary ka Chilliang Raij u la kyntu ia u DC ban shim khia halor kane ka jingeh jong ki paidbah.",Ujor ka Chiliang Raij ba  jyllei ki ksew shang makia,https://www.urupang.com/ujor-ka-chiliang-raij-ba-jyllei-ki-ksew-shang-makia/
"Jowai, 26 Jymmang:Ki paidbah khamtam ki nongpang bad ruh ki nongtrei bad ki doctor jong ka PHC kaba don ha Pdeinshakap, ki la ia kynduh jingeh ban ai ka jingshakri kaba biang ia ki paidbah ka thain.Ka Pdeinshakap PHC ka don haduh 38 tylli ki shnong bad ka jingbun briew kaba la palat pud. Ki nongpang kiba wan ban thiah pang kim ioh jaka thiah bad ki hap ban thiah ha madan tang ban ioh ka jingsumar.Katei ka jaka ai jingsumar kaba rit, ha ka jingshisha kadei ban don tang san jingthiah, hynrei na ka bynta ban iarap ia ki nongpang, ki Doctor bad ki Nurse ki la hap hi ban pynbiang sa san tylli, katta katei ka PHC ka don 10 jingthiah. Hynrei na kitei ki 10 jingthiah, ki don tang phra tylli ki jingthiah kiba dang lah ban pyndonkam.Nalor katta, ka jingdon ki nongtrei jong ka PHC naduh ki Doctor bad ki Nurse kam iahap shuh ba ka jingbun ki nongpang. Ym duna ia ka 120 ngut ki nongpang kiba wan shim dawai man ka sngi na ki 38 shnong katba ki Doctor ki don tang ar ngut kiba kynthup ia uwei u Doctor MBBS bad uwei u Doctor Ayush. Ki don tang 4 ngut ki staff Nurse – ar ngut na ki kidei kiba la thung tang kum ki contract.Uwei u Pharmacist uba don tang mynsngi bad uwei u Lap Technician. Tang kawei ka LDA, ym don UDA. Katei ka LDA ka hap ban peit lut ia ki kam ophis bad ka jingkhia kam kaba palat khamtam ha kaba iadei bad ki Birth Certificate.Ka PHC ka don saw ngut ki nongtrei grade IV.Na ka liang u Rangbah Shnong ka Pdeinshakap, u ma Forward Shylla u la ong ba kane ka PHC ka la ai ka jingshakri kaba bha tam ia ki paidbah ka thain bad baroh kiba trei ha katei ka jaka kidei kiba trei shitom hynrei ngi kum ka shnong bad kum ki paidbah ha kane ka thain ngi iohi ba ka jingkhia ka kam jong ki ka la long shaba palat.Ki kamra thiah pang ruh ki long kiba jaw um. Tang shu slap baroh ki kamra ki la dap um lut namar ka jingjaw um, la iathuh kawei ka longkmie kaba ap nongpang.Na ka liang ki Doctor bad ki Nurse ki la pynpaw ba katei ka PHC ka la donkam ia ka iing dewbilat kaba thymmai namar katei ka iing tin ka la jot bad rim palat.Na ka liang u Rangbah shnong u la ong ba ka bor shnong ka la dep thoh sha ka tnad naduh u snem 2015 hynrei ka tnad kam pathiaw satia ia ka jingud jong ki.",Kynduh jingeh ki paidbah bad  ki Doctor ha Pdeinshakap PHC,https://www.urupang.com/kynduh-jingeh-ki-paidbah-bad-ki-doctor-ha-pdeinshakap-phc/
"Nongstoiñ, 28 Jymmang:Ka party HSPDP kadei ka seng kaba la rim bha, ka ban sa kynjoh 50 snem ha u snem 2018, bad katba ka seng, ka dang pynkhreh ban rakhe ia ka jingdap 50 snem, kynsan ka seng, ka la sdang ban kiew sted bha ha kaba kiba bun ki la sdang ban phai khmat sha ka seng, ym tang hapoh West Khasi Hills hynrei ka HSPDP kala sdang bah suhthied bha ruh hapoh ki bynta jong ka East Khasi Hills, ka la sdang ruh ban khlie lung khie im sha ki thain Ribhoi bad sha ki thain Jowai.Ha kaba iadei pat bad ka jingong ba ka seng HSPDP, ka la beh noh ia u MDC ka thain u bah Morning Mawsor bad ia u MDC ka Nongstoin u bah L.G. Nongsiej, na ka liang jong u bah Ardent Miller Basaiawmoit haba kren ha ka jingialang bah ha Mawthengkut u la ong ba ha ka jingshisha ka seng HSPDP ka khlem beh ia u bah Morning Mawsor na ka seng, hynrei ka kwah ban pyniaid beit iaid ryntih ia ka seng, ha ka rukom kaba itynnad, namar ka jingleit ban pyniasoh jong ki ar ngut ki MDC sha ka PDF khlem ka jingtip jong ka seng, ka long kum ka jingialeh pyrshah bad na ka liang jong ka seng, ka la pynsngewthuh ia ki, hynrei kim shym sngap bad ki la ong ba ki la jied hi noh ban mih na ka seng.U bah Ardent u la kren ruh shaphang ka Langpih bad u la ong ba mano bala pynkhih bad pynklumar jingmut ia ka thain Langpih mynta naduh ba la pynmih bad pynkhie im biang ia ka Hima Nongmynsaw kaba la leit noh naduh ki spah tylli ki snem, naduh ba la iap katei ka Hima Nongmynsaw hadien ba ym don nongpeit nongkhmih shuh u (L) Maieid Hoping Stone Lyngdoh u la bthah ia u Syiem jong ka HimaRambrai ban peit ia katei ka thain bad ha ka snem 1984 u Syiem ka Hima Rambrai u la ithuh ban pyniasoh ia ka Raidmynsaw kaba la tip ruh kum ka Hima Raidmynsaw Rambrai Syiemship, ha kaba ula ong ba ka dei ka kynhun PDF, kaba ialam ha District Council, kaba pynim iaka Hima Nongmynsaw.Hynrei ha u snem 1985 la die noh ia katei ka Hima Raidmynsaw sha u briew shimet, hynrei da ka jingiakhun bad ia said jong ki paidbah ym shymla lah bad haduh ka jingpeit jingkhmih jong ka Hima Rambrai katei ka Raidmynsaw ka la ioh haduh lai ngut ki myntri bad u ba khatduh haduh mynta u dei u bah Hindro Samakha u ba long u Sirdar bala ithuh da ka District Concil ha u snem 2000 bad ha ka snem 2009 la thung ia u kum u sirdar bad kumjuh ha u 2015 da ka jingjied biang jong ki paidbah ka thain, bad dei u bah Hindro samakha bad ki paidbah ka thain kiba la iada ia ka Langpih ban dang neh ha ka Jylla Meghalaya haduh mynta.",Ka HSPDP kam beh ia u bah Morning & bah LG Nongsiej,https://www.urupang.com/ka-hspdp-kam-beh-ia-u-bah-morning-bah-lg-nongsiej/
"Shillong, 28 Jymmang:“Shisien ba la mih madan, ka dei beit ka phainal bad kam lah ban ialehkai khlem don ba thep kol” ong U MLA jong ka seng UDP, haba iakren bad U Rupang mynta ka janmiet.Haba iakren halor ka jing iatreilang jong ka seng HSPDP bad ka UDP, ha ka elekshon 2018, utei u rangbah, ula ong “Dei ban burom ha ki jaka ba don ki MLA. Lada ym burom, kan myntoi aiu” ong shuh shuh utei U MLA, u bym kwah ban pynpaw kyrteng.Ka jingiatan tyllai, ka jur bha ha kine ki sngi, ha ki katto katne ki Constituency ba kitei ki seng trai ri, ki khlain baroh arliang, namar ba ki kandidet jongki, ki kwah ban iakhun beit ha kane ka elekshon 2018 bad kitei ki kynthup ia ka Mylliem, ha kaba ka don ka MDC na ka seng HSPDP bad nangta sa u kandidet jong ka UDP, uba ju ia khun beit ha kine ki sien ba ladep bad nangta ka Mawkynrew, ha kaba U bah Martle Mukhim MLA barim, ula pynbna, ba un iakhun beit na ka seng HSPDP, kaba dei ruh ka Constituency jong U MLA ka seng UDP bad nangta sa ka Mairang, kaba ju dei ka ktem jong ka HSPDP bad nangta ka UDP pat ka don ia U MLA jongka na katei ka Constituency, nangta ka Mawthadraishan ha kaba ka HSPDP, ka don ia U MDC, uba dang shu jop shen, katba ka UDP, ka don ia U MLA na katei ka Constituency bad kumjuh ka Sohiong ruh kaba don ia U MDC na seng HSPDP, katba kaba ju dei ka ktem jong ka UDP.","“Shisien ba la mih madan,  ka dei beit ka phainal”",https://www.urupang.com/shisien-ba-la-mih-madan-ka-dei-beit-ka-phainal/
"Nongstoiñ, 28 Jymmang:Ki hajar ngut ki nongkyrshan bad nongkit kam jong ka HSPDP Mawshynrut Area Unit, ha ka sngi saitjain, ki la shim ia ka rai ban phah biang ia u bah Witting Mawsor, MLA ka thain ba un long kum u kyrtong jong ka seng, ban iakhun na katei ka Konstitwensi ha ka elekshon sha ka iing Dorbar thaw ain jong ka Jylla ka ban sa long ha u 2018.Ha ka jingialang, kaba la long ha Mawthengkut, la iadon lang ruh u President ba rangbah duh jong ka party u bah Ardent M Basaiawmoit, u bah Witting Mawsor u ba long ruh u MLA ka thain bad ha kajuh kapor kum u Secretary ka HSPDP, u bah D. Jyndiang MLA ka Nongstoiñ, Pastor K.Langrin Secretary ka HSPDP Mawshynrut, u bah M. Unyiap u bala pyniaid ia katei ka jingialang.Haba ai jingkren ha katei ka jingialang u bah Witting Mawsor u la pynpaw ia ka jingsngew lyngngoh kaba khraw ban iohi ia ki hajar ngut ki paidbah kiba la wan ban ai ka jingkyrshan kaba pura ia u bad khamtam ia ka seng hi baroh kawei, namar ba um shym la khmih lynti ba un iohi ia ki hajar ngut ki paidbah namar ba u la ju ioh sngew ia kiba bun ki sur kiba ong “U Bah Witting Mawsor um don shuh wat tang u wei ruh u nongkyrshan”.Shuh shuh u bah Mawsor u la panmap na ki paidbah nongkyrshan bad khamtam na ka Mawshynrut Konstitwensi hi baroh kawei ba um shymla lah ban iadon ryngkat lang bad ki ha kine ki khyndiat bnai kiba la leit namar ka jingshitom kaba la ban ha ka met jong u, bad u la ong ruh ba wat la um shym la lah ban iadon ryngkat lang hynrei ia kaei kaba dei jong u paidbah u la pyndep ia ka kamram ban ai sha ki.Ym tang kata u bah Witting u la ong ruh ba na kapor sha kapor u ju ieng hapoh jong ka Iing Dobar thaw ain ka Jylla ha kapor ba don ka dorbar ban kren halor kiba bun ki jingdonkam hapoh ka Konstitwensi ka jong u, u la kren ruh ha kaba iadei ban pynioh Civil Sub Division ia ka Mawshynrut bad kumjuh ia ka Police Station, ka surok Maweit bad kiwei kiwei kiba la sdang ruh ban urlong mynta bad kitei kiei kiei kin nym shu wan hi hapoh ka thain lymda don ka jingiaksaid hapoh ka Iing dorbar.Ha kaba iadei pat bad ka jingphet seng bad mih noh u bah Morning Mawsor na ka party HSPDP, u bah Witting u la ong ba um kwah ban kren ne ong ei ei ha kaba iadei bad katei ka phang namar ba ka seng, kam shymla beh hynrei u la mih hi da ka mon sngewbha lade, namar kata u bah Witting u la ong ba um kwah ban kren ei ei halor katei ka mat namar ba ban ia ki paidbah u dang kham sngewsih shibun shah ma u.“Hoid kala don shisha kata ka jingpyrshang ban pynphriang ia ka khubor ban ong ba ka HSPDP hapoh Mawshynrut ka la troin mynta, bad kala don ruh ka jingkynnoh bad kynthoh ia u bah Witting MLA ba un nym jop shuh ha ka election ka ban sa wan, hynrei haba nga iohi ba katne ngut ki paidbah kila wan ban ai ka jingkyrshan ha kane ka jingialang kala weng noh ia kita ki ei ei baroh bad khamtam ia ka jingartatien bad ngi lah ban ong ba ka HSPDP na Mawshynrut kan dang ioh biang ia ka seat lane ka jingjop ha kane ka election kaba ban sa long shen” ong u President ba rangbah duh jong ka party u bah Ardent haba ai jingkren ha katei ka jingialang.Ha katei ka jingialang ka party HSPDP ka la ioh ruh ban pynithuh bad pdiang sngewbha ia kiba dang wan rung thymmai sha katei ka seng, kiba kynthup ruh ia ki katto katne ngut ki nongialam sengbhalang na ki seng bapher bapher kiba la paw hapoh ka Jylla kiba don ha katei ka thain.",Rai ki hajar ngut ban iakhun biang  U bah Witting Mawsor ha ka 2018,https://www.urupang.com/rai-ki-hajar-ngut-ban-iakhun-biang-u-bah-witting-mawsor-ha-ka-2018/
"Shillong, 26 Jymmang:Tang mar ia sdang ka jingiateh lok hapdeng ka HSPDP bad ka UDP ban ia treilang ha ka elekshon MLA 2018 ha ka jylla, ka la sdang ruh ka jingpait jingpra bad ka jingduh nong ba nyngkong eh ka dei ka UDP ha kaba mynta ka sngi la pynduh pyndam syndon ia katei ka seng ha Nongkrem Konstitwensi. U General Secretary ka UDP Npngkrem u bah Teiskhem Kharmuti u la iathuh ba mynta ka sngi ka la don ka jingialang jong ka seng UDP Nongkrem bad ha katei ka jingialang kaba la donlang u MDC bah H.S Shylla la pynwai noh ia katei ka seng bad la pynduh pyndam noh shisyndon.U bah Teiskhem u la ong ba ia katei ka rai la shim hadien ba ka Party ka la iatai sani bha bad ka la lap ba u President Rangbah ka UDP u Dr.Donkupar Roy um shym la kynjoh ktien tang shi kyntien ruh ia ka Circle, hynrei u la shim beit beit ia ka rai ban ia treilang bad ka HSPDP tang lyngba ka jingiakynduh sop sop tang 2 ngut hi bad u bah Ardent M Basaiawmoit President ka HSPDP. U bah Teiskhem u la ong ba la pynkhlain ia ka UDP ha Nongkrem ha u 2016 da ka jingthmu ban pynrem ia u bah Ardent MLA ka Nongkrem bad dei halor katei ka nongrim ba ka HSPDP ka la shah rem kput ha ka elekshon MDC shiteng samoi. “U Dr.Don um shym la khein snep ia ki 6097 vote ka Nongkrem hynrei u kheiñ kordor ia ka 4122 vote ka UDP, ngi nangkhmih lynti ba un pan jingmut na ka Circle hynrei u leh donbor pynban” ong u bah Teiskhem.U bah Teiskhem u la ong biang , “Ngi la isih palat ia u MLA jong ngi u bah Ardent, ngi la trei shitom ban pynjop ia u bah Shylla ban pynrem ia u ha ka elekshon MDC shiteng samoi bad ngi la ioh jingjop, ngi da thrang eh ban pynrem biang ia u bah Ardent ha u 2018 bad ngi don ka thong ban pynrem beit hynrei u President ka UDP u nguid noh ia la ka prie tang na ka daw ba u tieng ioh u bah Teinwell u ia leh pyrshah ia u , u tieng ia ka PDF” ong u bah Teiskhem. Lah ban kdew ba ka UDP ha Nongkrem ka la kam ba ka jingjop ha ka MDC elekshon ka dei tang ka Yellow Card hynrei ha u 2018 kan ai Red Card ia u bah Ardent, haba ia kren halor katei ka bynta u bah Teiskhem u la ong ba kiei kiei kin sa nang paw nangne shakhmat. Lah ruh ban kdew ba u bah Shylla ka UDP u la ong ba ka HSPDP kam shym la poi shuh sha ka phainal naba kam wan tang ha ka kyrdan ba-ar ruh hynrei ka la hiar sha ka kyrdan ba-lai ha ka MDC elekshon, halor katei ka bynta ruh u bah Teiskhem u la ong ba yn ia sa ia kren hadien.Kham hadien u bah Teiskhem u la ong ba bun kiba la phet seng na ka UDP hynrei don tang katto katne ngut kiba dang neh bad ka UDP.","Byrngem ai red card ia ka HSPDP, ai  Red Card “ialade” ka UDP Nongkrem",https://www.urupang.com/byrngem-ai-red-card-ia-ka-hspdp-ai-red-card-ialade-ka-udp-nongkrem/
"Shillong, 26 Jymmang:Ka la mih pyrthei, ka shithi, kaba iadei halor ka bor jong ka Khasi District Council bad katei ka paw pyrthei, halor ka jingdawa jong ka Council ban mynjur ia ka Village Adminstration Bill lane ka VAB, 2014.U Ajay Kanoujia, Director NE II, ula phah shithi sha U MS Rao, Principal Secretery sha U Lat ka Jylla, Meghalaya, ha U Kyllalyngkot 2016, kaba long la 6bnai tam mynshwa, ha kaba u jubab ia ka shithi, kaba la phah da U Rao, ha 10tarik Nohprah 2015.Ki mat kiba la pan jingshai na ka tnat kam poh iing jong ka sorkar India, ki long ba kat kum ka paragraph 3(e) jong ka Sixth Schedule, ia ka jingjied ia ki dkhot sha ka District Council, ka dei ban iaid da ka jing ia thep vote jong ki paidbah bad la ong ruh ba ki Village Council lane ki dorbar shnong bad ki Town Committee ruh kumjuh, ki dei ban jied da ka jing ia thep vote paidbah, hynrei ha Meghalaya, ym pat shym la jied satia da u paidbah, ia ki dorbar shnong lane ki Village Council.La pyni shuh shuh ba ha ka jing ia soi soskular hapdeng ka ANVC bad ka sorkar India ryngkat bad ka sorkar Meghalaya, la kren shai ba ka donkam ban don ki dorbar shnong, kiba da jied da u paidbah bad kumta, ka dei ban iaid ha kajuh ka rukom ha Khasi bad ha Jaintia Hills District Council; hynrei la ong ba ha ka mat jong ka VAB, katei kam shym la kynthup satia.Katei ka shithi, ka kdew ia ka Paragraph 3(g) jong ka Sixth Schedule, ka ai bor ia ki District Council, ba kin thung ia ki Syiem lane ki Rangbah Shnong, ha kito ki jaka ba don ki trai shnong bad la bthah, ba ym dei namarkata ban pyn ia khleh lang hapdeng ka paragraph 3(e) bad ka paragraph 3(g) bad la bthah ba ym bit ban pyn iakhleh ia kane ka kam, halor ka phang jong ka riti dustur bad ka rukom jied nong mihkhmat jong kane ka juk, namar ba kan ialam bakla ia ka jingmut jong ka riti synshar Ri.Ha ka mat jong ka VAB, la ong shuh shuh ba tang ki Khasi, kin lah ban don bynta ha ka Dorbar Shnong bad ba kin jied ia ki dkhot jong ka Dorbar bad la kylli namarkata ia ka bhah jong kiwei pat ki jaitbynriew bad ki kynthei ruh kumjuh bad la ong ba ka jingjied ka dei ban long ia baroh bad ym dei ban pynduh ia ka bhah jong ka synshar paidbah ia kiwei ruh ki jaitbynriew.U Ajay Kanoujia, u ong shuh shuh ba ka don ka mukotduma ha Meghalaya High Court, kaba ong ba haba ka Meghalaya, ka la ioh ia la ka jong ka Jylla, kumta la dei ban pynduh noh ia ki District Council, namar ba ka Jylla Meghalaya, ka dei kaba la synshar hi da ki trai jylla suda bad ba ka Sixth Schedule, ka don bynta, tang mynshwa ha ka por ba ka Meghalaya, ka dang don hapoh ka Jylla Assam.Katei ka jingpan jingpynshai ka ong shuh shuh ba ka rukom trei kam jong ki Dorbar Shnong, ha kaba pyniaid ia ki skhim bapher jong ka sorkar, dei ban da peit bha bad katei ka dei kaba la leh ha kiwei pat ki bynta bapher jong ka Jylla.U Bah John F Kharshiing, haba iakren bad U Rupang, u iathuh shuh shuh, ba lada ka poi sha ka kutlad, ba ka sorkar India, kam ithuh ia ka jingiasoi jong ki khlieh nongsynshar bad ka sorkar India, kumta ki Dorbar Hima Khasi, kin hap ban leit tied jingkhang sha ka United Nations lane sha ka kashari jong ka pyrthei.",Byrngem ki khlieh nongsynshar  ban ujor sha United Nations,https://www.urupang.com/byrngem-ki-khlieh-nongsynshar-ban-ujor-sha-united-nations/
"Shillong, 26 Jymmang:Ka jingiatan tyllai hapdeng ka Mawpat bad Mawlai ia ka C&RD Block Mawlai ka nangjur bha mynta. Ki lad khubor ki la iathuh ba ka sorkar ka la shem jingeh ban shim ia ka rai ba khadduh shano ban ai bad ka dawbah ka dei ba ka la don ka jingkyntur na baroh ar ngut ki nongmihkhmat jong ka seng Congress kata u bah A.L Hek MLA u kwah ban rah sha Mawpat katba u bah P.T Sawkmie MDC pat u pynbor ban rah sha Mawlai.Ki lad khubor ki la iathuh ba u bah Hek u la byrngem ba lada rah sha Mawlai bad pynduh ia ka Mawpat un mih noh na ka seng Congress katba u bah Sawkmie ruh u la byrngem ba lada rah sha Mawpat un mih noh na ka seng Congress. Ki lad khubor ki la iathuh shuh shuh ba ki nong Mawlai ki la byrngem ba lada jia ba u bah Sawkmie uba don hapoh ka seng Congress um lah ban wanrah ia ka Block sha Mawlai kin ym ailad ia ka seng Congress tang ban ialap elekshon ruh bad dei na katei ka daw ba la ong ba u lah ban mih noh na ka seng Congress lada ka sorkar kam ai sha Mawlai.Lah ban kdew ba baroh ar tylli kitei ki shnong ki la dep tyrwa ha la ki jong ki jong ki jaka sha ka sorkar ban tei ia ka Block Mawlai hynrei la ong ba ka sorkar ka don ha ka jingeh mynta bad kam lah ban shim ia ka rai ha kaba la iathuh ruh ba katei ka kam ka lah ban sahteng shuwa bad yn ym lah ban shim rai shuwa ka elekshon.","Jur ka jingiatan tyllai ia ka Block  Mawlai, sha Mawlai ne Mawpat",https://www.urupang.com/jur-ka-jingiatan-tyllai-ia-ka-block-mawlai-sha-mawlai-ne-mawpat/
"Shillong, 26 Jymmang:Ki pulit ka Meghalaya ki dang sah ha ka umdum halor ka jingjah jong ka samla Lammidaki Rymbai 24 snem kaba shnong Iaiong, Jaintia Hills ha Guwhati watla, ka kam ka la iaid la saw bnai eiei mynta. Haduh mynta,katkum ka jingiathuh jong u Bah Syiem, ki pulit ki la ioh ban kem ia uwei u briew (khar Assam) uba dei na Kamrup, uba dei u samla barim katei ka samla hynrei u la iakhlad noh bad ka.“Ngi la buddien ia u bad la lap na Kamrup, ka Kamrup district hynrei ha ka jingtohkit um don bynta eiei bad ka hynrei mynta ngi dang tohkit shuh halor kane ka kam ban lap ia ki runar”, la ong u Bah Syiem. Ha ka jingiakren bad u Superintendent of Police (Crimes) ka East Khasi Hills mynta ka sngi, u Bah Vivek Syiem u la ong ba ki pulit ka Meghalaya ki dang sah umdum namar ba kane ka kam, ka hap ha ka kti jong ki pulit ka Assam hynrei watla katta ruh ki la pyrshang ban iatreilang bad ki pulit Assam ban thwet ia kiba donkti halor kane ka kam.U Bah Syiem, u la ong ba ki pulit ka Dispur, Assam kim shym la shim khia bha ia kane ka kam bad dei halor kane ba ka kmie jong katei ka khynnah ka Kong Jemina Rymbai ka la leit ban pan jingiarap na ki pulit ka jylla halor kane ka kam.Kane ka jingwan jong kiba haiing jong katei ka samla ba la shah rahbor, ka long hadien shi bnai ba ki la dep ban ujor ejahar ha Dispur Police station hynrei kim shym la leh eiei ban tohkit. Ka samla Lamidaki Rymmai kaba trei pyntbit (internship) ha ka GNRC Hospital, Guwahati, ka la jah naduh ka 2 tarik Rymphang 2017.Katkum ka jingiathuh I kmie jong kane ka samla, I Kong Jemina Rymbai, ka khun jongi, ka dei kaba pule nurse ha International Hospital Guwahati bad ka leit pyntbit ne intership ha katei ka hospital.I kmie jong kane ka samla, I la iathuh ba ka khun jongi, ka la shah rahbor ha ki runar bym lah ban tip haduh kine sngi watla ki pulit ka Assam lyngba ka jingshim khia jong ki pulit ka Meghalaya, ki la ioh kem uwei u briew uba don ka mobile jongi.Hynrei kaba sngewsih ka long ba haduh mynta kam shym la iaid shaphrang kane ka kam namar ba ki pulit ka Assam kim shym la shim khia satia.","Kem ia u samla barim, ha suin ki pulit  halor ka jingjah ka nos na Ialong",https://www.urupang.com/kem-ia-u-samla-barim-ha-suin-ki-pulit-halor-ka-jingjah-ka-nos-na-ialong/
"Nongpoh, 26 Jymmang:Uwei u khynnah skul jong ka St. Paul Higher Secondary School, Nongpoh, uba la tip kyrteng kum u Pius Sharma (13) bad uba dang pule klas V1 u la mynsaw jur hadien ba ka kynroh kaba dang shu shna thymmai jong katei hi ka skul ka la khyllem kynsan ha kawei ka dukan kaba don hajan jong katei ka skul bad ha ha katei ka jingjia ka la bhan ruh ia utei u khynnah uba dang don ha katei ka dukan.Kane ka jingjia ka la jia mynta ka janmiet ha ka por 4 baje 20 minit, namar ha katei ka por ka don ruh ka jinghap slap kaba jur bha ha Nongpoh bad ka daw kaba la pynlong ia utei u khynnah ba un shah bhan ha katei ka kynroh, ka dei ruh hadien ba u leit ban rieh slap ha katei ka dukan.Ia u ne u khynnah skul u ba la mynsaw jur na ki bynta jong ka khlieh bad ka kjat la ioh ban sei noh, namar ka jingkloi iarap da ki briew kiba don hajan jong kane ka dukan bad ruh ban rah mar mar sha Bethany Hospital, Nongpoh ban ioh ia ka jingsumar kaba kyrkieh.Haba ia kren bad I Sr. Jemma J. Dkhar, Headmistress jong ka St. Paul Higher Secondary School, I la iathuh ba katei ka jingjia ka la jia ha ka por ba u dang hap slap jur bha ha Nongpoh, bad ka dei ruh ha ka por ba dang shu wai skul, ha kaba u tei u khynnah skul u la mih na ingskul bad leit ban rieh slap ha katei ka dukan kaba don hamar pyrshah jong kane ka skul.Ka Sr. Dkhar ka la ong ruh, ba tang mar ia ioh jingtip halor kane ka jingjia na ka liang ki nonghikai ha ryngkat bad ka ki la leit mareh mar mar sha katei ka dukan bad ruh ban iarap sei ia u tei u khynnah u ba la sahkut hapoh ki maw bad ka khyndew, bad mar mar ia ioh sei ia u la rah noh sha Hospital ha Bethany ban ai ia ka jingsumar bad ruh ban leh ia ka X-Ray.","Mynsaw u khynnah skul, ba  twa ka kynroh ha Nongpoh",https://www.urupang.com/mynsaw-u-khynnah-skul-ba-twa-ka-kynroh-ha-nongpoh/
"Jowai, 28 Jymmang:Ka long ka jingjia kaba ktah ia ka jingsngew briew ha kaba u kpa u la phasi ia la I khun ba dang 2 bnai hashwa ban phasi ia lade.Kane ka jingjia ka la jia ha Tuber-Kmai Shnong ha ka miet sngi Saitjain. U Riang Lyngdoh u la phasi ia la I khun iba kyrteng ka Aim Phawa bad hadien pat u la phasi sa ia lade ha ka juh ka jaka ha kamra iing jong ki.Ha katei ka por, ka kmie jong itei I khyllung, I kong Rilang Phawa I dang saitjain hajan iing hi.Ha kaba nyngkong u Rangbah Shnong katei ka shnong, u Graham Lyngdoh u la pyrshang ban buhrieh ia katei ka jingjia da kaba khang ia ki ba haiing ban pyntip pulit. Namar ka jingioh jingtip kloi ki pulit, ki pulit hapoh ka jingialam u OC ka Khliehriat ki la hiar sha katei ka shnong bad la kit ia baroh ar ki metiap sha Khliehriat ban pyndep ia ka Post mortem.Hadien ba ki pulit ki la leh ia kaba donkam katkum ka ain, utei u rangbah shnong u la hap ban ujor ejahar sha ki pulit. Mynta ka sngi la pyndep ia ka post mortem bad la aiti ia ki met sha kiba haiing.",Phasi u kpa ia I khun ba  2 bnai bad phasi ia lade,https://www.urupang.com/phasi-u-kpa-ia-i-khun-ba-2-bnai-bad-phasi-ia-lade/
"Shillong, 28 Jymmang:“Ngin ujor da ka dorkhas sha ka Megha-laya High Court, ia ka jingskud jaka ka MUDA ha kane ka taiew ban wan”, ka dei ka kyntien ba la ong da u Executive Member ba peitia ka pla tyngka ka KHADC u Bah Niel Antonio War.Ha ka jingiakren sha ki nongthoh khubor, u Bah Antonio u la ong biang, “Ngi la iakynduh ia ki nongsaid ain bad la iakren bun bnai bad ngin ujor da ka dorkhas halor kane”.Ka sorkar jylla ka la pynsangeh ban pyntreikam ia ki ain shna iing shabar ka Municipal hadien ba la mih ka jingpyrshah jur na ki paidbah na kylleng ki jaka ba hap ha khapsor, hynrei ka High Court ka la pyniap biang ia ka rai pynsangeh ka sorkar ia ka jingpyntreikam ia ka ain shna iing, hadien ba la ujor da u Bah Tirot Sing.Ha ka jaka ban leit iasaid biang halor kane, ka sorkar kam shym la leh bad ka la sngap beit ia ka rai ka High Court, kaba mut ba ka ain shna ing ka MUDA ka treikam.Halor kane ka nongrim, ka KHADC ka la rai ban leit ujor pyrshah halor kane ban pynthikna ba ha ki jaka ba hap ha ka jingpeit ka KHADC kim dei ban shah tuklar ha ka sorkar jylla.Ha kawei ka liang, u Bah Antonio u la kynnoh ba ka sorkar pdeng ka la pynduna haduh 1 klur ba la mang sha ki KHADC tang namar ba slem ka sorkar jylla ban pynlait ia ka pisa ba la mang sha ka Council.U la ong ba ka shim por shi snem kynthih ia ka sorkar jylla ba kan pynlait ia ka pisa jong ka T. 133 klur kaba la pynlait mynshem ha u Rymphang ka sorkar pdeng ka dang pynlait shen.U la ong ba ka jingleh pynsuki khnang ka sorkar ka long ban khang lad ia ka pisa ba la ai ka sorkar pdeng ia ka KHADC, namar ba haba slem ka jingpynlait ia ka pisa, ka jingaiti ia ki Utilisation certificate ruh ka slem lypa.“Mynta la shah khate haduh san spah klur namar ka jingslem ka jingpynlait pisa ka sorkar jylla”, u la ong.“Ha ka 2015-16 ngi ioh 1000 klur, ngi la shah pynhiar jong u 2017-18 haduh 500 klur bad mynta ngi la duh 15 spah klur, kane ka dei ka jingleh ka sorkar jylla, nga kynnoh beit ia ka sorkar jylla, hato kam dei ba leh ma ka”, u la ong.","Mynta ka taiew yn kiew kashari, ka KHADC na ka MUDA",https://www.urupang.com/mynta-ka-taiew-yn-kiew-kashari-ka-khadc-na-ka-muda/
"Shillong, 28 Jymmang:KA State Co-ordination Committee of Coal Owners, Miners & Dealers Forum (SCCCOMDF) lyngba ki stad ain jong ka Seng, ka la dep buh ia ka dorkhas ha ka 25tarik mynta u bnai, ha Supreme Court, na ka bynta ban kyrpad pynjlan por shuh sa kumba 6 bnai ban ioh kit bad leit die ia U dewiong bala dep sei. Ka iing bishar badonburom jong ka Supreme Court ha ka 21tarik mynta u bnai, ka la dep ai por ban shah kit ia U mar dewiong bala dep sei haduh ka 31tarik Jymmang 2017. Na ki tyllong khubor jong ki bor Sorkar la iathuh kumba ka long mynta dang don sa kumba 7/8 lak ton eiei u dewiong uba dang sah ban pynkit. Ka jingbym lah jong ki nongkhaii dewiong ban pyndep kumba la bthah ka long na kiba bun ki daw ki bym lah kiar, kumta ka Forum kam banse ban thaw lad leit kyrpad biang ia ka iing bishar ka Supreme Court ban ai lad biang sa kumba 6 bnai eiei.Hadien bala dep pdiang ia ka dorkhas jong ka Forum da ka iing bishar Supreme Court ha ka 25tarik mynta u bnai, la khmih lynti ba yn sa shong bishar ha U bnai Naitung (July) 2017.","7lak ton u dewiong, uba dang  sah, pan por ban kit sa 6bnai",https://www.urupang.com/7lak-ton-u-dewiong-uba-dang-sah-pan-por-ban-kit-sa-6bnai/
"Shillong, 28 Jymmang:U MDC ka BJP u Bah Niel Antonio War, u la ong ba u la long uba la pynkhreh ban iakhun ia ka elekshon MLA pyrshah ia ka myntri sorkar ka Kong Ampareen Lyngdoh na East Shillong.Haba kylli hato ka jingmih ka khubor hamsaia ba ka Kong Ampareen kan iasoh bad ka BJP, u Bah Antonio u la ong, “Ym dei tang ka Kong Ampareen hynrei wat u Myntri Rangbah u Dr Mukul Sangma ruh la don ka hamsaia ba un iasoh BJP”.U la bteng biang da kaba ong, “Hato ngi kwah ban wan ka jingkylla da kijuh ki briew na ka Congress. Ki paidbah ki kwah ban don ka jingkylla ym da kine kijuh ki briew. Nga la pynkhreh bad ai ba ka party kan rai”.U la ong ba ma u, kum u nongialam ka party na East Shillong u la pynkhreh ia ka elekshon 2018 namar ba ka dei na ka jingkwah u paidbah ban don ka jingkylla.“Ngi la iohi kin bun ki nongialam na ka seng Congress kin mih noh namar ba ka jingangnud ki paidbah ka dei ban don ka jingkylla”, u la ong.Halor ka jingkylli hato kan don ne em ka jingktah na ka jingrung sha ka BJP, u Bah Antonio u la ong, “Ngi wan na ka konstitwensi kaba khampher kaba iakhlehlang lang bun ki jaitbynriew. Ha kato ka por ba mih na ka Congress, ngam sngew nang ban leit shano shano, ngam iahap bad ha ka jingrai rangbah jong nga, la iohi ba ka jingleh jong u Myntri Rangbahduh ka ri u Narendra Modi khamtam ba ka sorkar pdeng ka thmu na ka bynta kane ka thain shatei lammihngi”.U la ong ba naduh mynshwa u dei ba la im la heh ha ka sain pyrthei ha ka seng Congress, hynrei ka daw kaba pynlong ia u ban mih noh ka dei namar ba kane ka sorkar jylla ba ialam u Dr Mukul Sangma kam kwah ban peit ia ka mat kiba ktah ia ka jaitbynriew hynrei ka thombor pynban kumba la jia ia ka KHADC.“Nga don ha ka Congress hynrei haba iakren ia ki mat jong ka jaitbynriew, ka sorkar jylla ka la pyrshang ban tyllep ia ki haba ngi don ha ka PDF jong u Bah Pynshngain N Syiem, ki khein ia ngi kum ki niut. Ki san ngut ma nga, Bah Banteidor Lyngdoh, Albinus Lyngdoh, Bah Hadrian Lyngdoh bad Victor Rani ngi la mih noh namar ba ka party ka kwah ban shu pynkbum ia ka mat party khlem sngap ia ka mat jong ka jaitbynriew”, u la ong.“Ka party kam lah ban sngap ia ngi, ka thombor pynban ia ngi”, u la ong.","Ym tang ka Kong Ampareen, sawa  ia U Mukul ruh ban iasoh BJP:Antonio",https://www.urupang.com/ym-tang-ka-kong-ampareen-sawa-ia-u-mukul-ruh-ban-iasoh-bjpantonio/
"Shillong, 17 Jymmang:Ka eriong kaba jur bha (cyclone) ka la pyndkut bad pynjot noh ia u tnum mobile ha Maweit, ha ka miet jong ka 15tarik Jymmang 2017. Ka jingdkut bad ka jingjot noh une u tnum mobile, ha kaba la pyndait lang bad ka airtel network ha u juh une u tnum, ka la pynsah ha ka jinglyngngoh bad ka jingjynjar ia ka thain hi baroh kawei, ong ka ka kyrwoh sngewdiaw na u General Secretary ka HYC Maweit circle u samla Jeremiia Dkhar.",Khyrwait ka eriong ia  u tnum mobile ha Maweit,https://www.urupang.com/khyrwait-ka-eriong-ia-u-tnum-mobile-ha-maweit/
"Shillong, 17 Jymmang:U MDC ka UDP na Umsning Constitwency, u Bah Donkupar Sumer u la lah ban iakhun elekshon MLA na ka party thymmai ka People Democratic Front (PDF).U Bah Donkupar u dei u EM ka Khasi Hills Autonamoust District Council (KHADC) hapoh ka jinglong CEM u Bah Pynshngain N Syiem bad u dei uwei na ki MDC ka UDP u bym weng na ka jingkyrshan ia ka PDF watla ka party ka la rai ban weng noh.U Bah Donkupar u dei u MDC ba nyngkong eh jong ka Umsning Constitwency bad ula jop ha ka elekhon MDC 2013 na ka seng United Democratic Party (UDP) kumta lada u Donkupar un mih noh na ka UDP bad iakhun na ka PDF kan long ka jingtynjuh ba kham eh namar ka UDP ka la don lypa ki briew katba ka PDF ka dei ka seng sain pynthei ba thymmai bad kan kham shitom ha ki jingiakhun.Ka PDF kaba long ka liang synshar ha KHADC hapoh ka jingialam jong u Bah Pynshangain N Syiem (MLA/MDC Mawsynram) kum u Chief Executive Member la dep ban pynbna ha ki bnai ba la dep kum ka seng sain pyrthei ba thymmai ha ka jylla bad ka la lah ban pynkhih win ia baroh ki MDC jong ka KHADC ban aireng pyrshah ia ki MLA ha ka elehshon 2018, watla ki don ki MLA kiba pynjop ia ki ha ka elekshon MDC ruh hynrei kim salia bad ka daw tynrai jong katei ka dei na ka skim special Central Assistant na ka sorkar kmie haba uwei u MDC un ioh kumba T.3 klur .Kawei pat ka tyllong khubor ba la ioh lum ka iathuh u Bah PN Syiem MLA/MDC jong ka Mawsynram constitwency shen um shimti kum u President ka PDF ban ialam ia ka kynhun hadien ynda u la iehnoh ia ka kam MLA.",Lah ban iakhun MLA u  Bah Don Sumer na ka PDF,https://www.urupang.com/lah-ban-iakhun-mla-u-bah-don-sumer-na-ka-pdf/
"Shillong, 17 Jymmang:Ka jingshong bishar ka KHADC halor ki jingujor pyrshah ia u Syiem Sohra u Pa’iem Freeman Sing Syiem ka dei ban long lashai ka sngi ka 18 tarik u jymmang, hynrei na ka daw ka jingpan por jong u Syiem Sohra ka la pulom noh. U EM ka tnad Elaka u bah Latiplang Khar-kongor u la ong ba u Syiem Sohra u la pan por bad la ai por ia u shi taiew kaba mut hapoh ka 25 tarik mynta u bnai.Lah ban pynkyn-maw ba ki jingujor pyrshah ia u Syiem Sohra ki la wan na kiba bun ki liang -na ki nongsynshar shnong ha kaba la kynnoh ba u Syiem u la pynkhein ia ka riti dustur bad la ujor ruh da ka KSU South Khasi Hills halor ki jingjia kiba la jia ha Majai kaba la kynnoh ba u Syiem u la ai pata khyndew haduh kumba 450 tylli eiei sha ki bar jylla bad la kynnoh ba ia ujuh u briew u la ai pata haduh kumba 10 tylli eiei bad kiwei pat ki jingujor.Lah ban pynkynmaw ba kham mynshuwa haba ia kren bad ki nongthohkhubor u EM ka Elaka uba dang shu shimti shen ia katei ka tnad u bah Latiplang Kharkongor u la ong ba un bishar bniah bin pa bin ia baroh ki jingujor bad lada jia ba lap ba ka don ka jingleh thur mur jong u Syiem ka KHADC kan leh ia kaba donkam kaba lah ruh ban poi sha u pud ba yn sospon noh shuwa ia u.",Pan por u Syiem Sohra na ka KHADC,https://www.urupang.com/pan-por-u-syiem-sohra-na-ka-khadc/
"Shillong, 17 Jymmang:Ka Central Executive Committee (CEC) jong ka Federation of Khasi Jaintia and Garo People (FKJGP) kaba long mynta ka sngi ka la shim ia ka rai ban pyntyllun shakhmat ia ka thong sha ka ioh ka kot bad ka imlang sahlang (Socio-Economic Movement). Ka FKJGP ka la pynrem ruh ia ka sorkar namar ka jingbym lerkam ha ki kam pynroi ha baroh ki liang khamtam ha ka Aquaculture Mission, Horticulture Mission, Livestock Mission bad kiwei kiwei.Kate ka seng ka la ong ba ka sorkar ka la pynsyrwa kai ia ka pisa u paidbah bad mynta ba la jan ka elekshon ka la sdang ban bret kulmar ia ki skhim kiba long kumba rep kba ha ri shyiap. Ka kyrwoh khubor ka la ong ba kan peitngor bha ha baroh ki kam pynroi ha ka jylla khnang ban lah ban pyntyllun ia katei ka thong jong ka. Ha ka 25 tarik katei ka seng ka la ong ba kan hiar sha Phlangdilon ban ia kynduh ia ki nongrep. Ka la pynrem jur namar ka jingbym lah ka sorkar ban teh lakam ia ka jingkhaii masi tuh sha Bangladesh. Kawei pat ka mat ba kate ka seng ka la rai ka long ba baroh ki Unit, ki Circle ki District ki dei ban peitngor bha halor ka jing pynrung kyrteng ka sorkar ia ki bar jylla ha electoral roll khnang ba u bar jylla u bym dei hok yn ym dei ban rung kyrteng da lei lei ruh ha electoral roll jong ka jylla tang na ka bynta ka jingioh jingmyntoi jong katto katne ngut ki politishian.Katei ka seng ka la thung ia u bah Elton Cliff Warjri kum u Assistant General Secretary, ka la thaw saw tylli ki Sector – ka Agriculture Sector – ba ialam da u bah Kynsai War bad lai ngut ki dkhot, Tuesday Lytep, Bishar Dhar bad Ferdinal Iawphniaw. Ka Skill Development Sector ba ialam da u Kitboklang Nongphlang, ki dkhot, Elton Cliff Warjri, Kmenlang Tariang bad James Kharbani, ka Livestock Sector, ba ialam da u bah Marbud Dkhar, ki dkhot Constantine P Mawlong, Edar, Bep bad Lui Lyngdoh bad ka Tourism Sector – ba ialam da u Eldie Newron Lyngdoh ki dkhot Reginal Thabah, Energy S Cajee bad Ksanbor Kharshiing. Kane ka long katkum ka kyrwoh na u bah Eldie Newton Lyngdoh, Information Secretary.",Ki Skhim ka sorkar kumba  rep kba ha ri shyiap:FKJGP,https://www.urupang.com/ki-skhim-ka-sorkar-kumba-rep-kba-ha-ri-shyiapfkjgp/
"Nongstoiñ, 17 Jymmang:Ka kong F. Marngar kaba dei ka Secretary jong ka seng kynthei HSPDP, kaba la shah sospon ruh na ka jinglong dkhot ka jong ka hapoh jong ka party HSPDP, kala kyntait mardor ia ka jingdawa jong u MLA ka Nongstoin u bah D. Jyndiang ba ka dei ban pan map na u tei u MLA hapoh 48 kynta, halor ka jingpynmih khubor kaba la long pyrshah bad ktah mationg ia u MLA shimet kumba la pynpaw da ka EC HSPDP Nongstoiñ Area Unit kaba la shong kyrkieh ha ka janmiet jong ka sngi ba ar jong ka taiew.“Ngam shym la kren pyrshah ei ei ia ka party HSPDP, bad ngan nym pan map hi ruh na u MLA kumba u la dawa namar ngam shym lap bad iohi ia ki daw kiba biang ba ngan leit ban pan map na u tei u MLA, bad ngan ap ruh ia katei ka 48 kynta bad ia ka jingthmu jong u tei u MLA” ong ka kong F. Marngar ha ka jingiakynduh lang bad ki lad pathai khubor jong ka District mynta ka janmiet ha Nongstoiñ.Shuh shuh ka kong F. Marngar, ka la iathuh ruh ba ka la kren shisha ia kiei kiei kumba kala paw bad mih ha kawei na ki kot khubor Khasi ha ka sngi nyngkong jong ka taiew (Ym ha u Rupang) bad ka kong F. Marngar ka la ong ruh ba kitei ki jingkren ki jong ki long shisha kumta namar ba u tei u MLA um pat kot bor haba tang ia ka jingialang jong ki longkmie (Women’s wing) kaba dang shu dep shen, u la klumar khlieh haduh katne.“Ha ka jingshisha u MLA lada u sngew ba nga la bakla ban kren ha ka jingialang jong ka Women’s Wing kaba dang shu dep shen u la dei ban ong bad pyni ia nga hynrei u tei u MLA um shymla leh ia kata bad u la kynnoh pynbna ia nga ba nga la shu kam ba nga dei ka Secretary jong ka Women’s wing” ong biang ka kong Marngar.Haba pyrshang pat ban kylli ba ka sngew kumno halor ka jingong jong u MLA bala katei ka kong ka kyntait ban pan map hapoh 48 kynta un ai syndon ia ka da ka notis ki riewsaid ain bad ban rah ruh shaduh ka Privilege Committee jong ka Assembly, na ka liang jong ka kong Marngar kala jubab da kaba ka ong ba “Lada u sngewbit ban ialeh bad pyni da ka bor bad ka longkmie u mat leh”.Ha kaba iadei pat bad ka jingshah pynwai noh shipor jong ka Women’s Wing bad Youth Wing, na ka liang jong kitei ki nongialam ka Women’s wing ki la ong ba ha ka jingshisha katkum ki matti treikam jong ka party HSPDP naduh kipor kiba mynshwa yn nym lah ban shim ia kano kano ka rai tang da ka EC hynrei hap ban lum bad pynlong da ka jingialang paidbah (General Meeting).Katba na ka liang jong u bah Marcus Marwein, u ba la shah sospon na ka jinglong dkhot jong u hapoh jong ka Party da katei ka EC kaba la dep shong kyrkieh haba iakren bad ki lad pathai khubor u la ong ba ka thong ka jong ki ban sospon noh ia u bad ia I kong F. Marngar haduh 3 snem kynthih bad kumjuh ruh ban pynwai noh ia ka Women’s bad Youth wing ka long ba kila khein lypa ban kin nym shah pynwit shuh ha kaba iadei bad ki tiket na ka bynta ki ar tylli ki Election kata ka MLA bad MDC.Haba pyrshang ban kylli pat na kitei kiba la shah sospon hato kin dang don ne em hapoh jong ka Party bad haba jubab ia katei ka jingkylli u bah Marcus Marwein, u la ong ba kam don jingmut shuh mynta ban dang iakren party bad u la ong ruh ba halor ka jingshah sospon ka jong u haduh mynta um shym pat la ioh kano kano ka kynja shithi shah suspon bad katei ka jingsospon ruh ka long ka bym don nongrim.“Lada ka party HSPDP hapoh Nongstoiñ Konstitwensi kan iai long ha kane ka dur kam I don ruh ia ka jingkyrmen ha kane ka election MLA ka ban sa long shen” pynkut u bah Marwein.","“Lada U MLA, u kwah ia pyni  bor bad ka longkmie u mat leh”",https://www.urupang.com/lada-u-mla-u-kwah-ia-pyni-bor-bad-ka-longkmie-u-mat-leh/
"Shillong, 17 Jymmang:Ka don ka ktien, kaba ong “Long mraw ha Ri lajong” hynrei ha kane ka jingjia, kaba mynta, ka wan da kumwei pat bad kata ka long “Ym don iing sah ha Ri lajong” bad katei ka dei ia ki 3ngut ki rangbah, kiba na Khliehriat, kiba wan Shillong, hynnin ka sngi, kiba hap thiah ha surok bad ka daw, ka long namar ba ki hotel, kim ai jaka sah satia ia ki.U Ma Starling Rupsi (Dkhar), ha ka jingiakren da ka mobile bad U Rupang, u iathuh ba ki ia don 3ngut para shynrang bad ki la ia wad jaka sah, naduh 9baje haduh 12baje mynmiet, hynrei kim shym ioh satia, ha ki bynta jong ka Khyndailad.La iathuh da U Bah Starling, ba ki leit shwa ha Ashutosh Inn bad ki la pyn ithuh ialade, ba ki dei na Khliehriat, Jaintia Hills bad mar kumta, ki la pan ia ki kot jingmynjur na ki pulit; hynrei namar ba kim don ia ki kot na ki pulit, ki la shah kyntait ban sah ha katei ka Hotel. La iathuh da U Ma Starling, ba ki la iaid bad leit wad sha 8,9 tylli ki hotel, sawdong jong ka Khyndailad, ba kynthup ia ka Greenland, ka hotel ha MTC bad kumta ter ter, hynrei kitei lei kim kwah shuh tang ban iakren ruh bad ki ai daw, ba ki kamra jongki, ki la dap lut smam.U Ma Starling, u kren diaw mynsiem, da kaba ong, ba ki briew kiba nabar, ki ioh sahmiet sadhai ha ki jaka sah ha Shillong bad u ong “Mangi pat ki trai shnong, ngim ioh” bad u iathuh ba ki Hotel ki pyrkhing bha ban ai sah ia ki trai shnong, khlem da ioh jingmynjur na ki pulit.Ha ka kutlad, U Ma Starling, uba dei na ka seng IBSWO, lem bad ki arngut ki paralok U Ma Andrew Nicos Suchiang bad U Ma Shabida Mynthlu, ki la leit kiew noh sha Laitkor bad thiah ha Petrol Pump hapoh ka kali jongki.","Thiah surok 3ngut ki rangbah,  bym ioh hotel ha 9lad",https://www.urupang.com/thiah-surok-3ngut-ki-rangbah-bym-ioh-hotel-ha-9lad/
"Shillong,17 Jymmang:Ha ka 16 tarik mynta u bnai ha ka por 6:30 baje janmiet 2 ngut ki briew kiba la tip kyrteng kum u Specialborn Nonglait bad u Ricky John Nonglait ki la shoh ia u Jeffry Dohling ha Mawkisyiem, Sohra, u la mynsaw jur bad la pynkit ia u sha Civil Hospital, Shillong.",Poi Civil ba shah shoh ha Sohra,https://www.urupang.com/poi-civil-ba-shah-shoh-ha-sohra/
"Shillong, 17 Jymmang:Ka nongialam ka BJP Mahila Mandal ka Dya Rathore ka la kyntait ia ka jingkynnoh ba ka sorkar BJP kan khang ia ka jingbam bam doh masi bad ka jingthombor ia ki kynhun rit paid.Haba kren sha ki nongthoh khubor mynta ka sngi, ka Rathore ka la ong ba, “Ka BJP ka kwah ban iada ia ki rit paid bad kumjuh kan nym kwah ban tuklar ia ka mon laitluid jong ki briew ban bam doh”. Hajuh ka por, ka la pynpaw ia ka jingsngew khia halor ka jingjur ki kam thombor ia ki kynthei khynnah ha kane ka jylla.Ka la ong ba ka President ka BJP Mahila Mandal ka ri ka Vijaya Rahatkar lem bad ka secretary ka Pooja Kapil Misra kin wan jngoh ia ka sor Shillong ha aka 22 tarik mynta u bnai Jymmang ban pynkhreh ia ka elekshon ha kane ka jylla nalor kiwei ki mat ban iakren kiba iadei bad ka jingeh jong ki kynthei.Ka la ong ba ha kane ka jingwan jongki,kin iakynduh ia ki nongialam ka BJP Mahila ha kane ka jylla bad kin iapylliew jingmut ha kiba bun ki mat.Ha kawei ka liang, ka President ka BJP Mahila Meghalaya Mandal, ka Kong Pelcy Snaitang ka la iathuh ba haduh mynta ki la don haduh 20 hajar ngut ki longkmie ba la rung dkhot bad ka BJP ha kane ka jylla, wat la kam pat lah ban thaw lut ia ka mandal ha baroh ki konstitwensi. “Ngi la don kumba 20 hajar ngut ki dkhot longkmie ha ki 30 tylli ki mandal ha ka jylla bad ka dang sah sa 30 tylli ki mandal ban thaw ha ka jyllla baroh kawei”, la ong ka Kong Snaitang.Ia kine ki mandal ba dang sah yn sa pyndep ban thaw hapoh kine ki lai bnai ban wan shwa khnang ban pynkhlain shwa ban wan ka elekshon, ka la bynrap.","Ka BJP kan iada ia ki rit paid,  kam khang doh masi: Rathore",https://www.urupang.com/ka-bjp-kan-iada-ia-ki-rit-paid-kam-khang-doh-masi-rathore/
"Shillong, 17 Jymmang:Ka elekshon 2018 kan dei ka elekshon kaba kin mih bun ngut ki kyrtong na Sohra konstitwensi, iathuh ki lad khubor. Haduh mynta la ong ba ki la don haduh 6 ngut ki kyrtong kiba la iaid shakhmat bad kitei ki long u MLA ba mynta u bah Titos W Chyne na ka UDP, u bah Donevan Kharwanlang MDC ba mynta ka Congress (uba la ap ban ia khun na ka Congress lada ioh tiket), u MLA barim ka Sohra u Dr.P.W Khongjee, u bah Gavin Mylliemngap, u bah Droi Khongsti uba lah ban ia khun na ka seng HSPDP bad u bah Bantei Rumnong u President ka Seng Khasi uba lah ban ia khun na ka seng BJP. Ki lad khubor ki la iathuh ba nalor kitei ki 6 ngut kin dang don shuh shuh kiwei pat ki kyrtong shimet ki ban ia khun ha u 2018 hynrei kitei kim pat mih pyrthei mynta bad don napdeng jong ki kiba la ia khun teng ha ki elekshon ba la dep.Haba twad jingmut na ki pyrman saiñpyrthei ha Sohra ia ka Politik kumba ka long mynta la sngewthuh ba ka jingiakhun ha u 2018 kan long kaba jwat bha ia u MLA ba mynta ka Sohra. La iathuh ba kawei na ki ktem kaba utei u MLA mynta u khlain bha ka dei na Laitlyngkot hynrei nangtei la mih haduh 2 ngut ki kyrtong u bah Gavin bad u bah Droi. Shuh shuh la ong ba kawei pat ka ktem jong u MLA ba mynta u bah Titos ka dei na Khlieh Shnong , Sohra hynrei nangtei ruh la iathuh ba ka jingmih u bah Bantei Rumnong kan ktah bha ia u MLA katei ka konstitwensi.Na Shella konstitwensi pat haduh mynta ki lad khubor ki la iathuh ba ki dang don dang 4 ngut ki kyrtong bad kitei ki kynthup ia u Dr.Donkupar Roy u MLA ba mynta na ka UDP, u bah Leston Wanswett, u bah Jropsing Nongkhlaw bad u bah Wellborn Bynnud. Hynrei la ong ba nalor kitei ruh kin dang don shuh sa kiwei de ki kyrtong ki ban mih bad la ong ba lada jia ba u bah Leston um treh ia khun na ka seng Congress -katei ka seng ruh kan sei kyrtong bad ki lad khubor ki la iathuh ba u bah Pyndap Saibon ka KHNAM ruh u dang peit ia ka politik ha Shella bad lada jia ba mih ki jingkylla la iathuh ba u lah ban hiar biang.","Yn kham bun ki kyrtong 2018 na  Sohra, 6 ngut kiba la paw kyrteng",https://www.urupang.com/yn-kham-bun-ki-kyrtong-2018-na-sohra-6-ngut-kiba-la-paw-kyrteng/
"Shillong, 17 Jymmang:U President ka Meghalaya Pradesh Congress Committee (MPCC), u Bah DD Lapang u la kubur ba ka party ka la ioh pdiang ia ka jingujor ka Jowai Block Congress pyrshah ia u Bah Sniawbhalang Dhar halor ka jingkynnoh ba u la thmu ban pynieng kyrtong ha ka jaka jong u MLA ba mynta na Jowai, u Dr. Roytre Christopher Laloo.U Bah Lapang u la ong ia kane hadien ba la wai ka jingialang ha ophis ka party mynta ka sngi. “Nga la ioh pdiang ia ka jingujor halor kane, hynrei ngam pat ioh peit ia ka”, la ong u Bah Lapang. U la ong ba ka party kam pat shong ban pyrkhat la ka long kaba shisha ne em. Katkum ka jingong u Bah Lapang, ka party kan iaid katkum ki kyndon treikam haba ka shim ia kano kano ka rai. “Ngim pat iakren iapyrkhat ia ka jingdawa ban pynhiar shuki ia u Bah Sniawbhalang”, la bynrap shuh u Bah Lapang.Halor ka jingkylli kaei ka jingsngew jongu ia ka jingkren duh mynsiem ki paidbah ia ka Congress ha kane ka jylla, u Bah Lapang u la ong ba ka Congress ka long kum u dieng ba jrong tam bad dei na kata ka daw, ba ki briew baroh ki kwah ban kawang ia ka. “Ka Congress ka dei ka party kaba long kum u dieng ba jrong tam bad dei na kata ka daw, ba ki ia kawang ia ka hynrei kaba kut yn sa iohi ia ka dur ba shisha”, u la ong.U la iathuh ba ha ka jingialang mynta ka sngi, ka long ban pan kaiphod na ki district bapher bapher ia ka jingiaid ki kam ki jam. Haduh mynta, u la iathuh, la ioh jingkhein ba baroh kiba rung dkhot ha ka party ha ka jylla ka la poi sha ka 2 lak ngut tam kynthup kiba rim bad kiba thymmai bad ka jingpynrung dkhot kan dang iaid shaid shaid.U la ong ba ka party ka la rai ban kham pynkloi ban pynlait ia ki kyrtong ha kane ka elekshon da kaba bthah ia baroh ki district ki unit ban pyndep ia kane ka kam khnang ban lah ban trei kham bha ia ka elekshon.",Ngam pat ioh peit ia ka shithi  ujor ia U Ma Sniaw:DD Lapang,https://www.urupang.com/ngam-pat-ioh-peit-ia-ka-shithi-ujor-ia-u-ma-sniawdd-lapang/
"Shillong, 18 Jymmang:U MLA ka Umsning u Dr Celestine Lyngdoh um pat kubur ba ka Ri-Bhoi ka donkam ban phiah ne thaw sa kawei ka district ia mynta.Haba jubab halor ka jingkylli halor kane mynta ka sngi, u Dr Celestine u la ong, “Ngam pat sngew ba ka Ri-Bhoi ka donkam ban phiah ne thaw district shuh ia mynta hynrei ngi donkam ban pynkiew kyrdan ia ki administrative unit kum ka Patharkhmah sha ka Civil Sub-Division”.U la iathuh ba na ka liang jongu bad ki briew ka thain, ki la pynsngew ia ka jingdonkam ban pynkiew kyrdan noh ia ka Patharkhmah sha ka Civil SUb-Division hynrei u Myntri Rangbah u la ong ba yn sa leh ha ka por ban wan.“Ha ka jingshisha, ngi la dep pynsngew ia kane sha ka sorkar hynrei na ka liang u myntri rangbah u la ong ba un sa peit ha ka por ban wan”, la ong u Dr Celestine.Ha kawei ka liang, u MLA ka Umsning u la ong ba ka ri-Bhoi mynta ka la kiew sted bha naduh ba la ioh ia ka district ha kaba hapoh kine ki kyndiat snem, kam ju don shuh ka jingiap pang khieshohrih, ka jingpang at ryngdang ha Ri-Bhoi.“Wat ha ka liang ka pule puthi ruh ka la kiew sted bha ha kaba ka dei kawei na ki district ba kham shakhmat ban ia kiwei ha kine ki snem”, u la ong.Haba pynpaw ia ka jingsngew sarong ia ka Ri-Bhoi, u Dr Cesletine u la ong ba ka Ri-Bhoi ka la pynmih ruh ia u Myntri Rangbah u Bah DD Lapang, ki ophisar, ki doktor bad bun kiwei pat. “Ka ktien Bhoi biej, mynta ka la jah namar ba ngi la stad la kiew bha”, la ong u Dr Celestine.Ia ka Ri-Bhoi district la plie ha ka 4 tarik Jylliew 1992 na ka Nongpoh Civil Sub-Division da kaba pyniakhlad noh na ka East Khasi Hills District. Ka don san tylli ki MLA konstitwensi kynthup ka Umroi, Umsning, Nongpoh, Mawhati bad Jirang.Kumba 30-40 lak yn pynlut ha jingrakhe 25 snem ka Ri-Bhoi districtKa Organising Committee ka Ri-Bhoi District Silver Jubilee Celebration kan rakhe ia ka jingdap 25 snem ka jingioh ia ka district ha u bnai Jylliew ban wan.Ia ka Ri-Bhoi district la plie ha ka 4 tarik Jylliew 1992 na ka Nongpoh Civil Sub-Division da kaba pyniakhlad noh na ka East Khasi Hills District.Ban rakhe ia ka jubili rupa, ka Organising Committee kan pynlong ia ka jingrakhe san sngi naduh ka 5 haduh 9 tarik Jylliew ha madan NSCA Stadium, Pahamsyiem Nongpoh.Katkum ka jingong u Dr Celestine Lyngdoh, ka jinglut na ka bynta kane ka jingrakhe kan ym duna ia ka 30-40 lak tyngka. “Ngi la antad ba ka jinglut kan ym duna ia ka 30-40 lak ha kane ka jingrakhe bad ngin pyrshang ban pynmih pisa na ki nongnoh synniang sngewbha bad na kiwei ki lad”, la ong u Dr Celestine.U chairman ka Organising Committee u Dr Celestine Lyngdoh uba dei u MLA ka Umsning u la ong ba ha kine ki sngi, yn sa pyni ia ki jinglong kyrpang jong ka riti dustur jong ka ri Bhoi naduh ka shad ka kmen, ka rwai ka siaw, ka bam ka dih, ka rukom bat khyndew jong ki Bhoi. Kin don ruh ki jingialehkai, ki jingiakop ha ka put ka tem, ha kaba ia ki nongjop yn ai khusnam pisa.Ha ka sngi plie kata ha ka 5 tarik yn plie da u Bah DD Lapang uba dei u MLA ka thain katba ha ka sngi kut, yn pynwai da u Myntri Rangbah ka jylla u Dr Mukul Sangma.","Ia mynta, ka Ri-Bhoi kam pat donkam  ban phiah district:Dr Celestine",https://www.urupang.com/ia-mynta-ka-ri-bhoi-kam-pat-donkam-ban-phiah-districtdr-celestine/
"Shillong, 17 Jymmang:U Myntri sorkar jylla uba dei ruh u nongialam ka Congress, u Bah Sniawbhalang Dhar mynta ka sngi u la kyntait ba u la don bynta ban pynieng kyrtong na Jowai pyrshah ia u MLA ba mynta u Dr Roytre Christopher Laloo.Ha ka jingiakren bad ki nongthoh khubor mynta ka sngi ha Shillong, u bah Sniawbhalang u la ong ba kumno ka Block Congress Jowai, kan shu kynnoh ia u, haba tang ia u kandidet jong ka party ruh ym pat pynbna.“Ia u (Bah Wailad Shylla), uba dei u kynum jong nga, la jied da ka shnong Mukhla, ngam dei uba phah ban iakhun elekshon”, la ong u Bah Sniawbhalang bad bynrap, “ka dei ka hok jong uno uno u briew ban pan tiket hynrei kan shong ha ka party ban rai”.Katkum ka jingong u Bah Sniawbhalang, lada u pynieng kandidet hadien ba ka party ka la pynbna ia u kyrtong, lah ban ong ba u la ialeh pyrshah ia ka party. Mynta mano mano ki lah ban pan tiket na ka party bad ka shong ha ka party ba kan rai iano ban ai tiket.“Peit kum ha Umroi konstitwensi ha ka elekshon MLA ba la dep, ia u MLA u Bah Stanlywis Rymbai ruh ka party ka la pynduh tiket namar ba ka kwah ia u briew ban jop beit ha ka elekshon”, la bynrap u Bah Sniawbhalang.Kane ka jingpynshai u Bah Sniawbahlang ka long hadien ba ka Jowai Block Congress Committee ka la kynnoh ba u la pyrshang ban ialap ha ki paidbah ban ai tiket noh ha u Bah Wailad Shylla uba dei u kynum jong u, bad ban pynduh tiket noh ia u Dr RC Laloo.Ka Jowai Block Congress ka la ujor sha ka MPCC pyrshah ia u Bah Sniawbhalang, da kaba dawa ruh na ka Meghalaya Pradesh Congress Committee ba kan pynshitom ia u bad ban pynhap shuki noh kum u Myntri.U Bah Sniawbhalang u la ong ba u Bah Wailad Shylla u dei u nongtrei party la 8-9 snem uba shitrhem bha bad un sa pan tiket na ka party ha kane ka kynti ban iakhun na Jowai tangba ia kane, yn shong ha ka rai jong ka party. U Bah Sniawbhalang u la shah kynnoh ha ka Jowai Congress ba u la leit ban ialap elekshon sha kylleng ki jaka ban kyrshan ia u Bah Wailad da kaba pyrshah ia u Dr RC Laloo.Ha kawei ka liang u Bah Sniawbhalang u la kyntait ia ka jingmih khubor ba un mih noh na ka seng Congress ban leit sha kiwei pat ki party kum ka NPP. U la pynthikna da kaba ong, “Ha kane ka elekshon ban wan, un iakhun beit na ka party Congress bad ka jingkynnoh ba un mih noh ka dei tang ka khubor lamler”.Hynrei ha kajuh ka por, u la ong ba, u burom ia baroh ki party, hynrei ban leit pyniasoh sha kawei ka pat ka party kam jingmut namar ba u la rai ban iakhun beit na ka Congress.",Kyntait ba pynieng kyrtong  pyrshah ia u Dr RC Laloo,https://www.urupang.com/kyntait-ba-pynieng-kyrtong-pyrshah-ia-u-dr-rc-laloo/
"Shillong, 18 Jymmang:Ka National Green Tribunal (NGT), Kolkata, ka la shim bishar mynta ka sngi, ha kaba dei bad ka jingai jingiada bad pynkhuid ia ka wah Myntdu bad ka sorkar Jylla, ka pynpoi ia ki kot ki sla jongka, tang kumba shiphew minit ha shwa ba kan sdang ka jingbishar bad u nongiasaid na ka liang jong U Ma Sajay Laloo, U Amit Kumar, ula kynnoh ba ka sorkar Jylla, kam shym leh eiei bad kam shym burom ruh ia ka rai jong ka NGT, ha kaba ula ong ba haduh mynta kam shym don satia kano kano ka jing pynkhuid ia ki bynta ba don sawdong jong ka Wah Myntdu bad katei ka kynthup ia ka jingtei iing sem, ka jingkurup jaka, ka jingtih shyiap, ka jingsait jain bad kiwei kiba iaid beain ha katei ka WahNa ka liang U Todi, Advocate General ka Meghalaya, ula pyni ia ki jingpynkhreh jong ka sorkar Jylla, hynrei, la ong da U bah Laloo, ba kam don satia ka jingshisha, kaba pyni ha madan.Ka jingshong bishar kan long biang ha ka 26tarik Naitung 2017 bad ka NGT, ka la bthah ia ka sorkar Jylla, ba kan pyni da ki jingshisha kiba shai bha, halor ki kam ki duk jongka.",Ym shym pat pynkhuid ka  sorkar ia ka Wah Myntdu,https://www.urupang.com/ym-shym-pat-pynkhuid-ka-sorkar-ia-ka-wah-myntdu/
"Shillong,14 Jymmang:Kumba ju long manla u snem ha ka sngi saitjaiñ jong ka taiew ka Lait Shuthim ka la pynlong ia ka Shad Suk Mynsiem, ha katei ka shad ki la don bun ngut ki nongshad naduh ki khynnah haduh rangbah kynthei bad shynrang kiba la wan ban ia shim bynta na ki shnong bapher bapher najan bad najngai. Katei ka Shad ka la iaid beit iaid ryntih khlem don kano kano ka jingpynthud na ki bor mariang, wat la la iohi ba ka don ka jinghap ha kylleng ki jaka.",Shad suk mynsiem ka Shuthim,https://www.urupang.com/shad-suk-mynsiem-ka-shuthim/
"Shillong, 14 Jymmang:U myntri ka sorkar jylla u bah Prestone Tynsong u la ong ba haba ka kynhun tem na Pynter (Pynursla) ka la leit sha Delhi ban tem sur tynrai ha kawei na ki jingialang, uwei na ki myntri sorkar pdeng uba donlang ha katei ka jingialang u la sngewbang palat ia katei ka sur tem tynrai jong ki bad u la ong ba dei ban hikai lem ia ki briew jong ka nongbah Delhi ruh ba kin tem kumtei. U bah Prestone u la kren kum u kongsan ha ka Convocation kaba 7 jong ka Assembly Board of Music Institute kaba la long ha ka sngi saitjaiñ jong ka taiew ha Dinam Hall, Shillong.Ha katei ka jingialang la sam ia ki syrnod sha ki 241 ngut ki samla kiba la pyndep ia ka jingshah hikai ha ka rukom tem tynrai na ka Assembly Music Institute jong ka jingïaseng Samla ka KJP Assembly kaba don ha Mission Compound, Shillong.Kitei ki samla ki dei kiba la shah hikai ban tem duitara, tem ksing, piano, guitar bad tonic solfa. Shuh shuh haba kren kum u kongsan u bah Prestone u la kyntu ia ka Asembly ba kan thaw ki lad ki lynti ban plie lad ïa kiwei de ki jaidbynriew ban wan shah hikai ha kane ka jaka hikai khnang ba ka jingrwai bad tem sur tynrai u Khasi kan nang saphriang bad nangiar ha kylleng ki jaka jong ka pyrthei.Ha katei ka jingialang ba la pyniaid da u Chairman ka Assembly Board of Music Institute u Bah MAH Syih la donlang u T.Bn EW Kharsohnoh, Director ka Institute, u Rev SR Dkhar, Chairman ka Jingiaseng samla KJPA, u Rev. SS Majaw, Moderator ka KJPA bad kiwei.","“Ba bang sur ki nong Pynter,  kwah shah hikai ki nong Delhi”",https://www.urupang.com/ba-bang-sur-ki-nong-pynter-kwah-shah-hikai-ki-nong-delhi/
"Shillong, 14 Jymmang:Ka jingjia ia pyniap ba sngew shyrkhei ka la jia mynta ka sngi ha ka shnong Okkapara Songgitcham kaba don ha South West Garo Hills District, ka shnong kaba hap hapoh Garobadha Police Outpost. Ha katei ka jingjia la ong ba ki don ar ngut shi ba ha ing kiba la ia shun thlong mluh thlong sying kata hapdeng u Kilman Ch Marak bad u Ranjan M Marak.Ki lad khubor ki la iathuh ba ka la don ka jingiania hapdeng kitei ki 2 ngut bad tang kumba shiphang ar phang u Kilman u la wanrah da ka suloi shiktang (SBBL) bad u la siat ia u Ranjan hynrei u kuli um shym la dei ia u Ranjan bad tang mar kumta hi sa u Ranjan u la sei da ka wait tyngkrong u la tur sha u Kilman bad u la mait na ryndang bad na met jong u. U Kilman u la iap hashen. Ki pulit ka Garobadha tang mar ia tip ia katei ka jingjia ki la leit sha katei ka shnong, ki la kem ia u Ranjan bad ki la kurup ia ka wait kaba u pyndonkam,katba ia ka metiap u la pynkit sha Civil Hospital, Tura ban leh ia ka post mortem. ( SP News).","Mait uba shah siat,  ia u nongsiat suloi",https://www.urupang.com/mait-uba-shah-siat-ia-u-nongsiat-suloi/
"Nongstoiñ, 14 Jymmang:Ki pulit ka Nong-stoiñ, ha ka sngi Saitjain, ki la kem noh ia u wei u briew u bala don kti ban leh kynshlein bad jrong kti ia ki saw ngut ki khynnah kynthei kiba dang hapoh 13 snem, da kaba u la shim kabu tang namar ba u sah marjan bad kitei ki khynnah.Katkum ka khubor na u Superintendent of Police ka West Khasi Hills u bah G.D Khar-wanlang la ong ba ia utei u briew la tip kyrteng kum u Albin Nongrum 45 snem, uba shong ba shah hapoh ka dong Spengthawlangmlah kaba hap hapoh ka shnong New Nongstoin West Khasi Hills.Shuh shuh u bah Kharwanlang u la iathuh ruh ba u tei u briew u dei ruh u Nonghikai jong ka skul Rympei Bashai kaba dei kawei na ki skul jong ki briew kiba don ha ki jingduna ha ki dkhot met kaba don ha kawei na ki jaka ha ka shnong Mawiong Pyndengrei West Khasi Hills District, bad katei ka jingjia kala jia ha u bmai ba la lah ha katei ka jaka sah ka jong u hi.Hadien ba ki ba haiing ki la ioh ia ka jingtip halor katei ka jingshah leh kynshlein bad shah jrong kti jong kitei kitei ki heprit ha u tei u briew, na ka liang jong kiba ha iing ha sem ha ka sngi saitjain jong ka taiew ba la lah ki la leit ban ujor sha ki pulit ka Nongstoin ha kaba ki pulit ruh ha ka jan miet jong katei ka sngi ki la kem noh ia u tei u briew.Halor katei ka jingjia na ka liang jong ki pulit ka Nongstoiñ ki la dep ruh ban register ia ka case pyrshah ia u bad na ka liang ki pulit ki la buh ruh lai sngi ha ka jingtohkit kaba bniah jong ki pulit.","Kem ki pulit Nongstoiñ, ba jrong  kti ia 4 ngut ki hep 13 snem",https://www.urupang.com/kem-ki-pulit-nongstoin-ba-jrong-kti-ia-4-ngut-ki-hep-13-snem/
"Shillong, 14 Jymmang:U President ka party BJP u Amit Shah un sa wan sha ka jylla Megghalaya ha u Nailar ban wan ban pynkhreh na ka bynta ka elekshon MLA ha kane ka jylla kaba bun paid da ki Khristan, katba u Myntri Rangbahduh ka ri u Narendra Modi un sa wan ha u Naiwieng ban wan.Katkum ka khubor ba la iohlum, la iathuh ba ka jingwan jong u Amit Shah ka long kumno ban pynkhreh ia ka elekshon ha kane ka jylla bad kawei pat ban pynthikna ba ka sorkar ha u 2018 kan nym dei shuh ka Congress ha kane ka jylla Meghalaya.La iathuh ba ka BJP na New Delhi ka la thaw lad kumno ban khwai ia ki nongmihkhmat na kiwei ki party ban iakhun na ka BJP, bad ka thong ka long beit uno uno uba don ka jingkyrmen ban rah ia ka jingjop, ka BJP kan sa pyndonkam beit ha ka elekshon tang na ka bynta ban pynjah kyrteng noh ia ka Congress.Ym tang katta ka jingwan u Amit Shah ka long ruh ban iakren bad ki seng sain pyrthei kiba don ha ka North East Democratic Alliance (NEDA) ban don ka jingiasngewthuh jingmut bad ki, lada ym dei shwa ka elekshon ruh hynrei hadien ka elekshon ban ia thaw sorkar.Hynrei ka khubor kaba lah ban pynkyndit ha kane ka jingwan jong u Amit Shah ka long ba kiba bun ki MLA na kiwei ki party ki lah ban pynbna syndon ban rung sha ka BJP.Ha kawei ka liang, la iathuh ba u Modi un wan ban kren ia ki kam pynroi ka sorkar NDA bad khamtam na ka bynta ka elekshon MLA ban wan ha ka jylla.Katkum ka jingtip, ka BJP na kane ka jylla ka la don ka jingiakren bad ki katto katne ngut ki MLA na kiwei ki party kiba kwah ban rung ban iakhun noh na kane ka seng hynrei kim pat kwah ban pynpaw pyrthei bad kin sa ap sa tang kumba katto katne bnai.","Elekshon 2018: U Amit ha u Nailar,  U Modi ha U Naiwieng ha Shillong",https://www.urupang.com/elekshon-2018-u-amit-ha-u-nailar-u-modi-ha-u-naiwieng-ha-shillong/
"Shillong, 14 Jymmang:Ki paidbah jong ka thain Nongjri kila pynpaw ia ka jingsngewbitar ia ka jingleh jong ka BSNL ha kaba ia dei bad ka jingshna ia u tnum Mobile hapoh katei ka shnong namar ba kam shym la lah ban pyndep mynta la lai snem lynter.U Bah Nasar Marwein, u wei na ki rangbah shnong katei ka thain, u la ong ba ka long kaei kaei kaba sngewsih ban iohi ba ka BSNL ka la leit ban shna ia u tnum mobile ha kane ka shnong lai snem mynshuwa hynrei haduh mynta kam pat lah ban pyndep ia une u tnum.Ka thain Nongjri baroh kawei ka don kam ia u tnum mobile namar kumba ka long mynta ka net work mobile ha kane ka jaka ka wan na kiwei ki bynta kum ka thain Maweit bad ki thain Mawkyrwat bad ka net work kam biang ki don tang ki jaka jaka ba lah ban ioh net work.U Bah Marwein u la ong ba ka thain Nongjri, ka la don kam kyrkieh ban don ia u tnum mobile khang ba kan ioh bha ka net work, la ong ba bun sien ha ba don kano kano ka jingjia ban pyntip sha ki bor jong ka ain ruh ka shitom bha hap ban leit ia thuh sha Nonghyllam, hynrei lada ka biang ka net work ka long ba lah ban pyntip wa tang da ka phone.La ong ba na ka liang jong ki paidbah ki kwah ba ka BSNL ka dei ban pyndep noh ia u tower ba la sah teng mynta la lai snem la da ka BSNL kam lah ban pyndep kloi na ka liang ki paidbah ka tei ka thain ki hap ban ujor sha ki bor ba halor.","Bitar ka thain Nongjri, bym  trei dep ia u tnum BSNL",https://www.urupang.com/bitar-ka-thain-nongjri-bym-trei-dep-ia-u-tnum-bsnl-2/
"Shillong, 14 Jymmang:Ha ka sngi thohdieng jong ka taiew ka KSU ka la pynlong ia ka jingialang ha Nongjri (thaiñ Borsora) ban pyrshah halor ka jingshah rahbor jong u samla na ka shnong Bynther-Mairang u Dajied Kynsai Syiemlieh. Ha katei ka sngi baroh ki dukan kiba don ha katei ka thain ki la khang lut ban ia mih ryntih sha katei ka jingialang pynrem ia ki kam leh donbor ia ki Khasi kiba shong basah ha khappud.Haba kren ha katei ka jingialang u President jong ka KSU South West Khasi Hills u Forwardman Nongrem u la ther tyngeh ia ka sorkar namar ka jingbym lah ban pynbiang ia ki bor pahara ha katei ka thaiñ da kaba kynnoh ba dei namar ka jingbym lah iada ka sorkar ba sa mih ki riew shim kabu ban thombor ia ki Khasi kiba sah ha katei ka thaiñ kaba la ju bteng na kawei ka por sha kawei pat. Utei u samla u la ong ba lada jia ba ka sorkar ka sngewthuh ba kam lah ka la dei ban ai noh da ka laisen AK-47 ia ki samla ba kin iada ia ka thaiñ.“Ka sorkar kam lah satia ban ai ka jingiada, ai noh da ka laisen AK-47 ia ki samla ka thaiñ ba kin iada ialade bad ia ki paidbah” ong u samla Forward haba kren ha katei ka jingialang. “Ka jaitbynriew jong ngi kam dei kaba leit mushlia ia kiwei hynrei lada jia ba ka jingshah thombor kan dang bteng ngim banse ban thom ia ka sang” u la ong. Utei u nongialam ka KSU u la dawa na ki seng lehnoh ba ki dei ban pyllait noh shisyndon ia u samla Dajied khlem da pynmynsaw ne buh kyndon hynrei lada kim sngap u la ong ba ka KSU kan hap ban pyrkhat thymmai da kawei pat ka rukom ban iada ia ki para doh para snam lajong.U la ong ba katei ka jingiaiaid paidbah kan dei ka jingkyrsiew thiah ia ka jaitbynriew ban ia ieng tylli kawei bad u la ong ba lada jia ba ka jingiasngewpher jaitbynriew kan mih ha katei ka thaiñ ka sorkar ka dei ban shim ia ka jingkitkhlieh. Kiba bun ki nongkren ha katei ka jingialang ba kynthup ia u President ka Langkynma Circle u samla Ioanis Hashah, u samla Truely Lyngdoh General Secretary KSU SWKH, u Marconi Thongni Finance Secretary KSU SWKH ki la ban ha kajuh ka sur ba katei ka jingshah rahbor, shah thombor ki Khasi ha katei ka thaiñ kam dei ka jingjia kaba nyngkong hynrei ka la sdang naduh ki snem 1998 bad dang iai bteng haduh mynta, kitei ki nongkren ki la dawa ba ki runar ki dei ban pyllait noh ia u samla Dajied bad ki la byrngem ruh ba lada jia eiei ka sorkar ka dei ban shim ia ka jingkitkhlieh lada mih kiei kiei hadien habud.“Lada ka jaitbynriew ka donkam ban wanrah ia ka jingsngewpher jaitbynriew ngi kloi ban wanrah lada kum kine ki kam thombor ia ki paradoh para snam ki jong ngi ki dang iai bteng” ong u samla Thongni. Shuh shuh ki nongialam ka KSU ki la thalaiñ ruh ia ki pulit da kaba ong ba ki pulit kiba don ha Mawkyrwat ki lapmiet tang ka talasi kali katba ha ka thaiñ Nongjri -Borsora pat ym don pulit. Ha katei ka sngi ki nongkren ki kynthup ruh ia u bah C Nongbri, u bah A Wanniang , u bah JJ Hashah Rangbah Shnong Nonghlam u bah N Marwein u rangbah shnong ka shnong Umsur bad kumjuh ruh u bah A M Diengngan.",“Ai laisen AK-47 ia ki samla”;  byrngem pyni bor ka KSU,https://www.urupang.com/ai-laisen-ak-47-ia-ki-samla-byrngem-pyni-bor-ka-ksu/
"Nongstoiñ, 14 Jymmang:Ki seng kynthei jong ka HSPDP, ki la khie bitar jur ia U Bah Diostarness Jyndiang MLA jong ka Nongstoin, ba um shym la lum la lang ia ki, na ka bynta ban iakren ia ka tiket jong ka elekshon MLA 2018, hynrei, u la shu leit sop sop pat ialade ban thep kyrteng biang kum u kandidet jong ka Nongstoin, na bynta ka elekshon, ka ban sa wan.Katei ka shnat jong ki kynthei, hapoh ka jingialam jong ka kong S. Thongni President bad kong P.F. Marngar Secreatary, ki la ther tyngeh ia u bah Diostarness Jyndiang, MLA jong ka Nongstoiñ Konstitwensi, ba um shym la lum ia ka jingialang paidbah kaba kynthup lang ïa ki rangbah bad longkmie ia kaba u la dep ban kular naduh ka 28 tarik u Rymphang 2017.Ha ka jingialang paidbah (General Meeting), ba la pynlong da ka HSPDP Women’s Wing Nongstoiñ Area Unit, hynnin ka sngi kiba bun ki nongkren haba ai jingkren ki la pynpaw ïa ka jingbynñiaw ïa u President jong ka Nongstoiñ Area Unit, namar ka jingbym lah ka jong u ban lum ia ka jingialang paidbah na ka bynta ban khot application ia ki Kandidet kiba kwah ban iakhun ia ka Election ha u 2018.Katba katei ka jingialang ka la iaid la mar shiteng bad shwa ban poi noh artad sha kaba kut U MLA ka Nongstoiñ u ba dei ruh u President ka HSPDP Nongstoiñ Area Unit, u la wan poi ha katei ka jingialang bad na ka liang jong ki nongialam jong ka Women’s Wing ki la iohlad ruh ban ther markhmat ia u tei u MLA bad pan ruh ia ka jingpynshai halor ka jingbym lah jong u ban lum ia ka jingialang paidbah bad kumjuh ha kaba iadei bad ka jingleit aplai tiket sop sop ialade.Haba pynshai ia kitei ki jingkylli u bah Diostar Jyndiang u la ong ba naduh ka 28 tarik u bnai Rymphang hadien ba la don ki briew kiba la sdang ban pynthut ïa ka jingïalang jong ki dkhot jong ka party, te na ka liang jong ka seng, ka la ïa shong ban ïa pyrkhat bha bin pa bin ïa ka jinglong jingman ban lap ruh ïa ki briew kiba la pyrshang ban ïalam bakla bad ban pynthohbria ruh ïa ka seng baroh kawei, kaba la pynlong ruh ban pynsahteng ia ka jingthmu ban lum ia ka jingialang paidbah kumba ki kwah.Haba ïadei bad ka kam election u bah Jyndiang u la ong “Ka kam Election kadei ka kam jong ka Central body ha kaba ngi la don ia ka State Election Committee bad yn da ki la bthah ïa ngi ba ngin leh ïa kaba donkam hangta ngin sa leh ïa ki jingdonkam bad halor kane ka kam ka shong ruh ha ka bor jong ka jingpyniaid jong katei ka committee na ka liang ka jong nga kum u President ngam lah ban ai shibun ka pynshai”.Hadien katei ka jingialang u nongthoh khubor u la iohlad ruh ban iakren bad ka kong P.F. Marngar Secretary HSPDP Women’s Wing Nongstoiñ Area Unit, ha kaba ka la ong ruh ba ka la ioh jingtip ba u MLA u ba dei ruh u President jong ka Nongstoiñ Area Unit, u la dep ban phah applikeshon sha ka central boby na ka bynta ban pan tiket ia lade ban iakhun ia ka Election 2018.Bad ka la ong ruh ba katei ka jingleh jong u MLA khlem ka jingpyntip sha ki paidbah ka long kaba bakla shibun namar ha ka jingshisha lada u kwah ban ïakhun ia ka Election ruh u lah dei ban wan shwa ban pyntip ïa ngi ki paitbah bad ki paitbah kin sa ai ia ka rai la ki la ibit ne em ïa u ba un dang ïakhun biang, ym ba un shu leh sop sop.“Lada bakla ka jingai ïa ka tiket ha Nongstoiñ ngin khylliap lama noh ïa ka HSPDP ha Nongstoiñ hi baroh kawei bad lada ka HSPDP kan duhjait na Nongstoiñ ngam tharai ba kiwei pat kiba na kiwei ki Konstitwensi ba kin dang im biang namar ka Nongstoiñ ka dei u budlum jong ka HSPDP”, ong ka kong P.F. Marngar.Kaba ka la bynrap shuh shuh ba ka jingialang, ka la rai ba kan thoh noh ïa ka shithi sha u President ka Nongstoiñ Area Unit ba un lum noh mardor ïa ka jingïalang paitbah bad lada um leh ei ei kumta kin phah ruh ïa ka shithi sha u President ba Rangbah duh jong ka Party, bad lada u President rangbah u don ïa ka mynsiem ka jingpyrkhat na ka bynta u paitbah u dei ban phah ïa u President ka Nongstoiñ area Unit, ba un lum noh mardor ïa ka jingialang khnang ba kin ïoh ruh ban tip ba ïano yn ai ïa ka tiket.","Na ka tiket MLA Nongstoin, byrngem  khylliap lama ki kynthei HSPDP",https://www.urupang.com/na-ka-tiket-mla-nongstoin-byrngem-khylliap-lama-ki-kynthei-hspdp/
"Shillong,14 Jymmang:Ha ka sngi saitjaiñ jong ka taiew, ka tnad kaba peit ia ka bit ka biang ka bam ka dih ha ka jylla ka Food Safety ka la leit khynra ia ka dukan die marbam jong uwei u Marwari kaba don ha Keating Road. Katei ka jingleit khynra ka dei hadien ba katei ka tnad ka la ioh jingujor na u Rangbah Dong ka Bomfyle Road u bah Keith Kharshiing. Katei ka dukan ka dei kaba la tip kum ka Patanjali kaba dei trai da u S.S Agarwal. La ialam ia ka kynhun leit khynra da ka kong BDS Mukhim Assistant Commissioner Food Safety bad u bah Nathaniel Lyngwi u Food Safety Officer ha ryngkat ka jingdonlang ki pulit ka Sadar PS.Ka jingleit khynra ka dei namarba ka la don ka jingujor ba ka don ka jingdie be-aiñ ia ka um bam ha katei ka dukan.Ha ka jingleit khynra katei ka tnad ka la lap ba 3 tylli ki klong um kiba 20 litar kiba la die ha ka dor kaba tad tang T.100 tyngka bad kitei ki klong ki don ia ki kyrteng jong ki kompeni Prime, Camper bad Savor, hynrei u Agarwal um shym don kano kano ka jingiateh bad kine ki kompeni bad la suba ba ia ka um ruh u shu phylliew na la ing kaba don ha Bomfyle Road ka ing kaba dei trai da ka u wanrah na ka ing ba u shong u sah ha Bomfyle Road ia kaba la dei trai da ka Assam Pradeshik Marwari Sammelan Shiksha Kosh Trust jong ka Marwari Committee na Guahati.La leit ban khynra ruh ha katei ka jaka sah jong u bad la lap bun tylli ki klong thylli, ki jingdih umsoh Cocacola, Pepsi kiba la kut tarik bad la lap ruh ba u die ha dukan ia ki jingbam kiba la shah dait khnai.Ka tnad ba peit ia ka bam ka dih ka la ong ba u SS Agarwal um don ia ka Food License kaba pyni ba u la pynkhein ia ka ain 31(1) jong ka Food Safety Act bad kaba mana ia uno uno u nongdie jingdie ban buh ia ki marbam.“Ngi lap ba u SS Agarwal u la pynkhein ia ka Section 31 (1) jong ka Food Safety Act kaba uno uno u nongdie jingdie um lah ban buh mar bam khlem ka Food License “, la ong ka kong DBS Mukhim ka bym shym la ihun ia ka rukom die marbam utei u Marwari. La kurup ia baroh ki klong um kiba la ioh na ingsah jong u.",Khynra  ia ka dukan Marwari  “lap ia ki jingbam ba la dait khnai”,https://www.urupang.com/khynra-ia-ka-dukan-marwari-lap-ia-ki-jingbam-ba-la-dait-khnai/
"Shillong, 10 Jymmang:Ka KSU ka la buh jingkylli hato u Deputy Commissioner ka Ri-Bhoi District u GP Gotmare u dei u DC ban peit ia ka jingeh ki paidbah ne u dei u Ejen ( Agent) lynti rel?. Katei ka dei ka jingkylli ka KSU halor ka jingkynthoh jong u DC ka Ri-Bhoi da kaba ong ba lada ka kompeni kaba shna lynti rel ka donkam jingiada ka bor District ka kloi ban ai ki lad jingiada ia ki. “Lada u DC ka Ri Bhoi u ong ba ka kompani kaba shna lynti rel ha Ri Bhoi ka dongkam ia ki jingiada, ki bor district ki long kiba kloi ban ai jingiada ia ki, hynrei ka jingkylli kaba mih ka long balei u DC um ai jingiada iaki paidbah kiba sah ha khappud bad ka Assam kiba mad iaka jingshah pyndik bad jingshah thombor” ong u Lambokstarwell Marngar President ka KSU Central Body da kaba bynrap ba haduh mynta ka KSU kam pat ia kynduh ia u DC ka Ri-Bhoi kumba u la kam.Ula ong ba halor ka jingkam u DC ba ka kam ban shna iaka lynti rel kan sa sdang biang, na ka liang ka KSU kan iengskhem ha ka nongrim ban pyrshah beit bad kan nym ailad ban shna iaka lynti rel katba ka sorkar jylla kam pat lah ban shna ia ki ain ki ban iada iaka jaitbynriew na ka jingwan rung kyrthep ki mynder ri bad ki bar jylla.Ha kaba iadei bad ka jingujor ejahar ka NFR ia ka KHADC bad KSU kiba la leit pynsangeh iaka kam shna lynti rel, U Lambokstarwell Marngar ula ong, “Ha ka jingshisha dei ma ngi ki ban ujor ejahar kylla ia ka NFR namar ka la shu leh donbor ban shna iaka lynti rel khlem da ioh jingbit shwa naka KHADC namar ki jaka ban shna iaka lynti rel ki hap hapoh ka Scheduled Area, hynrei ka tnad rel ka la shu thom da ka bor ban shna ia ka lynti rel”.",“U DC Ri-Bhoi u Ejen ban  shna lynti rel” kylli ka KSU,https://www.urupang.com/u-dc-ri-bhoi-u-ejen-ban-shna-lynti-rel-kylli-ka-ksu/
"Shillong,10 Jymmang:Mynta ka sngi ka jaka hikai niah kali ba la pyniaid da u Wanpyn-hunlang Nongrum bad u Evalarisha Shabong na Jaiaw Mawbynna ka la noh synniang 500 tylli ki jingsp khmut sha ki pulit pyniaid kali. Ia kitei la aiti sha u N.K Syiem SP Traffic ha kamra treikam jong u.Ha ka jingiakren bad kitei utei u heh pulit pyniaid kali u la ai jingkhein ruh ia ka jingioh daiñ kuna ki pulit na ka jingpathar ka rukom niah kali ha nongbah Shillong. Katkum katei ka jingkhein ka long ba ha u kyllalyngkot, 2017 ki la don 1830 tylli ki kes bad ka kuna ka long T.6, 04,300 tyngka ha u rymphang, 2017 ki la don 1976 tylli ki kes bad ka kuna ka long T.6,63,250 tyngka , ha u lber ki don 1564 tylli ki kes ka kuna ka long T.5,95,200 tyngka bad ha u iaiong 2017 ki don 1578 tylli ki kes bad ka kuna ka long T.6, 25, 580 tyngka bad baroh ka long T.24,88,330 tyngka. Kitei ki kes ba la ioh bat ki long ka jingrung sha ki jaka bym shah iaid kali, ka jingkit palat pud, ka jingjia aksiden, ka jingniha kali bu-aid, ka jingjiah kali khlem laisen, ka jingiah thuk thuk khlem helmet bad kiwei pat.",500 tylli ki jingsop khmut sha ki pulit,https://www.urupang.com/500-tylli-ki-jingsop-khmut-sha-ki-pulit/
"Shillong, 10 Jymmang:Ka General meeting jong ka Meghalaya Upper Primary School Teachers Association(MUPSTA) West Khasi Hills District kan long ha ka 13 tarik u Jymmang 2017 ha Ri Khasi Free U.P School New Nongstoin ha ka por 11 AM. Ha kane ka Meeting,yn pynthymmai noh ia ki nongkit kam jong ka MUPSTA West Khas Hills District. Ha ka kane ka meeting, ki nongialam na ka Central Body kin ai ruh ka jingpynshai halor ka 100% Enhancement ia ka tulop ki nonghikai Adhoc School kumba la pdiang da ka Cabinet meeting dang shen nalor ki kam (Issue) ba dang sahteng ban pyntreikam da ka sorkar. La kyrpad ia baroh ki nonghikai Adhoc jong ki Upper Primary school kiba don kylleng ka West Khasi Hills District ba kin sngewbha ba kin ia poi khnang sha katei ka jngialang ba donkam, la ong ka kyrwoh na u Bah Keneth, Shadap u President MUPSTA .",Ka jingialang MUPSTA West Khasi Hills,https://www.urupang.com/ka-jingialang-mupsta-west-khasi-hills/
"Shillong, 10 Jymmang:Ka Shillong Municipality Board (SMB) ka la pynkhreh mynta ban pynbiang ia ki jaka na ka bynta ban pynshong ia ki nongdie madan ha ki katto kattne ki jaka ba la ibiang ban lait na ka jingshong pathar ha ki surok, ki lynti syngkieng.U Myntri ka tnad pynroi sor u bah Ronnie V Lyngdoh u la ong ba ka Municipal ka la ioh pdiang haduh kumba 500 ngut ki nongdie madan ba la aplai ban ioh shong die madan na ki jaka ba hap hapoh u pud u sam ka sor.Ka jingthmu ka sorkar ban kynriah ia ki nongdie madan ha lynti ka thain Motphran, Khyndai Lad, ka la iakynduh jingeh hadien ba ki nongdie kim shym la kohnguh ia ka hukum ka sorkar.Hynrei na ka liang u Bah Ronnie u la ong ba ki nongdie madan ki dei ban sngewthuh ba kim dei ban shu shim kabu ba tang namar ba ki duk, kin shu shong ban die jingdie katba mon, hynrei ki dei ban burom ia ka jingpyrshang ka sorkar ban pynbeit ia ka jingeh namar ka pynwit ia ka iaid ka ieng ki paidbah bad ka wanrah ruh ia ka jingjaboh.“Ngi la pyrshang ban pynbeit ia kane ka kam hynrei la mih pynban ka kynhun kaba pyrshah. Ha ka jingshisha, kum ki nongshong shnong kiba don ka jingkitkhlieh ki dei ban kohnguh ia ka jingbthah ka sorkar namar ba ym lah ban shu ialeh kulmar”, la ong u Bah Ronnie.Kine kiba la aplai ban shong die madan ki dei ki longiing kiba duk bad ki kynthei kiba hap ban shim ia ka jingkitkhlieh ban pyndap ia ki jingdonkam ka iing ka sem.Kham mynshwa, u bah Ronnie u la ong ba ka sorkar ka la pynbeit ban buh ia ki nongdie madan ha ki katto katne ki jaka kiba dei jong ka sorkar ha kylleng kane ka sor. Kine ki jaka ki kynthup ia ka iew Malki, ka Laitumkhrah, ka thain Polo bad kiwei de.",Dang pynkhreh ka Municipal ban ai  jaka ia 500 ngut ki nongdie madan,https://www.urupang.com/dang-pynkhreh-ka-municipal-ban-ai-jaka-ia-500-ngut-ki-nongdie-madan/
"Jowai, 10 Jymmang:U ma Sniawbhalang Dhar, uba dei u myntri sorkar ba dei peit ia ka tnad sam bording bad kiwei kiwei, u la plie paidbah ia ka jaka ai jingsumar kaba la tip kyrteng kum ka ‘Rasongsli Nursing Home”, kaba don ha Amshipai, Amlarem, West Jaintia Hills District mynhynnin ka sngi ba-ar.Ha kane ka sngi la donlang u Local MLA ka thain, u ma Stephanson Mukhim, u MLA ka Umroi, u ma Ngaitlang Dhar, u Local MDC, ma Hollando Lamin, kiwei pat ki MDC kynthup ia u ma Shemhok Garod bad ma Phillip Tangliang, ka SDO, kong I Laloo bad u SDPO bad OC ka AMlarem PS nalor kiwei kiwei ki kynrem ki lyndang.Katei ka Hospital ka dei kaba la seng da u riew shimet, u ma Rom Dhar uba dei ruh u Kabiraj lane u nongai dawai kynbat ba pawnam ka thain.Ha katei ka jaka ai jingsumar ka don ia ki Doctor kiba tbit kiba kynthup ia u Dr. Dameshwa Paslein kum u Resident Medical Officer (RMO), ka Dr. Da-e-wan Najiar bad ka Dr. B. Saimon kaba dei ka super specialist na ka bynta ka khlieh (neurologist) bad 4 ngut ki staff nurse nalor u Pharmacist, u Lab-technician bad kiwei kiwei ki nongtrei.Katei ka jaka ai jingsumar ka don haduh 26 jingthiah kiba kynthup ia ki jingthiah shynrang, kynthei, khyllung bad kito kiba kha khyllung.Kiba la ai jingkren ha kane ka sngi ki la ai ka jingiaroh ia u ma Rom Dhar bad ka iing ka sem jong u, namar kane ka jingthmu ba bha jong u ban shakri ia ki para mynsiem khamtam ia ki nongshong shnong jong katei ka thain.Ka SDO Civil Sub-Division, ka kong Laloo ka la ong ba ka dei ka jingshisha ba dang donkam ban don shibun ki jaka ai jingsumar kiba biang ha ka jylla bad ka long kaei kaei kaba dei ban iaroh ba u ma Rom Dhar u la wan shakhmat ban pyni ia kane ka nuksa ban ai ka jingshakri ia ki para briew ha ka liang ka koit ka khiah.U ma Lahkmen Rymbui, MLA barim ka thain, u la ong ba ha ka por jong u ruh u la pyrshang ban pynioh ia ka Hospital Sorkar ha ka thain ban shakri ia ki paidbah hynrei ka sorkar kam shym lah pynurlong ia kane wat lada ia ka jaka la ai sngewbha da ki riew paidbah. U la ai ka jingiaroh ha ryngkat ka jingkyrkhu kyrdoh ia kane ka Nursing Home. “Nga khmih lynti ba kane ka jaka ai jingsumar kan ai ka jingkyrkhu ia ki paidbah”, u la ongNa ka liang u ma Hollando Lamin u la kyntu ia ki Doctor ban ai ka jingshakri kaba bha tam ia ki paidbah.Na ka liang u Local MLA u la pynpaw ia ka jingsngewnguh ia u ma Rom halor kane ka jinglah jong u ban tei ia kane ka Hospital bad u la kyntu ruh ia ki paidbah ban ai ka jingiatreilang khnang ba kane ka Hospital kan lah ban shakri khambha ia ki paidbah ka thain.“U la ong kum ki nongmih khmat ngi la ia kren bad ka sorkar ban pynioh ia ki jaka ai jingsumar kiba biang hynrei namar ba don bun ki daw, ka sorkar kam lah bad ka jingtei ia kane ka jaka ai jingsumar da u riew shimet kan long ka jingkyrkhu ymtang ia ki nongpang hynrei wat ia ki samla ka thain kiba la pyndep ia ki jingpule jong ki ha liang ba ai jingkoit jingkhiah ia ki paidbah”, la ong u ma Stephan.U ma Ngaitlang Dhar, u la kyntu ia ki Doctor ban long kiba don ka Akor ka burom, ban jem ka ktien ka thylliej bad ban long kiba trei shitom bad ruh kiba duriap ha ka kam khang ba kane ka jaka ai jingsumar kan kiew na kawei ka sngi sha kawei pat.“Bun sien ki Doctor ki dom riang, ki kren tohmet ia ki nongpang bad lada ki Doctor lane ki Nurse ki nang ban kren ia ki nongpang, ka jingpang ka la jem lypa ha shwa ban dih dawai”, la ong u MLA ka Umroi.U kongsan, u ma Sniawbha ha ba kren u la ong, u ma Rom Dhar um da dei uba la nang la stad hynrei u dei u briew uba iohi jngai bad u la ieng rangbah ban tei ia kane ka jaka ai jingsumar kaban ai jingmyntoi shi katdei eh ia ki paidbah ka thain bad ia kiba na jan bad na jngai.“Ngi ki nongmihkhmat ngi duh thiah ban pyrkhat ia ki jingeh jong ki paidbah khamtam ha ka liang ka koit ka khiah. Ka koit ka khiah ka long kaba donkam. Lada phi don ka iing dulan paki, ka surok kaba bha, ka kam ka jam kaba biang, hynrei lada phi duh ia ka jingkoit jingkhiah, kine baroh kin long leh nohei”, la ong u Ma Sniawbha.Na ka bynta ban pynurlong ia ka jingtei ia katei ka jaka ai jingsumar kaba jop, na ka liang u ma Sniawbhalang bad u ma Ngaitlang ki la ai ruh ka jingiarap nadong hadong ia u ma Rom Dhar.",Plie u ma Sniawbha ia ka  Hospital u Kabiraj ha Amlarem,https://www.urupang.com/plie-u-ma-sniawbha-ia-ka-hospital-u-kabiraj-ha-amlarem/
"Shillong, 10 Jymmang:Ka Synod ka la pynbna ha ki jingiaseng jong kiba bun ki balang ba ki paid riewngeit jong ka balang Presbyterian kim dei ban sheptieng ia u Aadhaar nombar bad ha katei ka jingpynbna la ong ba kam lei lei bad kam don jingiadei eiei bad uta u mrad khlaw kumba kiba bun ki riew ngeit khamtam ha nongkyndong ki sheptieng lut ban leh Aadhaar.U Pastor PBM Basaiawmoit u dei uwei na ki nongialam jong ka kynhun kaba pyrshah ia u Aadhaar ban pyntreikam jubor ha kane ka ri India khamtam ha ka jylla Meghalaya. La kylli na u Pastor Basaiawmoit aiu u sngew halor katei ka jingpynbna ka Synod ha ki iing mane ba u Aadhaar um lei lei, “Ho, oid nga tip ba ki ong ym lei lei, nga te ngam ong ym lei lei , ngam pyrshah ia ka jingong jong ki ym lei lei hynrei ka eh bha ban ong ym lei lei, da lei lei pat yn ong kumno” ong u Pastor PBM haba ia kren bad u Rupang.Utei u pastor uba dang wad bniah mynta shaphang u Aadhaar nombar u la ong ba lada shim katkum ka Science bad Philosophy kaba ma u, u la dep pule kam don ka jingong ba u Aadhaar um lei lei, “Ia mynta ka jingwad bniah jong nga kam pat poi sha kaba kut” ong u Pastor uba bteng biang da kaba ong “U Aadhaar um dei ban proof ia ka Identity hynrei u dei ia ka Security, ka Jenesis jong u Aadhaar ka dei naduh u 1999 ha ka por ka thma Kargil kaba u Atal Bihari Vajpayee u long myntri rangbah duh” bynrap biang u pastor.Shuh shuh u pastor u la ong ba katkum ka hukum jong ka Supreme Court u Aadhaar um dei ban long salonsar ia baroh hynrei tang ia kito ki don ka mon lajong hynrei u la ong ba ka jingleh pat mynta ka la wan ha ka dur ka jingpynbor naba wat ia ki khynnah skul ruh la pynbor ban leh Aadhaar nombar, “Ia ki khynnah kiba dang rit ka rta kum ki khynnah skul ym lah ban ong ba ki don ka mon lajong kitei kim pat lah ban jied ia ka mon lajong hynrei katei ka dei ka jingpynbor” ong biang u Pastor da kaba ong ba ka jingleh ka sorkar ka dei ka jingleh pyrshah ia ka huku ka kashari. U la ong biang ba ha kane ka jylla ki dang don dang 9% kiba don Aadhaar katba ka jylla Assam pat ka dei kaba rit duh ha India kaba don tang 7% ki nongshong shnong jong ka kiba don Aadhaar.","U Aadhar um lei lei, ong ka  Synod sha kylleng ki Balang",https://www.urupang.com/u-aadhar-um-lei-lei-ong-ka-synod-sha-kylleng-ki-balang/
"Jowai, 11 Jymmang:U MLA ka Jowai, uba dei ruh u Symbud Myntri Rangbah ka jylla, u Professor RC Laloo, u la plie paidbah ia ka Science Stream lane ka tnad pule Science ha North Liberty Higher Secondary School, Jowai.Ka North Liberty Higher Secondary School Jowai kaba don ha Moo-kyrdup, Ladthadlaboh Jowai ka la plie ia katei ka tnad pule ha ka iing u Dr. RC Laloo, Dy.CM ka jylla kaba la tei bun mala ha Mission Compound Jowai.Ha kane ka sngi la donlang ka kong M Pde bad u SP ka WJH kum ki nongshah khot sngewbha ba kyrpang bad u DC kum u Symbud Kongsan.Haba kren ha ka jingialang, ki nongkren naduh u SP, R Muthu, DSEO kong Pde bad u DC ka WJH, u bah R Rapthap kumjuh u kongsan Dr. Laloo ki la iaroh ia u Principal katei ka Skul, u ma Richard Uriah uba dei u Engineer bad u trai jong ka North Liberty Hr. Sc School.U maPrincipal katei ka Skul u la iathuh ba ka jingseng skul kadei ka jingphoh sniew jong u bad la ialam lynti ia u da U Blei. Ka jingthmu ban don ka Science Stream ha nongbah Jowai ka dei ka angnud ka sniew jong nga da ka jingkyrshan imei bad I pa jong nga bad kane ka jingthmu jong nga ka la urlong shisha.U la ong ba kane ka Science Stream kan ai ka jingshakri ia ki samla pule kaba biang nadong hadong. Ha kane ka Skul yndon ka Resource Centre bad kumjuh ka Coaching Centre ban pyntip ia ki samla pule ban jop ha ki jingiakhun jong ki ha ki Entrance Examination bapher bapher.Ka por sdang skul kan long naduh 9:00 am baje haduh 2:30 pm. Naduh 2:30 pm haduh 4:00 pm kan don ka por ialehkai Tenis, Carom Board, ka por ia kren ia khana shi paralok bad ka por ban peit TV bad Phlim katba naduh ka por 4 baje haduh 7 baje por miet kan don ka jingai jinghikai da ki nonghikai batbit kiban wan na ki Skul bad College bapher bapher ka nongbah Jowai.“Kan don ruh ka online Coaching course nalor ka Coaching da ki Resources Persons bat bit bad ia ka Online Course ngi kum ka skul ngi la dep ban iateh soskular bad ka Company By Ju’s India”, la ong u ma Richard UriahNa ka liang u SP u la ong ba ba ka Subject Science kadei kaba bun ki khien kaba eh bha hynrei ka Scince kadei pat ka ngim lah ban iaid lait ha ka jingim.”Haba ngi kylli jingkylli shaphang ka jinglong jingman ki kynja baim, ki kynja bym don jingim bad wat ia ka haw haw, kata kadei ka science kaba ngi donkam ban wad ia ka jubab”, la ong u SP.Ka kong Pde kum ka DSEO ka la ai ka jingiaroh ia ka North Liberty kaba la iaid shakhmat ban seng ia kane ka tnad pule ka ban iarap ia ki samla pule ha ka District. Na ka liang u DC u bah Rapthap u la ong ba ka jingseng ia kane ka tnad pule kan iarap ia ki samla pule bad ia ki kmie ki kpa kiba ju don hapdeng ka jingkulmar jingmut man la u snem na ka bynta ban ioh pynrung skul ia la ki khun jong kiKatba u kongsan, u ma RC Laloo u la ong ba la tei ia kane ka iing (Iing Bun Mala) kum ka dak ban kynmaw ia ki kmie ki kpa bad imei ieid paieid jong u kiba bun na ki ki dei ki nonghikai.“Nga la iaroh ia u Principal ka Skul North Liberty uba don ka jingthmu ban kyntiew ia ka pule ka dangle ha kane ka sor baieid jong nga”, u la ong.U la kyntu ia u Principal ban kyntiew ia kane ka tnad pule jong ka skul. “Nga shaniah tylli haphi bad ngin peit hapoh ar snem, kaei ka result jong kane ka skul”, u la ong.",Plie u Dy CM ia ka Science Stream ka North Liberty Hr. School,https://www.urupang.com/plie-u-dy-cm-ia-ka-science-stream-ka-north-liberty-hr-school/
"Shillong, 11 Jymmang:Ka GVK EMRI, ka la pynshai halor ka jingkylla jong ka kali kit nongpang 108, kaba kylla hynnin ka sngi bad kaba la pyniap ia arngut ki briew, mynhynnin ka sngi, ha kaba kiba khlad, ki kynthup ia U bah Teiborlang Lyngdoh, uba la don la 9snem ka rta bad ka 108 bad nangta sa U Bah Pyrshangbor Marwein, uba dei u nongniah jong katei ka kali, ha kaba la kam, ba u dei uwei na ki nongniah uba tbit tam ia kitei ki kali 108 bad ula don mynta la hynniew bnai bad u dei uba trei ha Mairang.Halor ka jingkylla jong katei ka kali, la iathuh ba ki buh da ki GPS, kiba ai jingtip sha katei ka ophis, lada jia ba ki kali ki iaid palat ia ka 50 kilometre ha ka shi kynta, hynrei la iathuh ba halor katei ka jingjia, kim shym la ioh jingtip eiei satia bad la iathuh ruh ba baroh ki nongniah jong ki 108, ki lah ban niah tang haduh 70 Kilometre ha ka shi kynta bad ka kali, ka la khang hi, ba kin iaid palat ia katei ka jingsted ba la buh.Na ka liang katei ka kompeni, ka kam ba ka jingiap jong kitei ki arngut, ki long ba ki mynsaw na ka khlieh bad na ka shadem bad ka jingdih buaid, ka long kaba kim pat lah ban pynthikna satia, namar ba ka jingtohkit, ka dang iaid shakhmat ban lap ia ki jingshisha, ong ka kyrwoh jong ka GVK EMRI.Katei ka kali jong ka 108, hynnin ka sngi, ka la kylla ha ka riat, kaba don harum Lad Mawreng, ong ka khubor.","Ym pat pdiang ka 108, ba  dih buaid kiba iap kylla kali",https://www.urupang.com/ym-pat-pdiang-ka-108-ba-dih-buaid-kiba-iap-kylla-kali/
"Shillong, 23 Iaiong:U Mukul Sangma myntri rangbah ka Meghalaya, ula ujor sha ki pulit mynta ka sngi, halor ka jingmih ka twitter account ha ka kyrteng jongu.Ka jing ujor jong U Sangma, ka dei ha Sardar Police Station mynta ka sngi bad ha ka jingthoh, kaba la thoh ha ka kyrteng jongu, la ong “Lada nga jop elekshon, ngan pynlong ain ia ka jingrep bhang ha Shillong”.“Ngi la thoh sha ka twitter, ba ka ai jingtip, ia u briew, uba pyndonkam ia katei ka account” ong U Davies Marak, Superintendent of Police, East Khasi Hills.",Thaw thok ia ka kyrteng U MR ha Twitter,https://www.urupang.com/thaw-thok-ia-ka-kyrteng-u-mr-ha-twitter/
"Shillong, 23 Iaiong:Ka United Democratic Party (UDP) ka la kyrmen ba ka elekshon 2018 kan wan jia biang kumba long ha u snem 1997 ha Jaintia Hills, ha kaba ka party kan jop lut baroh 7 tylli ki konstitwensi bad ban long ka party kaba bun paid tam ha ka iing dorbar.Ha ka jingiakren bad u General Secretary ka UDP u Dr Jemino Mawthoh, u la ong ba ka UDP ka la kyrmen skhem ba ka elekshon MLA 2018 kan long kumba jia ha u snem 1997 ha kaba ka long ka party kaba bun paid tam ki MLA ha ka iing dorbar thawain kaba don 60 ngut ki MLA.“Ka UDP ka khlain bha ha Jaintia Hills ha kane ka kynti, bad ngi kyrmen ba ka elekshon 2018 kan wan jia biang kumba long ha u snem 1997 ha kaba ngin ioh baroh ki jain spong”, la ong u Dr Mawthoh.U la ong ba lyer ka elekshon na ka sur jong ki paidbah ka jyla, ka la beh bha ha kine ki sngi sha ka party riewlum ha kaba ka UDP kan long ka party kan jop bun bha bad ban bat ruh ia u shabuk ka jingsynshar. “Ngi la kyrmen ba ngin jop ym duna ia ka 20 ngut ki MLA ha kane ka elekshon ban wan ha baroh kawei ka jylla”, la ong u Dr Mawthoh, uba long ruh u MLA na ka Nongthymmai.Kumba ka long mynta, ka UDP ka don tang phra ngut ki MLA ha kaba ka la shong baroh san snem ha ka liangsynshar khlem iasoh satia bad ka Congress kaba synshar ha kane ka jylla.Katkum ka jingong u nongialam ka UDP, ka party kan ialam ia ka sorkar ha kane ka kynti ban wan namar ba ki paidbah ki la ngiah bad sngewthuh ia ka jingsynshar ka Congress kaba wanrah ia ka jinghiar ha ka ioh ka kot khamtam ha ka rukom pyniaid pisa kaba long lymmuh bha, kaba buh jingeh ia ka jylla bad ia ki paidbah.",Kyrmen ka UDP ban jia biang  kum ha u snem 1997 na Jaintia,https://www.urupang.com/kyrmen-ka-udp-ban-jia-biang-kum-ha-u-snem-1997-na-jaintia/
"Jowai, 23 Iaiong:U Myntri ka tnad C&RD, u ma Sniawbhalang Dhar ha ryngkat ka jingdonlang u ma Justine Dkhar, MLA ka thain kum u symbud kongsan ki la wan buh ia u Maw Nongrum na ka bynta ka C&RD Block Wapung ha Wapungskur ha kane ka sngi Saitjain ha ka jingialang kaba shongkun wat lada pynthut ka mariang.Ha kane ka sngi, ki heh District naduh u DC, ki ADC bad u BDO nalor ka Director jong katei ka tnad, ka I Sangma ruh ka la iadonlang nalor ki rangbah shnong bad ki paidbah ka thain.U Rangbah Shnong ka Wapungskur, u ma Satly Ryngkhlem u la ong ba ka jingwanrah ia ka Khliehriat C&RD Block na Khliehriat sha Wapungskur ka long ka jingkyrkhu ia ki paibah na kiba bun ki shnong ka thain namar kane ka long kan pyniajan ia ka ia jingiadei hapdeng ka tnad sorkar bad ki paidbah nongkyndong ka thain.U la iathuh ba ka dorbar shnong Wapungskur bad ka Dorbar Shnong Wapungshnong ki la ai sngewbha haduh 5 acre ka jaka na ka bynta katei ka Ophis jong u BDO ha katei ka jaka kaba thymmai.U Rangbah Shnong ka Wapungshnong, u ma Gliter Rymbai u la ai ka jingkhublei ia u MLA, ki MDC bad ia ki DC bad baroh ki sahep sorkar kiba la trei shitom ban kynriah iaka Development Block na Khliehriat sha Wapung.U DC ka West Jaintia Hills u la kyntu ia ki paidbah ban ai ka jingiatreilang ba ki nongtrei jong katei ka ophis khnang ba kan lah ban ai ka jingshakri kaba bha tam ia u paidbah ka thain.U Ma Justine Dkhar u la ong ba ka East Jaintia Hills ka dang donkam sa kwei ka Block ha ka thain Border jong ka ri Bangladesh bad ia ka District Civil Hospital. U la pan ka jingkyrshan na ki paidbah ba un ioh ban pynurlong ia katei ka jingthmu jong u na ka bynta ban myntoi ki paidbah.U Kongsan hashwa ban plie pyrda ia u Maw-Nongrim u la ong ba ka jingtrei shitom u MLA jong ka thain ka la wanrah ia kane ka Block ha kane ka shnong bad u la ai ka jingiaroh ia ki paidbah bad ruh ia ki sahep jong ka tnad C&RD Block kiba la ai ia ka jingiatreilang bad u MLA ka thain.U la ong ba ka Shnong Wapungskur kadei ka jaka kaba biang eh ban don kane ka tnad treikam jong ka sorkar namar ka dei ka shnong kaba long pdeng ia kiba bun tylli ki shnong ha ka thain. U la ong ba ka jingwan buh maw nongrim mynta ka sngi kan nym kut satia hynrei ka dei ka jingsdang jong ka jingmyntoi jong u paidbah ka thain.“Ngam kwah ban shu wan buh maw nongrim, hynrei ka jing-angnud jong nga ka long ban iohi ia ka jingtreikam kane ka ophis ha ka rukom kaba bit ba biang ban myntoi u Paidbah. Kum u Myntri ka tnad, ngan pyrshang katba lah ban pyndep ia ka jingtei ia ki ophis treikam jong kane ka ophis hapoh 5 lane 6 bnai”, la ong u ma Sniawbha.",Buh Mawnongrim u ma Sniawbhalang  ia ka C&RD Block ha Wapungskur,https://www.urupang.com/buh-mawnongrim-u-ma-sniawbhalang-ia-ka-crd-block-ha-wapungskur/
"Nongstoiñ, 24 Iaiong:Katba ka election sha ka Iing Dorbar thaw ain jong ka Jylla ka la nang jan ki seng sain pyrthei bapher bapher hapoh ka thain West Khasi Hills District, ki la sdang ban ia khoh reh na ka bynta ban nang pynkhlain shuh shuh ia la ki jong ki jong ki seng hapoh ka thain. Shuh shuh nalor ki seng sain pyrthei kiba la paw, ki paidbah ka thain ki la ia sdang ban shong shit bha sa ia kawei pat ka seng sain pyrthei kaba dang shu mih thymmai ha ka Jylla kaba la tip ruh kum ka People’s Democratic Front (PDF).Hadien ba la pynbna paidbah ia ka PDF kum ka seng sain pyrthei kaba thymmai hapoh jong ka Jylla katei ka seng, ka la ialeh ban bsuh khlieh shwa sha ka thain West Khasi Hills District, ha kaba kala ioh ruh ban pyniar ia ki tnad treikam ki jong ka ha ki ar tylli ki Konstitwensi kiba don hapoh ka thain West Khasi Hills.Kum ban shu pynkynmaw ba dang ha kine ki khyndiat sngi ba la dep katei ka seng, ka la dep ban wan thaw ia ka PDF ha Nongstoin ha kaba ka la jied ruh ia ki nongkitkam ba shipor jong na katei ka Konstitwensi bad hadien katei, na ka liang jong ki nongkitkam jong ka PDF sengkmie, ki la hiar sa sha ka thain Mawshynrut ban thaw sa ia ka tnad treikam ka jong ka ha katei ka Konstitwensi.Katei ka paw shai ruh ha ka General Meeting kaba la long mynta ka sngi hapoh Iing Dorbar Shnong Riangdo, ha kaba ki nongialam ka PDF sengkmie ki wan ban sain dur bad ban seng ia ka party PDF hapoh Mawshynrut Konstitwensi ha kaba kitei ki nongialamki la pynshai ia ka nongrim bad ka jingthmu jong ka sen.Haba pynshai paidbah ia katei ka seng, kitei ki nongialam ki la ong ba ka tynrai jong ka seng, ka dei kaba la seng da u paidbah na ka bynta u paidbah bad jong u paidbah, shuh shuh kila kren ruh shaphang ka roi ka par bad kumjuh ia ka jingiaid lynti jong ka seng PDF sha ka Election Commission jong ka Ri haduh mynta.Hadien ba ki la iatai sani bha halor katei ka jingialang da kawei ka jingmut ki la shim ia ka rai ban jied ia ki nongkitkam ba shipor napoh ka Mawshynrut Konstitwens namar ba ka seng, mynta ka dang don ha pdeng kiba bun ki kam ban pynbit pynbiang sha ka Election Commission jong ka ri bad hadien ba ki paidbah ki la ia mynjur ia katei ka rai la pynlong sa ia ka jingiajied ia ki nongkitkam ba shipor.Ia ka kam President la jied ia u bah Valentine Pangniang, u bah Tobias Iawren kum u Vice President, u bah Aibor L Nonglait kum u general secretary, lai ngut ki joint Secretary ba kynthup ia u Anthony Marbaniang, Gregory Syiem bad u bah Johnpaul Iawphniaw, katba ia ka kam Finance Secretary la jied ia u bah Donbok Dkhar bad la jied ruh ia bah Peter Thyrniang bad u bah Thomas Jones Kharbani kum ki Convener ka Youth Wing katba I Kong Lusibia Thyrniang bad Elinda Thyrniang kum ki Convener ka Women’s Wing.Ha katei ka jingialang ban thaw bad jied ia ki nongkitkam ka Mawshynrut la iadon ryngkat lang u bah Ivanlumlang Marbaniang President ka PDF sengkmie, u bah Emlang Lytan Working President ka PDF seng kmie, u bah Auspicious L Mawphlang Secretary ka PDF sengkmie, u bah Aibor L Nonglait Organising Secretary PDF West Khasi Hills u bala pyniaid ruh ia ka jingialang bad kiwei kiwei.",Sdang shongshit ka PDF hapoh  ka thain West Khasi Hills District,https://www.urupang.com/sdang-shongshit-ka-pdf-hapoh-ka-thain-west-khasi-hills-district/
"Shillong, 23 Iaiong:“Ka long kaba sngewsih ba I Bah Titos Chyne MLA Sohra ila ialam bakla ha ki kotkhubor, ba hana ka jingialang CEC UDP ha ka 17tarik Iaiong 2017 ka kad arliang halor ka rai ba ki MDC UDP ki dei ban weng noh ia ka jingkyrshan ia ka PDF i Bah PN Syiem ha KHADC” ong ka kyrwoh na U bah BM Lanong Senior Working President ka seng UDP.“Ka dei ka bynta jong nga ruh ban pynshai paidbah ba ia katei ka jingialang kaba la wan na baroh ki District UDP Khasi bad Jaintia Hills, la pyniaid da u President hi, u Dr Donkupar Roy, uba hadien ki jingiakren sani u la buh ia ka jingtyrwa hakhmat ka dorbar bad la pdiang hun da kawei ka sur, lait tang u MDC Umsning u Bah D.Sumer, uba la ieng ban pynpaw ia la ka jingsngew jong u” ong shuh ka kyrwoh.U bah Bindo, u ong shuh shuh “Ban ong ba ka jingialang ka kad arliang, i Bah Titos i dei ban pynshai ia kane hakhmat ka party, namar baroh ki la iohi bad sakhi ba i shu pynksan bymhok ia ki MDC kwah shuki bad dei na kum kine ki jingkren ba ki 4 ngut ki MDC ki nang ioh mynsiem”.U Senior Working President, u ong ba U Bah Titos, u la sei ruh ia kawei ka nia bym shisha ba ka la don teng ha ki snem 2009-10 ba ka seng ka la rai ba ki MLA UDP kin weng noh na ka jingiatreilang bad ka Congress, hynrei ki MLA kim shym kohnguh. Kane ruh ka bym shisha, namar wat la ki la don ki jingiakren, hynrei kam shym don kum katei ka rai.Halor ka jingkyrshan ka UDP ia U Bah HS Shylla ha District Council haba U Bah Shylla u dang long CEM bad ba U Bah HL Massar u ieng la ka jong marwei, kam shym don kum katei ka jingjia ba U Bah Massar u la don marwei, ong shuh U Bah Bindo.U bah Bindo, u ong shuh shuh ba ki la don ki jingjia ba ka Congress ka la kad arliang ha kitei ki por ha KHADC, ha kaba kawei ka kynhun Congress ka la wanrah ia ka jingtyrwa bym shaniah shuh, ia U Bah Shylla, ha ka por ba U dang long CEM jong ka seng Congress hi. “Ka jingkyrshan ia i Bah Shylla tang ha katei ka por, ka dei halor ka political strategy (ka buit sain pyrthei), namar ka jingpra ka kynhun Congress bad ia kane, kam shym don kano-kano ka jingtuklar na ka seng kumba la ialam bakla da ki nongkwah shuki” ong utei u rangbah.“I Bah Titos ila kdew ruh ba ka la don ka jingialang sop-sop ha ka 21 tarik April ha ing jong nga. Ia kum kine ki kam sop-sop dei tang kito kiba ju mlien ialade ki tip bha. Ka jingiakynduh ha ka 21 tarik April, la khot kyrkieh tang napdeng ki katto-katne ngut kiba kyrshan ia ka rai CEC 17 tarik, ia kaba ym don jingmut ban khot ia ki nong pyrshah. Kam dei ruh ka jingialang sop-sop, namar la ia kynduh ban pyrkhat ia kaei kaba dei ban leh bad la ia beit ban leit ia kynduh ia u President bad la ia pynbeit bad u President hi ban ia kynduh ia u ha ka sngi Nyngkong 24 tarik April, khnang ban ia pyrkhat lang bad u, kumno yn ialeh nangne shakhmat ia kitei ki MDC 4 ngut bad lada donkam wat ia ki nongsuh buit ruh, katkum ki lynti ba ka Constitution ka seng ki kdew” ong shuh U bah Lanong.U Bah Bindo, u ong ruh ba tang ban kham skuin ki paidbah balei kane ka kam ka poi haduh katne, ka dei namar ka KHADC ka lah ioh kumba 123 klur tyngka na ka 133 klur ei-ei na ka Central Government, haduh ba ym tang ki MDC hynrei kiwei ruh kiba don la ki jingkhein ki ia-skuin lang.“Kitei ki MDC ki pynksan ruh hana ba ka District Council ka dei ka autonomous body (kaba don hok synshar), kumta ki ain teh, kum ka 10th Schedule kam trei kam ia ki. Ka pynpaw ba kitei ki MDC bad ki nongaibuit jong ki kim bna ei-ei shaphang ka jingmut jong ka ‘autonomous body’ ne ka 10th Schedule jong ka Constitution ka ri India, wat la kane ka ain kam pat don ha ki Distirct Council” ong U Senior Working President bad u kren pynkut da kaba ong ba ka jingshisha ka long ba ki MDC ki don la ki jong ki seng ha District Council kumba long ha Parliament bad ki State Assembly bad ka party system na kaba ki jop, la ithuh da ka ain. “Kumno ia ki nongphet seng yn pynksan kum ki nongieit ri”? pynkut ka kyrwoh.",“Ba kad arliang ka CEC UDP”  kynthah sa U bah Bindo ia U bah Titos,https://www.urupang.com/ba-kad-arliang-ka-cec-udp-kynthah-sa-u-bah-bindo-ia-u-bah-titos/
"Nongpoh, 24 Iaiong:Da ki spah ngut ki longkmie na ki thain bapher bapher jong ka Nongpoh Constituency, ki la wan ban iashim bynta ha ka General Council jong ka UDP Nongpoh Circle Womens Wings, ha ka jingialang kaba la long mynha ka sngi Saitjain ha Community Hall Sajer, Nongpoh, kaba long ruh kum shibynta ban ai ka jingkyrshan kaba pura ia ka Kong Rona Khymdeit ka ban sa aireng ha ka Ilekshon 2018.Ha katei ka jingialang kaba la wan ban iashim bynta da ki heh nongialam ka UDP na Ri Bhoi, ba kynthup ia u Bah Donbok Khymdeit, President ka UDP ha Ri Bhoi, u Bah Rayonald Kharkamni General Secretary, ka Kong Preti Kharpyngrope, President State Women Wing, Kong Rona Khymdeit, MDC Nongpoh Constituency lem bad kiwei de ki nongialam bad nongkyrshan ba radbah ka UDP.Ha katei ka jingialangbah ka UDP Women Wings ka Nongpoh Circle, la jied Adviser ia ka Kong Rona Khymdeit, Kong Krolity Marwein kum ka President, Vice President ka Kong Queen Mary Rymbai, ka Kong Hamon Pyngrope kum ka General Secretary, ka Kong K. Makhroh, Joint Secretary, la jied ruh kawei ka Dkhot na baroh ki 11 tylli ki Sub Circle jong ka Women Wings, kiba don hapoh ka Konstitwensi lem bad kiwei kiwei ki nongkitkam.Ha katei ka sngi la jied ruh ia ki nongkitkam bathymmai ka Adhoc Body ka Women Wings ka UDP ha Ri Bhoi District, ha kaba la jied ia ka Kong Rona Khymdeit kum ka President, ka Kong Bitalin Marbaniang kum ka General Secretary lem bad kiwei kiwei ki nongkitkam, kiba la mihkhmat na 5 tylli ki Konstitwensi kiba don hapoh ka dong Ri Bhoi.",Da ki spah ngut wan ki longkmie ha ka ialang UDP Nongpoh,https://www.urupang.com/da-ki-spah-ngut-wan-ki-longkmie-ha-ka-ialang-udp-nongpoh/
"Shillong, 24 ïaiong:Ka KSU Jaiaw Circle mynta ka sngi ka la leit ban pyndam ia ki jingthoh kiba la wah ha ki sign board jong ka State Bank of India kaba don ha Iewduh bad ka ICICI Bank kaba don ha Garikhana. Ka KSU ka la leit ban pyndam da ki rong lieh ia ka jingthoh Bara Bazar bad la buh tang ia ki jingthoh kiba thoh ‘Iewduh’.",Pyndam ka KSU ia ka Bara Bazar ki Bank ha Iewduh,https://www.urupang.com/pyndam-ka-ksu-ia-ka-bara-bazar-ki-bank-ha-iewduh/
"Shillong, 24 ïaiong:Katba ki sngi ki nangjan sha ka elekshon 2018, ka politik ka la nang khluit nangkhluit ha kane ka jylla bad mynta ka kynti ka elekshon ka dei ruh kaba kham pher naba kiba mih shakhmat ban aireng mynta ki kham bun hi ki samla. Mynta ka sngi sa uwei pat u samla u la pynbna ialade ba un ia khun ha ka elekshon 2018 na Shillong North konstitwensi. Utei u samla u dei uba la tip kyrteng kum u Tony Marbaniang uba shong basah ha Police Reserve , namar ba u kpa jong u u trei pulit.U bahTony Marbaniang u dei u khun jong ka kong Judygrace Marbaniang bad u bah Lashwa Khongsni. Utei u samla u dang don 25 snem karta bad u dang shu pyndep ia ka Graduate. Ha ka jingiakren bad ki nongthohkhubor la wan ban synran ia u da ki phew ngut ki longkmie , ki samla na ka thaiñ Reserve , na Jail Road, Keating Road, Punjabi Line. Haba kren sha ki nongthohkhubor u bah Tony Marbaniang u la ong ba mynta u don ha ka seng BJP bad u dei u dkhot jong ka seng BJP bad u pynpaw ruh ba u kwah ia khun na ka seng BJP hynrei haduh mynta um pat pan tiket hynrei u la ong ba ka jingiakhuh ka la thikna ba un ia khun beit lada ioh ne duh tiket ruh.U la ong ba ka daw kaba u la mih shakhmat ban ia khun ha ka elekshon ka dei namarba u kwah ban wanrah ia ka jingkylla ha ka konstitwensi kaba bun ki jingduna khamtam eh ia kaba dei bad ka jingeh ba ki samla pule ki ia kynduh. Kiba bun na ki paidbah kiba la wan synran ia utei u samla la ithuh ba ki dei ki nongbud jong ka MLA ba mynta ka Shillong North ka kong Roshan Warjri, la kylli na ki katto katne ngut ki longkmie balei ki la phet noh na ka kong Roshan -ki la jubab ba ka daw hi ka dei namar ka jingiakynduh kam shimet jong ki bad don ruh kiba la ong ba u dei u samla na ka jaka bad ka dong ba ki sah ki mih ban kyrshan ia u.","Mih u samla na kut pulit ban  aireng 2018, na North Shillong",https://www.urupang.com/mih-u-samla-na-kut-pulit-ban-aireng-2018-na-north-shillong/
"Shillong, 24iaiong:Ha ka 22 tarik mynta u bnai u Babu Kitbor W. Nongrum, u Nongthoh Kot ba pawkhmat jong bun tylli ki Kot Khasi, mynta u la pynmih biang sa kine ki kot harum:Ki nongthoh kot khasi – v (Ka Jingim & Jingtrei u Oscar M. Wahlang & u Victor G. Bareh; jingieit bajanai (novel) – Ka khana na ka 1st Khasi Feature Film on Video, 1985;jingieit bajanai ia phi – 1987 (Novel – New Edition, 2017). Ia kitei ki Kot la pyllait paidbah ha Seminar jong ka Khasi Authors’ Society, ha ka 22 tarik.",Ki kot thymmai u babu Nongrum,https://www.urupang.com/ki-kot-thymmai-u-babu-nongrum/
"Amlarem, 24 Iaiong :Ka BJP Youth Wings Amlarem Mandal ha ka jingialam jong u President ka Party u Samla Everest Langstang bad u Secretary u Samla Hamsalet Lamin ki la leit ai ia ka jingpyntip sha ka Office u CEO jong ka MeECL ha Jowai ha kaba ia dei bad ka jingduh Transformer ka Shnong Amlarem Amlatdoh mynta la 8 bnai tam.Ha kaba iadei bad kane ka jing leit ai jingpyntip jong ka BJYM ki la buh ka jing kyrpad na ka bynta ba kin sngewbha ban shim khia khnang na ka bynta ban pyn ioh ia u Transformer jong ka Shnong Amlarem Amlatdoh namar ba ha kine ki bnai ba la dep ka jingduh jong u Transformer mynta ka la long 8 bnai tam eiei bad ha kine ki khyndiat bnai ba la dep ki la juh buh teng ia are tylli ki Transformer bad ki ne ruh ki la duh biang bad kane ka long ka ba la Ktah shibun ia ka Shnong Amlarem Amlatdoh khamtam ia ki Samla pule , ki dukan ki Kharkhana, ki Clinic Doctor bad kiwei kiwei ki office Sorkar kiba don ha Amlarem.Bad ha kane ka jingkyrpad jong ki la ban shuh shuh ia u Chief Engineer na ka bynta ba un shim khia khnang ia kane ia kane ka jing tyrwa jong ki na ka bynta ban pyn ioh kloi ia u Transformer jong kane ka Shnong khnang ba kane kan pynsuk ia baroh ki jing donkam jong ki paid jong ka tei ka Thain.","Sngewkhia ka BJYM, ba duh  ding ka Amlarem Amlatdoh",https://www.urupang.com/sngewkhia-ka-bjym-ba-duh-ding-ka-amlarem-amlatdoh/
"Jowai, 18 Iaiong:Ka Bor Shnong Nongbareh Rim jong ka thain Amlarem Sub-Division ka la kyntait war ia ka jingkynnoh ka kynhun hapoh ka jingialam u ma Starlight Talang kaba la mih ruh ha ki katto katne ki lad pathai khubor ba ka don ka jingshah beh bad tait shnong bad ka jingpynduh ruh ia ka hok jong ki 66 tylli ki longing kiba ialeh pyrshah ia ka bor shnong.“La pharep ia ngi, da katei ka kynhun ba ngi la rai ban pynduh khaw rashon, lum jingtep, lum thangbriew bad kumjuh ruh ban trei bylla 100 sngi tang namar ba ki katto katne ki nongialam katei ka kynhun u ma Talang ka kwah ban kamai spah na ka kam sam Rashon bad kane ka kynrum kynram ka la jia la shisnem mynta” ong ka khubor.Ka la sdang hadien ba ka la don ka jingbym ioh sam khaw rashon da kawei ka longing kaba kwah ia katei ka kam treimon sngewbha. Hadien ba katei ka longing kam shym la ioh ia katei ka kam sam reshon ka la mih ka kynrum kynram haduh ba kane ka kynrum kynram ka la poi sha ophis jongka Amlarem Sub-Disvision.Na ka liang ka tnad Supply jong ka Amlarem Sub-Division ka la shim ruh ia ka rai ba baroh 120 iing ki nongioh bynta khaw rashon ki dei ban wan shim beit na ka RM Mukhim, kaba dei ka nongdie lang ha Amlarem.Kane ka la iaid shisnem bad ki don ruh ki longing ki bym lah ban wan shim hi,hynrei ki la jied ia la u briew jong ki ban leit shim bad ban sam pat ia ki ha shnong.Halor kane ka kynrum kynram na ka liang ka dorbar Shnong ka la trei shitom ban pynbeit na ka por sha ka por, la ong u Secretary Shnong haba pynshai sha ka kynhun tohkit kiba la hiar mynta ka sngi sha katei ka shnong.Katei ka kynhun tohkit ka kynthup ia ka Magistor, kong A Kharpuri, u bah Mairom, SDPO, Amlarem bad u BDO ka Amlarem u ma B Sungoh.Na ka liang kitei ki nongtohkit kin sa phah ia ka kaiphod sha ka SDO, SP bad DC ka West Jaintia Hill.“Ngi la shimkhia bha ia kane ka jingkynnoh bad ngi la maham ruh ia ka bor shnong lada ka don kum katei ka jingthmu ban tait shnong ia ki nongsong shnong bad lada katei ka jingkynnoh ka long kaba shisha ngin kem ia ki hapoh ki kyndon ain khnang ba kin ioh ia ka jingpynsaja katkum ki kam ba ki leh”, la ong u SDPO ka Amlarem Sub-Division.",“Ngim shym tait shnong ne  pynduh ia ka hok jong ki”,https://www.urupang.com/ngim-shym-tait-shnong-ne-pynduh-ia-ka-hok-jong-ki/
"Nongpoh, 18 Iaiong:Hadien ka jingjurip kaba la long mynta ka sngi bad lap ruh ba ka VNR Infrastructure Ltd, ka la shu pyntrei khlem da ioh jingbit na ka Khasi Hills Autonomous District Council (KHADC) ban pyntrei ia ka Steshon Rel kaba don ha shnong Ronghona; na ka liang ka Khasi Student Union, ka la rai ban buh beit ia ka jingpyrshah ba halor kane ka jingpyntrei ia ka lynti Rel ha Ri Bhoi.Haba kren sha ki nongthohkhubor, na ka liang u samla Ferdynald Kharkamni, President ka KSU, North Khasi Hills District, u la ong ba ka KSU hi kan iai buh beit ia ka jingpyrshah halor ka lynti rel sha Ri Bhoi, katba ka sorkar kam pat pyntreikam ia ki kyndon ain kiban the pyrkhing halor ka rung ka mih ki mynder.“Kumba ngi lap ha kane ka jingjurip, la shem ka sorkar kam pyntreikam satia ia kata ka Interstate Migration Workmen Act, namar kaei kaba ngi lap ka long ba ki briew nabar ki ioh ban wanrung laitluid ban wantrei sha kane ka jylla wat haba kim don ia ki kot ki sla, katba ka sorkar kam pyntreikam ia ki ain ba ka la dep shna ban teh pyrkhing ia ki bar jylla” la bynrap u samla F. Kharkamni.Ka seng ka dap ruh da ka jinglyngoh kaba khraw ban tip ba ka sorkar jylla, kam shem la suidniew ia ka District Council, namar ia kane la sakhi ruh hadien ba la pyntrei ia kane ka Steshon Rel, khlem da kynjoh ktien wat ia ka District Council kaba dei ruh kaba peit halor ki kam khyndew kam shyiap, u la bynrap.",Pynrem ka KSU ba lyndet ia ka KHADC,https://www.urupang.com/pynrem-ka-ksu-ba-lyndet-ia-ka-khadc-2/
"Shillong, 18 ïaiong:Ha ka 15 tarik u jylliew mynta u snem yn sdang rakhe ia ka jingdap 150 snem ka jaka pyntbit ia ki nonghikai kaba don ha Nongsawlia ka Cherra Teacher’s Training Centre-Sohra bad ia katei ka jingrakhe yn pynkut ha ka 17 tarik u risaw mynta u snem.Haba kren sha ki nongthohkhubor mynta ka sngi ka Principal jong katei ka jaka ai jinghikai ka kong M.B Khongwir, ka la pynsngew ia ka jingsdang ban seng ia katei ka jaka pyntbit da ki mishoneri na ri Sepngi bad kumno ka la iaid lynti haduh ba ka long kumba ka long mynta ha ka jingshakri jong ka kaba 150 snem.Ka kong Khongwir ka la iathuh ba ka CTTC ka dei ka shlem jong ka KJP Assembly kaba la sdang da ki Mishoneri jong ka Welsh Mission ha u snem 1842 lyngba ka jingmait phang bad ka jingprat lynti jong u Thomas Jones -I uba la wan iuhkjat ha Sohra ha ka 22 tarik u jylliew, 1841. Ka la iathuh ba ka jingsdang ban seng ia katei ka jaka hikai ka dei hadien ba la nangroi ki skul bad nangbun ki khynnah skul ha kane ka ri Lum Khasi -Jaintia hadien ka jingsdang ki sahep ban seng ia lai tylli ki skul kata ha Mawsmai,Mawmluh bad ha Nongsawlia, kumta ka la ong ba ki sahep ki la i donkam ban thaw noh sa ia ka jaka pyntbit ia ki nonghikai ba kin ai ka jinghikai kaba paka ia ki khynnah skul. Kumta ka la ong ba la plie noh ia ka Normal Training School ia ki nonghikai bad ha kaba sdang ki la don katto katne ngut ki nonghikai kiba shah hikai bad kitei ki pyntbit ialade ha katei ka jaka bad la ju phah ruh ba kin leit ai jinghikai ha kajuh ka por ryngkat bad ka shah pyntbit artad hangtei. Ha u snem 1864 ka la ong ba ka sorkar Assam ha katei ka por ka la sngew donkam ban phah pyntbit ia ki nonghikai skul sorkar bad ka la pan jaka ban bsuh lang ia ki nonghikai sorkar ruh hangtei bad la ai jaka da ka KJP.U Principal ba nyngkong eh jong katei ka jaka hikai u dei u Rev.E.W Thomas ( shuwa jong u ki dei ki Superintendent). Hadien jong u la wan ban shimti ia ka kam Principal da u Tbn. W.Knight Sohlang uba dei ruh uba nyngkong eh na ki trai ri ban long kum u Principal ha katei ka jaka pule-u la shimti ha u snem 1953 bad hadien jong u la wan sa ka kong Almora Lyngdoh ha u snem 1999 bad ha u snem 2012 ka la shimti noh sa ka kong M.B Khongwir kaba dang bteng ia katei ka kam haduh mynta ruh. Ka kong Khongwir ka la iathuh ba kumba ka long mynta katei ka jaka hikai ka don 6 ngut ki nonghikai, 6 ngut ki nongtrei ( bym dei nonghikai) bad ma ka-ka Principal bad ki don 100 ngut ki nonghikai ba dang sha pyntbit mynta. Ka la iathuh ruh ba ka iatei ka jingthmu ban rakhe la lah ban leh ryngkat ka jingiasnohkti lang ki nonghikai kiba la dep shah pyntbit ha katei ka jaka.Ha katei ka jingiakren bad ki nongthohkhubor la donlang u Rev.R Bareh u dkhot ka Managing Committee, u Pa’iem Kynsai .N Syiem u nonghikai ba la dep shah pyntbit ha katei ka jaka (uba dei ruh mynta u Syiem ka Hima Bhowal) bad u bah S.Khongsngi. U Pa’iem Kynsai u la ong ba la pyrshang ban lum ban lang ia baroh ki nonghikai ba la dep shah pyntbit ha CTTC ban pyrkhat kumno ban ia snohkti lang ban pyntyllun ia ki kam kiba ia dei bad ka rakhe 150 snem bad kumno ba nwad lad ban ioh jingiarap pisa. U la iathuh ba la don ka jingialang kaba ki la lah ban jied ia ki nongkitkam jong katei ka kynhun ne ki Alumni bad ha ka 22 tarik ïaiong kan don ka jingialang jong ki ha Dinam Hall ha ka por 11 baje mynstep bad la kyrpad ia baroh ki nonghikai ba la lait na CTTC ban ia poi lang ban pyrkhat ia katei ka kam naba ka jinglut ka long kaba la heh kaba la antad ba kan poi kumba T.20 lak eiei.","Yn rakhe 150 snem, ka jaka  pyntbit nonghikai ha Nongsawlia",https://www.urupang.com/yn-rakhe-150-snem-ka-jaka-pyntbit-nonghikai-ha-nongsawlia-2/
"Nongpoh, 18 Iaiong:Hadien ka jingjurip kaba la long mynta ka sngi bad lap ruh ba ka VNR Infrastructure Ltd, ka la shu pyntrei khlem da ioh jingbit na ka Khasi Hills Autonomous District Council (KHADC) ban pyntrei ia ka Steshon Rel kaba don ha shnong Ronghona; na ka liang ka Khasi Student Union, ka la rai ban buh beit ia ka jingpyrshah ba halor kane ka jingpyntrei ia ka lynti Rel ha Ri Bhoi.Haba kren sha ki nongthohkhubor, na ka liang u samla Ferdynald Kharkamni, President ka KSU, North Khasi Hills District, u la ong ba ka KSU hi kan iai buh beit ia ka jingpyrshah halor ka lynti rel sha Ri Bhoi, katba ka sorkar kam pat pyntreikam ia ki kyndon ain kiban the pyrkhing halor ka rung ka mih ki mynder.“Kumba ngi lap ha kane ka jingjurip, la shem ka sorkar kam pyntreikam satia ia kata ka Interstate Migration Workmen Act, namar kaei kaba ngi lap ka long ba ki briew nabar ki ioh ban wanrung laitluid ban wantrei sha kane ka jylla wat haba kim don ia ki kot ki sla, katba ka sorkar kam pyntreikam ia ki ain ba ka la dep shna ban teh pyrkhing ia ki bar jylla” la bynrap u samla F. Kharkamni.Ka seng ka dap ruh da ka jinglyngoh kaba khraw ban tip ba ka sorkar jylla, kam shem la suidniew ia ka District Council, namar ia kane la sakhi ruh hadien ba la pyntrei ia kane ka Steshon Rel, khlem da kynjoh ktien wat ia ka District Council kaba dei ruh kaba peit halor ki kam khyndew kam shyiap, u la bynrap.",Pynrem ka KSU ba lyndet ia ka KHADC,https://www.urupang.com/pynrem-ka-ksu-ba-lyndet-ia-ka-khadc/
"Shillong, 18 ïaiong:Ha ka 15 tarik u jylliew mynta u snem yn sdang rakhe ia ka jingdap 150 snem ka jaka pyntbit ia ki nonghikai kaba don ha Nongsawlia ka Cherra Teacher’s Training Centre-Sohra bad ia katei ka jingrakhe yn pynkut ha ka 17 tarik u risaw mynta u snem.Haba kren sha ki nongthohkhubor mynta ka sngi ka Principal jong katei ka jaka ai jinghikai ka kong M.B Khongwir, ka la pynsngew ia ka jingsdang ban seng ia katei ka jaka pyntbit da ki mishoneri na ri Sepngi bad kumno ka la iaid lynti haduh ba ka long kumba ka long mynta ha ka jingshakri jong ka kaba 150 snem.Ka kong Khongwir ka la iathuh ba ka CTTC ka dei ka shlem jong ka KJP Assembly kaba la sdang da ki Mishoneri jong ka Welsh Mission ha u snem 1842 lyngba ka jingmait phang bad ka jingprat lynti jong u Thomas Jones -I uba la wan iuhkjat ha Sohra ha ka 22 tarik u jylliew, 1841. Ka la iathuh ba ka jingsdang ban seng ia katei ka jaka hikai ka dei hadien ba la nangroi ki skul bad nangbun ki khynnah skul ha kane ka ri Lum Khasi -Jaintia hadien ka jingsdang ki sahep ban seng ia lai tylli ki skul kata ha Mawsmai,Mawmluh bad ha Nongsawlia, kumta ka la ong ba ki sahep ki la i donkam ban thaw noh sa ia ka jaka pyntbit ia ki nonghikai ba kin ai ka jinghikai kaba paka ia ki khynnah skul. Kumta ka la ong ba la plie noh ia ka Normal Training School ia ki nonghikai bad ha kaba sdang ki la don katto katne ngut ki nonghikai kiba shah hikai bad kitei ki pyntbit ialade ha katei ka jaka bad la ju phah ruh ba kin leit ai jinghikai ha kajuh ka por ryngkat bad ka shah pyntbit artad hangtei. Ha u snem 1864 ka la ong ba ka sorkar Assam ha katei ka por ka la sngew donkam ban phah pyntbit ia ki nonghikai skul sorkar bad ka la pan jaka ban bsuh lang ia ki nonghikai sorkar ruh hangtei bad la ai jaka da ka KJP.U Principal ba nyngkong eh jong katei ka jaka hikai u dei u Rev.E.W Thomas ( shuwa jong u ki dei ki Superintendent). Hadien jong u la wan ban shimti ia ka kam Principal da u Tbn. W.Knight Sohlang uba dei ruh uba nyngkong eh na ki trai ri ban long kum u Principal ha katei ka jaka pule-u la shimti ha u snem 1953 bad hadien jong u la wan sa ka kong Almora Lyngdoh ha u snem 1999 bad ha u snem 2012 ka la shimti noh sa ka kong M.B Khongwir kaba dang bteng ia katei ka kam haduh mynta ruh. Ka kong Khongwir ka la iathuh ba kumba ka long mynta katei ka jaka hikai ka don 6 ngut ki nonghikai, 6 ngut ki nongtrei ( bym dei nonghikai) bad ma ka-ka Principal bad ki don 100 ngut ki nonghikai ba dang sha pyntbit mynta. Ka la iathuh ruh ba ka iatei ka jingthmu ban rakhe la lah ban leh ryngkat ka jingiasnohkti lang ki nonghikai kiba la dep shah pyntbit ha katei ka jaka.Ha katei ka jingiakren bad ki nongthohkhubor la donlang u Rev.R Bareh u dkhot ka Managing Committee, u Pa’iem Kynsai .N Syiem u nonghikai ba la dep shah pyntbit ha katei ka jaka (uba dei ruh mynta u Syiem ka Hima Bhowal) bad u bah S.Khongsngi. U Pa’iem Kynsai u la ong ba la pyrshang ban lum ban lang ia baroh ki nonghikai ba la dep shah pyntbit ha CTTC ban pyrkhat kumno ban ia snohkti lang ban pyntyllun ia ki kam kiba ia dei bad ka rakhe 150 snem bad kumno ba nwad lad ban ioh jingiarap pisa. U la iathuh ba la don ka jingialang kaba ki la lah ban jied ia ki nongkitkam jong katei ka kynhun ne ki Alumni bad ha ka 22 tarik ïaiong kan don ka jingialang jong ki ha Dinam Hall ha ka por 11 baje mynstep bad la kyrpad ia baroh ki nonghikai ba la lait na CTTC ban ia poi lang ban pyrkhat ia katei ka kam naba ka jinglut ka long kaba la heh kaba la antad ba kan poi kumba T.20 lak eiei.","Yn rakhe 150 snem, ka jaka  pyntbit nonghikai ha Nongsawlia",https://www.urupang.com/yn-rakhe-150-snem-ka-jaka-pyntbit-nonghikai-ha-nongsawlia/
"Shillong, 18 Ïaïong:Wat lada ka dang don ka jingartatien ha kiba bun ha kaba ïadei bad ka jingsumar jong ka H. Gordon Roberts Hospital, Jaïaw, hynrei ha ka jingwad bniah ki katto katne ki nongthoh khubor, la shem ba da ka jingwan ïatrei bad ïarap lang ki Doktor (Visiting Doctors) ba la kham tbit, kane ka Hospital ka la sdang ban wan biang sha ka jingsumar kumba long ha ki snem baladep.Katto katne ki Doktor kiba la don mynta ki kynthup ïa u Dr. R. Nongrum, uba bat kum u Medical Superintendent, uba long u Surgeon ne u Doktor puid briew ba tbit naduh ba u dang trei ha Civil Hospital Shillong. Ryngkat une u Doktor u don ruh kiwei pat ki Doktor bat bit ha ka Surgery kum u Dr. K. Khyllep, Dr. P. Lamare, u Dr. I. Nongbri, Dr. I. Syiemlieh, Dr. Lurstep Wanshnong bad kiwei kiwei.Ha ka liang ka General Medicine u don u Dr. DS Sethi, uba tbit ruh ha ka liang ki jingpang shadem (Cardiologist).Ki longkmie kiba kwah ban leit kha khunlung ruh kim dei ban don ka jingsheptieng, namar ki don ki Doktor kiba tbit ha kam kha khunlung (Obstetric) kum u Dr. W. Wankhar, Dr. R. Sunn, Dr. K. Ropmay, Dr E. Blah bad kiwei kiwei.Ha ka liang ka Orthopedic ne ka jingpang kaba ïadei bad ki shyieng, don u Dr. D. Phanbuh, Dr. H. Rapsang bad kiwwei kiwei de ki Doktor.Ha ka Radiology Department u don u Dr. B.K. Sonowal nangta u don ruh u Neurologist ne u Doktor ba peit ïa ka jingpang ba ktah ïa ka khlieh, uba ju wan ïarap u Dr. AJ Sarmah. Ha ka Pathology bad Microbiology u don u Dr. Nirmal Tudu bad Dr. Raphael Lyngdoh. Ha ka tnad ba peit ïa ka jingsumar ia ki khunlung (Pediatric) I don u Dr. Ibakordorshisha Sun bad lai ngut kiwei pat ki Doktor ba ïarap ïa i. Katba ha ka department jong ka psychiatrist bad counseling u don u Dr. Eddie Mukhim.Kane ka jingwad jingtip ki nongthoh khubor ka lap ruh ba ka Blood Bank ka treikam bha, ka Dialysis Unit, ka ICU ruh kumjuh. Ka Emegency, ka OT Department ki treikam baroh 24 kynta. Ki kor ki bor kiba treikam ki long ka X-Ray, ka CT Scan.Wat lada ka Hospital ka don hapdeng ka jingduna pisa, hynrei ki dawai dashin kiba ki paidbah ki kham donkam ki don ka Pharmacy jong ka Hospital, lait noh ki dawai kiba ki briew kim ju kham wad ne ki dawai kiba ki briew kiba ym ju kham ïoh ïa ki jingpang.La lap ruh ba rukom sumar ka la ïaid bha, ha kaba ki Nurse bad kiwei kiwei de ki nongtrei jong ka Hospital ki ïatreilang bad ki bor pynïaid ka Hospital, wat lada mynta ki dang don hapdeng ka jingeh ïa ka tulop jong ki. La ïohi ruh ba ki paidbah ki la sdang ban wan shah sumar biang ha kane ka Hospital kaba la shakri mynta la kumba 95 snem ha kane ka jylla.Balei Kim buh doctor lajong katka multispeciality","Wan ïarap ki Doktor ba  tbit, ha Robert Hospital",https://www.urupang.com/wan-iarap-ki-doktor-ba-tbit-ha-robert-hospital/
"Shillong, 05 Iaiong:Ka BJYM Megha-laya ka la dawa na u Chief Secretary ka jylla u KS Kropha ba ka sorkar ka dei ban thaw ia ka kynhun jurip eriong na ka bynta ban pynthikna ba ki briew kiba iakynduh ia kane ka jingeh kin ioh ia ka jingiarap khlem shah ieh ha ka sorkar.Ha ka jingthoh ba la phah sha u Kropha mynta ka sngi, u President ka BJYM u Bah Egenstar Kurkalang u la ong ba ka sorkar ka dei ban thaw ia ka kynhun, khnang ban pynsted ia ka jingshim jingdiah ia ka jingjulor jong ki mar rep, ki iing ki sem jong ki briew. Ym katta, ka sorkar ka dei ban pynsted ruh ia ka jingai jingiarap katkum ka jinglut jingsep jongki, ym ban shu ai baishun.“Na ka bynta ban pynsted ia ka kam, ka sorkar ka dei ban thaw da ka kynhun jurip halor ka jingjia eriong ha ka jylla ha kine ki sngi”, la ong u Bah Kuralang.",Dawa jurip eriong ka BJYM na u CS,https://www.urupang.com/dawa-jurip-eriong-ka-bjym-na-u-cs/
"Shillong, 05 Iaiong:Ka jingialang jong ka North Eastern Council (NEC) ha Secretariat, Shillong ka la iakren ia ka plan jong ki kam pynroi ha ka dong mihngi ka Draft Regional Plan ryngkat ba ki heh jong ki tnad sorkar pdeng bapher bapher kiba don ha kane ka dong mihngi.Ki tnad sorkar pdeng kum ka ICAR, Health, Airport Authority of India, NESAC, UGC, Power, MSME, Sports Authority of India bad kiwei ki iashim bynta ha kane ka jingialang na ka bynta ka roi ka par jong ka thain.U C.K. Das u dkhot ka NEC uba pyniaid ia ka jingialang u la ban jur na ka bynta ban pynlong ia ka thain kaba roi lyngba ka jingiashim bynta bad pyntreikam ia ki skhim bapher bapher ka sorkar India.U la ban jur ia ka jingiakren kaban long khah khah bad ban iakynduh ban bishar bad peit ia ka jingiaid jong ki kam.U Ram Muivah u Secretary ka NEC u la pdiang sngewbha ia baroh kiba wan iashim bynta ha kane ka jingialang.",Iatai ka NEC ia ka plan  ka thain,https://www.urupang.com/iatai-ka-nec-ia-ka-plan-ka-thain/
"Shillong, 5 ïaïong:Ka ophis jong ka Shillong Contonment Board mynta ka sngi ka la kyndang naphang ïa ki ïing kiba la shna be-aiñ, ha ki jaka ba hap hapoh u pud u sam jong ka, kitei ki ïing ba la shna be-aiñ ki dei kiba don ha jan ka Anjalee cinema hall bad kiba dang hap hapoh ka South Shillong constituency.Ka jingpynpra ia kitei ki ïing kala sdang naduh ka por 8 baje mynstep bad da ki spah tylli ki ïing kiba don ha katei ka jaka ki la shah pynpra, na ka liang ki briew kiba sah be-aiñ ha katei ka jaka ki la kynnoh ba ka SCB ka la shu leh donbor bad pynpra ia kitei ki ïing khlem ka jingpyntip shwa ne ai por ban mih, hynrei kat kum ka jingioh jingtip la ong ba na ka liang ka SCB ka lah dep ban ai por ia ki ban mih noh na katei ka jaka mynta la palat 2 bnai hynrei kim shym la kohnguh satia bad la ïoh jingtip ruh ba dang hynnin ka sngi ka kynhun jong ki briew ba sah ha katei ka jaka ki la leit ban mudui sha ka Iingkashari, hynrei na ka liang ka Ingbishar kala kyntait ban ai ia ka stay order ne ban phah pynsangeh ia katei ka rai jong ka SCB.Kine ki briew kiba kam ba ki dei kiba la shong la sah da ki 50 haduh 60 snem ha katei ka jaka ki la kynnoh ba ka jingpynpra jong kaContonment ïa ki ïing kiba don ha katei ka jaka ka long ka ba la shu leh shiliang namar ki kynnoh ba ïa ki ïing bad ki kudam jong ki mahajon kim shym la ktah satia, hynrei ha ba ïakren bad ki bor jong ka SCB ki la ïathuh ba ki ïing ki bym shym la pynpra kidei kiba la siew ïa ka bai wai ryngkat ka jingïasoi soskular bad ka SCB.Haba pyrshang ban ïakren bad u Chief Executive Officer ka SCB ki nong thoh khubor kim shym la ïoh lad satia namar ba u CEO um don ha ka ophis treikam jong u.","Shah pynpra spah tylli ki ïing,  ba shna ha jaka Cantonment",https://www.urupang.com/shah-pynpra-spah-tylli-ki-iing-ba-shna-ha-jaka-cantonment/
"Shillong, 5 Iaiong:Ki pulit ki la ioh jingujor na ka kong Hidis Dkhar , 45 snem karta ba ha ka miet 4 tarik mynta u bnai ki runar ki la pyniap ia u lok jong ka uba la tip kyrteng kum u Dabiang Suchiang, 50 snem karta ha ka jaka ba la tip kum ka Umkunok kaba don ha ka shnong Barato.",Shah pyniap u rangbah ha Barato,https://www.urupang.com/shah-pyniap-u-rangbah-ha-barato/
"Nongpoh, 05 Iaiong:Ka Dorbar Shnong Mawtnum kaba don ha Ri Bhoi, ka la pynpaw ia ka jingsngewkhia bad pynrem jur halor ka jingdon jong ki katto katne ngut ki riew khwan myntoi shimet kiba dei na ka shnong Mawtnum hi bad kiba la nud ban leit thok ia ki briew da kaba kam ialade kum ki Rangbah Shnong bad Secretary Shnong.Katkum ka kyrwoh ia kaba la phah da u Bah N.L Maring bad u Bah L.P Makri, kiba long kum ki Rangbah shnong bad Secretary shnong, la ong ba kitei ki briew kiba mlien ban leh ia katei ka kam thok kam shukor, ki kynthup ia arngut ki rangbah ia kaba la tip kyrteng kum u Bah Robinson Makri bad u Bah Donkupar Ranee, katba kawei ka longkmie la tip kum ka Kong Phlestimai Syiem.Shuh shuh, ka kyrwoh ka la ong ruh, ba kitei ki 3 ngut ki ju mlien ban leit shim pisa ram bad buh bynda da ki dulir ne pata ba shu shna thok bad haba iadei bad kane ka kam thok jong ki, da ki phew ngut ki briew kila ngat ha kane ka apot bad shah thok ha kitei ki 3 ngut.Ym tang katta, hynrei kitei ki 3 ngut kila shna ruh ia ka seal jong u Rangbah Shnong bad Secretary Shnong bad ki da pyndonkam ruh ia ka muhor ka Dorbar Shnong bad ki non judicial stamp ban thoh ia ki kot ki sla naka bynta ban kamai spah jubor, ha kaba kane ka la paw pyrthei ka dei ruh hadien ka jingwanmih da kito kiba ai pisa ram sha ka shnong ban dawa katkum ka soskular buh bynda, namar ba kitei ki 3 ngut kim leit mih shuh ban leit siew iaka pisa.Kumta haba iadei bad katei ka kam lehthok leh shukor da kitei ki 3 ngut, kum ka Dorbar Shnong ka kyndit bad dap da ka jingsngewlyngngoh, ban tip ia katei ka kam beain ia kaba la leh da kitei ki 3 ngut.Haba mih kiba kum kine ki jingjia, ka Dorbar Shnong hi ka pynrem jur ia kitei ki riew thok, namar tang namar ka jingshimkabu da ki 3 ngut, ka la ktah pat ia ka burom ka ijot jong ka shnong ka thaw hi baroh kawei.Ka Dorbar Shnong Mawtnum, ka pynpaw ruh ia ka jing sngewlyngngoh ba kumno kito kiba ai pisa ram, ki shu ai beit ia ka pisa khlem da wan mih bad pynshisha da ka Dorbar Shnong, namar kum ka shnong ruh ka shem jingeh ban pynbeit, namar khlem ka jingtip naduh ba sdang bad ka jingbym don ki sakhi satar.Namarkata, ka Dorbar Shnong Mawtnum ka buh ka jingkyrpad ia kiwei pat ba kin long kiba husiar ban ai pisa kulmar ia kano kano ka jingbuh bynda ne shim ram khlem da wan mih bad pynshisha da ka Dorbar Shnong, khnang ba kin lait na ka apot shah thok bad ha kajuh ka por ka Dorbar Shnong ka maham ruh ia kitei ki 3 ngut, ba kim dei shuh ban dang mlien ia kitei ki kam thok kam shukor bad lada ka Shnong ka dang lap kan sa leh da kaba tyngeh bad aiti sha ki bor jong ka ain ban leh ia kaba donkam, pynkut ka kyrwoh na ka Dorbar Shnong Mawtnum.",Pynrem ka Mawtnum ia kiba kam nongialam shnong,https://www.urupang.com/pynrem-ka-mawtnum-ia-kiba-kam-nongialam-shnong/
"Nongstoiñ, 5 Iaiong:Hadien bala ioh ia ka jingtip kaba thikna halor ka jingdon jong ki briew kiba ju ai jingiarap ia ka kynhun kieng atiar na ri lum Garo kaba la tip kum ka Garo National Liberation Army (GNLA), ki pulit ka Shallang kila pynlong ia ka jingwad bniah ban lap ksai ia kitei ki briew kiba don kti ban ai jingiarap ia katei ka kynhun kieng atiar ha kiba bun ki liang.Shuh shuh katkum ka tyllong khubor na ki heh pulit ka West Khasi Hills la ong ba ki pulit jong ka Shallang hadien ba kila suba jur ia u wei u briew u bala tip kyrteng kum u Daniel M Sangma 32 snem ka arta na ka shnong Rongkhugre kaba hap hapoh ka Shallang Police Station, mynta ka sngi ki la leit ruh ban pynlong ia ka jingkhynra ia ka iing sah jong utei u briew.Ha katei ka jingleit khynra ki pulit ka Shallang na ka iing sah jong u tei u briew ki la ioh ruh ban kurup ia shibun ki tiar siat ba kynthup ia kawei ka pistol 7.65 mm ar tylli ki kuli AK 47 ki bym Pat bthei, 5 tylli ki shithi dawa Pisa ha ka kyrteng jong ka GNLA, kawei ka 7.65 mm pistol magazine, kawei bad kawei ka Panasonic smart phone.Ki pulit ka Shallang kila kem noh ia u tei u briew halor ka jingdonkti ka jong u ban ai jingiarap ia katei ka seng kiengbatiar bad ruh halor ka jingiarap ban pynbuh rieh ia kitei ki tiar siat bala ioh kurup da ki pulit ha ryngkat ka jingsakhi lang ruh da ki Independent witnesses.",Talasi ki pulit Shallang ia  ka iing u nong iarap ka GNLA,https://www.urupang.com/talasi-ki-pulit-shallang-ia-ka-iing-u-nong-iarap-ka-gnla/
"Shillong, 05 Iaiong:Ki kontraktor ba trei ia ki kam ha ki tnad sorkar bapher bapher ki sngew syllang bha ha ka rukom pynlait bill ka sorkar kum ka PWD bad kiwei ki tnad, namar ba ka jinglut bad ka jingioh bill kam iahap shuh.U nongthoh u la ioh ban iakren bad ki katto katne ki kontraktor, kiba la pynpaw ba bunsien ka jingtrei jongki, lada kan long T. 5 lak, ynda la ioh pisa ka long tang T. 50 hajar eiei.Ha une u snem mynta, kim pat sngew thikna ruh ia ka rukom pynlait pisa ia kaba rim, namar ba don kiba pynlait bad kiba bun kim ioh bill.Hynrei kawei kaba sngew ngiah ia ki kontraktor ka long namar ba ha kine ki sngi, la kynnoh, ba bun ki kontraktor kiba donkti wat ki ophisar sorkar, da kaba rejister ia kiba haiing hasem kum ki kontraktor bad ki briew jong ki politishian kiba ioh bill thik thik katba ia kiwei ki bym don jingiadei, ka bill ka eh ban lait.Katkum ka jingtip, la kynnoh ba ki kontraktor kiba la trei ia ka kam kontraktor bun phew snem, ki la shah kyntait watla ki dei hok bad ki lah ban trei ia kam hynrei kito kiba dang shu wan mih tang namar ba dei ki briew jong ki politishian bad kiba don jingiadei bad ki ophisar, ki ioh kam watla kim don ka jingtbit ban shna ne leh ia ka kam.“Don ki ophisar, enjiniar kiba trei ia kam kontrak da kaba rejister ia ka kyrteng jong kiba haiing hasem”, la ong ki kontraktor.La kynnoh ba kane ka jingleh politik bad ka jingshim kabu, la kynnoh, ba ka dei kawei ka daw, kaba la pynlong ia ki jingtrei ban torti namar ba bun kim tieng lada shah ujor ruh namar ba ki la don ki boss ban iada ia ki.","Ka pisa kaba T.5lak, siew ka  PWD T.50hajar ia ki kontraktor",https://www.urupang.com/ka-pisa-kaba-t-5lak-siew-ka-pwd-t-50hajar-ia-ki-kontraktor/
"Shillong, 5 Iaiong:Namar ka jingpynkhreh u MDC ka Mawshynrut u bah Morningstar Mawsor ban ia khun ha ka elekshon MLA 2018 pyrshah ia la u hynmen ar kmie u bah Witting Mawsor uba de u MLA ba mynta ka HSPDP na Mawshynrut, ki bahaing hasem jong kitei ki ar ngut ki la kren pynsngewthuh ia u bah Morning ba um pat dei ban kyrkieh, hynrei u dei ban shong shuwa namar ba kam long kaba itynnad ban ia khun pyrshah shi para bad shiing shisem hynrei u bah Mornng Mawsor um treh ban kynran dien bad u la iaid shakhmat ban ia khun beit ha u 2018.“La bunsien la pynlong ia ka jingiakren sngewthuh hynrei um sngap, u la rai beit ban iaid shakhmat, ka kur ruh ka la kren ba ym dei ban ia leh pyrshah shi ing shisem hynrei um sngap, ki kur baroh kim suk ia katei ka rai jong u” ong u bah Witting Mawsor haba ia kren bad u Rupang.U bah Witting u la ong biang “Nga la iarap ban pynjop ia u, nga don ka jingshaniah kum u hynmen -para lajong ba ngin ia treilang hynrei ngan ong kumno shuh ka dei ka jingsngewthuh shimet jong u hi”. U la bteng biang da kaba ong “Baroh ki iohi bad ki tip ia kata ba dei ma nga uba leit shaw ia u na ïng ban pynieng ha ka MDC elekshon hynrei ia ka mon laitluid pat jong u briew ym lah ban bat”.Haba la kylli hato ka jingmih jong u bah Morning kan ktah ne-em ia ki vote jong u bad ki vote jong ka HSPDP, “Ki don tang wei- ar ngut kiba bud ia u hynrei kiba bun ki don sha nga, kam da don than eh ka jingktah ia nga” u la jubab.Ka Mawshynrut konstitwensi ka dei ka konstitwensi kaba ju mih bun bha ki kyrtong ha ki elekshon, la kylli na u bah Witting katno ngut eiei ki kyrtong ki ban mih ha u 2018. U la iathuh ba kumba long mynta kiba la iaid shakhmat dei ka seng Congress, ka UDP, ka NPP ka HSPDP ( ma -u) bad u bah Morning Mawsor.","Ka kur ruh kam suk ban iakhun  shi para, ong u bah Witting",https://www.urupang.com/ka-kur-ruh-kam-suk-ban-iakhun-shi-para-ong-u-bah-witting/
"Shillong, 5 Iaiong:Kham mynshuwa ka sorkar ka la pynbna ba kan plie noh ia Mawshynrut Civil Sub-Division bad ka Mawlai C&RD Block ha u iaiong mynta u snem, u MLA ka HSPDP na Mawshynrut konstitwensi u bah Witting Mawsor u la ong ba u la ia kren bad ka sorkar hynrei ka la ong ba kam pat buh tarik “Nga dang shu phone ia u Dr.Mukul u ong ba um pat buh tarik” ong u bah Witting.Shuh shuh u la ong ba ki paidbah katei ka thaiñ ki la angnud ban plie noh ia ka Civil Sub-Division, hynrei ka jingpynslem ka sorkar ka la pynartatien pynban ia u. U la ong ba kiwei pat ki jaka ki bym don kyrteng ha ka jingkren mang tyngka jong u myntri rangbah kum ka Ranikor Administrative Unit, ka Sohiong C&RD Block, ka Chokpot la plie la ka plie kumto katba ka Mawshynrut bad ka Mawlai pat kaba la don hapoh ka thup kyrteng ym pat shym la pyndep haduh mynta ruh kaba la dap shisnem.“Nga i artatien pynban ba ka Ranikor, ka Chokpot , ka Sohiong ka bym don kyrteng ha ka jingkren mang tyngka (Budget Speech) hynrei la leh la ka leh, hynrei ma ngi pat ki ba la don kyrteng ym pat shym la leh haduh mynta ruh. Baroh la pyndep lut sa tang ka jong nga bad ka jong u bah Embhah” ong u bah Witting uba la kdew ba ha konstitwensi jong u ki don ar tylli ki ba ka sorkar ka la pynbna ban plie kata ka Mawshynrut Civil Sub-Division bad ka Riangdo Police Station hynrei kawei ruh ym pat pyndep satia.Ha kawei pat ka khubor u la iathuh ba mynta u don hapoh konstitwensi ban leit sha ki shnong bapher bapher ban ai jingiarap da ki tin soping namar ka jingshah pynjulor kiba bun tylli ki ing ha ka jinghap phria ha kine ki ar sngi. U la iathuh ba ki don da ki spah tylli ki ing ha ki shnong bapher bapher hapoh Mawshynrut konstitwensi, “Ka jinghap phria kaba jur bha, ka jingrben u phria ha madan ka long haduh shi pruh, ngam pat ioh jingtip ban don kano kano ka jingmynsaw hynrei ka rep ka riang ka la julor bha -bun ki riew hadem kiwei pat ki jingthung ki dang shu thylleng ban mih soh hynrei ki la julor lut, ngim pat ioh ban shim jingkhein lut katno ka jingjulor” u la ong.","“Ka Sohiong, Chokpot, Ranikor  kam don ha ka mang tyngka”",https://www.urupang.com/ka-sohiong-chokpot-ranikor-kam-don-ha-ka-mang-tyngka/
"Shillong, 06 Iaiong:Ki lawadong ki law kyntang, ki law shnong, law raid, law syiem, ki dei ki jingstad jong u Khasi hyndai ban pynneh pynsah ban iada ia ka mariang kaba ka pyrthei mynta ka la kyndit bad sdang ban ialeh ban pynneh bad iada ia ki khlaw.U Prof BK Tiwari u la ong baroh ki kynbat dawai la ioh na ka khlaw na btap bad khlem ki khlaw ki btap, yn nym ioh kynbat dawai. U la ong ba ha ri Khasi, ym dei tang ka Law Kyntang Mawphlang hynrei da ki spah tylli ki law kyntang ki don ha kylleng ka ri Khasi kiba la pynneh pynsah da ki longshwa manshwa.U Prof Tiwari u la kren ha ka jingiakynduh lang ki nongsumar Khasi ba la khot da ka Synjuk Ki Hima Arliang Wah Umiam Mawphlang Welfare Society, Mawphlang lyngba ka Tambourine Trust bad da ka jingiatreilang bad ka Rilum Foundation, Smit hynne ka sngi ha NEHU Guest House, Shillong.Kumba 50 ngut ki nongsumar kynbat na ki thaiñ Sohra, Mawphlang, Lyniong bad na kiwei ki jaka ki la wan ban iashim bynta ha kane ka jingialang ban iakren kumno ban pynkham janai ia ka rukom sumar Khasi.Katkum ka jingong u Prof Tiwari, Lada jah ki law adong, law kyntang, law raid, law shnong, law syiem, yn nym ioh kynbat dawai shuh bad hangta kan long ka jingeh ia ki nongsain dawai kynbat bad khamtam ia u bynriew.Ki law adong, ki law kyntang ki long kum ki ing jong ki kynbat dawai, ki dieng ki siej, ki syntiew ki skud ban pynneh pynsah ia ka mariang.Ban nym jah noh ka sap sumar paka jong ki Khasi, u Prof Tiwari, u la kyntu ia ki nongsumar Khasi ba kin sngewbha ban nym buhrieh ia ka sap hynrei ki dei ban iasam pateng ha kiwei khnang ba ynda la ki la leit na kane ka pyrthei kiwei kin lah ban pyndonkam.Bun na ki rukom sumar Khasi, la shu batai da ka ktien bad lada ym iasam ha kiwei ki pateng, kan jah noh kata ka rukom sumar shisien ba ka la khlad noh u ne ka nongsumar.U la ong ba ha ka jingshisha, wat ka rukom pyndonkam ia ki kynbat dawai ruh kan jah noh lada ki briew kim tip ia ka jingdonkam ne ban pyndonkam ia uta u kynbat tang namar ba kim ioh ia ka jingtip.Ka por kam dei shuh ban leh maphot ia ka mariang ne ki kynbat dawai hynrei ban nang ban pyndonkam ia ki khnang ba kin nym duh jait na kane ka sla khyndew namar ba ki la don ki kynbat dawai kiba la eh ban shem wat ha kane ka ri Khasi namar ka jingleh maphot palat ki briew khlem tyngkai ia ka lawei.Katba u Prof. Don Syiem u la pynshai kham bha halor ka jingdonkam ban da buh jingthoh ban shondur ruh ia ki jait kynbat kiba ki pyndonkam.Na ka liang jongka NEHU ka kwah bad ka kloi ban iarap ban pynithuh ia ki kyrteng jong ki Kynbat, bad ban pynioh ia ka jinglong trai jong ngi halor kito ki jait kynbat bad jingkhleh ba ngi pyndonkam. Ym tang katta, ki kloi ruh iarap ban pynphriang ia kane ka kam kum ka Health Tourism.Katba u Bah Tambor Lyngdoh u la ong ba ka jingthmu ka jingiakynduh lang ki nongsumar Khasi ka dei namar ban pynlong ia ki nongsumar ban pyntbit ban iamir jingmut shuh shuh kumno ban pynbha ia ka rukom sumar Khasi. U la ong ba ka donkam ban don ka jingiatreilang hapdeng jong ki nongsumar Khasi khnang ba ka jingpang kaba kiwei kim lah, ki lah ban phah sha kiwei pat da kaba iatreilang.Na ka liang jong ki nongsumar Khasi ki iathuh ba da ka jingjulor bad ka jingnang syllen jong ki khlaw ka la wanrah ia ka jingduh jait bad jah noh ki kynbat dawai kiba lah shisha ban pynloit ia ki ba donkam. Lada lah jah ka khlaw kine ruh ki jah noh. La dei ka por ban pynsngew sha ki bor Shnong, haduh ka Sorkar ba ka por ka la kyrkieh eh ban iatreilang ban pynneh pynsah ia ka mariang.","“Ym tang ka Law kyntang Mawphlang,  da ki spah ki law kyntang ha ri Khasi”",https://www.urupang.com/ym-tang-ka-law-kyntang-mawphlang-da-ki-spah-ki-law-kyntang-ha-ri-khasi/
"Nongstoiñ, 6 Iaiong:Ka seng Khasi Student Union Mawshynrut Circle, hapoh ka jingialam jong u samla Armstrong Sohshang ha kine ki khyndiat sngi ba la lah kala leit ban ia kynduh ia u Deputy Commissioner ka West Khasi Hills District u Arun Kumar Kembhavi, ha ryngkat ka jingthoh ban dawa pyndam noh ia ka kyntien Sonapahar kaba la ju pyndonkam ban thoh ha ki ophis sorkar bapher bapher kiba don hapoh Mawshynrut Block.Haba iakren bad u nongthoh khubor ha kaba iadei bad katei ka bynta na ka liang jong u samla Armstrong Sohshang u la ong ba ka jingpyrshah jong ka seng ia katei ka kyntien ‘ Sonapahar’ ka long namar ba katei ka kyntien kam dei ka kyntien Khasi ha kaba kiba bun ki nong shong shnong jong ka thain kim sngewtynnad ban jer ne khot da katei ka kyrteng iaka ka thain, bad haka jaka jong katei ka kyntien dei ban pyndonkam bad thoh noh da ka kyntien Mawshynrut ha man la ki ophis sorkar kaba dei ka kyntien ka ba iahap bad kit jingmut ia ka thain hi baroh kawei.Halor ka jingioh jong ka Mawshynrut ia katei ka kyntien Sonapahar na ka liang jong u bah Sohshang u la ong ba kadaw ka long namar ba kham mynshwa ha katei ka thain la don kawei ka kompani kaba la wan ban surbe ia ki jaka puta, namar ba katei ka thain kala paw nam bha ha ka jingdon ia ki marpoh khyndew barem dor bad namar ba ki nong trei katei ka kompani kim dei ki Jaitbynriew Khasi kumta kila jer bad pynmih ruh ia katei ka kyntein Sonapahar ha ka jaka jong ka Mawshynrut, ha kaba jan baroh ki ophisar sorkar haduh mynta ki dang iai pyndonkam ia katei ka kyntien nongwei.Shuh shuh u bah Sohshang u la ong ruh ba ha kaba iadei bad katei ka bynta na ka liang jong u DC u la kular ba un sa shimkhia bad ban pyndep ia katei ka kam hapoh 6 bnai, hynrei na ka liang jong ka seng kala ai jingmut bad kyrpad ia u DC ba un kham pynkloi ia katei ka kam la kumno kumno ban pyndep noh hapoh shi bnai namar ba ioh lehse ka sorkar kan plie noh ia ka Civil Sub Division.“Ha shwa ba ka sorkar kan sa plie noh ia ka Mawshynrut Civil Sub Division, baroh ki ophis sorkar kiba don ha ka thain kidei ban thoh noh ia ki address jong ki bad ia ki signboard da ka kyntien Mawshynrut bad nangne shakhmat lada ka seng ka dang iohi biang da ka kyntien ‘Sonapahar’ ha ki signboard jong ki tnad sorkar bapher bapher ka seng kan sa leh iaka ba donkam” pynkut u bah Sohshang.","Da ka Mawshynrut, ym ka  Sonapahar, ong ka KSU ha U DC",https://www.urupang.com/da-ka-mawshynrut-ym-ka-sonapahar-ong-ka-ksu-ha-u-dc/
"Shillong,6 Iaiong:Ki pulit ki la ioh ia ka jingujor na u HC P Rynjah lyngba u IC Ummulong Beat House ba ha ka 29 tarik u lber ha ka por 7 baje mynmiet kawei ka trok kaba don ia u nombar AS-11-AC-0409 kaba la ñiah da u Sunamuddin Khan na Nutan Chandrapur ba katba u dang iaid lyntina Khanduli ban leit sha Shillong bad haba la poi ha Mawpun ,Wahiajer katei ka trok ka la sniew bad katba u dang shna ia katei ka trok kynsan kynsan la mih 4 ngut ki runar ki bym lah ban tip kiba la rah da ka waitbad ki la lute T.60 hajar tyngka na katei ka trok.",Shah lute  ka trok T.60 hajar,https://www.urupang.com/shah-lute-ka-trok-t-60-hajar/
"Shillong, 30 Lber:Ka jingbuh sngi ban iakren pynbeit pud hapdeng u Myntri Rangbah ka Assam bad ka Meghalaya kam dei namar ba ki kwah hi hynrei, katkum ka khubor, ka dei namar ba ka ophis jong u Myntri Rangbahduh ka ri, (Prime Minister Office) jong u Narendra Modi, ka la bthah ia ki ban iashong ban iapynbeit ia ka jingiakajia pud. Katkum ba paw, ka jingtreikam ka ophis jong u Myntri Rangbahduh ka ri, ka dei kaba sted bha ban tuklar haba ioh pdiang kano kano ka jingthoh na ki paidbah ne ki riew shimet.U Myntri Rangbah ka Assam u Sarbanda Sonowal bad u Myntri Rangbah ka Meghalaya u Dr Mukul Sangma kin iakynduh ha ka 3 tarik Iaiong ha Guwahati ban iakren ia ka jingiakajia pud.Ym pat lah ban tip ha kano ka dur ne ka mat ba kin iakren hynrei kum ioh jingtip, ka ophis u PMO kala bthah ia kine ki ar tylli ki jylla ban iapynbeit da ka lynti kaba sngew tynnad baroh ar liang.Kumba ka paw naduh mynshwa, ka jingiakren pynbeit pud hapdeng kine ki ar tylli ki jylla, kam ju poi shaei shaei ruh wat ha ka jingshisha, baroh kine ki jylla la synshar kajuh ka party Congress.Hynrei ha kane ka kynti, ka jingsynshar ka iapher ha kaba ha Assam, la synshar da ka BJP katba ha Meghalaya dang synshar ka Congress.","Buh sngi ia kren kam pud ka Assam,  Meghalaya ba tuklar ka PMO",https://www.urupang.com/buh-sngi-ia-kren-kam-pud-ka-assam-meghalaya-ba-tuklar-ka-pmo/
"Jowai, 31 Lber:Uwei u briew uba la tip kyrteng kum Balajied Nongrum u la ujor sha ki pulit ha Nartiang ba u la shah tuh ki tiar kali ba buh ha trep ha iing sah jong u kaba don ha shnong Mynsngat ha kane ka 27 tarik.Haba tohkit hi da lade utei u bah Nongrum u la lap ba ia kitei ki tiar kali jong u la lap na kawei ka jaka pyllang tiar jot kaba don ha katei ka juh ka shnong bad haba tohkit la lap ba uwei u briew uba kyrteng u Plas Lipon u la wan die ia kitei ki tiar.Na ka liang ki pulit ki la tohkit ia kane bad ki dang thwet ia utei u ba donkti ban ioh kem ia u.",Shah tuh haduh 1 lakh 50 hajar ki tiar,https://www.urupang.com/shah-tuh-haduh-1-lakh-50-hajar-ki-tiar/
"Shillong, 31 Lber:Ka tnad District Council Affairs jong ka sorkar jylla mynta ka sngi ka la hukum ia u Chairman ka Garo Hills Autonomous District Council (GHADC) ba un peit ma u kum u CEM ba shipor ka District Council kat bym pat lah ban pynlong ia ka elekshon CEM. Haba ia kren bad ki lad khubor u Boston Marak Chairman ka GHADC u la ong ba u la ioh hukum na ka sorkar ban peit shipor ia ka GHADC tad haduh ban da lap ban pynlong elekshon CEM bad utei un shimti ia katei ka kam naduh ka lah sngi u blei.U Marak u la ia kynduh ia u myntri ka tnad DCA u bah Prestone Tynsong ban batai ia ka jinglong jingman ha GHADC hynrei u khlem ioh pat ban ia kynduh ia u Lat ka jylla naba u don ha ka jylla Assam. La iathuh ba kumba ju long ha District Council lada mih kano kano ka jingkhyllem EC u Lat u ju pynbna ia uwei napdeng ki MDC kum u nongpeit ba shipor.",U Chairman kum u CEM  ba shipor ka GHADC,https://www.urupang.com/u-chairman-kum-u-cem-ba-shipor-ka-ghadc/
"Shillong, 31 Lber:Uwei u rangbah ba la 42 snem karta uba la tip kyrteng kum u Lopina Kharsyntiew na Patarim, Block-II, Mawlai, Shillong u la jah rngai na la ong ryngkat ka trok kaba u niah kaba don ia u nombar ML-05J-5058, u la jah naduh ka 21 tarik mynta u bnai.",Jah u Rangbah bad ka trok,https://www.urupang.com/jah-u-rangbah-bad-ka-trok/
"Shillong, 31 Lber:Ka Meghalaya Minerals Exporter’s Chamber of Commerce (MMECC) ka pynpaw ia ka jing-sngewnguh ia u myntri rangbah ka jylla u Dr Mukul Sangma, u ba la bat ia la ka jong ka kular kaba u la kren hapoh ka iing dorbar thawain jong ka jylla, ha ka dorbar mang tyngka kaba dang shu dep, ha kaba ula khlei ba ka sorkar kan ialeh katba lah ban iarap ia ki briew kiba trei ha kane ka kam mawshun.Ka MMECC, ka shim ba dei da ka jingshim khia jong u myntri rangbah ka jylla ba ka tnad khlaw, ka la sdang ban jurip biang ia ka jingdon u mawshun ba dang sah ha ki par jong ki briew khnang ban ai jingbit biang ban shallan ia u, ha kaba la leh lyngba u Forest Officer (DFO) Territorial Shillong bad la dep ban bthah ia kiba trei mawshun ba kin buh ia ki aplikeshon jong ki ban dup lah ban leh ia kaba don kam.Kane ka lynti kaba ka sorkar ka la leh, lyngba jong ka tnad khlaw, na ka liang jong MMECC, ka long kaba u myntri rangbah ka jylla u la shim ia ka lynti kaba dei ban pynlait ia ki briew kiba im kane ka kam mawshun ba kin ioh ban trei ban ktah bad ha ka juh ka por ban dang ioh ban pynkhreh ia ka plan kaba biang ban tih mawshun bad ban ioh ia ki kot ki sla na ka sorkar.Ka MMECC ka kyntu ia u DFO, territorial East Khasi Hills District ban pynkloi ia kane ka kam ban pyndep kloi ia ka jingjurip khnang ba kito kiba dang don ia u mawshun ba la dep tih, yn ioh ban shallan noh ha dien ba ka ophis ka la ai ia ka Challan.Katei ka seng, ka pynpaw ruh ia ka jingsngewnguh ia u nongialam ka liang pyrshah hapoh ka iing dorbar thawain ka jylla u Dr Donkupar Roy, u ba la shim khia ban kren ia kane ka jingeh jong ki paidbah hapoh ka iing dorbar thawain ha kane ka dorbar mang tyngka kaba dang shu kut shen, ha kaba u myntri rangbah ka jylla ruh u la sngap bad shah skhor bad leh ia kaei kaba u la klur hapoh ka iing dorbar.",Sdang jurip biang ia ka jingdon  u Mawshun ba dang sah,https://www.urupang.com/sdang-jurip-biang-ia-ka-jingdon-u-mawshun-ba-dang-sah/
"Shillong, 30 Lber:Ka Executive Committee ka GHADC kaba ialam da ka seng NPP ka la khyllem noh mynta ka sngi. Katei ka jingkhyllem ka EC ka dei hadien ka jingrisaiñ jong u Chief Executive Member u Denang T Sangma. U Dy.CEM ka KHADC u Augustine Marak haba ia kren bad u Rupang u la iathuh ba tang mar ia sdang ka dorbar mang tyngka, ha ka sngi kaba ar, u Chairman u la pynbna ba u Denang u la risaiñ noh na ki daw shimet jong u bad da katei ka jingrisain u CEM ka EC ruh ka la khyllem noh.Mynhynnin ka sngi ka Liang pyrshah kaba ialam da ka Congress ka la wanrah da ka jing bym shaniah shuh ia ka EC jong ka NPP bad u Chairman u Boston Marak u la pdiang ban ia kren ia katei ka NC mynta ka sngi, hynrei tang mar ia sdang dorbar mynta ka step u Chairman u la pynbna ba u ioh pdiang ia ka shithi risaiñ na u CEM bad kumta hi ka EC ka la khyllem hi noh. Lah ban kdew ba ka EC jong ka Garo Hills Progressive Alliances (GHPA) kaba ialam da ka seng NPP ka don 19 ngut ki MDC na ka 29 ngut bad kitei ki kynthup ia 10 ngut ki MDC ka NPP, 3 ngut ka GNC, 1 BJP , 1 NCP bad 7 ngut ki Independent.Ryngkat bad u CEM ki don 6 ngut ki MDC kiba la mih noh na ka GHPA bad kitei ki kynthup ia u Chairman u Boston Marak ryngkat ki 4 ngut kiwei pat ba kynthup ia u Wenison Marak ka Garo National Council, u Dhormonath Sangma uba phet na ka Congress ban ia soh NPP mynta u la leit phai biang sha ka Congress, u Ismail Marak ka BJP uba phet na ka Congress bad u Righteous Marak u MDC ka NCP uba phet na ka Congress.U Boston Marak u la kam ba ka liang pyrshah ka don mynta 16 ngut ki MDC bad ka la biang ba kin kam ia ka bor synshar. U la kynnoh ba katei ka jingjot jingpra ka dei namarba ka jingdkoh jong ka rukom treikam ka EC ba ialam ka NPP.La iathuh ba ka jingiadie ia thied kulai ka dang iaid haduh mynta ruh. U Dy.CEM u Augustine Marak u la iathuh ba haduh mynta um pat lah ban ong eiei namarba ka jingiakren bad ki nongialam ka NPP ka dang iaid ban ia khun ban wan biang ha ka bor.“Katno ngut ki MDC ngi don mynta, ngim pat lah ban ong, ngan sa ai jingtip ia phi” ong u Augustine haba ia kren bad u Rupang.Hynrei kiwei pat ki lad khubor ki la iathuh ba mynta ki nongialam ka NPP ba kynthup ia u Conrad bad u nongialam ka BJP u bah Shibun Lyngdoh ki dang don hapdeng ka jingiakren kumno ban thawlad ban wan biang ha ka bor.",Shuwa ban sdang dorbar “risaiñ” u  CEM; khyllem ka EC ka NPP ha GHADC,https://www.urupang.com/shuwa-ban-sdang-dorbar-risain-u-cem-khyllem-ka-ec-ka-npp-ha-ghadc/
"Shillong, 30 Lber:Ka jingialang jong ka Central Executive Committee (CEC) ka United Democratic Party (UDP) kan long ha ka 10 tarik Iaiong ban wan, ban iakren bad ban shim ia ka rai, la yn dang kyrshan ne em ia ka Executive Committee ka People Democratic Forum (PDF) ba ialam da Bah Pynshngain N Syiem ha KHADC.Ka jingialang ha katei ka sngi kan iakren ruh na ka bynta ban pynkhreh ia ka elekshon MLA kaban long lashem snem ha ka jylla.U General Secretary ka UDP u Dr Jemino Mawthoh u la ong ba ka jingialang ka sub-committee hynnin ka la phah ia ka jingsngew jongka, sha ka CEC ba kan shim ia ka rai kaba sngew biang halor ka jyrsieh ka KHADC.“Ia ka jinglap ka House Committee ka KHADC ia ki kam jyrsieh ka EC ba ialam da u Bah Pynshngain N Syiem,yn iakren bad yn shim ia ka rai kaba kut ha ka 10 tarik Iaiong”, la ong u Dr Mawthoh.Ka UDP ka la thaw ia ka Sub Committee on KHADC Affairs ban peit bniah bad bishar ia ka kaiphod jong ka House Committee kaba tohkit halor ki kam bamsap ha KHADC na ka pisa kaba la iohlum na ka Professional Tax na nongpoh bad Nongstoin khamtam ka jingpaw ka kyrteng u CEM ban Pynshngaiñ N Syiem bad u bah Antonio War EM pla tyngka ha katei ka kaiphod.U Bah BM Lanong hynnin ka sngi u la ong ba ka Sub Committee kan phah ia ka rai sha ka Party ban weng noh ne em na ka PDF kaba ialam da u bah Pynshngaiñ N Syiem hadien ba peit bniah ia ka kaiphod ka House Committee.Ha katei ka kaiphod jong ka HC, la iasoi da u nongialam ka Liang pyrshah uba dei u Chairman u bah Manstudy Nongrem, ka nongialam jong ki MDC ka HSPDP ka kong Teilinia Thangkhiew, nongialam ki MDC ka KHNAM bah Adelbert Nongrum bad nongialam ki MDC ka UDP u bah Teinwell Dkhar kiba dei ki dkhot ha ka kynuhn synrop ka PDF.",10 tarik yn iathir ka CEC ka  UDP ban neh ne weng na PDF,https://www.urupang.com/10-tarik-yn-iathir-ka-cec-ka-udp-ban-neh-ne-weng-na-pdf/
"Shillong, 30 Lber:4 ngut ki nongtrei jong ka tnad khlaw ka KHADC ki la shah sospon na ka kam jong ki namar ka pisa kaba T.34,30,000 tyngka. Katei ka jingshah sospon ka la sdang nyngkong da ka jingsospon ia u Forest Chowkidar Cum Peon u Franklin Khymdeit ha ka 2 tarik u naiwieng, 2016 bad hadien pat sa 3 ngut ki ophisar kata u bah T.Saiborne-Chief Forest Officer, bah M Lyngdoh Deputy Chief Forest Officer bad bah Baniwell Lyngdoh Under Secretary sha ka Executive.Kham ha shuwa ia kane, ka EM ba peit ia ka tnad khlaw ka KHADC ka kong Gracemary Kharpuri haba jubab ia ka jingkylli ha ka dorbar mang tyngka ka KHADC ka la kubur ba ka la don ka jingpyndonkam bakla ia ka pisa ba ka KHADC ka ioh bhah 50% na ka tnad khlaw bad ia kane ka la ong ba utei u Chowkidar ( Franklin Khymdeit) u la kubur ba u la pyndonkam bakla ia katei ka pisa bad ka la ong ruh ha katei ka por ba ka jingtohkit ka dang iaid bad ka la jan dep artad bad kan sa aiti sha ka Executive Committee.Kham hadien la mih sa ka jingshah sospon ki 3 ngut ki ophisar kiba peit ia katei ka tnad, haba ia kren bad ka kong Grace ka la ong ba ka jingtohkit kaba nyngkong la dep ban aiti sha ka EC hynrei ka dang don sa kawei pat ka jingtohkit kaba dang iaid mynta bad khnang ba ka jingtohkit kan long kaba khuid la sospon noh ia ki 3 ngut ki ophisar.Ia ka jingtohkit ba nyngkong la khlieh da u Joi9nt Secretary ka KHADC u bah D.G Syiemiong bad kaba-ar pat la khlieh da u bah E.L Myrten Additional Judge bad la ai por 3 bnai ban pyndep ia ka jingtohkit.",Saw ngut shah sospon ki nongtrei  khlaw KHADC na ka T.34 lak,https://www.urupang.com/saw-ngut-shah-sospon-ki-nongtrei-khlaw-khadc-na-ka-t-34-lak/
"Shillong, 31 Lber:T.6.30 klur tyngka ka sorkar ka la ioh lum na ki kali bad ki thuk thuk kiba pynkheiñ Aiñ bad katei ka kuna ka dei kaba la lum san snem mynta kata naduh u 2012-2013 haduh u 2016-2017. Katei ka kuna ka dei kaba la lum na ki briew kiba niah kali bad ka bu-aid kyiad, kiba kren phone por dang ñiah kali, ki bym deng snieh, ki thuk thuk ba niah khlem jingsop khlieh, kiba pynher sted bad kiwei pat kiba pynkhein ia ki kyndon aiñ.Ka kuna kaba heh heh kaba la iohlum ka dei ka East Khasi Hills kaba haduh T.3.76 klur tyngka , nangta bud sa ka Ri-Bhoi T.92.7 lak tyngka, ka West Jaintia T.49.9 lak tyngka. West Garo Hills T.34.8 lak tyngka, East Jaintia Hills T.30.9 lak tyngka, North Garo Hills T.3.7 lak tyngka, South West Khasi Hills T.1.9 lak tyngka, East Garo Hills T.1.2 lak tyngka. Ym shym la don ba shah dain kuna ha South West Garo Hills, Ampati.","T.6.30 klur, ka kuna na ki  kali pynkheiñ Aiñ ha ka Jylla",https://www.urupang.com/t-6-30-klur-ka-kuna-na-ki-kali-pynkhein-ain-ha-ka-jylla/
"Shillong, 30 Lber:Ki 24 kynta ba ladep, ki dei ki kynta kiba jur slap tam ha ka nongbah Shillong, na ka bynta jong u snem 2017. Ka jinghap slap, ka la poi sha ka 18.9milimetre, katba kum ka jingai jingkhein ka Meteorological Department jong ka Sorkar India, kaba don ha Upper Shillong. Katei ka tnat, ka buh jingmaham, ba kan don biang ka jinghap slap, kaba jur ha ki katto katne ki bynta jong ka Jylla, ha ka 3tarik Iaiong 2017.",U slap ba jur tam jong u 2017,https://www.urupang.com/u-slap-ba-jur-tam-jong-u-2017/
"Shillong, 30 Lber:Ka Khasi Students’ Union (KSU) Bangalore Unit lyngba kane ka kyrwoh ka pynpaw, ba hadien ka jingpeit pyrman jong ka seng mynta la bun snem ka shem, ba ki bun bha ki jaka ai jinghikai kiba na Karnataka bad Meghalaya ki ju phah ia ki samla pule na Meghalaya sha Karnataka, khamtam ha ka nongbah Bangalore. Hynrei ka seng ka sngewsih pat ban iohi ba ki bun bha kum kine ki jaka ai jinghikai, ki mih tang ban kjit pisa na ki ba bun ki khynnah kiba luilui da ka ba ki pynbiej bad phon ia ki ha kiba bun rukom. Ka seng ka la lap ba kiba bun ki jaka hikai, ki pynbiej da kita ki jing ai ram ia ki samla ban pule na Meghalaya tang ban ioh kjit pisa na ki.Kiba bun bha ki samla pule na Meghalaya ki la shah thok shah phon ha kum kine ki kynhun, kiba kular ia ki ban pynbiang ia ki ha ki jaka pule kiba pawnam bad ba tbit hynrei mar syn poi sha Bangalore kine ki samla pule ki ngat pynban ha ki jaka pule kiba wat ka sorkar ruh kam pat ithuh ia ki.Kumta ka seng ka maham tyngeh ia kine ki jaid kynhun, ba lada ki dang iai bteng ia kum kine ki kam thok kam shukor ka seng kam banse ban shim noh da ki lad ki lynti kiba tyngeh khnang ban tehlakam ia ka jingshah thok ki samla pule ba luilui na jylla Meghalaya, ong ka kyrwoh na U bah Rymphang Nongsiej, President, KSU Bangalore Unit.",“Pynbiej ki kompeni ia ki samla Khasi”,https://www.urupang.com/pynbiej-ki-kompeni-ia-ki-samla-khasi/
"Jowai, 30 Lber:Uwei u bar jylla uba trei ha kawei ka petrol pump kaba don ha East Jaintia Hills u la jah rngai na jingtrei naduh ka 27 tarik une u bnai ha ryngkat ka pisa kaba 4 lakh 16 hajar tyngka.U Manager ka NES Sutnga Petrol Pump, u Mukesh Jain u la ujor sha ki pulit ka Khliehriat ba u Rakesh Sharma (25) u la jah rngai ha ryngkat katei ka pisa.",Jah u nongtrei petrol pump bad 4.16 lakh,https://www.urupang.com/jah-u-nongtrei-petrol-pump-bad-4-16-lakh/
"Shillong, 31 Lber:Ka jingiakren pyn-beit pud hapdeng u Myntri Rangbah ka Assam u Sarbananda Sonowal bad u Myntri Rangbah ka Meghalaya u Dr Mukul Sangma kan long lashai ka sngi ha Guwahati por 11 baje mynstep ha Administrative Staff College ha Khanapara, Guwahati.Kane ka jingiakren pynbeit pud ka dei ka sien kaba 20 ha ka kyrdan Myntri rangbah jong kine ki ar tylli ki jylla naduh ba la kha ia ka Meghalaya.Ka jingiakren ban pynbeit iakajia pud bad ka Assam ka la iaid naduh u snem 1971 haduh mynta bad naduh u snem 1971, la don 19 sien ba ki Myntri Rangbah ka Meghalaya bad ka Assam ki iakynduh haduh 2012, bad 12 sien ki Chief Secretary.Ki don 12 tylli ki jaka ba iakajia pud hapdeng ka Meghalaya bad ka Assam kynthup ka Blocks I bad II, Upper Tarabari, Gizang Reserve Forest, Hahim, Langpih, Borduar, Boklapara, Nongwah-Matamur, Khanapara-Pillangkata, Deshdemoreah, Khanduli-Psiar ba Ratacherra. Kine ki jaka ki dei kiba hap ha West Khasi Hills, Jaintia Hills bad ha Ri Bhoi district ka Meghalaya.Na bynta u Dr Mukul, yn synrang lang ki myntri jongu kynthup Deputy Chief Minister u Dr R.C Laloo, u nongaibuit ka sorkar, Bah D.D Lapang, myntri kam pohiing Bah HDR Lyngdoh, Kong Roshan Warjri bad u Chief Secretary u K.S Kropha bad kiwei.",Mynta yn iakren pud U Sonowal  bad U Mukul ha Guwahati,https://www.urupang.com/mynta-yn-iakren-pud-u-sonowal-bad-u-mukul-ha-guwahati/
"Jowai, 30 Lber:Ki Shipai BSF, Jowai Sector ki la pynlong ia ka program ban ai jinghikai ia ki khynnah skul shaphang ka kam ki shipai BSF bad ruh ki la pynlong ruh ia ka jingpyni rong ia ki tiar ba ki BSF ki pyndonkam kynthup ia ki suloi ba bunjait.Ha ka sngi ba-ar, ki shipai BSF ki la pynlong ia ka program ha Don Bosco Khliehriat bad ha Sacred Heart Secondary School, Byndihati ha kaba ki khynnah skul na ki skul bapher bapher kynthup ia ki samla pule ka St. Anthony’s (extension) kaba don ha Byndihati.Hynnin ka sngi pat la pynlong ia kum kane ka juh ka program ha Marian Hill Secondary School, Jowai bad ha Nongtalang College, Amlarem Sub-Division.Ha Jowai, ki khynnah skul na Marian Hill, St. Mary Mazzarello bad na North Liberty Higher Secondary School ki la wan ia shim bynta ha katei ka program.Na ka liang u Deputy Commandant ki BSF, u ME Zingkhai u la ong ba kane kadei ka jingthmu ban wanrah ia ka jingiasngewjan hapdeng ki riew paidbah khamtam ki khynnah skul bad ki shipai BSF.“Bun ki tieng ia ngi ki BSF namar ba ngi phong uniform, hynrei ngi ruh ngi dei ki briew hi kum maphi bad phim dei ban tieng ia ngi”, ong utei u heh ki BSFUtei u heh ka BSF u la batai shaphang kumno la seng ia ka kynhun shipai BSF da ka sorkar India bad kumno ki la iada ia u pud u sam ka ri ban khanglad ia ka jingwan rung tuh ki nongshun.Ha kine ki Program, nalor ka jingpynirong ia ki tiar ialeh bad kiwei kiwei ki jait tiar ba pyndonkam da ki shipai BSF, la pyni ruh ia ka film lyngkot shaphang ki BSF.Kane ka long ruh shi bynta ban pynshlur ia kito ki khynnah skul bad samla pule ban kin don ka mynsiem ban rung sha ka kam shipai ynda ki la dep ia ki jingpule na ka bynta ban shakri bad ban iada ia ka ri.","Pyniajan ki BSF bad ki  paidbah, khynnah skul",https://www.urupang.com/pyniajan-ki-bsf-bad-ki-paidbah-khynnah-skul/
"Shillong, 31 Lber:Hadien ka jinghap slap, kaba 18.9 milimetre, ha ki 48 kynta ba ladep, hynrei, ka jinghap slap, ha ka nongbah Shillong, ka la nang jur shuh shuh, ha ki 24 kynta ba ladep, ha kaba ka jinghap slap, ka la poi sha ka 34.6 milimetre.Ka ka jingai jing khein ka Meteorological Department jong ka Sorkar India, kaba don ha Upper Shillong, ka ai jingmaham ruh, ba kan dang bteng ka jinghap slap, kaba jur lem bad ka eriong, ha ki bynta jong ka Jylla, ha ka 1tarik, 2tarik bad 3tarik Iaiong 2017.",Nang jur slap  shuh ha Shillong,https://www.urupang.com/nang-jur-slap-shuh-ha-shillong/
"Shillong, 31 Lber:Ka sorkar jylla ka la pynmih ia ka jingpynbna ba baroh ki dukan kyiad kiba hapoh ka 500 meter ka jingjngai na ki surok bah, ki dei ban khang kdam noh naduh lashai ka sngi ka 1 tarik Iaiong.Kane ka jingpynmih hukum ka sorkar ka long hadien ba ka Supreme Court ka ri ka la pynmih ia ka hukum ba baroh ki dukan kyaid ha ka ri kiba don hapoh ka jingjngai kaba 500 meter ki dei ban khang kdam bad lada don kiba leh pyrshah yn pynshitom da ka ain.Ka rai jong ka Supreme Court ka long hadien ba katkum ka jingshyrkhei ka jingiap bad ka jingmynsaw ha ki jingjia aksiden kali ha ki surok ha ka ri namar ka jingbuaid.Katkum ka jingkhein ka sorkar, kumba 5 lak ki jingjia aksiden ha ka ri ha ka shi snem bad kumba 1 lak ngut tam ki briew ki duh na ka jingjia aksiden kali ha ka ri India.Ka jingshah khang ki dukan kyiad ha ka jylla kan ktah jur ruh ia ka khajna ka sorkar jylla kaba kamai na kine ki dukan kyiad kiba ieng lain ha man ki surok bah ha ka jylla.Katkum ka jingiathuh u myntri ka tnad Excise, u Zenith Sangma, ka sorkar jylla ka duh khajna kumba san spah klur na ka jingkhang ia ka kyiad .U Zenith u la ong ba kumba T. 500 klur la duh khajna na ka jingkhang noh kumba 265 tylli ki dukan kyiad da ka hukum ka Supreme Court ha kane ka jylla.Ia kane la iathuh da u Myntri ka khajna ka jylla u Zenith M Sangma hynne ka sngi ha ing dorbar halor ka jingkylli jong u bah Dr Jemino Mawthoh.Hadien ba hukum ka Supreme Court la khang 265 tylli na ka 561 tylli ki dukan kyiad ha baroh ka jylla.Katkum ka jingong u Myntri ia ka jingdon ki dukan kyaid ka long ha East Khasi 61 tylli, West Khasi 10, South West Khasi 13, Ri Bhoi 31, East Jaintia Hills 35, West Jaintia Hills 26, East Garo Hills 07, West Garo Hills 53, South Garo Hills 13, North Garo Hills 18, South West Garo Hills 21 bad Sohra sub division 08 tylli.Ha u 2013-14 ka sorkar ka ioh khajna T.1626620757, ha 2014-15 ka ioh khajna T. 1511353697 bad ha u snem 2015-16 ka ioh lum khajna T.1700549408.Kiwei pat ki lad khubor, ki iathuh ba ka Supreme Court, ka la kham pynjynsur ia ka hukum jongka, ha kaba ka la buh kyndon ba yn khang tang ia kito ki dukan kyiad, kiba don ha ka jingjngai kaba 220 metre na surok bah, ong ka khubor ba dang shu ioh lum bad katei ka dei ka hukum, kaba la pynmih mynhynnin ka sngi, ha kaba la bthah, ba katei kan trei kam, ha kito ki nongbah, kiba don tang kumba 20hajar ngut antad eiei.","500 meter na surok bah,  khang lut ki dukan kyiad",https://www.urupang.com/500-meter-na-surok-bah-khang-lut-ki-dukan-kyiad/
"Mawkyrwat, 26 Lber:Mynhynnin ka sngi u Myntri ba dei khmih ia ka tnad PWD Roads u Martin M. Dango u la plie ia u mawnongrim jong ka jingkieng Maheskola- Darengiri Roads ryngkat ka jingsynran lang u Zenith M. Sangma Myntri ka tnad Sports & Youth Affairs lem bad ki nongialam jong ka Ranikor Block Congress Committee (RBCC) u bah Jerman Nonsiang ia kaba la pynlong ha ka shnong Chimasora South West Khasi Hills.Na ka liang u kongsan u Martin M. Dango, haba ai jingkren ha katei ka sngi u la ong ba ia kane ka jingkieng Maheskola – Darengiri Roads kaba dei ka RCC Bridge kaba wan lyngba ka skhim RIDF- XX11 la mang haduh T. 3 klur 8 lak tyngka na ka bynta ban shna iaka bad ka jingjrong jong kane ka jingkieng ka long kumba 24.7 meter eiei.U la ong ruh ba kane ka jingkieng ka long kaba la rim bha bad ka dei ka jingkieng kaba naduh ka por Sorkar Assam bad kaba la neh kumba palat sanphew snem mynta bad ka jingioh ban maramot bad shna thymmai ia kane ka jingkieng ka long kum ka jingkyrkhu ia ki paidbah kane ka thaiñ ha kaba ki la lah ban leit na kawei ka jaka sha kawei pat ban ia Khaii ia pateng.Shuh shuh na ka liang jong u, u buh ruh ia ka jingkyntu ia ki paidbah ba ki dei ban don ka jingsngew longtrai ia kane ka jingkieng bad ba ki dei ruh ban iada bad lehkhuid ia kane ka jingkieng kaba ka sorkar ka la shna na ka bynta ka jingdonkam jongki, u la ong ruh ba katba lah yn pyndep kloi ia ka jingshna ia kane ka jingkieng.Ha kane ka sngi plie ia u mawnongrim la pyniaid ia ka jingialang da u bah F. Sohlang E.E PWD Roads Ranikor ryngkat ka jingiadonlang u Zenith. M. Sangma Myntri ka tnad Sports & Youth Affairs, bah Manstudy Nongrem MDC Langrin Constituency, bah D. Kyndiah Assistant Executive Engnineer Nonghyllam, bah H. S. Diengdoh ADC South West Khasi Hiils, Jerman Nongsiang President Ranikor Block Conggress Committee bad kiwei kiwei.",Plie U Dango ia u mawnongrim ka jingkieng ha Maheskola,https://www.urupang.com/plie-u-dango-ia-u-mawnongrim-ka-jingkieng-ha-maheskola/
"Nongstoiñ, 24 Lber:Ka jingbymlah jong ki kyrtong ka seng Congress ban ioh ia ka jingjop ha ki election na Nong-stoin, ka dei na ka daw jong ka jingiaknieh tiket bad ka jingiai pynkylla ia ki kyrtong da ka MPCC, hadien ba ki dkhot bad nongkitkam jong ka seng ki la dep ban ia jied bad katei ka jingkylla khlieh khlieh tdong tdong ia ki kyrtong ka long ruh kawei na ki daw bah ban mih ka jingiapait ia pra hapoh jong ka seng.Kumta ban tehsong biang ia ka seng congress hapoh Nongstoin, ka NBCC da kawei ka jingmut ki la iashim ia rai ban phah ia ka kyrteng jong u bah Gabriel Wahlang kum u kyrtong ban iakhun ia ka election MLA ha u 2018 bad ia u bah N. Nongdkhar kum u kyrtong MDC ha u 2019, sha ka MPCC da ka jingiamynjur lang da baroh ki President Delegate, Youth Congress, Mahila ki nongkitkam jong ki Primary Unit bad Sub Unit bapher.Katei ka paw shai ruh ha ka General Meeting jong ka Nongstoin Block Congress Committee, kaba la long mynta ka sngi ha Congress Bhavan Nongstoin bad ha katei ka jingialang hadien bala pynpaw ia kitei ki ar ngut ki kyrteng ban long kum ki kyrtong, ki la pan ruh ia ka jingmynjur na baroh ki paidbah nongkitkam jong ka seng Congress ha kaba baroh ki la iamon bad ia mynjur ia kitei baroh ar ngut ba kin long kum ki kyrtong jong ka seng, na ka bynta ka election MLA bad MDC da kaba ki la ia pyni ruh ia ka dak jong ka jingiamynjur da kaba iarah kti.Ia katei ka jingialang la pyniaid da u bah Simpleman Marwein Vice President jong ka NBCC ha ryngkat ka jingiadonlang u bah B.K. Bani Adviser ka NBCC, u bah F. Lyngkhoi Chief Adviser District Youth Congress, kitei ki ar ngut kiba la shah jied kum ki kyrtong kata u bah Gabriel Wahlang bad bah N. Nongdkhar, bad la wan ruh ban iashim bynta da President Delegate, Youth Congress, Mahila ki nongkitkam jong ki Primary Unit bad Sub Unit bapher.",Rai ka NBCC: U bah Gabriel  u kyrtong MLA & N. Nongdkhar MDC,https://www.urupang.com/rai-ka-nbcc-u-bah-gabriel-u-kyrtong-mla-n-nongdkhar-mdc/
"Shillong, 26 Lber:Ha ka 24 tarik mynta u bnai ka la don ka jingialang hapdeng ki pulit bad ki trai Hotel jong ka nongbah Shillong ban ia kren halor ka jingkiew ka kam khaii met bad ki kam ia shonglok be-aiñ. Ha katei ka jingialang la ia kren ba donkam ban pyndait ia ki CCTV Camera kiba khlaiñ, ban pynbiang ia ki rikod jong ki briew kiba sah ha ka hotel bad ban pan ia ka identity card jong ki, ban pyni man ka sngi sha ki pulit ia ka rikod ba ki briew ki wan sah, ban pynbiang ia ki jingtip shaphang ki nongtrei Hotel sha ki pulit, ki trai Hotel ki dei ban pynthikna ba kan ym don ka kam khaii met hapoh Hotel jong ki.U Inspector M.N Khan Officer In-charge, Laitumkhrah P.S u la pynsngew sha ki trai Hotel ia ki kyndon pyniaid jong ki , u Shri K. Prasad, MPS. Dy. Superintendent of Police (Hqr), East Khasi Hills, Shillong ruh u la batai ia ki kumno ban pyniaid khnang ba kan long kaba shngaiñ bad ka ban lait na ki kam awria.Na ka liang ki trai Hotel la kren da u Shri Paramvir Singh uba kular ban ia treilang bad ki pulit kumba la batai. Ki la don haduh 112 ngut ki trai kiba la wan na ki 112 tylli ki Hotel kiba ia shim bynta ha katei ka jingialang kaba la donlang ruh u Superintendent of Police, East Khasi Hills, Shillong u Shri Davis N R. Marak, IPS.",Man ka sngi ki Hotel ki dei ban  pyni ia ka jingwan sah briew: Pulit,https://www.urupang.com/man-ka-sngi-ki-hotel-ki-dei-ban-pyni-ia-ka-jingwan-sah-briew-pulit/
"Shillong, 26 Lber:Lashai ka sngi ka 27 tarik u lber kan don ka dorbar kyrpang ka KHADC ban ia kren halor ka ripod tohkit jong ka House Committee kaba la pyndep ia ka jingtohkit jong ka halor ka jingpynrung ia ka pisa ba la lum na ka Professional Tax na Nongpoh bad Nongstoin sha ka account ki riew shimet.",Mynta ka dorbar kyrpang KHADC,https://www.urupang.com/mynta-ka-dorbar-kyrpang-khadc/
"Shillong, 26 Lber:Ki don baroh 267 ngut ki khunswet ha baroh ka jylla kiba ioh jingiarap na ka skhim ka sorkar jylla.Katkum ka jing-khein ba la ai da ka sorkar, la pyni ba kine ki khunswet kiba ioh jingiarap ki dei jong u snem 2016.Ha East Khasi Hills ki khunswet kiba ioh jingiarap ki long 13 ngut, West Khasi Hills 50 ngut, Ri-Bhoi 3 ngut, West Jaintia Hills 10 ngut, East Jaintia Hills iwei, South West Khasi 11 ngut, South Garo Hills 40, South West Garo Hills 47 ngut, North Garo Hills 27 ngut, East Garo Hills 15 ngut bad ha West Garo Hills ki don 50 ngut kiba ioh jingiarap na ka sorkar.",267 ngut ki khunswet ba ioh jingiarap,https://www.urupang.com/267-ngut-ki-khunswet-ba-ioh-jingiarap/
"Nongpoh, 26 Lber:Hadien ka jingujor na ki nongrep ha ka thain Umlaper, kiba la iakynduh jingeh halor jingshah pynjulor ia ki jaka rep jaka riang ka jongki, tang namar ka jinglehtorti da u Kontraktor ba pyntrei ia ka surok PMGSY, kata na Umlaper sha Lymphuid, ki nongialam ka KSU, ia kaba la ialam da u Samla Lamkyrdan Sungoh, Organizing Secretary ka KSU, NKHD lem bad ki dkhot na ka Nongpoh Circle, ha ka sngi Thohdieng, ki pynlong ia ka jingleit ban jurip bad pynrem jur halor ka jinglehtorti da u Kontraktor ba shna ia katei ka surok.Kum ban shu pynkynmaw hangne, ia katei ka surok PMGSY kaba 16.125 km, kaba pyniasoh na Umlaper sha Lymphuid, la pyntrei da u Bah Khlurstep Pakma bad na ka bynta katei ka surok ka sorkar ka la mang haduh T. 144.03 lak.Hadien kane ka jingjurip, u samla L. Sungoh, u la ong ba ka seng ka la lap ba ki don haduh 30 ngut ki nongrep kiba la shah ktah, ha ka jingshna ia kane ka surok PMGSY, ha kaba naduh ki lyngkha kba bad kiwei de ki jaka rep ki la shah ktah.“Ha ka jingshisha ngi kmen bad ngim don jingpyrshah ei ei haba wan kino kino ki kam pynroi na ka ki paidbah, hynrei kaei pat kaba pynlong iangi ban gin hap ban pyrshah kadei namar ka jinglehtorti da u Kontraktor uba la pynshna ia kane ka surok, namar kaei kaba ngi la sakhi ba ka la don ka jingjulor ha ki jaka rep, katba na ka liang u Kontraktor pat u khlem seiw ei ei sha kito kiba la shah ktah” ong u samla L. Sungoh.Wat na ka liang jong kitei nongrep kiba la shah ktah, ki la leit ban iakynduh ia utei u Kontraktor ban iakren halor ka jingshah pynjulor ia ki jaka rep ki jongki, hynrei na ka liang utei u Kontraktor um shem la pynsngap ia katei ka jingud da kitei ki nongrep, bynrap u samla L. Sungoh.Kumta, haba iadei bad katei na ka liang ka seng kan nym shong kli kti, hynrei kan dawa na ka sorkar na ka bynta ka hok jong kitei ki nongrep kiba la shah pynjulor ia ki lyngkha ki jongki bad ha kajuh ruh ka por ka seng kan sa leit ruh ban kynduh ia u DC ka Ri Bhoi, u la bynrap.","Torti u Kontraktor ia ka surok  Umlaper-Lymphuid, julor ka rep",https://www.urupang.com/torti-u-kontraktor-ia-ka-surok-umlaper-lymphuid-julor-ka-rep/
"Shillong, 24 Lber:Ka Myntri tnad pule puthi ka jylla ka Deborah Marak ka la ai jingmut ia u Bah Pynshngain N Syiem, ba un iakynduh bad u Myntri Rangbah u Dr Mukul Sangma ban iakren ia ka jingpynrung ia ka skul Rangblang bad ka Divine Mercy Secondary Skul Umdang ha South West Khasi ha ka NCLPR.Haba jubab ia ka jingkylli ba la wanrah da u MLA ka Mawsynram Bah Pynshngain mynta ka sngi ha iing dorbar, ka Deborah ka la ong, “Ka jingpdiang ban pynrung ia ka skhim la jied ka tnad Planning ba la peit da u Myntri Rangbah, nga ai jingmut ia u Bah Pynshngain ban leit iakynduh markhmat bad u Myntri Rangbah, balei katei ka skul kam shym la shah jied ban ioh skhim”.Kane ka jingkren ka myntri ka la pynmih sur ha iing dorbar, namar ka jingsamrkhie ki dkhot ka iing namar ba u Bah Pyn-shngain bad u Dr Mukul ki dei kiba iakawang ktieh bha.Halor kane u Bah Pynshngain u la jubab da kaba ong, “Hadien ba la kut ka dorbar mang tyngka, ngan leit iakynduh ia u Myntri Rangbah”.Ha kane ka por, u myntri rangbah u Dr Mukul Sangma u la ieng bad u la jubab, “Ka jingai jingmut jong ka myntri kaba dei bha bad kumjuh ka jubab na u Bah Pynshngain ruh kaba biang bha”.U Myntri rangbah u la ong ba ka sorkar ka don ka pisa ym tang na ka NCLPR, hynrei wat na ka skhim ka sorkar jylla ruh ban ai sha ki skul ban shna ia ki iing bad kiwei ki jingdonkam. Ki don ki skhim ruh ba ka sorkar ka la pan pisa na ka NEC, la ong u Myntri Rangbah.Hadien kane u Bah Pynshngain u la ieng biang bad jubab ia ka jingkren u Myntri Rangbah da kaba ong “Nga kyrmen ba u Myntri Rangbah un leh ynda nga rung ha kamra jong u”.",Kwah ka Deborah ban ia kynduh  U Bah Pynshngain bad U Mukul,https://www.urupang.com/kwah-ka-deborah-ban-ia-kynduh-u-bah-pynshngain-bad-u-mukul/
"Shillong, 24 Lber:Tang ar sngi hadien ba u la shah ujor, mynta u bah Paul Lyngdoh MLA ka UDP na 18 Shillong West konstitwensi u la ujor kylla ia ki briew kiba ujor pyrshah ia u, ha kaba ia katei ka jing ujor, u la ai sha u Chief Secretary ka jylla uba dei ruh u Chief Vigilance Commissioner bad ha katei ka jingujor pyrshah ia u, ula ong ba ka dei tang ban pynthoh-bria ia u bad u la kyntu ba dei ban pynshitom ia ki briew kiba u la niew kyrteng ha ka jing ujor. Ha ka 22 tarik mynta u bnai u ba Michael Pakyntein u la ujor pyrshah ia u bah Paul da kaba kynnoh ba u la pyndonkam bakla ia ka pisa paidbah kaba kot haduh T.55.80 lak tyngka. U bah Paul Lyngdoh haba kyntait ia kiba bun ki jingkynnoh pyrshah ia u halor katei ka pisa u la ong ba ka dei tang ka jingleh politik ban pynsniew dur ia u. Lah ban kdew ba u bah Michael Pakyntein bad ka kynhun jong u ki dei ki nongkyrshan radbah jong u bah Paul Lyngdoh ha ka elekshon kaba la dep.Ha ka jing ujor sha u CS, u bah Paul Lyngdoh u la kdew ruh ba ha kaba ia dei bad ka jingthied tiar thied tar ha konstitwensi jong u dei kaba leh da ka Implementation Committee kaba la thaw katkum ki jingbthah ka Shillong Municipal Board bad baroh ki kot ki sla ba donkam la phah sha ka SMB kaba la mynjur bad pyllait ia ka pisa sha ka komiti. U la ong ruh ba ia kitei ki tiar ba la thied la dep ban sam sha ki paidbah nongshong shnong bad ki dorbar shnong jong ka konstitwensi, ki seng bad kiwei bad ia ka Utilization Certificate ruh la dep ban phah sha ka SMB ryngkat ki dur ki dar ba la sam paidbah.U bah Paul u la kynthah kylla ia u bah Michael Pakynteiñ da kaba ong ba u dei u briew uba la don dak sniew bad uba la lait phatok hadien ka jingshah kem jong u ha ka 31 tarik u naitung, 2014 ha Laitumkhrah PS bad u la ong ruh ba un dang hap ban leit mih sha ing bishar ka District and Session Court Judge ha ka 3 tarik u iaiong, 2017. Shuh shuh ha katei ka jing ujor, u la ong ba ha u naitung 2014 u Pakyntein ryngkat bad 2 ngut kiwei pat kiba dei ki nongtrei jong ka seng HNLC ki la shah kem namar ka jingthmu jong ki ban rahbor ia u khun jong uwei u nongkhaii.U la kynthah ruh ia kiwei pat ki paralok jong u Michael Pakyntein kata u Rishan Nongsiej, Damonlong Pakyntein bad Bernhard Kharmih kiba dei ki nongshong shnong jong ka Lower Mawprem bad u la kynnoh ba kitei ki nongkyrshan barim jong u mynta ki la kylla long ki sohpyut bad hadien ba la lap lut ia ki kam jaboh jong ki u la ong ba kim don lynti shuh da kumwei pat lait noh sa tang ban mih hi na ka kynhun jong u bad ban mih pyrthei pat da kumwei da ki jingkynnoh bym dei ban tap eit miaw ia ki kam jaboh jong ki, ong u bah Paul.Shuh shuh u la ong ba uwei na ki nongujor u bah Damonlang Pakyntein u la pynkular khlieh ia ka dorbar shnong ha kaba ka la hap ban lum jingialang kyrkieh namar ka jingsei ia ka pisa kaba T.6 lak tyngka da u na ka SMB ban pyniaid ia kawei ka kam hynrei ka bym shym la leh eiei bad hadien ka SMB ka la bthah ia ka dorbar shnong ban pynphai biang noh ia katei ka pisa. U la ong ba ha katei ka por um kwah shuh ban dang pynjan ialade bad kitei ki briew “Nga shu kiar noh ialade, ngam kwah ban dang pynjan bad ki hynrei nga shu ap beit ba kin mih noh dalade hi na ka kynhun jong nga ban iasoh bad kiwei pat ki kynhun” u la ong. Halor ki jingkynnoh ba la soi tuh ia ki cash memo kiba la kyntait da ki trai dukan u bah Paul Lyngdoh u la ong ba lada dei ba soi tuh ki trai dukan ki la dei ban ujor ejahar “Ka lah ruh ban dei ba ki trai dukan ki thok ban lait na ki khajna” u la ong.",Ujor kylla u bah Paul ; kynnoh  ba dei ka jingleh Politik,https://www.urupang.com/ujor-kylla-u-bah-paul-kynnoh-ba-dei-ka-jingleh-politik/
"Nongstoiñ, 26 Lber:Mynta ka nohsngi jong ka sngi u Blei ha kapor kumba 1:40 PM ei ei ki pulit ka Nongstoin, ki la leit ban tam noh ia kawei ka metiap ka bym shymla ithuh shuh namar ba kala sdang ban pyut bad ia katei ka met iap la ioh ban tam na ka wah Umpniang kaba don kham harum ia ka Madan Nongpathar kaba hap hapoh ka shnong Pyndengrei West Khasi Hills District.Ia katei ka jingjia la lap da ki katto katne ngut ki briew ki ba dang iaid lynti na katei ka jaka bad kiba dang thmu ruh ban leit Saitjain ha katei ka wah. Ki pulit mar ia ioh jingtip halor katei ka jingjia ki la leit mar mar sha katei ka jaka ban pynlong ia ka jingtohkit kaba bniah.Katkum ka khubor na ki pulit la ong ruh ba katei ka metiap ka la shah tep ha u shyiap jong katei ka wah bad wat la katei ka metiap ka la pyut noh mar shiteng, hynrei katkum ka jingpeit ia katei ka metiap la ithuh ba ka dei jong ka kynthei kaba la antad ruh ha ki 15 haduh 18 snem eiei.Shuh shuh ki pulit kila suba jur ba katei ka met iap kadei kaba la shah pyniap dusmon ha ki briew ki bym shym la pat la lah satia ban tip bad hadien ba ki la dep ban pyniap ki la leit ban tep hapoh jong u shyiap u ba don harud jong ka tei ka wah.Ym tang kata ki pulit ki iathuh ruh ba wat la ia katei ka met iap ym shym la pat tip ia ka kyrteng lane ka jaka sah, hynrei na katei ka met iap la lap ruh ia u wei u jingdeng kti u bala don ha katei ka metiap ha ryngkat ka jingthoh ba la thoh Nisha BN.Na ka liang jong ki pulit hadien ba ki la dep ban leh ia kaba donkam kila pynkit noh ia katei sha Civil Hospital Nongstoin ban pyndep ia ka post mortem bad na ka liang jong ki pulit ki ladep ruh ban register ia ka case bad jingthohkit bad budien halor katei kajing jia kan dang iaid sha khmat.","Tam ia ka met pyut kynthei,  na ka Wah Umpniang Pyndengrei",https://www.urupang.com/tam-ia-ka-met-pyut-kynthei-na-ka-wah-umpniang-pyndengrei/
"Shillong, 26 Lber:Ka JACATAM ka la rai ban ap haduh ka 11 tarik Iaiong 2017 ia ka jingkular jong u Myntri Rangbah u Dr Mukul Sangma ban pynkiew tulop 100 percent ia baroh ki nonghikai skul adhoc ha ka jylla kumba u la kular ha ka iing dorbar dang shen.Ka jingialang jong ka JACATAM kaba long ha kane ka sngi Saitjain ka la shim ia kane ka rai hadien ba la iapyrkhat sani bha.“Ka JACATAM ha ka jingialang kaba long ha kane ka sngi Saitjain ka la rai ban ap ia ka khubor na ka sorkar haduh ka 11 tarik Iaiong ia ka jingpynbna jong u Myntri Rangbah ban pynkiew tulop 100 percent ia ki nonghikai skul adhoc da kaba shim naduh ka 1 tarik Nailur 2016”, la ong u Publicity Secretary u Babu Kular Khongjirem.U la ong ba lada ka sorkar kam phah khubor eiei halor kane, ka JACATAM kan pynlong ia ka jingiakhih naduh ka 12 tarik Iaiong da kaba shah thngan.“Lada ka sorkar (Cabinet) kam pdiang ia kane shwa ka 11 tarik Iaiong, ngin pynlong ia ka jingiakhih da kaba shah thngan naduh ka 12 tarik Iaiong ha Shillong”, la ong u nongkitkam ka JACATAM.",Ap ka JACATAM haduh 11 tarik,https://www.urupang.com/ap-ka-jacatam-haduh-11-tarik/
"Shillong, 26 Lber:Ha ka sngi saitjaiñ jong ka taiew ka la don ka jingialang bah jong ka seng UDP Ranikor Circle ne ka General Council bad da ki hajar ngut ki paidbah ki la poi sha katei ka jingialang kaba la long ha ka shnong Nongnah. La pyniaid ia katei ka jingialang da u President jong katei ka seng na Ranikor Circle u bah P.K Raswai MLA/MDC barim. La don ruh u bah Allan F Dkhar na ka Central Body uba wan peit pyrman ia ka jingialang bah jong katei ka Circle.Ha katei ka jingialang la pynskhem ia ki nongkitkam thymmai jong ka UDP Ranikor Circle na bynta ka samoi treikam naduh u snem 2017 haduh 2019 da u bah Allan Vice President UDP Central Body. La pdiang sngewbha ruh ia kiwei pat ki nongialam kiba wan na kiwei pat ki party ban ia soh sha ka seng UDP ba kynthup ia u Pastor R.R Marak uba dei u nongialam jong ka seng Congress bad u nongkyrshan radbah jong u MLA ba mynta u M.M Dango, u Marak u dei na ki thaiñ khappud na Rajapara, u bah D.Lyngkhoi na Wahkaji u nongkyrshan radbah jong u Dango u la wan ia soh sha ka UDP, nangta la pdiang sngewbha ruh ia u bah P.Snaitang Secretary ka BJP Ranikor Mandal uba la wan pyniasoh sha ka UDP.Haba kren pdiang sngewbha ia baroh sha katei ka jingialang u Secretary ka UDP Youth Wing Ranikor Circle u bah Bahun S Basan u la kynthah ia ki kam jong u MLA ba mynta ka Ranikor ha kaba u la ong ba utei u MLA u juwan mih tang shisnem shuwa ka elekshon sha konstitwensi bad u la ong ba shisnem shuwa ka elekshon ka la don ka jingiaid Census da ki briew jong u MLA ban wan shim kyrteng na manla ki thliew ing bad ki pan ruh ia ka Xerox EPIC.U la kynnoh ruh ba don kiqwei pat ki briew kiba la wan sha katei ka thain da kaba thmu ban pynlong mar khaii ia ki paidbah ban shu thied beit da ka pisa, “Don u rangbah na Pynursla uba mut ban pynlong mar khaii ia ki paidbah” ong u bah Bahun khlem da jer kyrteng mano hynrei la sngewthuh pat hadien ba ia kren bad u bah Donkupar Massar MLA barim ka Nongshken u la iaid bha mynta sha Ranikor konstitwensi ban ia khuh elekshon.La pule ia ka ripod jong ka UDP Ranikor Circle da u General Secretary jong ka u bah G.G Bung Snaitang bad ha katei ka ripod u la kdew bun ki kam kiba ka UDP ka la leh hapoh Ranikor konstitwensi khamtam ha ka por long nongmihkhmat u bah P.K Raswai. U la pynkynmaw ruh ba ka UDP ka la shah rem ha u 2013 ha u Martin M Dango tang da 455 vote bad u la ong ba ka jingshah rem ka dei na ka daw ka jingiapait bad ka jingbun palat ki kandidet khamtam na ka daw ba ka Party ka khot aplikeshon ia ka tiket hynrei mynta u la ong ba ka la pyniaid da kawei pat ka rukom kata ban shu jied hi beit ia u briew ba ka party ka ibit khlem da khot aplikeshon shuh namarba ha ka elekshon ba la dep u la ong ba kiba duh tiket ki thep pynban sha la ka jong ka kol. U la batai ia ka jingiaid lynti jong katei ka seng bin pa bin ban shim dano ban pyniakhun ha u 2018 bad shuwa ban pynbna ia ka kyrteng u la ong la peit na baroh ki liang ba u kyrtong katei ka seng u dei ban long uba baroh ki paidbah ki lah ban pdiang.Ha katei ka jingialang da kawei ka sur ka UDP Ranikor ka la rai bad pynbna ba ka la jied ia u bah Pius Marwein kum u kyrtong bad kaba sah mynta ka dei sa tang ban ioh jingmynjur na ka Central Body bad la pynbna ba ym shym la phah ia ka kyrteng jongno jongno ruh sha ka Central Body hynrei tang utei u samla marwei.U bah Pius Marwein u dei u samla uba dang 32 snem karta bad uba dang mih thymmai ha ka saiñpyrthei, u dei u khunswet uba hap ban peit hi ia ka ing ka sem jong u hadien ka jingkhlad noh u kpa jong u-u dei u briew uba dang samla ( bym pat shongkurim).Ki paidbah ki la risa shaid ha katei ka jingialang tang mar ia pynbna ia ka kyrteng u bah Pius bad bun ki nongkren ki la pynpaw ba u de u samla uba shisur shi dur bad uba sngewrit.Uwei na ki rangbah uba la kren ha katei ka jingialang u la ong “Ngi la phah da u khun swet uba baroh ki ibeiñ hynre idei hangne ba ngin sa iohi ba u David u pynkyllon ia u Goliath” u la ong.U bah Pius haba kren ha katei ka sngi u la ong ba u don ka jingangnud ban wanrah ia ka jingkylla ha Ranikor kaba ym don jingkylla eiei wat la ka la ioh da ujuh u MLA la 20 snem mynta.U la kren diaw ia ki lynti ki syngkien ka rep ka riang bad kiwei pat ki mat ha kaba u la ong ba lada un ioh ia ka jingjop un aiti lut ka jingshakri na ka bynta u paidbah.U ba Allan haba kren ha katei ka jingialang, u la ong ba ki paidbah kim dei ban shim ia ka elekshon kum ka tamasa, hynrei ki dei ban kynmaw ba ka dei kaba kam kaba kyrpang bha kumno ban saindur ia ka lawei bad ki pateng ban wan bad ki dei ban pynshong nongrim bha shuwa ba kin nion ia u budam ban vote iano iano.U R.R Marak uwei na ki nongialam Congress u la ong ba baroh shi katta u la kyrshan radbah ia u Dango, hynrei u la ong ba u Dango um shym la don jingmut eiei ruh ban pynroi ia ka imlang sahlang hynrei tang ia ki riew shimet beit.U la ong ba u la pyrkhat ban leit ia soh noh bad ki party riewlum hynrei haba pyrkhat bha u la ong ba dei tang kawei ka Party riewlum kaba lah ban ia khun pyrshah ia ka Congress bad kata ka dei ka UDP bad dei halor katei ka bynta ba u la leit ia soh noh bad ka UDP, “Baroh ki paidbah kiba don bad nga kiba ju ia vote ia u Dango mynta baroh ki la lynniar bad ki la pynpaw ba ki la ngiah” ong u Marak.Ka Ranikor konstitwensi ka don 27,819 ngut ki nongthep vote haduh mynta, ka don 62 tylli ki Polling Station bad ki don ruh bun jait ki jaitbynriew kiba don vote ha katei ka konstitwensi ba kynthup ia ki Khasi, Garo, Hajong, Bengali, Mendai, Nepali, Urang bad kiwei pat.Haba ia kren bad une u nongthohkhubor, hadien ba la wai ka jingialang u bah P.K Raswai MLA/MDC barim uba la shah rem ha u 2013 ha u M.M Dango u la ong ba ka jingbym ia khun jong u kam dei ba u la shongthait na ka elekshon ne ka Politik hynrei ka dei ka jingailad jong u ia u samla ban pynliem ia u MLA ka Ranikor uba dei na ka seng Congress, “Kam mut ba nga shongthait na ka elekshon ne politik, hynrei nga kwah ban ailad ia u samla, ngi la ia kren ruh naduh u 2013 ba lada rem ngan ailad noh ha kiwei pat ban pyrshang” ong u bah P.K Raswai.Ha ka jingiakren u bah Raswai u la ai ksai ba ka eh bha ia u ban jop elekshon na Ranikor bad la sngewthuh ba u don jingmut ban pyrshang na kiwei pat ki konstitwensi.",Pynbna ka UDP Ranikor ban pynieng  da u Pius Marwein  ha u 2018,https://www.urupang.com/pynbna-ka-udp-ranikor-ban-pynieng-da-u-pius-marwein-ha-u-2018/
"Shillong, 26 Lber:Ka NPP ka seng sainpyrthei ba la seng da u Purno A Sangma (bam kwai ha dwar u blei) ka lah ban khur bun ngut ki MLA na ri lum Khasi Jaintia ha ka elekshon MLA 2018. Ki lad khubor ba iajan bad katei ka seng, ki la iathuh ba ka jingpynkhreh ia ka 2018 bad ka jingwad ia ki kyrtong kiba khlain ka la iaid shaid shaid. La sngewthuh ba ki kyrtong kiba katei ka seng ka ia kren mynta ki dei ki riew rim kiba ih ha ka politik bad don ruh katto katne ngut kiba dei mynta ki MLA jong ka seng Congress.La iathuh ba U Ma Sniawbhalang Dhar, Ngaitlang Dhar bad na ka ing jong ki, ki lah ban ia khun ha u 2018 la ong ba ki lah ban ia khun na ka seng NPP bad ka jingiakren hapdeng ka NPP bad kitei ka dang iaid mynta.Nangta la iathuh ba don ruh ki MLA barim kiba la shah rem ha u 2013 kiba la pynkhreh ban ia khun na katei ka seng.La ioh jingtip ba u bah Donkupar Massar MLA barim ka Nongshken u lah ban ia khun na katei ka seng na Ranikor konstitwensi bad ki don ruh kiwei pat ki Constituency ha West Khasi Hills, kiba ka NPP, ka dang peit khmat bha ha kine ki sngi bad kitei ki kynthup ia ka Mawshynrut bad ka Rambrai Jyrngam Constituency.","Lah ban khur ka NPP, bun ngut  ki MLA na Khasi -Jaiñtia ha u 2018",https://www.urupang.com/lah-ban-khur-ka-npp-bun-ngut-ki-mla-na-khasi-jaintia-ha-u-2018/
"Shillong, 26 Lber:Kumba 47-51 percent ki longkmie ar met ha kane ka jylla ki kha khun ha la iing bad kim treh ban leit sha hospital, la ong ka kaiphod jong ka Controller and Auditor General (CAG) jong u snemn 2016.Kane ka dei namar ba ki rukom ai jingsumar jong ka sorkar kim long kiba biang khamtam ha ki jaka nongkyndong lait noh kiba don sha sor ki jaka sumar kiba khama biang.“47-51 percent ki longkmie ar met ba la rejister kim treh ban leit kha ha hospital bad ki kham lah ban kha ha la iing”, la ong ka kaiphod u CAG.Kane ka pyni ia ka jingduna ka jingai injek bad ka jingbatai ba thikna na ki briew ka koit ka khiah. “Ka la don ruh ka jingduna ha ka jingsiew ia ki longkmie ba kha khun na ka skhim Janani Suraksha Yojana, ha kaba ki longkmie kim tip bha ia kane namar ba kam don ka jingpynshai paidbah”,la ong ka CAG.Nalor kiba bun ki jingduna, ka State Health Mission ba khlieh da u Myntri Rangbah ka long tang ka kyrteng khlem don eiei katba ka State Health Society ba khlieh da u Chief Secretary ka shu long thohmut thohmat. Namar kane, kam don ka jingtrei ban jop ia ka thong ba la buh da ka sorkar pdeng, la ong ka kaiphod u CAG.",51% ki nong kyndong ki kha khun ha iing,https://www.urupang.com/51-ki-nong-kyndong-ki-kha-khun-ha-iing/
"Shillong, 26 Lber:U bah G.G Bung Snaitang u General Secretary ka UDP Ranikor Circle haba kren ha ka jingialang pynbna kyrtong ka UDP Ranikor kaba la long ha ka shnong Nongnah u la ther tyngeh ia ka seng Congress kaba la mihkhmat ia ka Ranikor la 20 snem mynta. U la ong ba la 20 snem ym shym la iohi kam eiei bad dei tang ha ka por ba u P.K Raswai, u long nongmihkhmat ba shibun ki kam pynroi ki la wan poi sha katei ka thaiñ.Haba kynthah ia u MLA jong ka Ranikor u M.M Dango u la ong ba ki paidbah ki la ngiah shoiñ bad ki la kwah eh ban wanrah jingkylla ha ka thaiñ, “U Dango mynta ka kynti um dei shuh ban Dang-Go hynrei u Should Go” ong u bah G.G Bung Snaitang General Secretary ka UDP Ranikor Circle.U la kynthah ruh ia u bah Pynshngaiñ N Syiem CEM KHADC ha kaba u la ong ba u bah Pynshngaiñ um don daw eiei bad ka seng Congress hynrei u don daw beit para marwei bad u Dr.Mukul Sangma.“Nga kwah ban ong ruh ba lehse ioh kata ka PDF ka seng thymmai kan poi shane ba ka PDF ka dei ka ‘Pynshngaiñ Democratic Front’. U bah Bung u la pynsngew sha ki paidbah da kaba ong ba dei ki MLA ka UDP kiba wanrah ia kiba bun ki mat ia kren na bynta u paidbah ha ing dorbar thaw-aiñ bad ha KHADC u la ong ba dei u MDC jong ka UDP na Umsning u bah Donkupar Sumer uba lap ia ka jyrsieh bamsap kaba shyrkhei bha na ka Professional Tax.U la ther tyngeh ia ka seng Congress ha kaba u la ong ba ha ka jylla Uttar Pradesh ka dei ka jylla ba la kha la pun ia ka seng Congress bad ka la heh la san bha hynrei mynta ki paidbah ki la kyntait lut ia katei ka seng.“Ka UP kaba dei ka ktem bah jong ka seng Congress bad la kha ruh ia katei ka seng ha katei ka jylla hynrei ha ka elekshon ba la dep ka la khyllem, hangne ha Meghalaya lei dei tang i skum sim” u la ong.U la ong ba ha u 1998 ka UDP ka la ialam ia ka sorkar ha ka jylla badkumjuh ruh katto katne por ha u snem 2008, “U Dak 8 dei u dak jong ka UDP-ha u 2018 ruh ngin thaw ia ka sorkar” u la ong da kaba bynrap ba ha Ranikor ka jingpynkylla nongmihkhmat ka dei ha u dak 8.","U Dango ym dei shuh ban Dang-Go,  hynrei u Should Go, ong u bah Bung",https://www.urupang.com/u-dango-ym-dei-shuh-ban-dang-go-hynrei-u-should-go-ong-u-bah-bung/
"Jowai, 27 Lber:U Bishop ka Jylla Niam Jowai (Jowai Diocese) ha ka jingpyllait khubor hynnin ka sngi, ha Jalaphet, East Jaintia Hills District, u la ong ki Sister kiba pyniaid ia ka Nazareth Hospital, Shillong kin wan ban plie ia ka Nazareth Hospital Unit, ha Lad Pasyih-Phramer ha kane ka 31 tarik mynta u bnai.La ong ruh ha shwa ban plie ha ka por 9.30 mynstep yn don ka jingialang kaba lyngkot bad ka jingkren kyrkhu kyrdoh ia ki doktor bad naduh ka por 10 baje ki Doktor kin sdang ka jingpeit ia ki Nongpang bad ai dawai.Ha kane ka 31 tarik yn wan da ki Surgery Doktor bad ki Medicine Doktor bad ha ka 4.4.2017 (Tuesday) ki Gynnae Doktor bad Pediatric Doktor.Kane ka jingwan ki Doktor Nazareth ha Phramer, kum ka jingsdang kin wan arsien shitaiew man la ka sngi Thohdieng (Friday) bad sngi sngi ba-ar (Tuesday) jong ka taiew pynthikna shuh shuh ka Dr. Sister Noreen, Nazareth Hospital Shillong.Ha ka 31 tarik Lber 2017, un wan U Dr. Rangat (Consultant Surgery) Nazareth Hospital bad ka Team jong u. Kino kino ki Nongpang kiba kwah ban phah peit ha kine ki Doktor jong ka Nazareth Hospital, ki lah ban wan phah peit ialade ha kine ki Doktor ha man la ka sngi Thohdieng bad sngi Ba-ar jong ka taiew, kyntu u Bishop Victor Lyngdoh ka Jylla niam Jowai.",31 tarik yn plie ia ka Nazareth Hospital Unit ha Phramer,https://www.urupang.com/31-tarik-yn-plie-ia-ka-nazareth-hospital-unit-ha-phramer/
"Nongstoiñ, 26 Lber:Ha ka sngi Saitjain jong ka taiew bala lah u wei u rangbah, u ba na ka shnong Riangmaw West Khasi Hills District, u la leit ban ujor da ka ehajar ha thanad Nongstoin pyrshah ia kiba don kti ban sei tuh ia ka Challan dewiong jong u tei u rangbah.Katkum ka ehajar bala wan ban ujor da u tei u rangbah la ong ba u la lap ia katei ka jingjia ha ka14 tarik mynta u bnai katba u dang thmu ban leit sei ia ki Challan ki jong u na ka ophis DMR kaba don ha Nongstoin, hynrei Mar ia poi ha katei ka ophis u la lap ba ia ki Challan ki jong u la dep ban wan sei tuh noh da kiwei ki briew ki bym shymla lah satia ban tip.Hadien katei na ka liang jong u tei u rangbah u la ai da ka jingthoh sha u ophisar ka tnad DMR halor katei ka jingjia bad na ka liang jong ka tnad DMR kala pyntip sha u tei u rangbah ba ia ki challan MTC Book NO. 2236 SL NO. 22350, 223598 bad MEPRF Book NO. 22350 SL NO. 223598 kiba don ha ka kyrteng jong u tei u rangbah la wan ban sei noh da kiwei Pat ki briew ki bym shymla lah satia ban tip bad ithuh.Shuh shuh la ong ruh ba ki nongsei tuh ia ki Challan jong u tei u rang ah kila pyndonkam ruh ia ka specimen signature ha ka kyrteng jong u tei u rangbah bad ia ka dur thep vote (EPIC) kaba la dep phah attested ha u DC jong ka East Garo Hills District.Na ka liang jong u Officer Incharge ka Nongstoin Police Station u la ong ba ha kaba iadei bad katei ka jingjia na ka liang jong ki pulit kila dep ban register case bad ka jingtohkit ka dang iaid sha khmat.","Da ka ehajar ujor u rangbah ba  shah sei tuh, ki Challan dewiong",https://www.urupang.com/da-ka-ehajar-ujor-u-rangbah-ba-shah-sei-tuh-ki-challan-dewiong/
"Shillong, 24 Lber:Ha ka sngi palei jong ka taiew u MDC ka Mawkynrew konstitwensi u bah Banteidor Lyngdoh uba la ju tip kum u bah Paidang u la sam paidbah ia ka skhim kaba T.3 klur tyngka kaba la ioh lyngba ka Special Assistant na ka sorkar pdeng. La sam ia katei ka skhim ha ka jingialang paidbah kaba la long ha phyllaw ing skul jong ka Church of God ha Thangsning. Katei ka skhim kaba la sam ka kynthup ia ki jingtrei bapher bapher naduh ka lynti iaidkjat, pynbha ia ki Community Hall, ki kynroh, ki nala um, ki madan ialehkai, surok Shnong, ki skul jong ki shnong bapher bapher ba hap hapoh Mawkynrew konstitwensi. La sam ia ki work order da u bah Pai ryngkat bad ka kurim jong u ka kong Amanda Pakynteiñ.Ha kane ka sngi, u Bah Paidang ula buh ka jingtyrwa hakhmat u paidbah na ka bynta ka elekshon MLA-2018 bad ula pan ïa ka jingkyrshan na u paidbah ryngkat jingkular da kaba ong “Lada nga shah jied kum u MLA ha u 2018, ngan nym aireng shuh ïa ka elekshon MDC-2019 namar nga sngewthuh ba ngan nym lah ban shakri ar kynrad”. Kiwei pat kiba la ai jingkren ha kane ka sngi ki kynthup ïa u Bah Kolin Rongtong Sordar rim ka Nongjrong, u Bah Tyngkai S Mynsong Sordar Raid Rngi, Bah Andra Rynjah Sordar Laitkyrhong, Bah Traibor Nongkhlaw Sordar Thangsning, Bah Cresent Lyngdoh President ka Synjuk ki Nongsynshar Shnong ka Mawkynrew Constituency, Bah Seibor Warbah, Secretary Synjuk ki Nongsynshar Shnong ka Mawkynrew Constituency, Bah Daniel Suting ba na Jatah Lakadong bad kiwei kiwei. Ia ka jingialang ha katei ka sngi la pyniaid da u Bah D.L.Nongspung.",T.3 klur sam skhim ka  lok U MDC Mawkynrew,https://www.urupang.com/t-3-klur-sam-skhim-ka-lok-u-mdc-mawkynrew/
"Jowai, 24 Lber:Ka JHADC mynta ka sngi ka la mynjur ia ka Mang Tyngka kaba 140.19 klur bad kane ka mang tyngka ka duna haduh 1.52 klur na ka jing-mang ban ioh lum.Ka JHADC lyngba kane ka mang tyngka ka la mang ban lum haduh 139.19 klur katba la mang ban pyllut pat haduh 140.72 klur. Ha shwa ban mynjur ia katei ka mang tyngka, ka la don ka jingiatai da ki member jong ka JHADC ha kaba u ma Marki Mulieh u la ong ba ka jingthaw thymmai ia ka kam bapher bapher hapoh ka Council kan ktah iaka iarong pisa jong ka. U la ong ruh ba ka jingthung ia ka Casual Driver bad ia ki Casual Peon bad Personal Peon ruh ka ktah ia ka pla pisa jong ka District Council.Ka JHADC ka la mang ban thung haduh 39 tylli ki kam ba lait hapoh ka Council na ka bynta ban pynkhlain shuh shuh ia ka rukom treikam jong ka.Hadien ka jingiatai, ha ka dorbar kaba la shong ha ka nohphai sngi, ka iing dorbar ka JHADC ka la rai ban mynjur iaka kumba ka long ha kaba u Chairman ka JHADC u la pynbna ruh hapoh ka iing ba ia katei ka mang Tyngka kaba dei na ka bynta u snem 2017-18 la mynjur bad pdiang ia ka dang ka iing dorbar.Ha ka kylla step jong ka dorbar Mang Tyngka, la iatai ruh halor ka Bill kaba la wanrah da u CEM hynnin ka sngi Palei hapoh ka iing Dorbar. Katei ka Bill kaba la tip kum ka The Jaintia Hills Autonomous District (Administration of Justice) Bill, 2017.Kane ka Bill ka long na ka bynta ban pynkhlain ia ka rukom trei kam ki Court District Council naduh ka Subordinate District Council Court, District Council Court bad Additional District Council Court bad kumjuh ruh ia ki Village Court lyngba ki kyndon bapher bapher.U ma Marki Mulieh u ba dei u MDC ba marwei ka liang pyrshah u la wanrah ia ka mat iatai, hynrei la kyntait ia ka da u lamphang dorbar, na ka daw ba kam long satia kaba shai bad kumjuh ruh u la wanrah ia ka Amendment halor katei ka Bill, hynrei hadien pat u la hap ban weng noh na ka daw ba baroh kiwei pat ki dkhot ka iing dorbar ki mynjur ia ka kumba ka long.",Mynjur ka JHADC ia ka mang tyngka kaba 140.72  Klur,https://www.urupang.com/mynjur-ka-jhadc-ia-ka-mang-tyngka-kaba-140-72-klur/
"Shilllong, 24 Lber:Ka iing dorbar mynta ka sngi ka la pass ia ka ain da kaba pynkiew ia ka baibam tymmen jong ki MLA sha ka T. 30 hajar. Ia kane ka ain Legislative Assembly of Meghalaya (members Pension (amendment) Bill 2017. Ia kane ka Bill la wanrah da u MM Danggo u myntri ka tnad parliamentary affairs.Da ka jingpas ia kane ka ain, ki MLA kiba la shongthait kin ioh baibam tymmen T. 30 hajar shi bnai. Da kane ka jingwanrah ia kane ka jingpynkylla ia ka baibam tymmen jong ki MLA la pynkiew na ka T.17,000/- sha ka T.30,000/-, ia ka Medical Allowances kaba T.3000/- mynta la pynkiew sha ka T.5000/- bad kane kan treikam naduh ka 1 tarik u bnai Kyllalyngot 2017.Ha kajuh ka por, ka iing dorbar ka la pdiang ruh ban pynkiew tulop jong ki MLA lyngba ka jingpdiang ia ka Meghalaya Legislators Salaries and Allowances (Amendment) Bill, 2017, ia kaba la pdiang da ka iing dorbar mynta ka sngi. Kane ka Amendment bill, ka long ban kyntiew ia ka tulop bad kiwei kiwei de ki jingsiew, ia ki minister, speaker, Parliamentary secretary, nongialam ka liang pyrshah bad ia ki dkhot jong ka iing dorbar thawain ka jylla.Katkum kane ka Amendment Bill kaba la wanrah mynta ka sngi hapoh ka iing dorbar ka tulop jong u Speaker, la pynkiew na ka T.63,600/- sha ka T.1,08,000/-, ia u Deputy Speaker la pynkiew na ka T.62,750/- la pynkiew sha ka T.1,06,000/-.Na ka bynta jong u myntri rangbah, la pynkiew na ka T.64,000/- sha ka T.1,09,000/- Ia ki myntri la pynkiew na ka T.63,600/- sha ka T.1,07,500/-, ki myntri khynnah, la pynkiew na ka T.63,200/- sha ka T.1,07,000/-, bad na ka T.62,750/- la pynkiew sha ka T.1,06,000/- bad ia ki parliamentary Secretary pat la pynkiew na ka T.62,750/- la pynkiew sha ka T.1,06,000/-.Katba na ka bynta jong ki MLA, ia ka tulop jong ki la pynkiew na ka T.34,000/- sha ka T.60,000/- ia kiwei ki jingsiew sha ki MLA, kaba ki ioh T.5000/- la pynkiew sha ka T.15,000/- na ka bynta ka bai phone bad kiwei kiwei ki jingdon kam la buh T.11,000/-, Ka jingsiew kaba T.3000/- tyngka la pynkiew sha ka T.10,000/-, ka jingsiew kaba T.7000/- la pynkiew sha ka T.14,000/- ia ka jingsiew kaba T.6000/- la pynkiew sha ka T.12,000/- haba khien lang baroh ka jingsiew ia u MLA ha ka shibnai kala kiew sha ka T.1,21,000/- tyngka.Na ka bynta jong nongialam ka liang pyrshah hapoh ka iing dorbar ka jingsiew la pynkiew na ka T.63,250/- sha ka T.1,07,000/-.Kiwei ki Bill ba la pass da ka iing dorbar ki long ka Meghalaya Community and Public Services Social Audit Bill 2017, ka ban ailad ia ki paidbah ban leh audit ia ki kam ba la shna da ka sorkar ha man ki jaka ha ka jylla kaba iasyriem bad ka Social audit jong ka skhim shipah sngi na ka MGNREGS.Ka iing dorbar ka la pdiang ruh ia ka jingpynkylla ia ka Compulsory Registration of Marriage Act (amendment) Bill 2017 katkum ka jingdawa jong ki Balang bapher bapher.",Mynjur ka iing dorbar ban pynkiew  tulop ia ki MLA bad ki MLA rim,https://www.urupang.com/mynjur-ka-iing-dorbar-ban-pynkiew-tulop-ia-ki-mla-bad-ki-mla-rim/
"Jowai, 24 Lber:Ka Sumer Patorship kaba don hapoh ka Raliang Elaka kaba dei ruh tang ma ka, ka Patorship kaba la ithuh da ka JHADC naduh u snem 1968, mynta ka sngi ka iing Dorbar ka la rai ban mynjur ia ka Resolution ba wanrah da u CEM ka JHADC u ma Thombor Shiwat na ka bynta ban ai Elaka noh ia ka.Ia katei ka Elaka ba thymmai la tip ia ka kum ka Sumer Elaka kaba don palat 10 hajar ki nongshong shnong bad kaba kynthup ia ki 17 tylli ki shnong.Ki shnong kiba hap hapoh katei ka Elaka Thymmai ki kynthup ia ka shnong Pala kum ka head-quarter, ka Kseh, Umkyrpong, Mooriap, Lakasein, Samasi, Mynthlu, Krem Myrsiang, Kyrluh, Jalapher Bri-Sumer, Mulait Bri-Sumer, Mookhain, Mynthning, Shyrwang, Larket, Khahnar bad ka Mooknor.U ma Thombor Shiwat, haba kren hapoh ka iing Dorbar u la pynpaw ba riew rangbah na ka thain Sumer ki la dawa la slem bha ban ioh noh ia la ka Elaka bad hadien ba ka EC ka la bishar bniah bad ka la shem ba ki paidbah katei ka thain ki ia kynduh jingeh shibun ban wan shaduh sha Raliang na ka bynta ban pyndep ia ki kam ki jam jong ki ha kaba iadei bad ka Ophis u Dolloi.U ma Bison Iano, MDC ka Raliang ruh u la pynpaw ia ka jingkmen halor ka jingrai ban pynkha ia ka Sumer Elaka. Utei u MDC u la iathuh ba ia kane ka kam la leh ruh da ka jingiasngewthuh jingmut ki bor Elaka jong ka Raliang bad ki Rangbah jong ka Sumer Patorship (Sumer Elaka mynta).Na ka liang u ma Richard Singh Lyngdoh ruh u la ai ka jingiaroh ia ka EC kaba la wanrah ia katei ka mat iakren bad u la kyntu ia ka EC ban pynbiang sa ia u pud u sam ba janai jong katei ka Elaka khnang ban lait na kano kano ka jingiapher jingmut hapdeng ki nongshong shnong kiba na ki elaka ba marjan.",Ioh elaka ka Sumer Patorship,https://www.urupang.com/ioh-elaka-ka-sumer-patorship/
"Nongpoh, 27 Lber:Da ki hajar ngut ki paid nongshong shnong na ki shnong bapher bapher kiba don ha ki thain Mawhati, Ri Bhoi District, mynta ka sngi ki la tuid sha ka jingialang kaba la long ha Madan Umsohlait, ban ai ka jingkyrshan ia u Bah Roswell Shadap, uwei na ki kyrtong uba don ia ka jingthmu ban iakhun ha ka Elekshon 2018 na ka party National People Party (NPP) na Mawhati Constituency.Ha kane ka jingialang paidbah, kaba la sakhi ruh da ka jingdonlang da ki heh nongialam ka NPP, ba kynthup ia u Bet Sangma, General Secretary ka State NPP, u Bah J.S Kurbah, President ka NPP East Khasi Hills District bad kaei kaba kham pynkmen eh ia ki heh nongialam ka NPP, ka dei nalor ka jingdon jong ki paidbah, hynrei la pynshngain ruh da ka jingiashim bynta lang da ki phew ngut ki Rangbah Shnong jong ki shnong kiba don ha katei ka thain.U Bah Roswell Shadap, haba kren ha kane ka sngi, nyngkong eh um lah khlem da pynpaw ia ka jingkmen ban iohi ba ki paidbah ki kloi ban ai ka jingkyrshan kaba radbah ia u ban long kum u kyrtong na ka party NPP ha ka Elekshon 2018 bad u la phla ruh da kaba ong, ka nongrim hi kaba la pynlong ia u ba un mih madan ka dei ruh hadien ba u la ioh ban iakynduh bad iakren bad ki rangbah shnong kiba don ha ka Mawhati Constituency.“Nga sngewkhia ban iohi ia ka jingshah banbein jong ki nongrep ha ka sorkar, namar kumba ka long mynta ha ka Mawhati Constituency hi haduh 90 persen ki dang dei hi ki nongrep bad ha kajuh ruh ka por ka dang dei hi ka thain kaba dang sahdien ha kiba bun ki liang, kumta lada ym don lei sa ki nongmihkhmat ki ban peit ia kane ka jingeh jong ki paidbah, ka la nang pynshem jingeh shuh shuh ia ki paidbah ha ka thain hi baroh kawei” ong u Bah Roswell Shadap.Namarkata, lada ka Party NPP kan ai ia ka Ticket bad lada ngan jop na kane ka Constituency, nga kular haphi ki paidbah ba nga kloi wat ban long kum u nongbahkhlieh (Grantor), namar ka kamram jong ki nongmihkhmat ka long ban peit ia ka roi ka par na ka bynta jong ki paidbah nongshong shnong, u la bynrap.Ha kane ka sngi la ioh ruh ia ka jingkren da u Bet Sangma, ha kaba u la pynshai paidbah halor ka nongrim ba ka NPP ka ieng bad u la ong ruh ba ka party NPP ia kaba la seng da u (L) P.A Sangma ha u snem 2013, hynrei kumba ka long mynta ka la suhthied wat sha kiwei ki jylla jong ka Ri. Shuh shuh, u la ong ruh kumba ki paidbah ka Mawhati Constituency, ki kwah ban ai ia ka Ticket sha u Bah Roswell Shadap, hynrei u la pynshai ba ia kaba mynta hi ym pat lah ban rai, tangba kaei kaba la sakhi halor kane ka jingbun jong ki paidbah kiba la wan ha kane ka sngi, kum ki nongialam ka Party ngin sa leit ban iathuh sha kiba kham halor jong ka Party, khnang ba kin ioh ban shim ia ka rai.Namarkata, kaba ka Party hi ka kwah ban ai ia ka Ticket sha u briew uba ki paidbah ki shanniah, khnang ba yn lah ban wanrah ia ka jingjop bad kumba ka NPP ka don ia ka jingangnud ban ioh ia ka bor synshah hadien ka Ilekshon 2018, u la bynrap.",Poi palat hajar ki paidbah ha ka jingialang NPP ha Umsohlait,https://www.urupang.com/poi-palat-hajar-ki-paidbah-ha-ka-jingialang-npp-ha-umsohlait/
"Shillong, 24 Lber:Ka HSPDP Mawkyr-wat area ka kwah ban pynshai paidbah ba ka khubor kaba la mih ha kine ki khyndiat sngi ba la dep kaba ong “U Bah E.K. Raswai u kyrtong ka HSPDP na Mawkyrwat ha u 2018” ka long kaba bakla bad ka bym don jingshisha eiei.Haba pynshai halor kane u Bah Nolip Lyngdoh u President ka HSPDP Mawkyrwat area, ka seng u la ong ba ka kwah ban pynshai ba ka party kam pat rai eiei halor iano ban ai ia ka tiket ban ialeh na Mawkyrwat namar ia kane ka kam dang hap ban iakren ha ka komiti kaba dei bad kane ka bynta kaba dei ka Central Election Committee ka party.“Ngi kwah ban pynshai ruh ba don ar ngut ki riew rangbah kiba la pan tiket na ka party na ka bynta ka election 2018; kita ki long Bah Enbin K. Raswai bad Bah Renikton L. Tongkhar”,la ong ka HSPDP.Halor kane ka kam ka seng HSPDP Mawkyrwat Area ka dang hap ban ap ia ka rai jong ka Central Election Committee ha shwa ba kan pynbna paidbah ia u kyrtong jong ka, la ong u Bah Nolip Lyngdoh.",Ym pat rai kyrtong na Mawkyrwat: HSPDP,https://www.urupang.com/ym-pat-rai-kyrtong-na-mawkyrwat-hspdp/
"Shillong, 27 Lber:Ka kong Roshan Warjri, myntri ka koit ka khiah ka sorkar Jylla, ka la ia kynduh ia u myntri ka koit ka khiah ka sorkar India, U JP Nadda, mynta ka sngi ha ka ophis treikam jongu ha New Delhi, ha kaba ka la pynpaw ia ka jingdonkam kyrkieh ba ka sorkar India, kan mynjur noh ia ka Megha Health Insurance Scheme (MHIS). U myntri ka koit ka khiah, ka sorkar India, u la kular ha ka kong Warjri, ba un peit kham kloi noh ia katei ka wah. Ka myntri ka pynpaw ruh ia ka jingdonkam ban don ka Amrit Pharmacy ha Shillong Civil Hospital, Shillong bad ban buh noh ia ka jaka sumar, ia kiba mynsaw jur ha Civil Hospital, Shillong bad ha Tura Hospital ruh kumjuh.","Ba sahkut ka MHIS, hiar  Delhi ka myntri Jylla",https://www.urupang.com/ba-sahkut-ka-mhis-hiar-delhi-ka-myntri-jylla/
"Shillong, 24 Lber:Mynta ka nohphai sngi kawei ka Petrol Pump kaba don ha Nongrim Hills kaba don mar syndah bad ka Rynjah ka la pluh. Katei ka jingjia la ong ba ka jia ha ka por 4 baje eiei nohphai sngi. La iathuh ba ka jingsdang kem ding jong katei ka Petrol Pump ka dei na kawei ka trok kit umphniang kaba ieng ha katei ka jaka.Haba ia kren bad u SP City u bah Vivek Syiem u la ong ba katei ka Petrol Pump ka dei kaba long trai da u bah Plostarland Lyngdoh na ka shnong Nongshiliang. Ha katei ka jingjia u la ong ba kam shym la don kano kano ka jingjulor kaba heh lait noh tang ka kali kit umphniang kaba ieng hangtei bad ki kor theh umphniang.Haduh mynta ki pulit kim pat lah ban ai jingkheiñ ia ki jingjulor ha katei ka jingjia bad ki dang tohkit ban lap ia ka daw bad la iathuh ba tang mar ia kem ding katei ka Petrol Pump kaba don ha ka jaka sah briew, ki paidbah ki la mih na la ki ing ki sem bad ki la lynñiar bad phet shane shatai.Namar katei ka jingjia la iohi ba da ki phew tylli ki kali pynlip ding na ki dong bapher bapher ka nongbah Shillong ki la her sha katei ka jaka ban leit tem ia ka ding kaba klang. La iohi ruh ba namar katei ka jingjia ka la don ka jingdheng kali kaba jur bha mynta ka janmiet ha kylleng ka nongbah Shillong.",Pluh ka Petrol Pump ha Nongrim  Hills; tasam ka dheng kali,https://www.urupang.com/pluh-ka-petrol-pump-ha-nongrim-hills-tasam-ka-dheng-kali/
"Shillong,24 Lber:Ka Shnong Phodeit-sim kaba don ha ki thain Phodkroh Ranikor kam shym la ioh bording naduh ba la thaw shnong kata naduh u snem 1996 haduh kine ki sngi ruh, ka dorbar shnong ka la dawa na ki bor ka MeECL ba ka dei ban wanrah bording noh ha katei ka shnong da kaba ki la leit ban aida ka jingthoh. U bah Sporlin u rangbah na katei ka shnong u la ong ba ki bor shnong ki la leit ban ia kynduh ia u MLA jong ki u Martin M Dango halor katei ka kam, hynrei ki shu kut tang ha ki jingkular. U la iathuh ba katei ka shnong kaba don 30 ing bad 135 ngut ki nongshong shnong ka ia kynduh jingeh namar ka jingbym don bording bad ki khun ki kti jong ki ki hap khreh kot da kaba thang sharak ha ka por miet.U Samla Marconi Thongni, President ka Ranikor Circle u la bynrap ba kane ka shnong ka dei kaba la rung ruh ha ka Khanasamari jong u snem 2000-2001 bad 2010-2012 jong ka Sorkar. “Ngi sngew lyngngoh haduh katta katta watla kane ka shnong ka dei kaba la rung ha ka Khanasamari pynban na ka liang u Director ka tnat Distribution jong ka MeECL u la ong ba kane ka shnong kam pat rung ha ka skhim DDUG,” ong u Samla Marconi. U iathuh ruh ba u Director ka tnat Distribution ka MeECL u la kular sha ki nongialam ka Phodeitsim bad KSU ban pynioh bording ia kane ka shnong da kaba pynrung ha ka Phase-II jong ka skhim DDUG. U la iathuh ruh ba kane ka shnong ka dei ruh ka bym pat don surok rong bad ki paidbah ki dang hap pyndonkam da ka lynti khlaw.",Naduh 1996 ym don ding ha Phodeitsim,https://www.urupang.com/naduh-1996-ym-don-ding-ha-phodeitsim/
"Shillong, 24 Lber:Ka shnong Lait-mawlong-Wahpein kaba don ha konstitwensi Sohra ka la ioh ia ka jingithuh kum ka Open Defecation Free (ODF) ne ka shnong kaba la don lut ki painkhana ha man ki thliew iing. Ia kane ka jingpynbna la plie paidbah da u MLA ka thain u Bah TW Chyne ha ka jingialang kaba long hynne ka sngi ha katei ka shnong ba la don lang ka BDO ka Khatar shnong-Laitkroh Kong E Warjri bad ki riew rangbah katei ka shnong. Ha kane ka sngi, u MLA u la pynpaw ia ka jingkmen ba ka shnong kaba la lah ban pyntreikam ia kane ka jingthmu ban pynneh ia ka jingkhuid bad u la kyntu ia ki paidbah nongshnong ba kin bat bha ia ka jingkhuid ha ka shnong bad ki sawdong sawkun.",Ka Laitmawlong- Wahpein kaba khuid,https://www.urupang.com/ka-laitmawlong-wahpein-kaba-khuid/
"Shillong, 22 Lber:U MLA ka Mawsyn-ram u Bah Pynshngain N Syiem u la byrngem ban leit kiew sha iing kashari lada ka sorkar jylla ka dang iai leh meinah ban nym pynlait thikna ia ka bhah pisa kaba dei jong ka district council.Haba wanrah ia ka jingkylli hynne ka sngi hapoh ka iing dorbar, u Bah Pynshngain u la ong, “Lada ka sorkar kam pynlait pura ia ka bhah pisa jong ka district council, ngin hap ban leit tied jingkhang sha ka Kashari”.U la ong ba ka sorkar jylla ka dei ban sngewthuh ba ia ka bhah ka district council ka dei kaba la pynkhamti da ka riti synshar ka ri India bad ka dei ka kamram ka sorkar banpyndep hok ia ka kamram.U Bah Pynshngain u la kynnoh ba u Myntri ka district council affairs u Bah Prestone Tynsong u khlem kreh kot bha shwa ban wanrah ia ka jubab hapoh ka iing dorbar bad u la ai jingkhein bakla.U la ong ba ha ka jiingshisha, ka sorkar ka dang dei ban pynlait ia ka bhah pisa basah sha ki district council ka long T.130 klur tam na ka jingioh lum khajna na u dewiong, mawshun.Halor kane, u myntri ka tnad district council affairs u Bah Prestone Tynsong u la ong ba haduh mynta ka pisa ba dang sah ba ka sorkar jylla kam pat pynlait sha ki district council ka T.57,00,34,755 klur kynthup ka KHADC, JHADC bad ka GHADC.Kane ka pisa kaba dei ban ioh da ki district council ka dei ka bhah na ka major mineral kaba mut na u dewiong, mawshun, la ong u Bah Tynsong.U Myntri ka tnad district council u la ong ba na ka bynta ki minor mineral ka sorkar ka la pynlait lut sha ki district council.Katkum ka jingong u myntri, ka pisa ba dei bhah ban ioh ka JHADC ka long T. 20,57,88,586 klur, ka KHADC ka long T.36,42,46,169 klur. Hynrei ia ka GHADC la dep pynlait lut kata T.64,97,185 klur.Halor ka jingbyrngem u Bah Pynshngain ban leit sha Kashari, u bah Tynsong u la ong ba lada u bah Pynshngain um hun, um lah ban khang ba un leit sha Kashari.U la kyntait ia ka jingong u Bah Pynshngain ba ka sorkar ka leh meinah ia ka district ha ka jylla. “Ka sorkar jylla kam ju leh meinah ia ki district council bad ka pynlait beit ia ka bhah katkum ba la pynkhamti ha ka riti synshar ka ri”, la ong u Bah Tynsong.",T. 57 klur tam sah ka bhah  ki District Council ha ka sorkar,https://www.urupang.com/t-57-klur-tam-sah-ka-bhah-ki-district-council-ha-ka-sorkar/
"Shillong, 22 Lber:Ka jingbuh ia ki ing Meghalaya house shabar jylla ka long ia ka leit ka wan jong ki heh sorkar kynthup ki Myntri, ki babu sorkar hynrei ia ki paidbah bad ki samla pule kan shong lada lait ki kamra, la ong u Myntri ka General Administration u bah HDR Lyngdoh ha ing dorbar.Haba jubab ia ka jingkylli u MLA u John Leslee K Sangma, U bah HDR Lyngdoh u la ong ba ki don 147 ngut ki nongtrei ha Meghalaya house ha New Delhi, Kolkata, Mumbai, Vellore bad Guwahati katba ki nongaibam ki don 88 ngut.Nalor kine, la don 24 tylli ki Kali kynthup 13 ha New Delhi, 8 ha Kolkata bad mar kawei ha Guwahati, Mumbai, bad Vellore.Halor ka jingbym ioh jingbam tynrai na Meghalaya ha kine ki iing khamtam ki dohkha tyrkhong, u Myntri u la ong ba un peit ia kane ban pynthikna ba ki paidbah Meghalaya kin ioh bam Dohkha ha kitei ki ing.Shwa ia kane u MLA u Saleng K Sangma u la dawa ba ka sorkar ka dei ban ai pyniaid canteen noh ha ki samla bym ioh kam ka jylla kiba la pyndep ia ka jinghikai ha ka hospitality bad ym dei ban ai ha ki briew nabar jylla.",Ki iing Meghalaya kim mang  kyrpang ia ki samla pule,https://www.urupang.com/ki-iing-meghalaya-kim-mang-kyrpang-ia-ki-samla-pule/
"Shillong, 22 Lber:U MLA ka Sohra u Bah TW Chyne mynta ka sngi hapoh ka ing dorbar u la pynpaw ia ka jingsngew khia ia ka jingai wai ka sorkar ha ki riew shimet ban ap khyrdop ha Secretriat kaba dei ka jaka ka jabieng jong ka jylla.Haba wanrah ia kane ka mat ha ka ing dorbar u Bah Chyne u la ong, “Kumno ka sorkar ka lah ban shu ai wai kat ia ka kam pahara ban ap khyrdop ha Secretariat kaba dei ka kamram jong ki pulit”.U la ong ba kane ka jingleh ka sorkar ka long kaei kaei kaba lah ban ktah bad um sngew iahap ia kane ka jingleh ka sorkar.U MLA u la kren ruh ia ka jingbym don ki jaka ap ia ki heh ki hain haba ki leit donkam ha Secretariat khamtam ia ki MLA kiba thmu ban leit kynduh ia ki myntri sorkar ha kaba ki hap ban shu ap kum ki riew paidbah shabar.Ym tang kane, u MLA u la pynsngew ruh ba ka phyllaw ka Secretariat ka dei kum ka jaka set kali jot namar ba la khapngiah ki kali bad kane ka la wanrah ia ka jingbym itynnad bad ka jingjaboh bad pynsniew dur ia ka Secretariat.“Ka Painkhana ha Secretariat ruh kaba la rim bha kum ka juk barim bad ka donkam ban pynthymmai ia kane”,la ong u MLA ka Sohra.Haba jubab ia kane, ka myntri ka Deborah Marak ka la ong ba ka sorkar ka la ai wai ha ki riew shimet tang ban shu long nongplie hynrei ym ia ka kam pahara la leh da ki pulitKa la kubur ia ka jingong u MLA ba ka phyllaw ka Secretariat ka dei ka jaka set kali jot bad ka la kynnoh ba kane ka dei namar ba ka tnad pyniaid kali kam ju patiaw ban pynkhuid ia ki kali ba la rim watla ka la thoh bunsien ba kin leh ia kane ka kam.“Nga mynjur ba ka phylla ka Secretariat ka dei ka jaka set kali jot bad ka daw ka dei namar ba ka tnad pyniaid ka slem palat ban leh haba la dep ai jingthoh man ka por ba kan pynkhuid noh ia ki kali rim”,la ong ka myntri.Ka la kular ruh ba kan shimkhia lada don kamra ban buh kum ka MLA room khnang ba ki MLA kiba leit kynduh ia ki myntri sorkar ha Secretariat kin shong jahthait.Ka la kular ruh ban peit ia ka jinglong jingman ki painkhana ha Secretariat kumba lapynsngew da u MLA ka Sohra.","Ki nongap khyrdop ha  Secretariat, shu ai wai nabar",https://www.urupang.com/ki-nongap-khyrdop-ha-secretariat-shu-ai-wai-nabar/
"Shillong, 21 Lber:U MLA ka Rambrai-Jyrngam u bah KP Pangniang u la ong ba ki shnong ba don ha ki jaka ba iaknieh bad ka Assam ki la jah lut baroh ha ka map ba pynmih da ka Geological Survey of India(GSI) hynrei kaba sngewsih ka long ba ka sorkar jylla kam shym la shim khia eiei halor kane.Haba wanrah ia kane ka mat ha ing dorbar mynta ka sngi u bah Pangniang u la ong, “Kaei kaba la pynjah ia ki shnong ba iaknieh hapdeng ka Assam bad Meghalaya ha ka map, kam don jingsngew khia eiei ia kane ka sorkar”, la ong u bah Pangiang.U la ong ba kane ka map ka la ialam bakla ia u pud u sam ka Meghalaya bad ka paw ba ki 12 tylli ki jaka ba iaknieh kim don shuh sha Meghalaya.“Kane ka map ka la iaid iew bad saphriang kylleng ha ki skul, ki jaka”, la ong u bah Pangiang.Haba takrain ia ka sorkar kaba khlem shimkhia halor ban pynbeit ia u pud u sam, u bah Pangniang u la ong ba ka jylla Meghalaya ka la iaid lynti 45 snem, hynrei kam pat don u pud u sam ba pura bad kane ka paw ba ka map jong u snem 1971 kam iahap shuh bad ka map 2009.U la dawa ba ka sorkar ka dei ban pynmih jingpynbna ban weng noh ia kane ka map 2009.Haba jubab halor kane, u Symbud Myntri rangbah ka jylla u Dr Roytre C Laloo u la ong ba ka Geology Survey of India (GSI) kam shym la pynmih kano kano ka map ha u snem 2009.U Dr Laloo u la ong ba ka map kaba la wanrah da u MLA ka Rambrai ka dei kaba leh da ka tnad Department of Science and Technology, ym kaba pynmih da ka GSI.U la ong ba ha kane ka map la thoh ba ia ki jaka ba don ha ka khappud bad ka Assam ym pat pynthikna. “Ka sorkar Meghalaya ka la phah jingthoh sha u Additional Director ka GSI halor kane hynrei ka jubab ka long ba ka GSI kam shym la pynmih map eiei ha u snem 2009”, la ong u Dr Laloo.U la ong ba ka sorkar Meghalaya kam pdiang ruh ia kane ka map namar ba baroh ki jaka ba iaknieh bad ka Assam ka kwah ba ki dei ban wan sha Meghalaya.“Ia ka jingpynmih ia kane ka map la leh khlem mynjur ne iasyllok bad ka sorkar Meghalaya. Ngi la ujor pyrshah ia kane”, la ong u Dr Laloo.U la ong ba ka jingiakren ban pgnbeit iakajia pud bad ka Assam ka la iaid naduh u snem 1971 haduh mynta. “Naduh u snem 1971 la don 19 sien ba ki Myntri Rangbah ka Meghalaya bad ka Assam ki iakynduh haduh 2012, bad 12 sien ki Chief Secretary”, la ong u Dr Laloo.U la ong ba baroh ki jingialang pynbeit pud ki la poi sha ka 21 sien ha kine ki 44 snem hynrei khlem pat lah ban iapynbeit hynrei na ka liang ka sorkar kan iai buddien ban ioh biang ia ki jaka sha Meghalaya.","Jah lut ki jaka ka Meghalaya ha  map ka GSI, ong u MLA Rambrai",https://www.urupang.com/jah-lut-ki-jaka-ka-meghalaya-ha-map-ka-gsi-ong-u-mla-rambrai/
"Jowai, 27 Lber:Mynta ka sngi kawei ka longkmie na ka shnong Barato, West Jaintia Hills ka la ujor sha ki pulit ba u khun jong ka uba kyrteng kum u Riwanshias Dhar u la shah shoh haduh ba u la mynsaw jur ha ki phra ngut ki briew kiba dei na ka juh ka shnong.Katei ka longkmie ka la kynnoh ba u khun jong ka u la shah shoh shah bom ha kitei ki phra ngut ki briew kiba don ia ki tiar pynmynsaw ba shyrkhei.Kane ka jingjia ka la jia ha ka 25 tarik ha ka por 10 baje mynmiet ha ka jaka kaba la tip kum ka Mynriang Thwai Shyrngan. Hynriew ngut na kitei kiba shah kynnoh kidei kiba la tip kyrteng kum u Por Talang, Promus Biam, Dahun Situng, Najir Mynso, Hamrit Timung bad u Binas Timung katba ar ngut kiwei pat ym shym la ithuh kyrteng.",Ujor ka kmie ba thmu pyniap ia u khun,https://www.urupang.com/ujor-ka-kmie-ba-thmu-pyniap-ia-u-khun/
"Shillong, 22 Lber:Kum ka dak jong ka jingsngewlem halor ka jingshah shoh ki doktor, ha kiba ha iing jong ki nongpang ha Maharash-tra, ha ki khyndiat sngi ba ladep, ki doktor jong ka NEIGRIHMS mynta ka sngi, ha ka lama jong ka NEIGRIHMS Residents Doctors Association (NRDA), ki pynlong mynta ka sngi, kum ka sngi ba iong bad ba ki leit trei, da kaba deng da ki jain iong.“Ka dei kane ka lynti ban pynpaw ia ka jingsngewlem ia ki doktor, kiba la shah shoh ha kiba ha iing jong ki nongpang, khlem don daw eiei” ong U Dr Ete Tony, President jong ka NRDA. La iathuh ruh, ba ha ki ar taiew ba ladep, ki la don bun ki jingshah ktah kti jong ki doktor bad katei ka long, kaba ima shibun eh, ong shuh U Dr Tony. Ki doktor, ki trei haduh 100 kynta ha ka shi taiew bad kane ka jingleh tohmet ia ki, ka long kaba sngewsih jur shibun eh, ong U Dr Tony. Ki doktor ki pyrshah ruh ia ka rai jong ka Bombay High Court, ha kaba ka ia nujor ia ki doktor, ba ki dei ban long kum ki nongtrei karkhana bad katei ka dei ka rai, kaba ki sngew pyrshah jur.",Ka sngi “ba iong” ki doktor NEIGHRIMS,https://www.urupang.com/ka-sngi-ba-iong-ki-doktor-neighrims/
"Shillong, 22 Lber:Ka House Committee ba la thaw da ka ïng dorbar ka KHADC ba la khlieh da u nongialam ka liang pyrshah u bah Manstudy Nongrem MDC ka Congress na Langrin ka la pyndep ia ka jingtohkit jong ka halor ki jingkynnoh bamsap kiba ha KHADC kaba la kot haduh T.1.52 klur tyngka ( Shi klur san phew ar lak tyngka) kaba dei ka pisa khajna jong ka Professional Tax kaba la lum na Nongpoh bad Nongstoiñ.Haba kren sha ki nongthohkhubor mynta ka sngi u Chairman jong katei ka komiti u bah Manstudy, u la ong ba ka komiti ka la dep shong haduh san sien ban bishar bniah ia katei ka kam bad ia kiba dei ban khot hajir la khot hajir lut bad mynta ki la dep ban pynbit pynbiang ia ka ripod bad ia katei ka ripod yn phah noh sha ka ophis jong u Chairman jong ka KHADC u bah L.G Nongsiej ban leh ia kaba donkam.U bah Manstudy u la ong ba haduh mynta ym pat lah ban pyntip paidbah ia katei ka ripod naba ka dei kaba long trai da ka ing dorbar bad ia kaei kaba don hapoh katei ka ripod yn pyntip beit hapoh ing dorbar. Haba u bah Manstudy um shym treh ban iathuh ia kaei kaba ka komiti ka la lap, la kylli na u hato katkum ka jinglap jong ka komiti ka i donkam ne-em ba dei ban khot kyrkieh noh ia ka dorbar kyrpang, “Donkam ban khot kyrkieh noh ia ka dorbar kyrpang, ngin ai jingmut ia u chairman ba un khot noh” ong u bah Manstudy.Ki dkhot jong katei ka House Committee ki kynthup ia ka nongialam jong ki MDC ka HSPDP ka kong Teilinia Thangkhiew, nongialam ki MDC ka UDP u bah Teinwell Dkhar, nongialam ka KHNAM bah Adelbert Nongrum bad katei ka komiti ka la pynrung ruh ia u bah V.G Kynta u stad-aiñ kum u dkhot jong ka ban iarap tohkit ia katei ka kam.Lah ban kdew ba ka la don ka jingpynrung ia ka pisa jong ka Professional Tax jong ka KHADC ba la iohlum na Nongpoh bad Nongstoiñ Branch bad katei ka mat ka la khih win bha ha ing dorbar District Council ha kine ki khyndiat sngi ba la leit, ka la don ruh ka kynhun tohkit ban tohkit ia katei ka kam hynrei ka ing dorbar kam hun ia ka ripod bad ka la thaw da ka kynhun tohkit jong ka ing dorbar.",Donkam dorbar kyrkieh halor  ka ripod bamsap ha KHADC,https://www.urupang.com/donkam-dorbar-kyrkieh-halor-ka-ripod-bamsap-ha-khadc/
"Nongstoiñ, 22 Lber:Wat la ka shnong Tangri ka long kawei na ki shnong kaba la paw bad bna nam bha ha ka thain West Khasi Hills, naduh ki por ba mynshwa, pynban ka dei ruh kawei na ki shnong kaba iai mad ia kiba bun ki jingeh bad ka long ruh ka shnong kaba dang sahdien bha ha ka roi ka par haduh kine ki sngi.Katkum ka jingwad jingtip jong u ne u nongthoh khubor u la lap ba katei ka shnong Tangri, ka la paw nam bha ha ka jingbun khli (khlieng) kaba la pynlong ruh ia u Kaitor ba paw nam bha jong ka West Khasi Hills u ba la bam kwai ha Dwar u Blei u (L) Skendrowell Syiemlieh ban thaw jingrwai halor ka jingbun khlieng katei ka shnong, bad ka kyrteng jong katei ka shnong ka la paw ruh ka jngrwai ‘Ah Moina’ ba la rwai da u tei u kaitor.Katei ka shnong Tangri ka jngai tang kumba 2 KM ei ei na ka shnong Shyrwang kaba don ha surok bah Nongstoin-Shillong shnong bad katei ka shnong ka dang hap hapoh ka Mawthadraishan Konstitwensi West Khasi Hills District bad ban poi sha katei ka shnong hap ban kam lyngba ka wah Kynshi bad kaba sngewsih ka long ba katei ka shnong haduh mynta mynne ka dang hap ban pyndonkam ia ka jingkieng sainar iaid kjat ban kam lyngba katei ka wah, namar ba haduh mynta mynne ym pat don satia ka jingkieng ba lah ban iaid kali.Kaba kham I sangsot shuh shuh ia kaba u ne u nongthoh u la lap ka long ba ki paidbah nongshong shnong katei ka shnong bad kiwei ki shnong ba marjan kiba hap ban kam lyngba katei ka wah ki hap ruh ban kit lang ia ki Mar ki Mata ki jong ki ha la ka met ban pynpoi shnong namar ba katei ka jingkieng ka dei tang ka jingkieng iaid kjat kaba kaweh ruh artad haba iaid bun briew kaba lah ban ap jingma ia ki paidbah nongleit nongwan kiba iaid lyngba katei ka jingkieng.U ne u Nongthoh khubor u la iohlad ruh ban iakren bad U Sordar ka shnong Tangri u bah Ban Warjri ban kylli ba ki leh kumno ban pynpoi ia ki Mar kiba khia, ki bymlah shuh ban kit da u briew sha shiliang ka wah Kynshi, bad na ka liang jong ki, ki la ong ba ha ka por tlang kim da khuslai than namar ba katei ka wah ka rit bad ki kali ki lah ban iaid lyngba katei ka wah hynrei kaba jynjar ka long ha ka por lyiur haba heh um ym don jaka iaid kali ban jam sha shiliang bad ki hap ban set noh ia ki kali hala shnong bad kumjuh ha ka shnong Shyrwang.Shuh shuh haba pyrshang ban kylli na u tei u sordar ka Tangri ba hato kum ki nongialam shnong ki la ju leit mih ne em sha ki bor ba halor ban iakren shaphang ka jingpynioh noh ia ka jingkieng iaid kali ban jam lyngba katei ka wah, bad na jong u tei u sordar u la ong ba na ka liang jong ki bor shnong kim shympat la leit mih ne iakren ei ei sha ki bor ba halor ha kaba iadei bad ka kingkieng iaid kali bad u la ong ruh ba kham mynshwa kala don ka jingthmu ban shna noh ia ka jingkieng ha katei ka wah lyngba ka PMGSY bad katei ruh ka la shu sahkut noh khlem poi shaei shaei.Kaba kham sngew kyndit ban ioh sngew ka long ba u MLA jong ka thain u dei u trai shnong na katei ka shnong Tangri, bad haba phai pat sha katei ka shnong jong u tei u MLA ki shnong ki thaw ki dang long kiba sahdien palat khamtam ha kaba iadei bad ki lynti ki syngkien bad kiwei kiwei.","Tang ka jingkieng kali ruh  kam don, ka shnong Ah!Moina",https://www.urupang.com/tang-ka-jingkieng-kali-ruh-kam-don-ka-shnong-ahmoina/
"Shillong, 22 Lber:U MLA ka Maw-shynrut u Bah Witting Mawsor u la kyntait ia ka jingkam ka sorkar ba u la tyrwa die jaka sha ki shipai BSF ha Umjarain, Nongstoin kumba la kren da u myntri kam pohiing u Bah HDR Lyngdoh ha iing dorbar hynnin ka sngi.Haba pynshai halor kane ka jingkren jong u Bah HDR Lyngdoh, u Bah Witting u la ong, “Da ka mynsiem sngewkhia, nga kwah ban pynshai ia phi ki paidbah nongpule kot khubor, baroh ba ka jingmih khubor, ha ka kot khubor ka dei kaba lamler bad ka bym don nongrim haei haei”.U la bynrap, “Nga khlem leit ia kynduh ia u DC Nongstoin ryngkat bad kita ki 10 ngut ki trai khyndew mynno mynno ruh, kane ka long tang ka kam bishni shimet ia nga bad ka jingthmu ban pynjah burom ia nga da mano re mano, u myntri u la ioh jingtip bakla na u D.C .Nongstoin”.Hynnin ka sngi ha ka jubab jongu, u bah HDR Lyngdoh u la ong ba ki don 10 ngut ki trai khyndew kiba na ka Shnong Pyndengrei ryngkat u bah Witting Mawsor, MLA, Mawshynrut ki la leit ia kynduh ia u D.C Nongstoin ban tyrwa jaka ia ki BSF ban ktem ha Umjarain, Nongstoin. Ia kane ka jubab jong u Bah HDR Lyngdoh ka long hadien ba u MLA ka Nongstoin u bah D Jyndiang u la wanrah ia kane ka mat ha iing dorbar thawain.",Don kiba bishni ba kynnoh die jaka: Witting,https://www.urupang.com/don-kiba-bishni-ba-kynnoh-die-jaka-witting/
"Shillong, 22 Lber:Ka Seng Khasi Kmie, Mawkhar Shillong hynnin ka sngi ka 21 tarik u Lber 2017, ka la sei ïaka ksing ka dhah, ka tang-muri ka shaw shaw, ban sdang ban tem ïaki, kum ka dak ban ban pynkyn-maw ïala ki para kur ki para kha ban pynkhreh naka bynta ban ïashim bynta sha ka Shad Suk Mynsiem.Ïa kane ka jingtem ksing la pynlong ha phyllaw jong ka Ïing Sng ha Mawkhar, Shillong.Ha shwa ban tem ïaka ksing, la ioh shwa ïa ka jingkren na u General Secretary ka Seng Khasi u Rgh Arwan S. Tariang, uba la pdiang sngewbha ïa baroh ki para riew seng kiba la wan ban sakhi ïa kane ka sngi ba kynthup ïa President ka Seng Khasi u Rgh Bantei S. Rumnong, u Chairman bad Secretary ka Cultural Committee u Rgh P.D Nongrum bad u Rgh Rangpher Rynjah, President ka Seng Kynthei bad kiwei kiwei.Hadien kane la shimti pat da ka Komiti u Tymmen u San ka Seng Khasi Kmie, ha kaban leit sha ka nguh ka dew, ka dwai ka phirat bad ka shat ka kheiñ, ban ïa pan na U Blei Trai Kynrad U Nongbuh U Nongthaw, ba ka ha kine ki artaiew jong ka jingpynkhreh, ba ki kam ki jam kin ïaid beit kin ïaid ryhtih. Ïa ka nguh ka dem la pyndep da u Chairman ka Komiti u Tymmen u San, u Rgh Skor Jala ha kaba la don lang u Rgh Secretary ka komiti u Rgh Kworshon Marbaniang.Hadien ba la dep ka nguh ka dem ka khan ka shat, ba la sdang ban tem pat ïa ka ksing ka dhah bad put ïa ka tangmuri. Mynta ka kynti ïa ka Shad Suk Mynsiem yn pynlong ha ki lai sngi, kata ha ka 8, 9 bad ka 10 tarik u Ïaiong, 2017.Naka liang ka Cultural Committee ka pyntip ba naduh kane ka sngi, ha kine ki artaiew kiban wan, kan don ka jinghikai shad ïa ki khynnah barit haduh ki khun samla kynthei bad shynrang kaban sdang naduh ka por 5:30 janmiet ha iing seng ha Mawkhar.",Sdang ka ksing ka Shad Suk Mynsiem,https://www.urupang.com/sdang-ka-ksing-ka-shad-suk-mynsiem/
"Shillong, 22 Lber:U MLA ka Nongkrem u Bah Ardent M Basaiawmoit u la ong ba ki don haduh kumba 60 percent ki nongshong shnong ha ka Meghalaya ki bym don khyndew bad ia kane la lap katkum ka kaiphod ka Socio-Economic Census kaba la leh ha u snem 2011.Haba wanrah ia kane ka mat mynta ka sngi hapoh ka iing dorbar u Bah Ardent u la ong ba kane ka mat ka dei kaba khia bha ha kaba ka sorkar jylla kam dei ban thet kti hynrei dei ban shim khia ban thaw ki lad ki lynti ia kine ki paidbah ka jylla.U la ong ba ha kane ka jylla ka jaka ka don jong ki raid ki hima, jong ki shnon hynrei kaba sngewsih ka long ba kine ki jaka ba la kam da ki Syiem, ki Rangbah Shnong, ki myntri bad kiwei, ki long pynban tang kum ki nongkhnoit ia ki paidbah ha jaka ban sam jaka lem ia ki bym don jaka.“Ka por ka la dei ba ka sorkar ka dei ban pynthikna ba ka sorkar jylla ka dei ban tuklar ia ka kam ym ban shu ai mon ha kine ki nongsynshar kiba khnoit ia ki paidbah da kaba die jaka, bad pyndonkam bakla ia ka spah mariang na ka bynta ka jingmyntoi jongki”, la ong u Bah Ardent. U Bah Ardent u la ong ba wat ki district council ruh ki la phiel ban tehlakam ia kine ki nongsynshar bad ka la dei ka por ia ka sorkar ba kan tuklar halor kane.Katba u MLA ka Nongthymmai u Dr Jemino Mawthoh u la ong ba ka jingrem palat ka bai rejister ia ki jaka, ka la pyntieng ia ki paidbah ka jylla ban wan shakhmat ban rejister ia ki jaka jongki bad u la kyntu ia ka sorkar ba ka dei ban pynduna ia ka bai siew khnang ban ailad ia ki paidbah ban wan shakmat.Kumjuh u MLA ka West Shillong u Bah Paul Lyngdoh u la ong ba ka jingleh sting ka sorkar ban leit rejister ia ki jaka sha thain khappud bad ka Assam ka la pynioh lad ia ka sorkar Assam ban shim kabu ban rejister ia ki jaka jong ki paidbah katei ka thaim.“Ka sorkar ka dei ban phah ia ki ophisar na DC ophis Nongpoh ban leit rejister ia ki jaka jong ki paidbah sha thain khappud khnang shi bynta ban pynkhlain ban kam ia ki jaka sha ka jylla Meghalaya kiba iaknieh bad ka Assam’, la ong u Bah Paul.U MLA ka Dadenggiri u James K Sangma pat u la dawa ba ka sorkar ka dei ban pyrkhing ban nym ai pathar ia ki jaka rep ban pynlong ki ktem karkhana namar ba shisien ba ka khyndew ka la lut, ym lah ban ioh biang.","60 percent ki nongshong shnong ka jylla  kim don khyndew, ong u Bah Ardent",https://www.urupang.com/60-percent-ki-nongshong-shnong-ka-jylla-kim-don-khyndew-ong-u-bah-ardent/
"Shillong, 22 Lber:U bah Michael Pakynteiñ u nongshong shnong jong ka 18 Shillong West konsti-twensi u la ujor ejahar sha u Chief Secretary ka sorkar jylla u K.S Kropha pyrshah ia u MLA katei ka konstitwensi u bah Paul Lyngdoh ka UDP bad katkum katei ka jingujor u la kynnoh ba u bah Paul Lyngdoh u la pyndonkam bakla ia ka pisa paidbah kaba haduh T.55,80,000 tyngka (San phew san lak phra phew hajar tyngka). Ha katei ka jingujor u bah Pakyntein u la ong ba katkum ka jubab RTI ba u la ioh na ka Shillong Municipal Board, ka jingkhein ba u bah Paul u la pyni ba u ai sha konstitwensi ka long ka bym dei bad ia kane u la ong ba la pynshisha ruh da ki trai dukan kiba la pyni ba la shim ia ki tiar na ki dukan jong ki. U la dawa ba u CS u dei ban tohkit ia katei ka jingjia bad ban ai ia ka bishar hok bad u la dawa ruh ba dei ban pynngat ia u ha ki kyndon kam sniew.Katkum katei ka RTI kaba u bah Pakyntein u la ioh na Shillong Municipal Board ka pyni ba u Chairman ka Implementation Committee u la thied khiew shet 100 tylli kiba 15 litar, 100 tylli kiba 25 litar bad 100 tylli kiba 20 litar kaba haduh T.17,10,000 tyngka (Khadhynniew lak shi phew hajar tyngka) bad hangtei la suh ia ka Cash Memo ba la thied na ka Meghalaya Metal House kaba don ha Iewduh kaba la thied ha ka 5 tarik u naitung, 2014. U bah Pakyntein u la wad jingtip na katei ka dukan, hynrei u trai jong ka Meghalaya Metal House u Sri Ashim Kumar Banik u la kyntait ba la thied tiar na dukan jong u bad u la jubab ba ka Cash Memo kam dei na dukan jong u bad kam shym la don ka jingsiew pisa kaba haduh kattei ha ka dukan jong u bad u la jubab ruh ba ka jingsoi bad ki dak ba thoh ha ka cash memo kim dei ba u thoh ma u ne ki nongtrei jong u, hynrei la shu soi tuh bad thaw tuh dano dano.Nangta la jubab biang ha ka RTI ba u chairman ka Implementation Committee u la thied 2000 tylli ki shuki plastic kiba don kti ( jingbat) bad 3000 tylli ki bym don jingbat bad katei baroh ka poi T.18,90,000 tyngka ( Khad phra lak khyndai phew hajar tyngka) bad hangtei la suh ia ka cash memo jong ka DR Enterprise kaba don ha Thana Road Shillong kaba la pyni ba la thied ia kitei ki tiar ha ka 1 tarik u naitung, 2014. Hynrei hangtei ruh u bah Pakyntein bad ka kynhun u la leit tohkit na katei ka dukan ha kaba u trai dukan u la phah da ka jingthoh sha ki ba ha katei ka sngi um shym la die shuki haduh 5000 tylli bad um shym la die ruh sha u Chairman ka Implementation Committee 18 West Shillong kumba la pyni ha ka cash memo. U la jubab sha katei ka kynhun ba la shu soi tuh bad pyndonkam bakla ia ka soi jong u.Ka RTI ka la pyni biang ba u chairman ka Implementation Committee jong ka 18 West Shillong konstitwensi u la thied 100 tylli ki Syntex kiba 1000 litar, 100 tylli kiba 500 litar, 100 tylli ki tyrpa heh bad 100 tylli ki tyrpa rit bad baroh ka pisa ba la thied ka long T.19,80,000 bad ia kitei ki tiar la pyni ba la thied na ka dukan Badgliram Radhakrishna kaba don ha Laitumkhrah ha ka 28 tarik u jylliew, 2014. U bah Pakyntein u la ong ba ki ioh ban ia kren da ka phone (kaba u don ki rikod) bad u trai dukan bad u la kyntait ba ia kitei ki tiar la thied na ka dukan jong u.Ha ka RTI u la bah Pakyntein u la ong ba la thied ia ki tiar bapher bapher bad la sam sha ki dorbar shnong, ki seng, ki jaka pule hapoh ka 18-West Shillong konstitwensi ba kynthup naduh ki komputorbad kiwei pat ki tiar bad baroh ka poi T.21,75,700 tyngka. Nangta la thied 100 tylli ki kor suh jain ha ka dor T.7,25,000 tyngka, la thied 1200 tylli ki shatri ha ka dor T.28,20,000 tyngka, la thied 2500 tylli ki shuki plastic ba don jingbat ha ka dor T.10,25,000 tyngka bad la thied 100 band ki tin soping ha ka dor T.5,80,000 tyngka. Ia baroh kitei ki tiar la suh cash Memo ba la thied na ka Syiem Enterprise kaba don ha Jaiaw Shyiap hynrei halor katei u bah Pakyntein u la ong ba ki la tohkit bad ki lap ba kam don kum kata ha Syiem Enterprise bad ka dei tang ka kyrteng snaiap.Ha katei ka RTI u bah Pakyntein u la ioh jubab biang ba la thied 3200 tylli ki kombor ha ka dor T.375 tyngka kawei bad baroh ka pisa ba la pynlut ban thied kombor ka poi T.12,00,000 tyngka bad ha ka cash memo la suh ba la thied na Ludhiana Blankets kaba don ha Guwahati bad la pyni ba la thied ha ka 26 tarik u rymphang, 2014. U bah Pakyntein u la ong ba haba pynshong nongrim ia kitei ki kombor ha ka dor iew hangne ha Shillong ka long tang T.150 tyngka kawei katba ha ka cash memo la pyni ba ka dei T.375 tyngka kawei.Baroh kitei ki skhim kiba la kdew haneng ki dei na ka SUPW naduh u snem 2009-10 haduh u 2015-16.","Shah ujor U bah Paul Lyngdoh,  kynnoh ba pyndonkam bakla T.55 lak",https://www.urupang.com/shah-ujor-u-bah-paul-lyngdoh-kynnoh-ba-pyndonkam-bakla-t-55-lak/
"Shillong, 22 Lber:Ka Supreme Court of India, ha ka jingshong bishar jong U Chief Justice of India, ha ryngkat bad u Justice DY Chandrachud bad U Justice Sanjay Kishan Kaul, ka la weng noh ia ka hukum jong U Chief Justice barim jong ka Meghalaya High Court, kaba ula pynmih hukum, ba ka sorkar Meghalaya, ka dei ban phah pahara pulit ia u, ha ka Z Category, wat ynda haba ula shongthait na katei ka kam ruh.Katei ka jing ia said ka poi sha ka Supreme Court, hadien ba la mudui da U Bah Sajay Laloo ban ujor pyrshah halor katei ka rai, kaba la rai da ka Division Bench jong ka Meghalaya High Court, ha kaba la khlieh da U Umanath Singh, ha kaba ula hukum ia ka sorkar Jylla bad ka sorkar India ruh kumjuh, ba ki dei ban ai jingiada ia u bad kumjuh ia kiwei de ki nongbishar, da kaba kin ia syllok lem bad kitei ki nongbishar. Na ka jingwad jingtip jong ki tnat syntiat jong ka sorkar Meghalaya bad ka sorkar India ruh kumjuh, kim shym la lap satia, ba utei u nongbishar barim, u don jingma ia ka jingim jongu, wat la mynta, u ioh ia ka jing iada na uwei u pulit PSO, ha ka jaka sah jongu ha Noida. Dang shen ka Supreme Court, ka la kyntait ruh ia ka hukum jong ka Rajasthan High Court, kaba bthah ba ym ju dei ban talasi ia ki nongbishar, haba ki leit jingleit da ka liengsuin, ha ki kad liengsuin bapher jong ka Ri India.","Weng ka Supreme Court, ki  pulit pahara ia U Umanath Singh",https://www.urupang.com/weng-ka-supreme-court-ki-pulit-pahara-ia-u-umanath-singh/
"Shillong, 21 Lber:Katba nangiaid ki por ki la nangmih bun ki samla donsap na kane ka jylla kiba la pyrshang ba pynpaw ia ka la sap ba ki don da kaba leit ban ia shim bynta ha ki rynsan kiba heh bad kiba paw jong ka ri India bad don ruh kiba la leit ban ia shim bynta ha ki rynsan jong ka pyrthei baroh kawei.Ka kong Bateithymmai Nongrum, 27 snem karta ka dei kawei na ki samla kaba la leit shaduh Mumbai ban ia khun ha ka rynsan pyni sap kaba la tip kum ka ‘Yes I Am Reality Show’ kaba yn pyni paidbah ha ka Zing Channel TV. Katei ka samla ka dei na ka shnong Umthied Bynther kaba don ha ki thaiñ Mairang -ka shnong jong u kaitor ba pawnam u bah Skendrowell Syiemlieh (Bam kwai ha dwar u blei). Ka dei ruh ka khunruit jong utei u nongrwai ba paw ka ri lum Khasi.Haba ia kren bad u Rupang katei ka samla ka la iathuh ba ka ju sngewtynnad ia ki kam rwai naduh ba ka dang don 4 snem karta bad ka la ong ba ha katei ka rta kam pat nang ban rwai hynrei ka sngewtynnad ban shu kynud kai ia ki jingrwai Hindi. Dei ha ka rta kaba la kham heh ba ka la sdang nyngkong ban rwai ia ki jingrwai niam bad ki sur tynrai, hynrei kham hadien ka la pynleit jingmut noh ban rwai ia ki jingrwai Hindi.Ka kong Bateithymmai ka dei ka khun jong i bah Tharsing Syiemlieh (para trai jong u bah Skendrowell Syiemlieh) bad ka kong Biroda Nongrum. Ka dei kaba nyngkong duh na ki kynthei napdeng ki 7 ngut shi para. Ha u rymphang mynta u snem ka la leit ban ia khun ia ka Audition jong ka Yes I Am bad ka la poi shaduh ka Mega Audition bad mynta ka dang ap ia ka resol ban poi sha ka rynsan iakhun jong ki riew donsap. Ka la iathuh ba katei ka rynsan ka ia syriem kum ka India Got Talent kaba ym tang ki nongrwai kiba ia shim bynta hynrei ki don bunbah ki riew donsap kiba wan ban pyni ia ka sap jong ki. Ka kong Batei ka la leit ban ia khun teng ruh ha ka Audition jong ka Saregamapa ha Kolkata hynrei ka la shah kyntait noh ha ka kylla kaba-ar ( 2nd Round).Haba la kylli ka jingrwai aiu ka la rwai ha ka por ba ka leit Audition sha Mumbai ka la ong ba ka rwai da ki jingrwai Remix bad ki jingrwai kiba dang shu mih thymmai ha kine ki khyndiat snem. Haba kylli pat shaphang ka jinglut jingsep ba ka leit sha Mumbai ka la ogn ba la pynlut pisa na ing na sem jong ka bad ym ioh jingiarap eiei.Shuwa ban ia kren bad une u nongthohkhubor ka kong Batei ka la kren sha ki nongthohkhubor ha Shillong Press Club ban pan ka jingkyrshan na ki paidbah ba kin vote ia ka ba kan ioh ban ia khun ha ka phainal bad ki paidbah ki lah ban vote ia ka lyngba ka facebook da kaba khniot ia u symbol Love ha ka page Yes I am Reality Show bad ka la rwa iruh shi lain ar lain ha katei ka jingiakren bad ki nongthohkhubor. Ka AMDA ka la kyrpad ia ki paidbah ba kin kyrshan ia ka kong Batei ba kan poi sha ka thong khnang ba kan wanrah ia ka nam ka burom ka jylla.","Sha ka rynsan pyni sap ha Mumbai,  ia khun ka khunruit u bah Sken",https://www.urupang.com/sha-ka-rynsan-pyni-sap-ha-mumbai-ia-khun-ka-khunruit-u-bah-sken/
"Amlarem, 23 Lber:Ka Nongtalang Amlariang bahap hapoh Amlarem Sub-Division Hadien 18snem eiei ka la pynlong biang mynta ka sngi ia ka Theatre (Dra-ma) ia kaba u longshuwa na kane Shnong u juh pynlong ia kane ka jait drama.Bad Ia kane ka Theatre la wan plie da u MLA jong kane ka Thain u Ma Stephenson Mukhim kum u kongsan ha kane ka sngi, u Ma Holando Lamin kum u synbud kongsan, ki nongkitkam jong kane ka Shnong bad ki paid bah ki ba la ia wan Ban ia sakhi lang .Ha ka jing kren jong u Ma Hat Pohchen uwei na ki riew Rangbah jong kane ka Shnong, u la ong ba ha ki por mynshwa ki briew na kane ka Shnong ki juh pynlong ia kane ka drama kaba kum shibynta ban pynbyrngia ia bad ban ym ialam ia u briew sha ki kam ba sniew kum ha ka dih ka bam ka ba pynbuaid, namar ba ia u briew u ba dih kin ym shah ia u ba un iashim bynta ha drama, namar ba ha shuwa ba kin pynlong ia kane ka drama kin hap ban pynlut ia por jong da ki taiew bad ki bnai bad u la ong shuh shuh ruh ba ki por ba u dang samla u dei uwei na ki actress ha kito ki por namar ba u shynrang ha ka Theatre u hap ban long kynthei bad ka kynthei pat kan hap long shynrang.Bad ha ka jing kren pat u kongsan ha kane ka sngi plie, u la ai ka jingiaroh nyngkong ia ki Rangbah na kane ka Shnong ia ka jing kylla thiah kylla dem jong ki na ka bynta ban pynim biang ia kaei kaba u longshuwa manshuwa u la leh kaba long kum shibynta na ka ban pynbyrngia bad ban ia iada ruh ia kiei kiei ki kam ba sniew kum ki riew Rangbah na kane ka Shnong ki la ia thuh bad u la ong ka jing pynlong ia kane ka Theatre kaba kum shi bynta ban iai pynsah ia ki khana jong ki long dien, na kawei ka por sha kawei pat bad u lah ong shuh shuh ruh ba na ka liang jong u kum u MLA un iai pynnoh ia ka kti ka mon ka kti ka diang na ka bynta ki jing bha ka Shnong ka thaw ha ka imlang ka sahlang kat ka lah kot ka bor na ka bynta jong ka jing bha jong u paid bah.Ki kyrteng jong ki ar tylli ki drama ha kane por kawei la ai kyrteng “Ti Pyrthai ah I Ryum be in kom to be sia ” ia kaba la shna da u CM Pohrmen bad kawei pat la Ai kyrteng “Deman Baklaye ” ia kaba la thaw da u L.Myrchiang.","Hadien 18snem, pynim biang  ka Nongtalang ia ka Theatre",https://www.urupang.com/hadien-18snem-pynim-biang-ka-nongtalang-ia-ka-theatre/
"Shillong, 23 Lber:Hadien ka jingmih khubor ba U General Secretary ka EJNC, u thmu ban rahbor ia uwei u bar jylla uba dei ruh u trai jong kawei ka hotel kaba don hapoh Lad-Rymbai, kuma na ka liang jong ka EJNC-Central Council,ryngkat ka jing synran lang jong ki nongialam jong ka HANM-EJH, HNYF-EJZ, HYC-WJC, WJNC ki la leit ban ia kynduh ia u trai hotel, ban lap ia ka jingshisha bad na ka liang jong utei u trai hotel ula iathuh ba ha ka miet jong ka 19tarik jong une bnai; ki la don arngut ki briew kiba rung hapoh ka hotel jong u da kaba thmu ban bamja, hynrei ha katei por ka la mih ka jing bym ia sngewthuh jingmut hapdeng jong u bad ki dkhot jong ka seng ha kaba na ka liang jong ki ki la shoh lah bom ia u bad ki la leit noh khlem da don kano kano ka jingthmu ban rahbor ia utei u trai hotel.Haba pyrshang pat ban wad ia ka jingshisha ia ka daw jong ka jing bym ia sngewthuh jing mut hapdeng jong kine ki ar liang, u samla S. Lyngdoh, G.S EJNC, ula iathuh ba dei ka jing bym nang jong une u bar jylla ban burom, ha ka kren ka khana kaba la pynlong ia ki ban jrong kti ia utei u bar jylla.Kaba pynlyngngoh ia ka seng ka long ba balei kita ki Nongialam Shnong jong ka Lad-Rymbai (datsympein) bad ka trai jaka ki pyndonkam ia kata ka ktien ‘Thmu ban Rahbor’ ha ka jing ujor jong ki, khlem da pyrkhat ba kane ka jingleh jong ki ka ktah iaka burom ijot jong ki khun samla ka District, namar ban pharep ka suk, hynrei ban pynshisha pat ka jynjar, kumta la kyntu ia ki nong ujor ba kin wad shwa ia ka jing shisha shwa ba kin iaid shakhmat.Ha kajuh ka por ruh ka EJNC-CC ka pyntip paitbah ba ka seng naduh ba pynmih ia kane ka khubor ka seng kam don jing iadei shuh bad u Philip J Bamon uba ju long u nong ai buit ka seng, ong ka kyrwoh na U bah Bah Shanbok Syad, President EJNC-CC.",Kyntait u trai hotel Lad Rymbai,https://www.urupang.com/kyntait-u-trai-hotel-lad-rymbai/
"Shillong, 23 Lber:U syiem jong ka Hima Nongkhlaw u Pa’im Phrestar Syiemlieh jong ka hima Nongkhlaw u la phah ia u Deputy Syiem u bah KM Syiemlieh bad lai ngut ki myntri, u Bah B L Nongbri, Bah L Basaiawmoit bad bah BL Nongum ba kin leit ban jurip ia u pud u sam jong ka hima ha khappud bad ka jylla ha Assam, namar kala don ka jingwan tam pud jong ki briew katei ka jylla da kaba wan rep hapoh jong u pud u sam jong ka hima Nongkhlaw.Ha kane ka jingleit jong kine ki heh ka hima Nongkhlaw ha ka 21 tarik mynta u bnai, ki la lap ba kala don ka jingkyntur pud da ki briew jong ka jylla Assam, kiba dei na ka shnong Barigoan, kiba la wan ban dakhol ia ki jaka jong ka hima Nongkhlaw da kaba wan rep wan riang bad ki jaka kiba la shah dakhol ki hap ha u pud u sam jong ka jingpeit jong ka shnong Raja Khomai, Belahari, Raja Bala ki dei ki shnong jong ka Hima Nongkhlaw.Ha kane ka sngi na ka liang jong u Dy Syiem jong ka hima bad ki myntri ki khot hajir u Goanbura jong ka shong Barigoan ban tohkit na u halor kane ka jingwan tam pud da kaba wan rep. Na ka liang jong u tei u nongpyniaid shnong ka jylla Assam u la ong ba kum u Goanbura jong ka shnong um shym la ai jingbit iano iano ruh ba kine leh ia kane ka kam ban rep ban riang hapoh u pud u sam jong ka Hima Nongkhlaw, kiba leh ia kane ki la leh da la ka jong ka mon khlem jingtip jong u kum u nongpyniaid shnong.Na ka liang jong u Goanbura u la ong ha khmat jong u Dy Syiem bad ki myntri jong ka hima nongkhlaw ba nangne sha khmat un ong ia la ki paidbah nongshnong shnong ka Barigoan ba kimd ei ban ban kyntur pud, ha ka juh ka por kito ki briew kiba la wan rep hapoh u pud u sam jong ka hima Nongkhlaw kila pan map bad kila ai ka jingkular ba nang ne sha khmat kin nym wan kyntur jaka shuh ban rep ha u pud u sam jong ka hima Nongkhlaw.Khang ban nym sah shrah kine ki jaka, na ka liang jong u Syiem bad ki myntri ki la ai bor ia ki trai shnong kiba dei na Raja Khomai, Raja Bala, Belahari bad ka shnong Mawdem ba kin leit ban rep ban riang ha kitei ki jaka ha u pud u sam jong ka shong ka thaw ka jong ki khnang ba ki briew jong ka jylla Assam kin nym ioh lad ban wan skut jaka bad ban wan kam ei, namar lada shuieh shrah ki jaka jong ka hima kin sa shah klun ei ha ki briew na katei ka jylla kumba la jia ha kiwei kiwei ki bynta jong ka jylla Meghalaya.Ha katei ka jingleit na ka liang jong ki myntri ki la pom pynkhyllem noh ia ki dieng kiba la wan ban thung da ki briew na ka jylla Assam hapoh u pud u sam jong ka hima Nongkhlaw bad kane ka jingpom ia ki dieng ka long ban pyni sha ki briew kiba na ka jylla Assam kiba la sdang ban wan kyntur pud ba ka hima kan nym ai lad da lei lei ba kin wan tur hapoh u pud u sam jong ka hima la ong ruh ia ki briew na katei ka jylla Assam ba kim dei ban pynsier pynsmiej ia ki briew jong ka hima kiba shong ba sah ha katei ka thain.",Kyndang U Syiem khynnah bad ki myntri ka Hima Nongkhlaw,https://www.urupang.com/kyndang-u-syiem-khynnah-bad-ki-myntri-ka-hima-nongkhlaw/
"Jowai, 23 Lber:U Executive Member ka JHADC uba dei peit ia ka pla tyngka, u ma Joinriwel Pyrtuh mynta ka sngi ha ka sngi shong dorbar mang tyngka u la wan rah ia ka mang tyngka kaba la kot haduh 139 klur (139 klur 19 lakh 96 hajar 100 ) tyngka bad kane ka mang tyngka ka long kaba duna haduh 1 klur 52 lakh tyngka na ka jingmang ban iohlum da ka konsil na ka bynta u snem 2017-18 .Ka JHADC ka la mang ban iohlum haduh 140 klur 72 lakh tyngka lyngba ki jingpynmih bapher bapher kynthup ruh na ki jingiarap pisa na ka sorkar pdeng bad sorkar jylla, nalor ka bhah kaba ka la ju ioh na ka khajna mar poh khyndew. U ma Pyrtuh u la iathuh ba ka Council ka la mang ban ioh lum tang 12 klur 25 lakh na lade bad na ka khajna mar poh khyndew ka jingmang ban iohlum kan long haduh 84 klur nalor ka grant na ka sorkar jylla kaba 42,94 klur tyngka.“Ka District Council ka don hapdeng ka jingkyrduh pisa na ka daw ka jingkhang tih dewiong ha ka jylla bad ngi khmih lynti ba ka sorkar kan ia bit ia biang bad ka NGT khnang ban dup lah ban weng ia kane ka jingeh ka Council”, la ong u ma Pyrtuh haba kren halor ka mang tyngka kaba la wanrah hapoh ka iing dorbar mynta ka sngi.U la iathuh ba ka JHADC ka la ioh pdiang Rs. 8.71 klur kum ka bhah na ka jinglum khajna jong ka sorkar jylla halor u Dewiong na kaba dei ban ioh kaba haduh Rs. 44.69 klur bad Rs. 20.69 klur na kiwei pat ki mar poh khyndew kiba dei ki minor mineral na kaba dei ban ioh haduh Rs. 21.89 klur ha kane ka snem ba ladep katta ha u snem 2015-16. Ha kaba iadei bad ka grant na ka sorkar jylla ka JHADC ka la ioh pdiang tang Rs. 1.8 klur kaba dei kaba la mang kyrpang na ka bynta ban shna ia ka Building jong ka District Council.Ha kaba iadei bad ka Special Assistance lane ka jingiarap pisa kyrpang na ka sorkar pdeng, u ma Pyrtuh u la iathuh ba ka JHADC ka la ioh pdiang ia ka 33 klur 57 lakh tyngka bad ia kane ka pisa la pynrung shadph ka Account jong ka District Council.“Ngi khmih lynti ba ia kane ka pisa yn pyntrei kam ia ka ha ki kam pynroi bapher bapher ha une u snem 2017-18”, la ong utei u EM ka JHADC",Wan rah ia ka mang tyngka ka JHADC,https://www.urupang.com/wan-rah-ia-ka-mang-tyngka-ka-jhadc/
"Shillong, 23 Lber:U bah Renikton Lyngdoh Tongkhar haduh mynta um pat sngew lah ngeit ia ka jingpynbna ha ki lad khubor ba ka HSPDP ka la rai ban ai tiket ha u bah Enbin Kharraswai na Mawkyr-wat konstistwensi. “Ka long kaba shisha ba hadien ba nga la ia soh HSPDP, nga dei uwei na kiba pan tiket na bynta ka 2018, ha ka 22 tarik u rymphang ruh ngi dang ia shong jingialang kam pat don eiei kaba kum kata ban shim rai ia ka tiket, hynrei nga kyndit ban iohi ha ki kotkhubor ba ka la don ka jingialang ha ka 18 tarik u lber kaba ngam ioh jingtip eiei bad hangtei ki la pynbna ia ka tiket” ong u bah Renik haba ia kren bad u Rupang lyngba ka phone.Haba pynpaw ka jingbym sngew shai bad ka jingbym sngew lah ngeit halor ka tiket kumba la pynbna ha ki kotkhubor da u Secretary ka HSPDP Mawkyrwat Area Unit u bah Deling Snaitang, u bah Renikton u la ong ba lada dei ba pynbna tiket ka Party ka la dei ban pynbna lang baroh ha kiwei ki konstitwensi ruh, “Nga tharai ba lada dei por pynbna tiket kin pynbna lang sha kiwei ki konstitwensi, sngew phylla balei tang ha Mawkyrwat” u la ong.La kylli hato lada u duh tiket un ia khun kum u kyrtong shimet ne un ia soh noh bad kiwei pat ki Party “Haduh mynta ngam pat kwah ban ong eiei, ha ka jingshisha ka don ka Election Committee kaba la pynkupbor da ka CEC jong ka Party ban pynbna ia ka tiket, hynrei haduh mynta nga iohi ba ki pynbna tang ki briew ba na Mawkyrwat, ngan hap ban ap ia ka rai khadduh jong ki bor bahalor jong ka Party, ngan sa kren pat hadien” u la ong da kaba bynrap ba ki don 2 ngut kiba pan tiket na ka HSPDP na Mawkyrwat konstitwensi kata ma u bad u bah Enbin bad ha ka jingialang kaba la long ha ka 22 tarik u rymphang u la ong ba ka jingiakren ka long kaba sngewtynnad bha namar la ia rai ba lada ioh tiket mano mano ruh yn kyrshan uwei ia uwei pat bad ba ki paid nongkyrshan jong katei ka seng ruh ki la hun beit lada ioh mano manor uh uwei napdeng jong ki. Lah ban kdew ba u bah Renikton u la ia khun nyngkong eh ia ka elekshon MLA ha u 2013 na ka Party NPP na Mawkyrwat konstitwensi bad ha katei ka elekshon u la shah rem noh ha u kyrtong ka Congress u bah Rowell Lyngdoh bad u la ioh 4459 vote.",Nga ap ia ka rai khadduh na ki bor ba halor ka Party: Renikton,https://www.urupang.com/nga-ap-ia-ka-rai-khadduh-na-ki-bor-ba-halor-ka-party-renikton/
"Shillong, 23 Lber:Ka sorkar haduh mynta ka sngi kam pat shym la lah ban shim rai ia ka jingker sainar shiah ha khappud ka Bangladesh bad India naba ka CCIB ka dang iai ieng pyrshah ia ka jingkwah ka sorkar ban ker na ka jingjngai kaba 150 yard bad ka kwah ba ka sorkar ka dei ban ker beit naduh na Zero Point.Mynta ka sngi ka la don ka jingialang ha ophis u Deputy Commissioner East Khasi Hills ban ia kren halor katei ka bynta bad ha katei ka jingialang la don ki nongialam jong ka CCIB ba kynthup ia u bah Sukkynjai Myrchiang-Chairman, bah Kmen Myrchiang Secretary, bah Joe Marweiñ President barim ka FKJGP, Lambok Marngar President KSU lem bad kiwei pat ki nongialam jong katei ka kynhun, la don ruh u Sujir Naug na ka NBCC, la don na ka liang ki BSF, kong Lakiang ADC na ka liang ka sorkar bad la don ruh katto katne ngut ki trai jaka.Haba kren sha ki nongthohkhubor hadien ba la wai katei ka jingialang u Secretary ka CCIB u bah Kmen Myrchiang, u la ong ba ym shym la lah ban shim rai naba ka CCIB ka dang ieng pyrshah beit haduh mynta ruh ban ker sainar shiah na ka jingjngai ba 150 yard bad ka kwah ba ka sorkar kan pynbeit shuwa ia u pud u sam uba biang bad ka dei ruh ban ker beit na Zero Point. U bah Kmen u la ong ba wat ka Zero Point kaba don mynta ruh kam pat dei satia ka jaka kaba dei hynrei kumba la long naduh mynshuwa u la ong ba ka don shaduh ka jaka ba kam trai ka Bangladesh. “Ka Bangladesh ka la dep ioh lypa ia ki jaka jong ngi, lada ailad lei sa ban ker ker sainar shiah na ka 150 yard sa katno hajar akar ka jaka India kan leit sha Bangladesh” u la ong. Utei nongialam ka CCIB u la ther tyngeh ia ki nongmihkhmat, MLA ki bym shym la ia kren eiei ia u pud u sam ka India bad Bangladesh kaba naduh Nongjri shaduh Jaliakhola.Shuh shuh u la ong ba ka sorkar ka la thmu ban leh da ka buit ia pynpait pynpra ba ka jingthmu jong ka kan urlong ha kaba ka la pyntip ia katei ka jingialang tang sha ki trai khyndew kiba ka la dep ia suh buit lypa bad kiba ka la lah ban pynkohnguh katba ia kiwei pat kiba bun kam shym la pyntip satia. U la dawa ba ka sorkar ka dei ban pynlong da ka jingialang paidbah ban sngap ia ka sur u paidbah da kaba hiar shaduh ka jaka ba don ki paidbah ym ban khot ia ki ha Shillong. Kumba ka long mynta u bah Kmen u la iathuh ba katba nangmih ki sngi ka Bangladesh ka la nang iai kyntur pud da kaba rah ia ki pilar kham shaneng bad ka poi wat shaduh Dawki ruh katba ki shipai iada pud ki BSF pat ki shu long tang ki nongpeitkai.Shuwa ba ki nongialam ka CCIB kin mih na kamra jingialang la mih shuwa da ki phew ngut ki trai jaka bad haba ia kren bad ki nongthohkhubor ki la ong ba ki hun ia ka rai jong ka sorkar ban ker na ka jingjngai kaba 150 yard bad kim don jingpyrshah eiei. Uwei na ki trai jaka uba la kren ha ka kyrteng jong ka kong Synjadmai Khongsdam u la ong ba ki don 12 ngut ki trai jaka na Nohwet bad kitei baroh 12 ngut ki la hun ia ka rai jong ka sorkar bad ki mih noh na ka jingialang naba ki sngew ba kam donkam shuh ia ki ban kren jrong. Halor katei ka jingkren ki nong Nohwet u bah Kmen u la ong ba ka jaka jong kitei ki briew kam shym la hap hapoh ka 150 yard bad ka don tang khyndiat shaneng kaba tang 11 mitar kaba ka sorkar kan siew bai lutksan sha ki katba kiba bun pat kin shu kylla duhei noh. U la kynnoh ba kitei ki briew kim shym la pyrkhat shuh ia kiwei pat ki trai jaka tang namar ba ki la sngewbiang ialade.","Ym lah shim rai ia ka jingker  sainar shiah, iai pyrshah ka CCIB",https://www.urupang.com/ym-lah-shim-rai-ia-ka-jingker-sainar-shiah-iai-pyrshah-ka-ccib/
"Nongstoiñ, 23 Lber:Ka Mawshynrut Block Congress Committee West Khasi Hills, ha ka General Meeting kaba la long ha ka 10 tarik mynta u bnai ka la iatai sani bha halor ki kam ki jam jong ka party bad khamtam ha kaba iadei bad ka election 2018 bad ha katei ka jingialang da kawei ka jingmut, ki la ia rai ban phah ia ka kyrteng jong u Robert Edwington Dkhar kum u kyrtong ha katei ka election. Katei ka jingialang kala shim ruh ia ka rai ban phah tang u wei kandidet na ka party kata hadien ka jingpynpaw ia kiba nud ba ia ai reng bad ha katei ka jingialang baroh kila I bit bad iahun lang ia u bah Robert Edwington Dkhar u ba dei ruh artad u Vice President jong ka West Khasi Hills DCC ban long kum u kyrtong na katei ka party.Kum ban shu pynkynmaw ba ha ki por ba la dep ka ju don beit ka jingiaknieh ia ka tiket na ka party congress hynrei mynta ka kynti katei ka jingialang da kawei ka jingmut kala shim ia ka rai ban phah tang kawei ka kyrteng shi ki bor ba halor kata sha ka DCC bad MPCC bad lada yn dang mih kandidet biang nalor u tei u bala ia jied bad iahun lang ha katei ka jingialang ka party kan nym ai ia ka jingkyrshan.Na ka liang jong u President ka MBCC u bah Srally Rashir u la kyntu ia baroh ki nongtrei jong ka party ba kin ia tylli kawei bad ban nym don kano kano ka jingiasngewpher jingmut bad lada don ki jingbym shai ha kano kano ka bynta dei ban iakynduh ia ki heh jong ka party hapoh Konstitwensi.","Kandidet Congress Mawshynrut, ia U bah Robert Edwington Dkhar",https://www.urupang.com/kandidet-congress-mawshynrut-ia-u-bah-robert-edwington-dkhar/
"Shillong, 23 Lber:U Myntri tnad sam ding ka jylla u bah Sniawbhalang Dhar u la pyntip ha ka ing dorbar mynta ka sngi, ba ki don 524 tylli ki transformer kiba sniew tang ha u snem 2016-17 ha kylleng ki jaka ha jylla.Haba jubab ia ka jingkylli ba la wanrah da ka MLA ka Dikkanchi Shira, u Ma Sniawbhalang u la ong ba ka jingsniew jong ki transformer ka dei na u slap, leilieh, ka jingthang ding palat, ka jingtuh ding ki briew.Halor ka jingkylli ka Dikkanchi la u Myntri u tip ne em ba ki don ki nongtrei ka MeECL kiba phah sei Pisa na ki nongkynsong ban siew ia ka bai shna ia ki transformer haba ki sniew, u Myntri u la kyntait ba ka sorkar kam don jingtip eiei halor kane.U la pyntip ruh ha u snem 2013-14 ki don 428 tylli ki transformer kiba sniew, 428 tylli ha u snem 2015-15 bad 492 ha u snem 2015-16. Na kine kiba sniew, tang 1706 kiba la shna pynbha haduh mynta bad ka jinglut ban shna pynbha ia kine ka long T. 307.63 lak bad T. 507.12 lak la thied thymmai ia ki transformer.U la ong ba ki don ki shnong kumba 250 tylli kiba khlem pat ioh ding, namar ka jingsniew ki transformer ha kaba ka tnad ka dang pyrshang ban shna pynbha ia ki. U Myntri u la kubur ba ki jaka shna ki duna, namar ki don tang lai tylli ha baroh kawei ka jylla kynthup kawei ha Sumer, Dakopgre bad ha Mendipathar. Katkum ka jingong u myntri, lada don ka jingsniew kaba kham jur la phah shna sha ki kompeni shabar.U la ong ba ka sorkar kan pyrshang ban buh shuh ia ki jaka shna ha man ki district ka jylla hynrei kan shong ha ka jingioh pisa ka sorkar. U la pyntip ba ki transformer kiba sniew naduh 2013-14 haduh 2017 ki long 162 tylli ha East Jaintia Hills, 140 ha West Jaintia Hills, East Khasi Hills 352, West Khasi Hills 142, RiBhoi 295, South West Khasi 106, South Garo 74, East Garo Hills 78, West Garo Hills 294, North Garo Hills 86 bad South West Garo Hills 130.",524 tylli ki transformer kiba  sniew tang ha u snem 2016-17,https://www.urupang.com/524-tylli-ki-transformer-kiba-sniew-tang-ha-u-snem-2016-17/
"Shilong, 17 Lber:Haba wanrah ia kane hapoh ka ing dorbar, u Dr Mawthoh u la ong ba ka sorkar ka dei ban pynlait na ka jingpyn-shitom ia kito ki longing kiba duk, namar ba ka jingbakla kam dei na ki, hynrei dei ka MeECL kaba la khlem pynpoi bill da ki bnai bad ka jingwanrah bill jongka hadien saw ne san bnai ka pynlong ia ki ban shem jingeh ban siew shisien siew namar ba ka la kot da ki phew hajar.“Lada ka MeECL ka kloi wut wut ban ot ia ka ding, ban shain kuna namar ba ki briew kim lah ban siew ym namar ka jingbakla jong ki, ka la leh aiu pat ia ki kompeni kiba la ashram da ki klur tyngka”, la ong u Dr Mawthoh.U la ong ba katkum ka jingtip ba la ai u myntri ka tnad bording, ka sorkar ka sah ram haduh T. 90 klur ha ki kompeni bapher bapher ha ka jylla bad hato ka la ot ia ka ding ne ka la pynshitom.U Dr Mawthoh um pdiang ruh ia ka jingong jong u Myntri ba kam don satia ka jingkiew bill bai thang ding namar ba u la ioh shibun ki jingud ba la ioh na ki paidbah ba ki la ioh pdiang ia ka jinglymmuh ka bai tang ding ha kaba don kiba poo T. 4000 hynrei la thoh T. 4 lak bad don kiba poi T. 2 hajar la thoh T. 2 lak.Ban lait ia ka jingeh jong ki paidbah, u Dr Mawthoh u la ong ba ka sorkar ka dei ban shna ia ka bai thang ding man u bnai khnang ban pynsuk ia ki nongsiew.Hynrei halor kane, u Myntri tnad bording u Bah Sniawbhalang Dhar u la kubur ba ki don tang ha ki katto katne ki bynta ia kane ka jingbakla ha ka rukom khein bait hang ding bad ka daw ka dei namar ka jingsniew jong ki meter.“Ki don ki jaka ba ki mter ki la sniew bad kala pynlong ia ka bai thang ban kiew pathar bad ka MeECL ka la pyrshang ban pynbeit ia kane ha ki jaka ba ioh jingujor”, la ong u Bah Dhar. U la ong ba ka MeECL kan shim ia ki lad ki lynti ban pynshitom ia kito ki kompeni kiba khlem siew ia ka bai thang ding da ki klut katkum ki kyndon jong ka ain.","“Kiba duk da ki hajar la ot ding, ki kompeni da ki klur kam leh eiei”",https://www.urupang.com/kiba-duk-da-ki-hajar-la-ot-ding-ki-kompeni-da-ki-klur-kam-leh-eiei/
"Shillong, 17Lber:Haba shim bynta halor ka jingiakren, halor ka mang tyngka ha ing dorbar mynta ka sngi, U Dr Don u la ong, “Kane ka sorkar ki thaw ki mission bapher bapher bad lehse ka dei kaba bun tam ki mission. Ngi don ka mission football, organic mission, aqua mission, green energy mission, apiculture mission, water mission bad kiwei hynrei khlem ka jingmih ne jingmyntoi ia ki paidbah ka jylla”.Ka daw ka jingbym mih jingmyntoi ka dei namar bym don ki missionary bad la bun sa tang ki mission, la ong u Dr Don.“Wat ha ka konstitwensi jong nga ruh, ngam iohi ia ki missionary”, la ong u Dr Don bad u shim ba shawei ruh kam don jingpher.Ula ong ba ka bha ia ka sorkar ba kan pyntbit ia ki ophisar jong ki tnad ba kin long kum ki missionary khnang ba ka mission ka sorkar kan ai jingmyntoi shisha ia ki paidbah ka jylla. “Pyntrei ia ki ophisar, pyndonkam ia ki ban pynurlong ia ka mission na ka bynta u paidbah”la ong u Dr Don.U la ong ba ka jingai skhim ka sorkar ban shna pung dohkha, ban ri ngap, ban thung dieng agar, ban ri jingri kam don jingmut satia, namar ba ki briew ki shu kwah ban ioh skhim sorkar hynrei ki don tang katto katne kiba kut jingmut bha bad sa kawei ka long ba ka skhim ka sorkar ka long kaba rit bad kam don jingphoida eiei.“Ka jingai skhim ban shna pung dohkha kam dei ban long kaba rit, la kumno kumno kam dei ban duna ka jingheh kaba shi akar ka jaka bad ban jied ia ki briew kiba don jingthmu shisha khnang ba kan long ka jingmyntoi ia ki”,u la ong.U la ong ruh kaei ka jingmut ba ka sorkar ka ai skhim ngap ha kaba ka ai tang san tylli ki ksing ngap, kin leh aiu ki nongri ngap tang san tylli. “Haba ka sorkar ka kwah ban kyntiew ia ki, ka dei ban ai da ki san phew ne spah tylli khnang ba kin ioh kheit ia u soh, ym ban long tang thohmut thohmat”, la ong u Dr Don.",Kane ka sorkar ka bun tang ki mission khlem missionary: Dr Don,https://www.urupang.com/kane-ka-sorkar-ka-bun-tang-ki-mission-khlem-missionary-dr-don/
"Shillong, 17 Lber:“Kane ka skhim shna pung dohkha ka sorkar ka pynkylla shrah ia ki pyntha kba ruh”, la ong u Bah Ardent bad bynrap, “Don ki nongrep tang ban ioh subsidi, na ka pynthor kba, ki la pynkylla pung dohkha bad na ka pung dohkha, sa kylla sha ka pung jakoid syndon”.U la ong ba ka daw ka jingkwah eh ki paidbah ban shim ia kane ka skhim pung dohkha ka dei namar ba ki kwah ban ioh ia ka subsidi ba la tyrwa ka sorkar hynrei kam dei ba ki kwah ban ri dohkha bad namarkata, kane ka skhim ha jaka ban pynbha ban kyntiew ia ka kam ka dih ha ka rep kba, ka la pynkylla pynban ia ki nongrep sha ka apot.“Kumno ka sorkar kan kam ba kan kynkiew ia ka rep ka riang khamtam ban pynioh ia ka bam ka dih kaba shngain nalade haba ka pynkylla pung dohkha pynban ia ki pynthor kba”, la ong u MLA ka Nongkrem.Halor ki jingkieng thew dewiong, u Bah Ardent u la ong ba ka jingkieng thew (weighbridge) ha Laimer, Ri-Bhoi ka dei kaba ailad ia ki katto katne ki trok ban iaid khlem thew eiei bad kane ka paw ba ka don eiei kiba donkti ha kane ka kam.“Ki don ki paralok jong nga, phim tieng ban kren ia kane hapoh iing dorbar bad nga tip ba don katto katne ki briew ki bym hun ia kane ka jingwanrah jong nga ia kane ka mat ha iing dorbar”, la ong u Bah Ardent.U la dawa ba ka sorkar ka dei ban buh CCTV ha baroh ki jingkieng thew baroh khnang ban pynthikna ba kiba leh thok ki dei ban shah pynshitom. U la ong ba ka jingiaid lait ki trok khlem thew ym tang ba ka pynduh khajna ia ka sorkar hynrei ka long beain ruh.","Na ka pung dohkha sha ka pynthor kba sha ka pung jakoid, ong u Bah Ardent",https://www.urupang.com/na-ka-pung-dohkha-sha-ka-pynthor-kba-sha-ka-pung-jakoid-ong-u-bah-ardent/
"Nongpoh, 19 Lber:Ia katei ka Iing Durbar (Community Hall) ia kaba la tei ha ka jinglut kaba la kot sha ka T. 20 Lak, la wan ban plie paidbah da u Ma Ngaitlang Dhar, MLA ka Umroi Constituency kum u kongsan, ha ryngkat ka jingdonlang kiwei de ki riew rangbah ba kynthup ia u Bah Sosthenus Sohtun, Rangbah shnong ka Lum Nongthymmai, u Bah P. Syngkli, Lyngdoh ka Raid Nongkylla, u Vikram Singhania lem bad kiwei ki riew rangbah ha katei ka shnong.Haba kren kum u kongsan ha katei ka sngi, u Ma Ngaitlang Dhar, um lah khlem da pynpaw ia ka jingiaroh kaba khraw la ka long ia ki nongialam shnong bad ia ki paidbah nongshong shnong ruh kumjuh, namar ba ki la lah ban leh kat ia katei ka kam kaba khraw, khlem da don kino kino ki jingiarap pisa na ka sorkar bad ha kajuh ruh ka por ka long ruh kum kawei na ki nuksa kaba bha tam ba kiwei pat ki shnong ba kin bud. “Kane baroh kadei namar ba ka don ka jingiasngewthuh jingmut hapdeng ki nongialam shnong bad ki paidbah bad lada kam don ka jingiatylli ki nongialam bad ki shah ialam, ngam tharai ba ki lah ban leh kat ia kane ka kam kaba khraw” ong u Ma Ngaitlang Dhar. Namarkata, kum ka jingiasnohktilang bad ka Dorbar Shnong Lumnong-thymmai, ha katei ka sngi u Ma Ngaitlang Dhar, u la nohsynniang ruh da kaba aiti ia ka pisa kaba T. 50 Hajar, sha ki nongialam shnong ka Lumnongthymmai.","Khlem jingiarap sorkar, tei ka Lumnong-thymmai, ka Iing Durbar ba T.20 lak",https://www.urupang.com/khlem-jingiarap-sorkar-tei-ka-lumnong-thymmai-ka-iing-durbar-ba-t-20-lak/
"Mawkyrwat, 19 Lber:Ha katei ka sngi la iadonlang ruh u Bah H.M Shangpliang,Secretary Health & Family Welfare Cum Mission NHM Meghalaya, ka Deputy Commissioner ka SWKH kong Ripnar Lyngdoh, ka DM&HO ka Mwkyrwat ka Dr. (MRS) M. Marbaniang bad kiwei kiwei.Haba ai jingkren ha katei ka sngi, na ka liang u bah Rowell Lyngdoh u la ong ba kane ka dei ka prokram ba nyngkong tam ha ka District naduh ba la ioh ia ka District ba pura bad ka jingthmu jong kane ka prokram ka long ban ai jingtip sha ki paidbah halor ka jingkongsan jong ka koit ka khiah. U la kyntu ruh ia ki paidbah ba kin shim ia ki lad ki kabu kiba ka sorkar ka la ai sha kin a ka bynta ban nang khang kyntiew ia ka koit ka khiah. U la ban jur ruh halor ka jingling ba kongsan jong ka jinglehkhuid da kaba kyntu ia iwei pa iwei ban pynlong ia ka shnong ka thaw kaba khuid ba suba. U la kyntu ruh ia ki samla ba kin kiar na kaba shongkha khynnah namar kane ka ktah ia ka koit ka khiah bad ka jinglong jingsan ha ka met. Namarkata u la kyntu ia ki paidbah nongshong shnong ka thaain Mawkyrwat ba kin ai ka jingiatreilang bad ka sorkar na ka bynta ban nang kyntiew ia ka District na kawei ka por sha kawei pat.Ha katei ka sngi la ioh ruh ia ka jingkren na u symbud kongsan bah H.M Shangpliang u ba la kyntu ia ki paidbah ban pyndonkam hok ia ki scheme bapher bapher ba ka sorkar ka la ai na ka bynta ka jingmyntoi u paidbah. Ia ka jingialang ha katei ka sngi la ioh ban pyniaid da I kong Ripnar Lyngdoh, DC ka SWKH ha ka jingiadonlang ruh ki khynnah skul, ki nongtrei sorkar bad ki paidbah kiba la wan sha sakhi ia katei ka prokram.",Plie u bah Rowell ia ka jaka sumar ei ha Mawkyrwat,https://www.urupang.com/plie-u-bah-rowell-ia-ka-jaka-sumar-ei-ha-mawkyrwat/
"Shillong, 19 Lber:",Shah tynrah u khynnah ha Pynursla,https://www.urupang.com/shah-tynrah-u-khynnah-ha-pynursla/
"Shillong, 19 Lber:",Kurup Ganja na Paltan Bazar,https://www.urupang.com/kurup-ganja-na-paltan-bazar/
"Jowai, 19 Lber:",Kurup Kyiad na dukan ki shilok ha Jowai,https://www.urupang.com/kurup-kyiad-na-dukan-ki-shilok-ha-jowai/
"Jowai, 19 Lber:“Ka KJP Synod Mihngi ka dap da ka jingsngewkhia kaba jur halor ka jingjyllei ka jingshah lehbein ki kynthei naduh ki kam batbor bad kam pyniap bad na ka liang ka KJP Synod ka la pynbeit ban duwai kyrpang halor kane”, la pynbna u Moderator ka KJPSM ha ka jingiaseng bah mynne ka por step ha shwa ban khot ia u Pastor Rangbah, u Rev. Dr. JF Jyrwa ban duwai kyrpang halor kane ka jingshah ban bein jong ki.Ka KJP Synod Mihngi mynta ka sngi ka la pynwai noh ia ka jingiaseng bah ba 15 jong ka kaba la long naduh 16 tarik une u bnai ha ka Balang Ummulong kaba hap ha Wahiajer-Moodymmai Presbytery.Ha kane ka jingiaseng bah, u Rev BB Lamin bad u Rev. Dr. JM Hynniewta ki la long ki nongsam ia ka khubor u Blei ha ka jingiaseng kaba 10:30 mynstep bad 1:30 nohphai sngi. Ha ka jingiaseng nohphai sngi, u Pastor Hynniewta u la pynshong nongrim ia ka jingkren jong u na ka Shithi ba-ar u Appostol Paul u Thimothy 3 ka lynnong dkhot 1 haduh 5 kaba ong, ‘hynrei to tip ia kane ba haki sngi kiba khadduh kin wan kipor bashisha. namar ki briew kinlong kiba ieit tang ia lade, kiba ieit sbai, kiba kren sarong, kiba leh khraw, kiba kren sinew, kibym kohnguh iala ki kmie ki kpa ki bym sngewnguh. Kibym khuid, kiba khlem ieit iala ka kynja, kiba khlem map, kiba krensiar, kibym suitñiew, kiba runar,kibym ieit iaka ba bha, ki nongdie lok, kiba hangamei,kiba leh meng kiba ieit iaka jingsngewbha khamtam ban ia kaba ki ieit ia U Blei’.U Pastor Hynniewta u la ong ba ka jingim Khristan ka long ka jingim kaba ngi hap ban iaksaid man ka sngi ban ioh ia ka dur jong u Blei ha ngi kumba u la thaw ia u briew ha ka dur jong u. U Pastor u la ong ba bunbah ki Khristan ki long riewblei tang ha kaba paw shabar katba harieh pat ki leh ia ka kam ba tngit kaba isih ha khmat U Blei. “Wat long ki khristan kiba arsap hynrei to long kiba riewblei naduh ka mynsiem khnang ba ka dur jong u Blei kan paw ha ngi”, la ong u Pastor.U Pastor Hynniewta u la buh jingkylli ia ki phew phew hajar ki paid riewngeit lada ki lap ia ki nongsharai balang lane ia ki dkhot Balang kiba beh jingiaseng man ka sngi U Blei bad kiba ai jingkynshew ruh kaba heh ha iing Mane bad lehse ngi tip pat ia ka jinglong ba tngit (Bamsap) jong u, kum ki nongsharai balang bad kum ki Khristan ngi dei ban iarap ia u ban un ioh ia ka jingim kaba riewblei ha ryngkat ka jingsngewthuh janai ia ka bor jong ka jingriewblei.U la ong ruh haba ngi pyndap ia kino kino ki Form bad haba kylli ia ngi ia ka Niam ngi thoh Khristan kam pher lada ngi don ha ka Balang Catholic, Presbyterian, Balang U Blei lane kino kino ki Balang Christan ba ki don. “Lada kum ki Khristan ngi long kiba riewblei bad ngi sngewthuh ia ka bor jong ka jingriewblei, khlem artatien baroh ki jingsniew ha kane ka pyrthei kin duh kin dam noh ha ka shi minit”, la ong u Pastor.Ha kane ka sngi, la pynsngewlung mynsiem shuh shuh ia ki paid riewngeit da ki jingrwai shem mynsiem na ki kynhun rwai choir bapher bapher naduh ka jingiaseng mynstep bad nohphai sngi.Ha ka jingiaseng por 10:30 mynstep la ioh ia ka jingrwai Choir na ka Balang Laban Presbyterian church, Umsyiem, Sutnga bad Balang Umlyngka katba ha ka nohphai sngi pat la ioh ia ka jingrwai na ka Balang Ummulong kum ka nongpdiang ia katei ka jingiaseng Synod bad na ka Balang Jowai, Laitumkhrah Presbyterian church na ka Standing Choir KJP Synod Mihngi.Ha kane ka jingiaseng Synod, la pynkyntang Pro Pastor ia ki 9 ngut ki dkhot na ka Balang bapher bapher kiba la pyndep ia ki jingpule jong ki bad ruh 6 ngut la pynkyntang Pastor ia ki Pro Pastor. Ia kitei ki 9 ngut yn sa pynkyntang ia ki kum ki Pastor ha ka jingiaseng kaban sa long la shym snem ha ka Balang Tynring, Laitumkhrah Presbytery.Ka jingiaseng Assembly kan long ha ka 6 haduh 9 tarik une u bnai ban wan ha Sohryngkham.",Sngewkhia ka KJP Synod Mihngi ba shah lehbein ki kynthei khynnah,https://www.urupang.com/sngewkhia-ka-kjp-synod-mihngi-ba-shah-lehbein-ki-kynthei-khynnah/
"Nongpoh, 08 Rymphang:Ka Hynniewtrep National Youth Front (HNYF) Northern Region, ka la pynrem jur ia ki riew shim kabu kiba la nud ban hiar thma ka Weighbridge jong ka sorkar kaba don ha 13Mer, Ri Bhoi District, da kaba kynnoh ruh ba ka daw kaba la pynlong ia katei ka jingjia, ka dei namar ka jingdonktilang da ki Dalal bad ki trai kali na Meghalaya bad Assam, kiba la ju mlien ban pyllait tuh ia ki trok kit dewiong palat pud na katei ka jingkieng thew kali.Kum ban shu pynkynmaw hangne, myn ha ka miet Sngi u Blei, katei ka jingkieng thew kali, ka la shah hiar thma ha ki briew ia kaba la suba ba ki dei na ka jylla Assam bad ha katei ka jingshah hiar thma ka la don ruh ka jingjulor kaba khraw ha katei ka jingkieng thew kali, ba kynthup naduh ki tiar ki tar bad kawei ka JCB ka la shah pynjulor lut.Haba kren sha ki nongthohkhubor, u Bah Marcus Marten President ka HNYF, Northern Region, u la ong ba kum ka seng kam lah khlem da pynpaw ia ka jingsngewkhia kaba jur ban iohi ia ka jingshlur jong ki riew shimkabu, kiba la nud ban hiar thma wat ia ka jaka jong ka sorkar.“Ka jingbym shimkhia da ka sorkar ban bat ia kito ki trok kiba la kit palat pud, kiba la pynkhein ia ki kyndon kiba ba la buh da ka NGT, ka dei kawei na ki dawbah kaba la pynlong ia katei ka jingshah hiar thma” ong u Bah Marcus Marten.Kumta haba iadei bad kane, ka HNYF, Northern Region, ka la kyntu ia ki bor Distrik ka Ri Bhoi ba kin bat lut ia baroh kito ki trok kiba la kit palat pud, khang ba kum kitei ki jingjia kiba pynsngewsih kin nym jia shuh nangne shakhmat, u la bynrap.","“Donkti ki Dalal na Meghalaya  bad Assam, ia ka jingjia ha 13 Mer”",https://www.urupang.com/donkti-ki-dalal-na-meghalaya-bad-assam-ia-ka-jingjia-ha-13-mer/
"Shillong, 08 Lber:U Myntri tnad sam ding ka jylla u Bah Sniawbhalang Dhar u la ong ba ka sorkar ka la pynkhreh ban buh ia ki meter siew nokot, ha ki 74 tylli ki jaka ha ka jylla ha ka jinglut ka ban kot sha ka T. 32.73 lak.Ha ka jingjubab ia ka jingkylli ba la wanrah da u nongialam liangpyrshah u Dr Donkupar Roy ha iing dorbar thawain mynta ka sngi, u Bah Sniawbhalang u la ong ia mynta ka sorkar ka dang buh tang ha ki san tylli ki jaka ia ki pre-paid meter namar ba ki dei kiba lutksan bha, wat la ki don shibun ki jingmyntoi.Katkum ka jingong u myntri, ki pre-paid meter ki kham lait na ka huri hura ha ka rukom khein bai thang ia ka ding, kim donkam ban buh security deposit bad kiwei ki jingmyntoi hynrei ka shem jingeh ia ka sorkar ba kan pyntreikam lut namar ba ka bun palat ka jinglut ban leh shisien leh baroh.",Ki meter siew nokot ha 74 jaka,https://www.urupang.com/ki-meter-siew-nokot-ha-74-jaka/
"Shillong, 08 Lber:U myntri ka tnad shna iing ka jylla u Zenith M Sangma mynta ka sngi u la ong ba ka sorkar ka la pynduh pyndam noh ia ka skhim sam tin sha ki briew ba duk naduh u snem bad ha jaka jongka, la pynmih da kawei ka skhim kaba la tip kum ka Chief Minister Housing Assistance Scheme kaba thmu ban ai skhim ban shna iing.Haba jubab ia ka jingkylli ba la wanrah da u MLA ka Mawshynrut u Bah Witting Mawsor hynne ka sngi ha iing dorbar, u Zenith u la ong ha kane ka Chief Minister Housing Assistance Scheme ki don ar bynta kawei na ka bynta ban shna iing ha ka jinglut kaba T. 3.10 lak ban ai sha ki briew ba kham duna ka jingkamai bad kawei pat ban pynbha ia ki iing.Hynrei u Myntri u la ong kane ka skhim ka dang don hapdeng ka jingpynkhreh ka sorkar bad kam pat shym la pyntreikam namar ba kam pat lah ban pynbiang ia ki jingdonkam.U la ong ba ka don ruh ka skhim ka sorkar pdeng kaba kyrteng ka Pradhan Mantri Awaas Yojana (PMAY) kaba thmu ban ai iing baduk sha ki nongshong shnong bad kane ka skhim ka la treikam mynta ha ka jylla.","La sangeh ka sam tin, ong u myntri",https://www.urupang.com/la-sangeh-ka-sam-tin-ong-u-myntri/
"Shillong, 8 Lber:Ki shipai Border Security Force, kiba pahara ha Gujangpara, South West Garo Hills district, ki la lap ia ka krem, ha khappud bad ka Bangladesh jong ka Gujangpara.Ha ka jingiaid pahara bha, ki shipai BSF, ki la lap ia ka krem, kaba dang shu dep tih shen, hajan ka ka jingker sainar, ha kaba la ngeit ba la tih da ki nongkhaii masi tuh, namar ba katei ka dei ka jaka, kaba ka jur bha ka jingkhaii masi. Katei ka krem, ka dei kaba don ka jingheh kaba 3 phut la ar phut bad ka don ka jingjyliew kaba kumba 20 haduh 25 phut. Katei ka krem, ka dei ka bym tip dep tih satia, namar ba ka donkam ban tih sa 200 metre eiei, ban tih, na ka bynta ban pei lyngba sha ka bynta jong ka Bangladesh. Ki BSF, ki dang tih bniah ia ka jingmut jong katei ka krem, la ka dei, na ka bynta ka khaii masi ne ioh lehse, ka dei na bynta kiwei pat ki kam pyntriem.","Lap ki BSF ia ka krem thymmai,  ba 20 phut ha Gujangpara",https://www.urupang.com/lap-ki-bsf-ia-ka-krem-thymmai-ba-20-phut-ha-gujangpara/
"Shillong, 08 Lber:Ka ophis jong u Myntri Rangbahduh ka ri ka la pynnoh jingiarap mar T. 2 lak sha ki longiing jong kito ki briew ba la khlad noh ha ka jingjia aksiden ha Nongspung, ka West Khasi Hills bad mar T. 50 hajar sha kiba mynsaw.Ia kane la iathuh u myntri kam pohiing ka jylla u Bah HDR Lyngdoh haba jubab ia ka jingkylli ba la wanrah da u MLA ka Rambrai u Bah Phlastingwell Pangniang hapoh ka iing dorbar mynta ka sngi.U Bah HDR Lyngdoh u la iahthuh ba na ka liang jong ka sorkar jylla pat kan ai jingiarap T. 50 hajar ia kiba iap bad T.10 hajar ia kiba mynsaw, kiba ngat ha katei ka jingjia ba sngewsih ha kane ka jingkylla kali.U myntri u la ong ba la pynngat ha ka ain ia u nongniah bad yn sa kem ynda u la mih na jaka sumar namar ba mynta u dang shah sumar ha Civil Hospital Shillong.","T. 2 lak ia kiba iap, T. 50 hajar ia  kiba mynsaw ai ka ophis u MRD",https://www.urupang.com/t-2-lak-ia-kiba-iap-t-50-hajar-ia-kiba-mynsaw-ai-ka-ophis-u-mrd/
"Mawtajuh, 8 Lber:Hadien 14 bnai ba kim shym la ioh khaw rashon mynta ka sngi ki nongshong shnong jong ka Nongbah Mawshuit ka shnong kaba don ha ka thaiñ Khad-ar Shnong ki la ioh ia utei u khaw hynrei kim pat shym la ioh lut baroh bad ki dang ioh tang 10 bnai katba ia ka saw bnai kaba sah u nongsam khaw rashon u bah Hem Khongrymmai u la kular ha ki ba un sa sam lut kham hadien.Ki la don haduh 12 ngut ki nongshong shnong ki bym shym la ioh khaw la 14 bnai na ka daw ba kim treh ban shim ia u khaw naba la die palat ban ia ka dor ba ka sorkar ka la buh kata T.3 tyngka , ki la iathuh ba u nongsam khaw u sam ha ka dor T.5 tyngka.Haba ia kren bad u nongthohkhubor ha jaka sam khaw rashon ha Mawtajuh, ki longkmie katei ka shnong ki la iathuh ba kim da sngew tohmet than ia ka jingdie ha ka dor T.5 tyngka hynrei kaba pynsngewsih jur ia ki ka dei namar ba ka don ka jingbym shai ha ka kam thung nongsan khaw (Dealer) ha katei ka Centre Nongbah Mawshuit bad ki la kynnoh ba ia u nongsam khaw la shu thung donbor tang da u Acting Sordar u bah Ngen Khongshei ryngkat ki katto katne ngut ki rangbah kiba u sngew iahap jingmut khlem da ailad ia u paidbah ban jied bad khlem da khot paidbah ha ka sngi jied nongsam khaw kumba ju leh ha ki por mynshuwa.Ki 11 ngut na ka shnong Nongbah Mawshuit kiba la ioh biang ia u khaw ki kynthup ia ka kong Florentina Khongjee, Jesynta Khongrymmai,Keroahunlang Khongsit, Kun Khongshei, Lub Khongjee, Riaiom Khongngain, Riakor Phanbuh,Shena Khongshei, Sngop Shabong,Taiar Kongshei bad Sngiat Khongshei bad iwei pat na ka shnong Dewiong i Lngui Ksing.Kitei ki la ioh biang ia u khaw rashon ba dei ka hok jong ki hadien ba ki la leit ujor sha ki bor ka Sohra Civil Sub Division kaba la thung ia ka jingtohkit bad la lap ba ka don ka jingbym biang bad kumta la ai hukum ia u nongsam khaw ba u dei ban pynbiang kumba ki dei ban ioh.Na katei ka 10 bnai ba ki la ioh mynta ka sngi ryngkat bad ka shini ia u bnai kyllalyngkot la khein dor T.9 tyngka shi kilo katba kiwei pat ki bnai ba sah la khein ha ka dor T.3 tyngka shi kilo.Lah ban kdew ba kham mynshuwa ha u lber, 2016 ka la don ka kynrum kynram ha katei ka Centre namar u khaw rashon bad ka kynhun ki ophisar na Sub-Division Sohra ki la hiar sha nongbah Mawshuit ban leit pynlong jingialang paidbah bad na katei ka jingialang la rai ban tohkit bha ia katei ka jingjia bad hadien ba la tohkit la hukum ba u nongsam u dei ban pynbiang ia u khaw, shini, sharak kumba ki paidbah ki dei ban ioh.Ka kong Riakor Phanbuh kawei na ki longkmie kaba don kyrteng ha ka ration card ka la ong ba nalor kitei ki kynrum kynram ba kitei ki 14 ngut kynthup u bah Lukas Khongjee bad Phoh Ksing kim shym la shim khaw la 14 bnai ka la don sa kawei pat ka jingjia kaba u nongsam khaw u leh thur mur bad katei ka dei ba don na ki paidbah kiba shim khaw dang ar ne lai sien katba ha ka Card jong ki pat la pyni ba ki la shim bun bnai.Ia katei ruh ka la iathuh ba la leit ujor sha ki bor ka CSD bad la hukum ba u nongsam un pynbiang lut ia kitei ki jingdkoh baroh bad u nongsam u la kular ba un leh kumta ha kine ki sngi ban wan.Haba kren sha u nongthohkhubor ki la pynpaw ba katei ka jingkular u nongsam khaw ka la long bunsien hynrei haduh mynta um pat paw bad ki la byrngem ba lada jia ba um leh kumba u la kular ha kane ka sien ba mynta kin leit ujor biang sha ki bor bahalor.Na ka jingiakren bad kitei ki paidbah la sngewthuh ba katei ka jingjia ka la mih namar ka jingbym hun ha ka rukom thung Acting Sordar ha kaba la mih ar kynhun hapoh shnong, kaba ki la iathuh ba katei ka kam ka la poi shaduh District Council ha kaba la don ki nongujor ba dei ban khot dorbar hynrei haduh mynta ruh ym pat shym la khot dorbar ban pynbeit ia ka kam nongsynshar lane ban jied ia u sordar ba pura.","14 bnai ki la duh, 10 bnai shisien, ai  u nongsam khaw rashon sha ki paidbah",https://www.urupang.com/14-bnai-ki-la-duh-10-bnai-shisien-ai-u-nongsam-khaw-rashon-sha-ki-paidbah/
"Shillong, 08 Lber:U Myntri Rangbah ka jylla u Dr Mukul Sangma u la ong ba ka sorkar jylla ka la ioh jingmyntoi haduh T. 2.779 klur na ki kompeni na ka Corporate Social Responsbilities (CSR) ne ki kam ba ki leh na ka bynta ka bha ka miat jong ka imlang sahlang.Haba jubab ia ka jingkylli ha iing dorbar ba la wanrah da u MLA ka Nongthymmai U Dr Jemino Mawthoh mynta ka sngi u Dr Mukul Sangma u la ong ba kane ka T.2.779 klur ka dei jong u snem 2015-16 kaba la ioh na ki 6 tylli ki kompeni kiba don ha kane ka jylla.Katkum ka jingong u Myntri Rangbah ki kam ba kine ki kompeni ki la leh na ka bynta ka imlang sahlang ka long kum ka jingthung dieng, ka jingshna lynti iaid, ka jingbuh ia ki jaka sumar ia ki paidbah bad bun kiwei pat.U la ong ba kane ka pisa ba ki la siew sha ka sorkar ka dei katkum ka kyndon 135 jong ka Companies Act 2013.U la ong ba wat la ka sorkar jylla kam pat pynkylla ia ka Industrial and Invesment Promotion Act 2012 hynrei kine ki kompeni ki la siew ia kane ka CSR lyngba ka jingshim khia ka sorkar ha kaba ma u, shimet kum u myntri rangbah u la khot ia ka jingialang jong ki heh ki kompeni bapher bapher kiba don ha kane ka jylla ba ki dei ban pynbiang ia ka CSR katkum ba la buh ka sorkar.",T.2.779 klur ioh khajna  ka sorkar na ka CSR ki kompeni,https://www.urupang.com/t-2-779-klur-ioh-khajna-ka-sorkar-na-ka-csr-ki-kompeni/
"Shillong, 7 Lber:La ar sngi eiei mynta ki pulit ki la bat ia ki kali jyrngam bad ki la hukum ba kim dei shuh ban dang iai kamai bad ban rung ha nongbah Shillong. Don ki nongniah kali jyrngam kiba la pyntip sha une u nongthohkhubor ba ka jingbat kali ka la jur palat mynhynnin bad mynta ka sngi ha kaba ki pulit ki la bat ia ki kali, ki la dain kuna bad ki la beh noh ryngkat ka hukum ba kim dei shuh ban dang wan kiew sha nongbah Shillong.La ioh jingtip ba mynta ka janmiet ka la don ka jingialum kaba da ki spah ngut ki nongniah kali jyrngam ha Smit bad hangtei la iathuh ba ki la pynpaw ka jingbitar ia katei ka jingleh ki pulit. Kiba bun ki jingiatai ki la mih ha katei ka jingialang ha kaba ki la rai ba kin dang bteng beit ia ka jingkamai kumba ki ju leh bad ki la shim ba katei ka jingleh ki pulit ka dei ka jingleh shilliang khmat naba ia ki kali rong stem -iong ki shah ban kamai sha nongkyndong katba ia ki kali jyrngam kiba la tip kum ki kali nongkyndong pat ym shah ban kamai sor.Ki nongniah kali jyrngam ki la byrngem ruh ba lashai ka sngi kin leit ban kamai kumba ki ju leh bad lada jia ba ki pulit ki dang bat ki ruh kin pyni bor da kaba khang sbak ia ki kali rong iong rong stem ba kin kiew sha nongkyndong bad la ong ba ia katei kin sdang na jingkieng Umshyrpi ha kaba kin ym shah ia ki kali rong iong rong stem ban kiew palat ia ka jingkieng Umshyrpi kata sha ki thain Upper Shillong.Ki la iathuh ba ka Permit jong ki rong stem rong iong ka dei beit ha sor Shillong kaba ki ong ka Shillong Region katba ka permit jong ki rong jyrngam pat ka dei ha nongkyndong (Rural Areas) hynrei ym shym la kdew pat kiba kum kino ki jaka ba dei nongkyndong ba ki lah ban kamai.Ki la pynpaw ruh ka jingsngew eh ba lada ong ba kamai nongkyndong shaei kin bret ia ki paidbah kiba wan na nongkyndong ban leit sha sor.Lah ban kdew ba kane kam dei ka sien kaba nyngkong ba ka la mih katei ka jingjia shah bat jong ki Taxi Jyrngam hynrei ka dei kaba la jia teng ha kaba khrui ki nongniah Taxi Jyrngam ki la leit sha ophis jong u DTO ha ka 7 tarik u risaw, 2016 bad kumjuh ruh sha u SP Traffic ba nia kren ia katei ka kam.Lah ruh ban kdew ba ha katei ka por u DTO u la ong ba un sa kren ha ka jingialang jong ka Regional Transport Authority kaba u Deputy Commissioner East Khasi Hills u dei u Chairman hynrei haba kitei ki nongniah Taxi ki la leit kynduh ia u DTO ha kine ki shisngi ar sngi la iathuh ba ym pat shym la khot ia katei ka jingialang bad ki la ong ruh ba ki la ia kynduh ia u DC bad ha ka jingiakren ki la ong ba u la ong ia ki ba baroh ka shong ha ka jingpynbeit jong ki kata lada ki Taxi rong iong rong stem kim don jingwit kam don jingpher eiei.La ioh jingtip ba ka East Khasi Hills Local Taxi Welfare Association ka la pynpaw ba ka mdon jingwit eiei hynrei ka dang mih pat kane ka jingjia.Ki nongniah Taxi Jyrngam ki la pynpaw ruh ka jinglyngngoh ba ki Sumo stem kiba dei na kiwei pat ki District la shah ba kin kamai, ki kali Tourist kiba dei kylleng ki jylla la shah ban kamai ha ki District, hynrei ia ki Taxi jyrngam pat ym shah.",Byrngem ki jyrngam ban ym  shah leit nongkyndong ia ki stem,https://www.urupang.com/byrngem-ki-jyrngam-ban-ym-shah-leit-nongkyndong-ia-ki-stem/
"Shillong, 9 Lber:La 2 snem mynta ka shnong Nongbah-Mawshuit ka shnong kaba don ha ki thaiñ Khad-ar Shnong kam shym la ioh ban trei ia ka skhim 100 sngi ne ka MNREGA kata naduh u snem 2015-2016 bad u snem 2016-2017, ia kane la iathuh da ki nongshong shnong jong katei ka shnong haba ia kren bad u Rupang.Ki nongshong shnong jong katei ka shnong ki la pynpaw ka jingsngewsih namarba kim ioh ia katei ka skhim kaba ka sorkar pdeng ka la mang kyrpang ia ki paidbah nongkyndong. Ki longkmie bad ki samla jong katei ka shnong ki la ong ba katei ka jingbym ioh ia kate ka skhim ka la buh jingeh ia ki khamtam ha kum kane ka por ba kim don bylla don sngi. Ki la iathuh ba mynshuwa ha ka por ba ka jingpyntrei ia ka skhim ka dang iaid beit ki samla ne ki longkmie ki ioh jingmyntoi bha naba ha ka jaka ba kin shong sngi ki ioh ban leit bylla.U nongthohkhubor u la sakhi ba katei ka shnong ka dei kaba dang sahdien ha kiba bun ki liang bad kam pat don tang ka surok iaid kali haduh mynta ruh bad la sakhi ba kam pat don ruh ki lynti iaid kjat kiba biang, haba ia kren bad kitei ki paidbah nongshong shnong ki la pynpaw ka jingsngew diaw namarba katei ka jingsangeh ka kam 100 sngi ka la ktah ruh ia ka roi ka par hapoh shnong khamtam ki lynti iaid kjat kiba kiwei pat ki shnong ki ju ioh ia ki lynti ba biang lyngba katei ka skhim.Haba wad jingtip na kaei ka daw ba kim shym la ioh trei haduh 2 snem ia katei ka skhim, u Secretary ka Village Employment Committee (VEC) jong katei ka shnong u bah P. Khongjee u la ong ba la pynsangeh naduh ka por ba uwei u rangbah u la leit pyrta shnong ba yn sangeh noh ia katei ka skhim, “Naduh u bah Prik Ksing uba kam ialade kum u Rangbah Shnong u la pyrta shnong da kaba ong ba ka dei ka hukum u Acting Sordar, la sangeh noh” ong u bah Khongjee haba ia kren bad u nongthohkhubor.La iathuh ruh ba ki nongshong shnong ki la leit ud na ki bor ka Khar-ar Shnong-Laitkroh C&RD Block ban pyntrei noh ia ka kam 100 sngi bad la ong ba la kular ha ki ba shen yn sa sdang noh ia katei ka kam ha katei ka shnong. Na ka jingiakren la sngewthuh ba ka daw ba kongsan ba la mih katei ka kynrum kynram ka dei namar ba ka don ka jingbym hun ia ka rukom jied nongsynshar shnong.",2 snem ym don ba pyntrei skhim  100 sngi ha Nongbah-Mawshuit,https://www.urupang.com/2-snem-ym-don-ba-pyntrei-skhim-100-sngi-ha-nongbah-mawshuit/
"Jowai, 9 Lber:Ka KSU Jaintia Hills Dist Unit mynta ka sngi, ka la leit buh ia ka dorkhas ha u DC East Jaintia Hills ha ka jingiadei ban shna noh ia ka jaka talasi mynder ha Malidor bad ha kiwei de ki jaka ba la dep jurip, na ka bynta ban khanglad ia ka jingrung jingmih ki mynder sha kane ka bri u hynniew trep.Ka jingthmu ban shna ia kane ka khyrdop ka la sah teng haduh mynta kaba hap hapoh East Jaintia Hills District namar ka jingthmu ban buh ia ki jaka talasi mynder, la dep ban mynjur da ka sorkar Jylla naduh ki snem ba la dep, hynrei ha East Jaintia Hills ka kam ka dang sah teng sah ha duh mynta.Ka seng ka la bthah ruh ia ka District ba la dei ban thaw noh ia ka District Tast Force kumba la dep pyn kylla ha ka Meghalaya Act No.6 of 2016 clause 5 (1) of Meghalaya Residents Safety and security Act,2016 hapoh u ne u snem. Na ka liang jong DC ruh u la kular ban shim khia halor kine ki mat jingdawa, namar ba ki long ki jingdawa ba dei hok ban leh.",Khohreh jaka talasi  mynder ka KSU Jaiñtia,https://www.urupang.com/khohreh-jaka-talasi-mynder-ka-ksu-jaintia/
"Shillong, 09 Lber:U MLA ka Maw-shynrut u Bah Witting Mawsor u la pynpaw ba ka jingiakhun jongu ban dawa ban ioh surok kaba bha kam shym la kut tang ha kaba leit kyrpad ha ka sorkar, u myntri ka PWD hynrei ula phai ruh sha u Blei da kaba duwai ba Un ktah ia ka sorkar bad u myntri PWD ba kin peit ia ka jingsniew ha West Khasi Hills.Haba wanrah mynta ka sngi ia ka rai halor ka jingsniew ki surok ha West Khasi Hills, u Bah Mawsor u la ong, “Nga la duwai shisha ia u BLei ba un ktah ia ka mynsiem u myntri ka PWD bad ia ka sorkar hynrei kane kam shym la urlong satia kampher lada kim sngap ruh u Blei un sa ktah ia ki”, la ong u Bah Mawsor.U la ong ba u la iai kren bad u la iai kynduh man ka por ia u myntri PWD bad ka sorkar ba kan phaikhmat lem ia ki surok ha West Khasi Hills hynrei khlem jingmih eiei haduh mynta.“Ka Surok Nongstoin sha Maweit ka dei kaba sniew tam ha ka pyrthei, wat u kulai ruh un kdiah kjat lada un iaid ha kane ka surok”, la ong u MLA ka Mawshynrut.U la ong ba kiwei ki ong ba ki don ka surok kaba bha tam ha ka pyrthei, don kiba ong ba ki shna ia ka surok kaba khring ia ki samla (romantic road) hynrei ka surok Maweit kaba la shna naduh ka por ka sorkar Assam, ka dei kaba sniew tam ha ka pyrthei.U la ong ba ka thain Maweit bad ka West Khasi Hills ka dei ka jaka kaba riew spah bha ha ka spah mariang namar ba ka don lut ki marpoh khyndew naduh u dewiong, u uranium, ki dieng ki syntiew bad bun kiwei hynrei haba phai sha ka surok ka long kaba sahdien tam napdeng baroh ki district.“Ki surok ha West Khasi Hills kiba bun ki dei tang ki surok khyndew suda”, la ong u Bah Witting bad bynrap ba namar ka jingsniew palat ka surok ka la pyntieng ia ki nongshangkai pyrthei ban leit iaid kai sha West Khasi Hills.Katba u MLA ka Rambrai-Jyrngam u Bah KP Pangiang haba shim bynta ha kane ka jingiatainia, u la ong ba naduh u snem 2013, ka sorkar u Dr Mukul Sangma ka la kular ban ai surok ban shna surok kaba bha ha baroh ki jaka ha ka jylla hynrei kaba sngewsih ka long ba haduh mynta kam urlong satia.“Naduh u snem 2013 haduh mynta, ka sorkar ka shna surok tang 119 km ha baroh kawei ka jylla bad lada khein uwei u MLA ne ka konstitwensi ka ioh surok tang mar 1.98 km”, la ong u Bah Pangiang.U la ong ba kaba sngewsih ka long ba ka tnad PWD ka la leh bein ia ka thain ha kaba ia ki surok ki bym pat dep ruh, la ai jingtip sha ka sorkar pdeng ba la dep nadong shadong.U MLA ka Rambrai-Jyrngam u la kyntu ia ka sorkar ba kan nym leh shiliang ia ka West Khasi Hills da kaba mang skhim kumjuh khamtam ia ka surok khnang ban wanrah ia ka roi ka par ha ka thain bad ka jylla.Katba kiwei kiba iashim bynta lang kynthup u MLA ka Mairang Bah Metbah Lyngdoh, u MLA ka Nongstoin Bah J Jyndiang, u Saleng A Sangma, u Nihim D Shira ki la kyntu ia ka sorkar ba kan bishar biang ia ka surom shna ia ka surok bah Shillong-Nongstoin-Tura namar ba ka don ki jaka ba la wanrah ia ka jingjia aksiden kali namar ba ka jingshna ka kompeni khamtam ha ki khongdong kumba la jia ha Nongspung ha kine ki sngi.Kiwei pat kiba shim bynta ha kane ka jingiatainia ki kynthup ia u nongialam liangpyrshah u Dr Donkupar Roy, u Bah Ardent M Basaiawmoit.",“Nga duwai ia u Blei ba un ktah ia ka mynsiem u myntri PWD”,https://www.urupang.com/nga-duwai-ia-u-blei-ba-un-ktah-ia-ka-mynsiem-u-myntri-pwd/
"Shillong, 9 Lber:Kat kum ba la ioh lum na ki briew jong ka Thain War Jaintia, ki la pynpaw ia ka jingsngew-khia halor ka jingkhaii be ain jong ki katto katne ki briew na ka tei ka thain bad ka jingkhaii ka la long la jan man miet. Na ka liang ki paid jong katei ka thain ki lyngngoh ba ki bor pulit ne ki BSF ki ba kim shym la kem ia kine kiba khaii tuh (illegal trade) kiba iaid lyngba ka surok ba iaid lyngba ka shnong Satpator, Trangblang, Remshyiap shaduh Amsohrhong kaba long ka kad khaii beain ia ki masi la jan man ka miet. Ki la pynpaw shuh shuh ki don ka jing tieng ioh ba katei ka thain kan long ka kad khaii be ain sa kiwei kiwei ki mar khaii,kum ki Dawai Phensidyl, ki tiar siat, ki drugs,bad kiwei kiwei ki ban ktah wat ia ka imlang ka sahlang bad ka jingshong sngain ki shnong ki thaw namar kumba ki shait iohsngew ba bunsien haba don ki kad khaii tuh ka don ruh ka jingbym sngain jong ki kynthei khynnah kiba leit bri leit lyngkha.",Khaii masi tuh sha War Jaiñtia,https://www.urupang.com/khaii-masi-tuh-sha-war-jaintia/
"Shillong, 9 Lber:Namar ka Jingia-seng Khasi Jaintia Presbyterian Synod Sepngi ka ban long ha Mawlai Umshing ha ka 12 tarik mynta u bnai, ki pulit ki la pynbeit ia ka lynti iaid ki kali bad ki jaka pynieng kali.Ki jaka pynieng kali rit kin long ha Madan Shnong Mawroh, Khlaw Syiem Lad Sanker Hospital, madan Polytechnic, surok na Umjarain sha Mawtawar, hapoh NEHU, na bynta kali heh ki bos ne ki trok ka jaka ieng kan long ha K.V School hapoh NEHU hajan Gate No.1.Na bynta ki kali ba iaid na baroh arliang ka surok NEHU Gate No.1 haduh Gate No.3 la pynbeit ba kiba wan na Umshing ban leit sha Mawtawar kin hap ban rung na Gate No.1 bad mih Gate No.3, kiba wan na Mawtawar ban leit sha Umshing kin rung tang na Gate No.3 bad mih na Gate No.1.Ki kali ba wan na Lad Umshing ym shah ban leit sha Umsohkhlur, ba wan na Lad Umshing ym shah ban leit sha Umshingiar.Ki kali ba la rung hapoh ki jaka jingiaseng yn ym shah mih shuh tad haduh ban da wai jingiaseng, la bthah ia baroh ki kali jingiaseng ban bud beit bud ryntih ia ki kyndon pynbeit kali, kane ka long katkum ka jingpyntip na u SP ka East Khasi Hills u bah M.Kharkrang.",Pynbeit kali Jingiaseng Synod,https://www.urupang.com/pynbeit-kali-jingiaseng-synod/
"Shillong, 5 Lber:Ka HNLC, ka kren shai ba kan nym lah ban shu iapein kumto ia la ka jong ka nongrim ban shu wan pyndem kum ki seng Garo, tang na bynta ban ioh ia ka song tyngka, ong ka kyrwoh na U Sainkupar Nongtraw, Publicity Secretery jong katei ka Seng. Katei ka seng, ka ong shuh shuh ba la seng nongrim ia ka Seng ym dei halor ka pisa thungsner, hynrei halor ka nongrim ban pynioh biang ia ki hok ka jaidbynriew ba la shah knieh noh ha ka sorkar india bad ka kyrwoh, ka ong shuh shuh ba ka HNLC ka don laki jong ki tyllong,haduh mynta ka dang ioh ia ka jingkyrshan ba man la u snem ha ka liang ka pisa, ki tiarsiat na ki katto katne ki Ri bym shahliang India kynthup na ki seng bar ri kaba long bunshah ia kaei kaba u Mukul Sangma u tyrwa.“Ka long kaei kaei kaba isaitmet ba u Mukul u pyrshang ban nguid ia la ka jong ka prie,haba tang iaka song tyngka ba lah mang ka sorkar pdeng ia ka ANVC bad ANVC(B) ruh u dang pyndonkam bakla ban ai sha kito ki dkhot ba shu wan pyndem shimet,bad kine ki seng ki khlem pat ioh eiei ruh hadien bun snem kat haduh ba ka samoi treikam u CM ka lah jan kut noh” ong biang ka kyrwoh ba la phah da ka ktien Khasi.La ong biang da ka HNLC, ba ki Seng Garo ki pher ka nongrim haba ianujor bad kiwei pat ki seng ha ka thain shatei Mihngi, namar ba ki Naga lei ki lah dep ban pynbna ia ka ‘plebiscite’ 66 snem mynshuwa kata naduh u Snem 1951 ba ki kwah ban ieng kum kari balaitluid la ka jong kampher wat lada rit ne heh. Ka jingbym ailad ka Sorkar India ia kiwei ki ri ban don bynta lang ha kane ka jingiakren, ka pynlong ia ka NSCN(IM) ban sahkut tang haki jingiakren,dei ruh halor kata ka nongrim ba ka NSCN(K)ka randien noh na ka jingsangeh iasiat.La ong biang da katei ka seng, ba ka jingthmu ban shu pynkut daka bor iaka jingiakhih kino kino ki seng ne jaidbynriew khlem da wanrah iaka jingiateh baskhem ha ka dulir jingsuk(peace treaty)kan khamsniew arshah ban ia kaei kaba ju long, shim nuksa ia ka jingkynad ba khlem kut hapdeng ka North bad Ka South Korea,kane ka jia tang namar ba ka thma korea 1950-53 ka shu kut tang daka jingsangeh ban iakynad(armistice),ym dei lyngba ka jing ia sos iasuk.Ka kyrwoh na ka HNLC, ka ong shuh shuh ba ka Sorkar Congress lei la tikna ba kan nym don shuh iaka bor ha u snem 2018,ka lah duh ka jingshaniah na ki seng kiengatiar,ka lah duh lut ia ka jing shaniah u Paidbah “Khlem artatien ka BJP kan wan haka bor ha u Snem 2018 ha Meghalaya sa tang lada kane ka seng sain hima bakhlain ha india ka lah ban sangeh ia ka kam sain hima kaba wanrah ia ka jingsngewiapher (Communal politics)”.Ka long kaei kaei kaba sngew lyngngoh ba u Lat ka Jylla un kam ba ka Meghalaya ka lah roi la par bha lyngba kane ka Sorkar, ong ka kyrwoh bad ka ong shuh “ Hato une u Lat u don jingtip ba ia ka scheme lynti ban leit sha ka jaka rep soh U Mukul Sangma u pyntreikam tang namar ba ka don ka jingiathoh shongkurim ka khun jong u ha katei ka jaka”.","Ngim kwah song tyngka,  kum ki seng Garo: HNLC",https://www.urupang.com/ngim-kwah-song-tyngka-kum-ki-seng-garo-hnlc/
"Shillong, 5 Lber:Ha ka miet 3 tarik ki runar, kiba ym lah ban tip ki la leit ban pynpra dusmon ia ka ïng jong u bah Curtis Rani kaba don ha Mawkneng, Sohiong. Katei ka dei kaba dang shu shna thymmai bad la pyntwa ia ki kynroh kiba dang shu kynroh maw blok dang shen bad la bom ruh ia ka atoskhana ha ban da pra phom. Haba ia kren bad u Rupang u trai jong katei ka ing u bah Curtis Rani, u la ong ba tang mar ia jia kumta ha ka step kaba bud kata ha ka 4 tarik kaba dei ka sngi saitjaiñ ki khubor ki la saphriang sted lyngba ki Social Media bad dei ruh ha ka sngi saitjain ba u la ong ba u SP City u bah Vivek Syiem u la phone ia u bad ha kajuh katei hi ka sngi u la ong ba u la ujor pyrshah ia u Syiem ka Hima Nongspung u Pa’iem Petrick Syiemiong bad u Joint Secretary jong katei ka Hima ha Sohiong OP.U bah Rani u la ong ba ka daw ba u la ujor pyrshah ia kitei ki 2 ngut ki khlieh jong ka Hima Nongspung, ka dei namar ba shimiet shuwa ban jia katei ka jingjia kata ha ka 2 tarik u lber, ka la don ka jingshah byrngem ha kaba u Syiem u la phah da u Rangbah Shnong ka Mawkneng u bah Kelingstar Rani ba un leit pynsngew sha ka kmie jong u Curtis bad ban leit ong ‘Lah ka ïng ne ka RTI’. “Nga ngam don hynrei i mei i la iathuh ba u Rangbah Shnong u shu wan ong kumta bad u leit noh” ong u bah Curtis. “Ngam ju don daw badno badno hapoh shnong, hynrei ka dei beit tang bad u Syiem kumjuh bad ki katto katne ngut ki konktraktor bad ka daw ba ki buh shun ia nga ruh ka dei beit tang na ka daw ba nga wad RTI” u ong biang. Haba kylli katno ka jingjulor jong katei ka ïng kaba la shah pynpra, u la ong ba haduh mynta um pat lah ban antad katno “Hynrei kumba 300 tylli ki maw blok kiba la kynroh la pynpra phum, ka atoskhana ruh la pra phum” u la jubab.Katkum ka jingiathuh utei u rangbah uba la pyni ruh ia ki kot ki sla ha u Rupang, la iohi ba u la pan RTI nyngkong eh ha ka 6 tarik u nailar, 2015 bad u la pan jingtip na ka Hima Nongspung bad ki la don haduh 12 tylli ki jingtip kiba u pan bad kitei ki kynthup ia ka jingai wai ia ka khyrdop khrong khajna kaba don ha Mawjongka naduh u 2013-2015, ka jingpynlut bad ka jingmih jong ka Hima ha u sne m2014-2015 bad kiwei pat ki jingtip kiba ia dei bad ka synshar khadar. Ha ka jingpan RTI kaba –ar u la pan jingtip 16 tylli ki mat na ka Hima Nongspung, “Naduh 2015 haduh mynta ngam pat ioh jubab, katei ka kam ka la poi ruh ha u CIC” ong u bah Curtis uba ujor ruh sha u Deputy Commissioner ka East Khasi Hills halor ka jingieng be-aiñ ka khyrdop khrong khajna ha Mawjongka khlem ka jingbit jong ka bor District.Katkum ka jingiathuh bad ka jingthoh ba utei u rangbah, u la pyni, ka pyni ba ki don ruh ki jingiakajia jaka kiba la poi sha KHADC bad ia katei ka kam ka District Council ka la khot hajir ia ki ar kynhun la laisien bad nalor nangtei ka la don sa kawei pat ka hajir kaba la buh ha ka 10 tarik mynta u bnai. Ha ka 1 tarik mynta u bnai u Syiem ka Hima Nongspung Pa’iem Petrick Syiemiong u la thoh da ka jingthoh sha u Sordar Wahlang 9 kyntoit bad u rangbah shnong Mawkneng da kaba hukum ba ki dei ban pynsangeh ia ka jingtrei ha Mawkneng lad surok Nongspung kaba don hajan ka dukan ka kong Trilian Warjri namar ba ka don jingiakajia bad ba ka Hima kam pat lah rai. “Ngim tip u Syiem u khang ia ka jingtrei aiu, ka rep, ka shna ing, ka 100 sngi, u shu ong beit ban sangeh noh bad u pan pata khyndew” ong utei u rangbah hadien ba la shah pynpra ka ing.",Pynpra ki runar ia ka ing ha Mawkneng;  mudui  ia u Syiem Nongspung,https://www.urupang.com/pynpra-ki-runar-ia-ka-ing-ha-mawkneng-mudui-ia-u-syiem-nongspung/
"Jowai, 5 Lber:‘Kane ka por kaba ngi im kadei ka por kaba ngi bun kam eh, ngim don por shuh ban kynmaw ia U Blei bad ruh ban ia syllok bad U Blei’ la ong u Pastor FS Rymbai haba kren ha ka jingiaseng Samla KJP Synod Mihngi kaba 15 kaba la long mynta ka sngi ha Balang Presbyterian, Mihmyntdu.“Ko ki samla, ki longkmie longkpa, ngi donkam ban ia syllok bad U Blei khnang ba ynda ngi la mih shabar na la iing jong ngi, ngin ym shah jop satia ha ki jingsniew jong kane ka pyrthei”, la ong u Pastor.Da ki phew hajar ki riewngeit ka KJP Synod Mihngi na kylleng ki Balang ha rilum Khasi bad Jaintia kynthup ruh kiba na Assam, ki la wan tuid sha katei ka jingiaseng samla ka KJP Synod Mihngi kaba la sdang naduh ka 3 tarik bad kut noh mynta ka meit sngi U Blei.Nalor ki phew hajar, la wan sakhi ruh ia kane ka jingiaseng bah ki Samla KJP Synod Mihngi da ki nongmihkhmat kiba kynthup ia ar ngut ki MP, u ma Vincent H Pala bad u Conrad Sangma nalor u CEM ka JHADC u Ma Thombor Shiwatu MLA ka Sutnga, u ma Hopeful Bamon, u Dy. CEM ka JHADC u ma A Andrew Shullai, u ma Moonlight Pariat u pa Dolloi Jowai, u Puramon Kynjing.U Rev. FS Rymbai uba la sam ia ka khubor kaba u la pynshong nongrim na ka Kitab ki Nongbishar 16:28 u la ong, U Blei u kwah ban thaw thymmai ia ngi, u kwah ban pyllait ia ngi na ka jingshahteh mraw ka jong ngi ha ki jingsniew jong ka pyrthei.Katba ha ka jingiaseng nohphai sngi, u Rev. K Pariat u la sam ia ka khubor ba bha ia kaba u la pynshong nongri na ka Gospel u Ioanis 11:11.U Pastor Pariat u la ong ba don lai jait ki paralok. Uba shu khot paralok, uba paralok uba kham jan bad u paralok uba hajan eh. U paralok uba hajan eh udei uba kit ba bah lem ia ki jingeh jingshitom bad u ba kmen lang ruh ha kapor ba kmen.“U Jisu u dei u Blei, udei u paralok uba hajan eh uba kloi ban kit ia baroh ki jingkit bakhia ki jong ngi”, la ong u Pastor Pariat.La pynlung mynsiem ruh ia ki riewgngeit da ki jingrwai choir na ki jingiaseng samla bapher bapher. Ha ka jingiaseng 10:30am, ka kynhun nongrwai choir na ka jingiaseng samla Balang, Moobakhon, Shnongpdeng, Laitlyngkot bad ka Balang Rattacherra bad ha ka jingiaseng nohphai sngi pat la ioh ia ka jingrwai na ka jingiaseng Samla ka Balang Mowtyrshiah, Standing Choir jingiaseng Samla KJP Synod Mihngi na ki Delegates bad kumjuh na ka Balang Mihmyntdu.Ka jingiaseng samla KJP Synod Mihngi kaba khadhynriew kan long naduh ka 2 tarik haduh 4 tarik Lber 2018 haka balang Sutnga, East Jaintia Hills.",“Ngi la bunkam palat ngim don por  shuh ban ia syllok bad U Blei”,https://www.urupang.com/ngi-la-bunkam-palat-ngim-don-por-shuh-ban-ia-syllok-bad-u-blei/
"Shillong, 5 Lber:Namar ka jingkyntur pud ki shipai ha Law-sohtun ka MCIC 19th Shillong South konsti-twensi ka la ia kynduh ia u Rangbah Shnong bad ki Rangbah Dong ka Dorbar Shnong Lawsohtun bad ki la ia kren halor katei ka bynta kata ka jingker kynroh ki bor shipai ha jaka ka Lawsohtun, ha katei ka jingiakynduh u Rangbah Shnong u bah Mitchell Wankhar, ki rangbah dong bad ki dkhot ka Dorbar ki la shim ia ka rai ban ujor sha ka tnad iada ri ka sorkar pdeng ne ka Mnistry of Defence Authority bad kumjuh sha ka sorkar jylla halor katei ka jingkyntur pud ki shipai.Shuwa ia kane ka MCIC hapoh ka jingialam u bah Sanbor Shullai MLA ka la lum jingialang ha ka 4 tarik mynta u bnai ha Assam Club Laban kaba la pyniaid da u Joy Rynjah Secretary bad pdiang sngewbha da u B. Thangkhiew Rangbah Shnong- Dorbar Shnong, ha ryngkat ka jingiadonlang u bah Ricky Shullai- MDC ki ophisar pulit ka Crime branch /Traffic Branch/ MePDCL ryngkat bad ki Rangbah Shnong , Rangbah Dong, Seng Teilang ki Kynthei/, Seng Samla bad kiwei pat.Ha katei ka jingialang la ia kren halor ka jingshah thombor ki kynthei ki khynnah, ka jingbym biang ki rukom pyniaid kali, ka jingbym treikam ki bording ha surok bad kiwei bad ha katei ka jingialang ki ophisar ki tnad sorkar ki la kular ba hapoh shibnai kin pynbiang lut ia baroh ki jingdkoh treikam ha katei ka konstitwensi.Ha katei ka juh ka sngi ka la don ka jingialang ha RLSSCO Community Hall, Bishnupur Shillong, ha ka por 2 baje mynsngi bad la sam ia ki tiar Sports sha ki 100 tylli ki kynhun kynthup naduh ki skul, ki kolej, ki klob, ki seng samla bad kiwei pat ki kynhun na kate ka konstitwensi.","Sha ka tnad iada ri, yn ujor  ba tam pud ki shipai ha Lawsohtun",https://www.urupang.com/sha-ka-tnad-iada-ri-yn-ujor-ba-tam-pud-ki-shipai-ha-lawsohtun/
"Shillong, 5 Lber:Ka jingwan ka jingiaseng Synod ha Mawlai ka la long ka jingkyrkhu ia ka shnong Mawlai Umshing naba katei ka shnong kaba dang duna bha ha kiba bun ki liang naduh ki surok, ki lynti iaid kjat, ki umbam umdih, bording bad kiwei hynrei mynta shi taiew shuwa ban sdang ka jingiaseng Synod katei ka shnong ka la ioh ia kiba bun ki kam pynroi. Ki paid nongshong shnong ka Umshing ki ju mad jingeh khamtam ha ka por lyiur naba ki hap ban iaid kjat lyngba ki lynti iaid kiba ktieh, hynrei mynta katei ka shnong ka la ioh lai tylli ki lynti iaid kjat bad ka surok kaba shi kilomitar eiei kaba la mang pisa T.3 klur tyngka. Ia katei ka kam la pyndep wut wut, namar ba ha ka sngi u blei kata ha ka 12 tarik kan don ka jingiaseng Synod ha Mawlai.Ha ka sngi saitjaiñ jong ka taiew u MLA ka Mawlai u bah Embhah Syiemlieh u la plie ia ka surok bad ki lynti iaid kjat. U MLA u la pynpaw ia ka jingsngewkmen namarba la lah ban pynurlong ia baroh ki kam pynroi kiba dei ban poi ha Umshing shuwa ka jingiaseng Synod. “Kine baroh ki wan urlong dei ka jingiatreilang na ka Dorbar Shnong, ka Balang Presbyterian bad nga u MLA, dei lyngba ka jingisynei u Blei baroh ki jingpynkhreh ia kane ka jingiaseng Synod ki la dep pura ha ka por kaba biang bad kynthup ruh ia ka jingbiang ia ka umbam umdih da ka tnat Water Resources kaba la pisa T.35 lak bad ka jingpynbiang ia ka bording elektrik da ka tnat Meghalaya Energy Corporation Limited (MeECL)” ong u bah Embhah Syiemlieh.U bah Embhah u la ong ba haduh mynta ka sorkar ka dang pyllait pisa dang T.1 klur tyngka bad ka dang sah sa T.2 klur tyngka hynrei u la pynpaw ka jingsngewkmen, namar ba ki konktraktor kiba trei ia ka kam ruh ki la shim ia ka jingkitkhlieh ban pyndep noh, wat la ka sorkar ka don hapdeng ka jingkyrduh pisa. Shuh utei u MLA ka Mawlai u la ong ba naduh u snem 2013 haduh 2018 ka pisa na ka MLA Scheme kaba T.7 klur tyngka un theh lut sha ki paidbah ka konstitwensi na bynta ki kam pynroi bapher bapher ha Mawlai bad sha ki longing kiba duk. “Ngam shym la riewspah na ka jinglong MLA bad ngam shym la tuh wat tang shi naia ruh na ka skhim MLA ne MDC, nga sngewhun ka mynsiem bad nga ioh thiah suk ha ka por mynmiet naba nga la pyndonkam hok ban sam lut ia ki skhim u paidbah” ong u bah Embhah.Lah ban kdew ba ha ka jingplie ia ka surok bad lynti iaid kjat la donlang u bah CS Khongsar, Rangbah Shnong ka Umshing, u Pa’iem Ricky Nelson Syiem, Acting Syiem ka Hima Mylliem, u Tbn Dr. BR Kharlukhi, u Bah V. Nongdhar, Secretary ka Dorbar Shnong Umshing, u Bah BR Kharmujai, Rangbah Shnong Mawlai Mawdatbaki, Dr. Marco Mitri, Rangbah Shnong Mawlai Kyndon Massar, Bah IR Kharshyndon Rangbah Shnong Mawlai Mawtawar, Bah Kynsai Lyngdoh, Vice President ka Mawlai Town Dorbar, ki Engineer ka tnat PWD bad PHE ryngkat ki trai jaka.","Ngam riewspah na ka jinglong MLA,  ngam tuh shi naia ruh: Embhah",https://www.urupang.com/ngam-riewspah-na-ka-jinglong-mla-ngam-tuh-shi-naia-ruh-embhah/
"Shillong, 05 Lber:Ka sorkar jylla ka la wanrah ia ka ain ai jingtip jong ki nongtrei sorkar ia ka jingkamai ne ka jingioh jongki shisien shi snem.Ia kane ka ain kaba la tip kum ka Meghalaya Public Servants (Furnishing of information and annual return of assets and liabilities and limits for Exemption of asset in Filing Returns) Rules 2016, la wanrah da u Myntri Rangbah ka jylla u Dr Mukul Sangma ha ka sngi shong dorbar mang tyngka ba nyngkong ha kane ka sngi Thohdieng. Ka sorkar ka thaw ia kane ka ain na ka bynta ba ki shakri sorkar ki dei ban ai jingtip sha ka sorkar ia ka jingioh kamai jongki ha ka shi snem, kynthup ka spah ka phew. Man u shakri sorkar u dei ban pynbna ia ka jingioh kamai jongu man ka 31 tarik Lber man u snem sha ka sorkar.",Hap iathuh ki nongtrei ia ka kamai,https://www.urupang.com/hap-iathuh-ki-nongtrei-ia-ka-kamai/
"Shillong, 5 Lber:U Bah HS Shylla, MDC jong ka seng UDP, ula thoh hynnin ka sngi sha U Mukul Sangma, myntri rangbah ka Jylla, ha kaba ula kynnoh ba ka tnat pynroi sor, ka la pynkhein, da ka jubor justi ia ka ain ba mynshwa jong ka sorkar Jylla, kaba la tip ka Meghalaya Town and Country Planning Act, 1973, kaba dei ruh ka ain, kaba nyngkong, kaba la nang pynmih shuh shuh ia ka jing treikam jong ka MUDA.Ka Section 1 (2) jong ka Meghalaya Town and Country Planning Act, 1973, ka kren shai ba katei ka ain, ka treikam ha baroh ka Jylla, hynrei ka lait noh, tang ha ki jaka, kiba hap ha u pud u sam jong ki Autonomous Districts. Ka dei ruh, lyngba ka jingmynjur jong kano kano ka District Council, ba ka ain, ka lah ban treikam bad kata ka long, da kaba pynbna paidbah bad haduh mynta kam don ka jingpynbna jong ka Khasi District Council lane kano kano ka bor, kaba pyntreikam ia katei ka ain jong ka tnat pynroi sor sha ki jaka ba hap ha ki District Council.La ujor shuh shuh, da U MDC, ba ka MUDA, haduh mynta ka pynmih ia ki jingpynbna paidbah ia ki kyrwoh khubor jongka, ha kiba bun ki khep, khlem da don ka ain kaba shai, kaba pyni ia ki jingtrei kam jongka bad katei ka paw, lyngba ka jingbishar jong ka High Court, ha ka 16tarik Rymphang 2017, lyngba ka mukotduma kaba la mudui ha u snem 2015.La ong shuh da U MDC, ba ka sorkar, ka dei ban tuklar kyrkieh ia ka Meghalaya Urban Development Authority (MUDA) bad khanglad ia ki kam mushlia jongka bad kumjuh ruh ia ka MeECL, PHE, bad kiwei de ki tnat, ba kim dei ban shu kylla niang kohnguh ha ki ain jong ka MUDA, ha ki shnong kiba hap ha u pud trei kam ki District Council. “Ngam banse ban mih sha u paidbah, lada jia ba ka ophis jongphi kam leh kyrkieh noh ia kane ka mat” kren pynkut U bah HS Shylla MDC jong ka Nongkrem.","Ngan mih sha u paidbah, halor  ki kam thombor jong ka MUDA",https://www.urupang.com/ngan-mih-sha-u-paidbah-halor-ki-kam-thombor-jong-ka-muda/
"Nongstoiñ, 5 Lber:Ka jingkylla kali Synod, ha Jaidohkroh Nongspung, ka la dep shi taiew thik mynta ka sngi bad ka jingiap jong ki mynsiem briew kiba shong ha katei ka trok ka la nang kiew shuh shuh sha ka 19 ngut.Katkum ka khubor ba la ioh lum da u nongthoh khubor la ioh jingtip ba ka jingnang kiew biang jong ka jingiap briew ha katei ka jingjia ka long hadien ka jingkhlad noh sa u wei pat u khynnah samla u ba la mynsaw jur ha katei ka jingjia aksiden kali, u ba la khlad noh mynta ka step ha ka por 10:40 ei ei hapoh ka Hospital NEIGRIMS ha Shillong.Shuh shuh la ioh jingtip ruh ba u tei u samla u ba la khlad noh mynta ka step ha katei ka Hospital, u dei u Donisstar Kharkrang 24 snem, na ka shnong Nginiong bad u tei u samla u ba la khlad u dei ruh u wei na ki 6 ngut kiba shitom jur bad kiba thiah hapoh CCU (Critical Care Unit) ha katei ka Hospital.Ha kaba iadei pat bad kiwei kiwei kiba mynsaw jur ha katei ka jingjia kiba thiah ha CCU ha katei ka Hospital haduh mynta ki don sa kumba 4 ngut, katba iwei pat ila ioh mih noh na katei ka CCU.Katba hapoh Civil Hospital Nongstoin, katkum ka jingleit wad jingtip u nongthoh khubor, la lap ba kiba bun hi kila ioh mih noh na katei ka Hospital, namar ki la sdang ban ioh bor bad kiba dang don pat ha ka jingshah sumar ha katei ka Hospital haduh mynta ki don satang 4 ngut kynthup ia u draibar ba niah ia ka trok.La iathuh ba U Donisstar, u dei uba shong ha jrong jong katei ka trok bad u la khlad noh, hadien ka jingmynsaw kaba jur na ki bynta jong ka khlieh. U Donisstar, u don khun iwei, iba dang saw bnai, I khun kynthei bad yn tep ia u, lashai ka sngi.","19ngut kiew kiba iap, ba kylla  ka trok leit Synod Nonglang",https://www.urupang.com/19ngut-kiew-kiba-iap-ba-kylla-ka-trok-leit-synod-nonglang/
"Nongstoiñ, 6 Lber:Hadien ba ka seng Hynniewtrep Youths Coucil (HYC), Lai Lyngdoh Area Unit, ka la ioh jingtip halor ka jinglum synniang jong ka Synjuk ki Nongsynshar shnong jong ka Lai Lyngdoh Area (SNSLLA), na ki paidbah jong ka thain na ka bynta ban pan jingkyrshan ia ka mukotduma , ba la phah da ka Joint action Committee (JAC), halor ka surok Nongstoin-Mawthabah-Ranikor; na ka liang jong ka seng ka la dawa na katei ka synjuk ha ryngkat ka jingthoh ba ka dei ban pynsangeh noh mardor ia katei ka jinglum synniang na ki paidbah jong ka thain.Na ka liang jong ka seng ka la pynpaw ruh ia ka jingpyrshah kaba jur halor ka jinglum synniang jong katei ka synjuk na ka bynta ka surok Nongstoin-Mawthabah-Ranikor, namar ba katei ka surok ka dei kaba la mang pisa, da ka Ministry of Road Transport and Highways lyngba ka Special Accelerated Road development Programme for North East (SARDP-NE), na ka bynta ban pynsuk ia ka jingtih ia u Uranium ha kylleng ka thain Mawthabah.Ha kaba iadei bad katei ka bynta na ka liang jong u samla Khrawbor Shangrit, General Secretary ka HYC Lai Lyngdoh, haba iakren bad ki nongthoh khubor u la ong ba Ia katei ka rai ban lum ia u synniang la shim da ka Synjuk ki Nongsynshar Shnong Lai Lyngdoh Area bad ki Trai Khyndew Nongstoin-Pombriew-Wahkaji-Ranikor-Nongkynjang bad Nonglwai ha ka jingialang kaba la long ha ka 20 tarik Rynphang bad ha katei ka jingialang katei ka synjuk ka la rai ruh ban pan jingkyrshan na ka bynta ka mukotduma, ba la lam khmat da ka JAC, na ka bynta ban ianoh synniang lem na ka bynta ka jinglut jingsep.Shuh shuh u la ong ruh ba kum ki nongsynshar shnong bad khamtam ki paidbah jong katei ka thain kim dei ba ai ia u synniang na ka bynta katei ka kam namar ba ia katei ka mukotduma, kaba ka JAC ka la ai, ki paidbah jong ka thain kim don jingtip ei ei bad ia katei ka kam la leh tang da ki katto katne ngut khamtam ki dkhot jong ka JAC.","Pyrshah ba lum pisa  mukotduma, surok Nongstoin-Wahkaji",https://www.urupang.com/pyrshah-ba-lum-pisa-mukotduma-surok-nongstoin-wahkaji/
"Shillong, 6 Lber:Ka tnat rep jong ka sorkar India, ka ICAR na Umiam, ka la pynmih ia ki sniang, kiba ki la ai kyrteng ki sniang Lumsniang, ha kaba la pyni paidbah ia kitei ki sniang mynta ka sngi, ha ka jingdon ryngkat jong U Dr. H Rahman, Deputy Director General (Animal Science) ICAR, New Delhi; U Dr. R S Gandhi, Assistant Director General, ICAR, New Delhi, U Dr. S V Ngachan, Director jong ka Institute; U Dr. B C Deka, Director, ATARI, Zone III, ha ryngkat bad kiwei pat ki ki nongmihkhmat jong ka sorkar Meghalaya.Kitei ki dei ki sniang, kiba la pynkhleh lang hapdeng ki sniang shnong lane ba ki ai kyrteng Sniang Megha bad ki sniang Hampshire bad la pyniakhleh, da 25 percent ki sniang shnong bad 75 percent ki sniang Hampshire. La iathuh ba ka ICAR, ka la iaid ia katei ka jingthmu jongka, la 25snem kynthih bad ha katei ka jingiaid lynti ka ICAR, ka la lah ban pynmih ia kitei ki sniang, ha kaba ki la ai kyrteng ruh ia ki “Lumsniang”.Kitei ki sniang, ki dei kiba la pynmih, katba kum ka jinglong jong ki sniang kiba don sha kane ka thain, kiba kha ia ki khun sniang kiba kham heh bad kiba don ruh ia ka doh kaba kham bha bad kaba kham bang, ba ki briew jong kane ka thain, ki ia bang bha ban bam doh. Kitei ki sniang, ki lah ban khia hapdeng ka 90 haduh ka 100 kilo ha ka rta kaba khad ar bnai bad ka dor die jongki, ka poi sha ka T.11000 haduh T.13000 uwei u sniang, kaba la heh dor ar shah, na ka dor jong ki sniang Khasi, kaba long hapdeng ka T.6,000 lane T.7,000.","Pynmih ka ICAR ia ki Lumsniang,  ki sniang kiba bang doh",https://www.urupang.com/pynmih-ka-icar-ia-ki-lumsniang-ki-sniang-kiba-bang-doh/
"Shillong, 5 Lber:Ka jingkylla jong ka trok leit jingiaseng, ka la kylla la shitaiew kynthih mynta ka sngi bad ki ar tylli ki Balang, ha Mawbyrkhong bad kumjuh ha Nginiong, ki la pynlong ia ki jingiaseng duwai ba kyrpang, na ka bynta kiba khlad bad kiba iap ruh kumjuh ha la ki jong ki jong ki Balang mynta ka sngi.U bah Rostar Marbaniang, uba dei u rangbah jong ka Balang Nginiong, u iathuh ba ki la pynlong ia ka jingiaseng duwai, kaba kyrpang mynta ka sngi ha ka balang jongki bad kumjuh ruh ki la leit ban pynlong jingiaseng duwai sha ki iing jong kito ki saw ngut kiba iap na katei ka Shnong. Ha ka Balang Mawbyrkhong ruh, ki pynlong jingiaseng duwai mynta ka sngi, la iathuh da U Bah YK Lyngkhoi, Tymmen Basan jong ka Balang, haba iakren bad U Rupang, da ka mobile.U Bah Rostar Marbaniang, u iathuh ba na ka jingiakren bad kito kiba mynsaw arngut, kiba la wan phai sha shnong, ki iathuh ba katei ka trok, kaba ki shong, ka la dei ban kylla ha Mawlangkhar, ka jaka, kaba don kumba 17 kilometre na katei ka shnong Nginiong. “Ka rah ka taiar dien” ong utei u rangbah, haba iakren bad U Rupang bad ka daw, ka dei beit namar ba ka stet bha ka rukom niah ia katei ka kali. La iathuh shuh shuh, ba hadien jong katei ka jingsyier mynsiem ha Mawlangkhar, ka la don ka jingkynjah jar jar, ha katei ka prah jong katei ka trok, namar ba kiba bun ki la sheptieng eh, ia ka rukom niah kali thurmur. Hynrei, tang shi kilometer tam, ha ka jingnang iaid shuh shakhmat, ka la jia shisha katei ka jingkylla jong katei ka trok ha Nongspung, ong utei u rangbah. Kiba mynsaw, kiba dei na ka shnong Nginiong, ki dang don mynta sa 5ngut kiba don ha Hospital, la iathuh.Lah ban pynkynmaw, ba katei ka dei ka trok, kaba mih na ka shnong Mawbyrkhong kaba don ia u number ML 06 4474, ka la kit khapngiah briew ban leit jingiaseng Synod sha Nonglang, ha kaba la niah ia katei ka kali, da u Bah Aldening Syiem bad ba ula kam, ba ka jingkylla ka trok, ka dei namar ba ka khapngiah palat ka kali shakhmat bad kumta, ula bakla thep kiar, ha kaba ula ong ba u thep sha ka 3rd kiar, ka poi pynban sha ka neutral kiar.","Ka trok leit Synod, ka la dei  ban kylla ha Mawlangkhar",https://www.urupang.com/ka-trok-leit-synod-ka-la-dei-ban-kylla-ha-mawlangkhar/
"Shillong, 28 Rymphang:Ka sorkar kam pat pynthikna ba kan buh ne ai kyrteng da ka Mawlai Block ha Mawlai haduh mynta bad katkum ka jingkren jong u Mynri Rangbah u Dr Mukul Sangma, ka sorkar kan sa rai shen.Haba kren mynta ka sngi, sha ki lad pathai khubor hadien ba la wai ka jingialang ka kynhun myntri, u Dr Mukul u la ong ba ka sorkar kam pat rai satia ban ai kyrteng bad ban buh ia ka ophis ka Block kaba pyniakhlad na ka Mylliem Block.“Ngim pat rai la ban ai kyrteng thymmai ne em”, la ong u Dr Mukul haba kylli shaphang ka Mawlai Block.“Ngi don ki shnong kynthup ka Mawlai, Pynthorumkhrah bad ka Nongthymmai. Ka jingkylli ka long ban ioh ia ka jaka kaba biang tam kaba iahap bha ia ka jingsuk jong ki paidbah nongleit nongwan”, la ong u Dr Mukul.U la ong ba ym dei ban leh politik ia kane ka kam, hynrei dei ban iakren bad ban sngap ia ka jingkwah jong ki paidbah namar ba baroh ki paidbah jong ka Pynthorumkhrah, ka Nongthymmai bad ka Mawlai ki dei kumjuh ym don jingpyniapher.“Kam don kano kano ka jingpyniapher ia ki paidbah jong ka Mawlai, Nongthymmai ne ka Pynthorumkhrah konstitwensi”, la ong u Dr Mukul.Ka Mawlai Block ka dei kawei kaba iaknieh hapdeng u MLA ka Pynthorumkrah u Bah AL Hek u la dawa ba dei ban buh ha Mawpat katba u MLA ka Mawlai u Bah Embhahlang Syiemlieh bad u MDC Bah PT Sawkmie kiba dawa ba ka sorkar ka dei ban buh ha Mawlai.Ha kawei ka liang, u Myntri Rangbah u la ong ba ka jingthung ia ki nongtrei ha ki Block thymmai la rai ban leh shwa da ka kontrak haduh ban da pynmih da ka jingpynbna da kumwei pat.","Ym thikna ka Block Mawlai, yn buh  ha jaka ba biang ki paidbah:Mukul",https://www.urupang.com/ym-thikna-ka-block-mawlai-yn-buh-ha-jaka-ba-biang-ki-paidbahmukul/
"Jowai, 28 Rymphang:Ia ka metiap jong ka samla kaba la lap na rud surok bah NH-44 ha Dkhiah East naduh ka 23 tarik une u bnai, la ithuh mynta ka sngi da kiba haiing hasem jong ka.Ka jingithuh ia katei ka samla da kiba haiing hasem jong ka, ka la long tang lyngba ka dur kaba la phah da ki pulit lyngba ka Whatsapp na East Jaintia Hills sha Ribhoi District.U SP ka East Jaintia Hills, u bah S Thamar, u la iathuh ba lashai ka sngi, ki ba haiing jong katei ka samla na Ribhoi District kin wan hi da lade ban pyntikna la katei ka samla kadei ka jong ki.Na ka liang u  SP ka Ribhoi, u bah GD Kharwanlang haba iakren na Nongpoh, u la iathuh ba u kpa jong katei ka samla uba la tip kyrteng kum u Emer Kharthangmaw, u la wan ban pyntikna ba ka dei ka khun jong u kaba kyrteng ka Binora Dohtdong kaba dei na ka shnong Lympyllun, Umsning.Ka tyllong khubor ruh ka la iathuh ba katei ka longing jong katei ka samla kaba la shah pyniap ka long kaba duk tasam bad ki la shym jynjar shi katdei ban kit ia ka metiap jong ka na Khliehriat sha Umsning na ka bynta ban pyndep ia ka niam ka rukom.Kumban shu pynkynmaw ba ki pulit ka Khliehriat lyngba ka jingpyntip ki riew paidbah na ka shnong Dkhiah East ki la lap ia katei ka metiap narud surok bah NH44 ha ka por 5 baje mynstep ha ka 23 tarik une u bnai.Ki pulit ki la suba ba ka lah ban shah bret nalor kali hadien ba la dep pyniap bad leh dusmon ia ka.",La ithuh kiba haiing ia ka met  ka samla ba bret ha Dkhiah East,https://www.urupang.com/la-ithuh-kiba-haiing-ia-ka-met-ka-samla-ba-bret-ha-dkhiah-east/
"Shillong, 28 Rymphang:U bah Bindo M Lanong Senior Working President jong ka seng UDP u la ong ba kane ka jylla ka dei ka jylla kaba rit, ka jaitbynriew ruh kaba rit hynrei ka seng UDP ka la shim ia ka bynta ban wanrah ia ka jingiatylli ym ban mih ka jingiapait ia pra bad ka pyrshang ruh ban wanrah jingiatylli hapdeng baroh ki seng riewlum khnang ban ioh bat noh ia ka bor synshar ha ka jylla. Hynrei u la ong ba tang shu mih ki jingiapher tang shu mih ki jingiashrut don ki briew kiba shim kabu ban thaw noh da ka seng saiñpyrthei thymmai.“Ngi iohi ba bun ki seng kiba shu mih kumto tang na ka jingiashrut badno badno hynrei kitei ki jah noh tang katto katne por, kam don jingmut ban thaw seng thymmai, ha District Council sdang ruh pat sdang ia kata ka Political Party lah mih kat kane ka jingbudnam, ki briew kiba budnam ki thaw ia ka Political Party, shano kan poi-ka long kumba shu pynkulmar kai ia ka jingmut u paidbah” ong u bah Bindo.“Hynrei nga shaniah ha u paidbah, u paidbah u sngewthuh ia ka bynta lajong kaei kaba dei ha kum kane ka por ba ngi pyrshang ban pyniatylli ban ioh ia ka bor synshar, don ki Party kiba ki paidbah ki la kyntait, katno tylli ki seng kiba la mih ki jah noh, lada u paidbah u sngewthuh kam myntoi ban thaw Political Party, nga kyndit ban iohsngew ba mih Political Party ha KHADC, ngi te ngim don bynta eiei” ong biang u bah Bindo haba kylli kumno ka UDP ka sngew halor ki jingsaphriang ki khubor ba ka People Democratic Forum kan kylla noh sha ka People Democratic Front.Katba u Dr.Jemino Mawthoh, General Secretary katei ka seng u la ong baroh shi katta ka UDP ka iohi ba ka dei ka Campaign for Change ban pynkylla ia ka jingmut ki paidbah lyngba ka jingleit ai jingshai kylleng kylleng ym ka kum ka seng sainpyrthei, “Lada ki don jingmut ban wanrah da kata ka seng sainpyrthei ia ka PDF ngin hap ban ia shong pyrkhat biang, ngi kwah ba ka kynhun kaba ngi donlang lada ka kwah ban thaw seng ruh hynrei ka dei ban leh haba shai ba ngin sngewthuh shai” u la ong.“Ka jingkren jong uwei u nongialam ka la biang”Shisngi ar sngi shuwa ba ka dorbar mang tyngka ka Khasi Hills Autonomous District Council kan sdang ka UDP ka la byrngem ba ki MDC jong ka kin ther tyngeh ha katei ka dorbar halor ki 9 tylli ki mat ba katei ka seng ka khlem ioh jubab na u Chief Executive Member ka KHADC u bah Pynshngaiñ N Syiem.U Chairman ka Sub Committee on District Council Affairs u bah Bindo M Lanong, u la ong ruh ha ka jingkren bad ki nongthohkhubor ha katei ka por ba ki MDC ka UDP kin tih naduh tyllong khnang ba kitei ki jingkynnoh halor ki 9 tylli ki mat kin shai.Hynrei haba la poi ha ing dorbar la iohi ba ki MDC ka UDP kim shym la kren eiei halor katei ka bynta lait noh tang u MDC katei ka seng na Nongkrem konstitwensi u bah H.S Shylla uba la wanrah da ka jing ia tynjuh bor, kaba la kyrshan da ki MDC ka Congress bad u MDC ka Sohryngkham u bah Pyniaid Sing Syiem.La kylli na u bah Bindo ha ka jingiakren bad ki nongthohkhubor hadien ba la wai ka jingialang jong katei ka komiti mynta ka miet ban tip, na kaei ka daw ba ki MDC ka UDP kim kren hynrei tang u bah Shylla marwei, u bah Bindo u la ong “Ka jingkren jong uwei ka la biang, yn ia kren bun lei haba la kren uwei, uwei na ki nongialam u la kren, shu buh kum ha ing haba la kren u kpa yn ia kren lei, u bah Shylla u la iohi u la lap ba don ki jingtip kiba ngim tip kiba la buhrieh bad la shu leh napoh napoh” ong u bah Bindo haba ia kren bad ki nongthohkhubor.U Secretary jong katei ka komiti u Dr.Jemino Mawthoh pat u la ong ba kam don kano kano ka jingiapait ia pra hapdeng ki MDC ka UDP kumba la kynnoh hynrei u la ong pat ba ka don ka jingiapher ha ka jingmut jong ki bad ia katei la dep ban iatai ha ka jingialang jong katei ka seng.Ha kaba ia dei bad ka NC ba la wanrah u bah Shylla u Dr.Jemino u la ong ba kam dei kaba bakla namarba ha dorbar la ther la thalain ia u bah Shylla ia ki kam shimet jong u, “U ruh u donkam ban ioh pynshai ban iada ialade” ong u Dr.Jemino.","“Ki briew kiba budnam ki thaw  Political Party, shano kan poi”",https://www.urupang.com/ki-briew-kiba-budnam-ki-thaw-political-party-shano-kan-poi/
"Nongstoiñ, 28 Rymphang:Ka jingialang jong ka seng HSPDP Nongstoin Area Unit, kaba la long mynta ka sngi hapoh Bishop Hall Nongstoin, na ka bynta ban ia jied bad pynskhem ia ki nongkit kam kiba thymmai jong u snem 2017-18, ka la long long kaba khluit bha ha kaba ki paidbah nong kyrshan jong ka seng, ki la ia hylla hapoh katei ka jingialang namar ka jingbymhun ka jong ki, haba u General secretary jong katei ka seng, u la pynbna ba ka Executive Committee jong ka seng, kaba la ia shong kyrkieh, ka la dep ban ia rai ban pynneh biang ia ki nongkit kam ki barim na ka bynta katei ka samoi trei kam.Shuh shuh ha katei ka por la don ruh ki katto katne ngut ki nongkit kam jong ka seng, kiba la ia hylla da kaba pynpaw ia ka jingpyrshah kaba jur ia katei ka rai jong ka EC bad ki la ong ruh ba kim lah ban pdiang ia katei ka rai, namar ki ba bun ki dkhot ka EC kim shym la ioh ia ka jingtip ei ei ruh em halor katei ka jingialang bad ki la ong ruh ba dei ban jied thymmai beit ha katei ka Jingialang.Katba katei ka jingialang ka dang khluit bha bad ka dang don ruh ha pdeng ka jingiania hapdeng jong ki nongkyrshan jong ka seng, kiba la wan ha katei ka jingialang, na ka liang jong u President ba rangbah duh jong ka seng, u bah Ardent Basaiawmoit u la mih noh na katei ka jingialang khlem wanphai shuh bad ha katei ka por ki paibah nongkyrshan jong ka seng, ruh ki la iamih lang sha bar ha ryngkat ka jingbitar da kaba ki la pyndonkam ruh da ki ktien kiba lai phew jait ban kynnoh bad kynthoh ruh ia u President rangbah jong ka seng.Hadien katei ka jingiamih noh u bah Ardent na katei ka jingialang na ka liang jong u chairman katei ka jingialang u bah T. Lyngdoh u la pynwai noh shipor ia katei ka jingialang khnang ban tem shwa ia katei ka jingia hylla bad ha katei ka por ba ki paidbah ki la iamih shabar jong ka jaka pynlong jingialang ka la don ruh ka jingia nia hapdeng ki para nongkit kam jong ka seng, ha ryngkat ka jingia kdew kti.Na ka liang jong u MLA ka Rambrai u bah KP Pangniang u ba dei ruh u President jong ka party HSPDP ka West Khasi Hills, ha ryngkat u MLA ka Nongstoin u bah D. Jyndiang, ki la pyrshang ban tem noh ia katei ka jingia nia bad khot biang ia baroh ki paidbah shapoh ka jingialang na ka bynta ban ia kren da kaba jai jai bad ban ia pynshai ym ban shu ia hylla ne ia nia I wei ia iwei bad kumta na ka liang jong ki paidbah nongkyrshan jong katei ka seng, ki la ia rung biang ban sngap ia ka jingpynshai bad don ruh ki katto katne kiba la phet noh.Haba iakren bad ki nongthoh khubor hadien ba la wai katei ka jingialang na ka liang jong u chairman ba pyniaid ia katei ka jingialang u bah T. Lyngdoh u la ong ba ym dei ba la pynkut noh ia ka jingialang, hynrei la hap ban pynwai noh shwa shipor ia katei ka jingialang namar ka la sdang ban khluit bad u la ong ruh ba ka seng, kan sa shim biang ia ka rai bad hapoh jong u bnai Lber bad ha katei ka sngi yn khot lang ruh ia ki nongkitkam jong ki Primary unit bapher bapher ha ryngkat ka Executive committee jong kane ka area.Ha kaba iadei pat bad ka jingbitar bad kynthoh ki paidbah lai phew jait ia u bah Ardent nongialam ba rangbah jong ka party HSPDP, na ka liang jong u bah Pangniang haba iakren bad ki nongthoh khubor u la ong ba ka jingmih jong ka jingiakhluit ka long ba namar ba katei ka jingialang ka dei jong ka general meeting, ha kaba ym dei tang ki dkhot bad nongkyrshan jong ka HSPDP kiba don, hynrei la don lang ruh da kiwei kiwei ki briew kiba na bar bad hadien ba la ia rung bad pynbeit biang katei ka jingialang ka la iaid beit bad kala long kaba jop.","Kulmar ka jingialang  HSPDP  ha Nongstoin, mih noh U Bah Ardent",https://www.urupang.com/kulmar-ka-jingialang-hspdp-ha-nongstoin-mih-noh-u-bah-ardent/
"Shillong, 28 Rymphang:Ka jing ia kynduh lang jong ki Pastor na ka Ri Bhoi Synod, ka KJP Synod Mihngi bad na ka KJP Synod Sepngi, kaba la long mynta ka sngi, ka la iakren halor ka ain shong kurim jong ka sorkar Jylla lane kaba la tip ka Meghalaya Compulsory Registration of Marriage Act 2012 bad ka ain kaba la pynkylla biang ha u snem 2015 bad ha katei ka jingialang, la pynpaw ia ka jingsngewkhia bad ka jing bym sngew hun halor katei ka ain bad ka jingialang, ka shim ba naduh ba la pyntreikam ia ka Indian Christian Marriage Act 1872, ka balang ka dang bud ryntih beit ia katei ka ain khlem jingbakla ne jingduna eiei ruh em.Ka kyrwoh na U Rev JM Nongpluh, uba pyniaid ia katei ka jingialang, ka ong ba ia ki jingiathoh la ju ithuh da ki Pastor, kiba dei ki Marriage License Holder bad kam ju don kano kano ka jingiathoh hapdeng ka Balang, kaba shu iathoh khlem da ithuh ma ki.Ka kyrwoh ka ong shuh shuh “Kyndit kynsan, ka sorkar, ka la shim noh ia kane ka hok na ka Balang, kaba pyndonkam hok ia ka Indian Christian Marriage Act, 1872 bad kane ka long ka jing ban khia ia ki khun Kristan, khamtam kiba don ha ki kyndon kynshrot jong ka Jylla, kiba dei tang ki kum shiliang ki sem ki shiliang.Kane ka ain ka pynshong sting ruh ia ki jing pyniathoh ba la dep da ka Balang, ha kaba la hap ban pyn ithuh haduh ar sien ia kajuh ka jing iathoh” ong ka kyrwoh.Ka jingialang, da kawei ka jingmut, ka sngew dei ban kyrpad ia ka sorkar ba kan pynkylla noh ia kane ka ain, da kaba pyllait noh, ia kiba pyndonkam ia ka Indian Christian Marriage Act, kaba dei ka ain jong ka sorkar India.“Ki Pastor kiba la wan sha kane ka jingialang, ki la ia kut ban ai ia ka jingkyrshan ia ki lai ngut ki Pastor, kiba la leit sha ka iing Kashari jong ka Meghalaya pyrshah ia katei ka ain” pynkut ka kyrwoh na U Pastor Nongpluh.","Pyrshah ki Pastor Presbyterian,  ia ka ain shongkha ka sorkar Jylla",https://www.urupang.com/pyrshah-ki-pastor-presbyterian-ia-ka-ain-shongkha-ka-sorkar-jylla/
"Jowai, 1 Lber:Ki bynta ka wah Umngot ha West Jaintia Hills, naduh ka Shnongpdeng, Dawki ki dei ki jaka jngohkai kiba la khring bha ia ki nongwan jngohkai pyrthei na bar jylla bad kumjuh na bar ri bad mynta ka kynti pat ka Darang ruh ka la sdang ban paw pyrthei na ka bynta ban khring ia kane ka kam jngoh kai pyrthei.Ka shnong Darang kaba don marjan bad ka shnongpdeng ka don ka jaka kaba itynnad bad da ka jingshimkhia u DC barim, u Arun Kumar Kembhavi bad ruh da ka jingtrei shitom ki samla ka shnong lyngba ka jingaibor jong ka Dornar Shnong, la seng ia ka Darang Tourism Promotion and Development Society (DTPDS) na ka bynta ban kyntiew ia ka kam jngohkai pyrthei kaba dei ruh ka karkhana ban kyntiew ia ka ioh ka kot ki nongshong shnongKa Tamasa Tlang: Mynhynnin ka sngi ha katei ka shnong, la pynlong ia ka Tamasa Tlang ia kaba la tip ruh kum ka Winter Tourism Fest. Ia kane ka Tamasa la bei pisa da ka bor District haduh 1.90 lakh da ka jingiatreilang ka tnad shang pyrthei bad kumjuh ka bor Sub-Division Amlarem ha ryngkat ka DTPDS.“Ka jingthmu jong ngi ka long ban wanrah ia ka lad iohkam iohkam ia ki para shnong para thaw khamtam eh ia ki samla ba la nang la stad ba kin lah ieng ha la ki jong ki kjat”, la ong u Chairman ka Society, u bah Reachingson Kongwang.“Ka kam sorkar ka long kaba eh bha ban ioh ha kine ki sngi bad kum ki samla kiba don ka jingkitkhlieh ngi hap ban wad ia ki lad ki lynti ban ieng hala ki kjat lajong”, u la bynrap .Ha ka jingialang shwa ban sdang ka tamasa, u ADC, bah DM Wallang u la ong ba ka donkam ban don ka jingkit khlieh na ka bynta kane ka kam, ym tang ban pdiang bad ban pynbiang bam ia ki nongwan jngohkai, hynrei kaba kongsan eh ka long ban iada ia ki na kano kano ka jingjia kaba sngewsih.U Kongsan ha katei ka sngi, u long u Local MLA, u ma Stephanson Mukhim, U ma Stephanson Mukhim u la ai ka jingiarap pisa ia katei ka Society haduh kumba 3 lakh shiteng ban pyniaid beit shakhmat ia ka jingthmu ka society. Kane ka pisa ka long lynba ka skim SRWP.Na ka liang utei u nongmihkhmat ka thain u la iaroh ia ka Society bad ia ka borshnong kaba don ka jingiatylli ban kyntiew ia ka shnong ka thaw.U ma Mukhim u la plie pyrda ruh ia u maw ba la seng nongrim ia ka Darang Tourist Spot mynta ka sngi ha katei ka Shnong.Kiwei pat kiba la kren ki kynthup ia ka SDO, I Laloo, u SDPO, Jason Mairom, u Rangbah Shnong, u Chairman ka Society, U MDC ka thain, ma H. Pohthmi bad ka EAC, AMlarem ka kong Kharpuri nalor kiwei kiwei.Ha kane ka sngi la sakhi ruh ia ka jingiakop kinglieng, iakop jngi, iakop ngam um bad kiwei kiwei ki jingialehkai kiba la ia shim bynta da ki samla bad rangbah kynthei bad shynrang.Ia kane ka tamasa la sdang naduh ka 25 tarik bad kan kut ha ka 11 tarik u Lber ha ka shnong Borghat bad Kwator, East Jaintia Hills.","Ka wah Umngot, ka khring bha  ia ki nongwan jngohkai pyrthei",https://www.urupang.com/ka-wah-umngot-ka-khring-bha-ia-ki-nongwan-jngohkai-pyrthei/
"Shillong 28 Rymphang:Ka sorkar ka la jer kyrteng thymmai ia Ganesh Das hospital sha ka Ganesh Das Govt Maternal Child and Health Hospital, Shillong, ia ka Rilbong Chowk la jer sha ka Capt Clifford Nongrum Square, ia ka surok KJP Synod Jowai sha ka Thomas Jones Road, bad ia ka Gurampani sha ka Saphai.Kawei pat ka mat ba ka sorkar ka la pdiang ka long ban pynkylla noh ia baroh ki Assam Scheduled Form sha ka Meghalaya Scheduled Form.",Kyrteng thymmai ia ka Ganesh Das,https://www.urupang.com/kyrteng-thymmai-ia-ka-ganesh-das/
"Shillong, 28 Rymphang:Ka KJP Synod Mihngi Vocational Training Centre, kan plie ia ka jaka hikai thain jain, ha ka 4tarik Lber 2017 ha Pongtung, ha kaba yn plie da U MLA jong ka thain, uba dei ruh u myntri ka tnat Border Area, U bah P Tynsong. Nalor ka KJP Synod Mihngi, ka tnat Border Area, ka tnat thain jain jong ka sorkar Jylla, ha ryngkat ka Social Economic Life Development Department jong ka KJP Synod Mihngi, ki iatreilang ha katei ka jingai jinghikai.",Hikai thain jain ha Pongtung,https://www.urupang.com/hikai-thain-jain-ha-pongtung/
"Shillong, 01 Lber:Ka Seng Khasi Kmie, hapoh ka jingïalam u Rgh Banteilang S. Rumnong bad u Rgh Arwan S. Tariang kum u President bad Secretary, ryngkat ka jingïa synran lang ka komiti u Tymmen U San ka Seng Khasi, ki la pynkhie im biang ia ka lehniam Mawkynthei ha ka shnong Umkaduh, ha thaiñ Marngar bad Mawsyntai, Ri-Bhoi District ha ka 26 tarik Rymphang ba la dep.U Rgh Romeo Mawrie ba dei u dkhot ka komiti u Tymmen u San, u la wad bniah ban lum khana na ki nongshnong shaphang ka nguh ka dem ha kane ka maw, kaba don harud jong ka lynti jong kane ka shnong, kaba don kham shaneng jong ka Pung Marngar.Na ka jingïakren bad ki riew rangbah ka shnong, la sngewthuh ba kane ka maw la juh niew ïaka kum ka kynja kmie rangbah, kaba long ka nong ri nong da nong ker, kaba kdup ba sumar ïala ki khun ki hajar ka raij, kiba lada ki don ha ka shem jynjar ka shem lanot, ki juh leit ha kaban nguh ban dem ha kane ka jaka.Ka nguh ka dem ka lehniam ka lehrukom ha kane ka jaka Mawkynthei ka la jah noh ïa kaba ym lah ban tip na ka daw aiu, hynrei kumba phah ka maïa ba na sha lyndet, ka Seng Khasi sa shisien ka la lap bad shem biang sa shisien ïa u Mawkynthei.Ia ka lehniam, la lam khmat da uwei na ki tymmnen ki san jong ka Raij Marngar, ïa kaba la synran lang da u Chairman ka Komti u Tymmen U San u Rgh Skor Jala, u Rgh Hambok Kharmawphlang, Rgh Donbokstar Kurkalang, Rgh Romeo, ha kaba la pynlong biang ïa ka lehniam ka leh rukom kum ka dak ba sa shisien ban pynkyntang biang ïa ka lehniam ha une u Mawkynthei.Hadien kane, u Lyngdoh ka Raij Marngar ha ka jingkren ka jong u, ai khublei ïa ka Seng Khasi Kmie kaba kloi ba kan shimti noh shi syndon Ia kane ka jaka, ha ka juh ka por ban ïarap naka bynta ban wan ban pynkyntang biang sa shisien ïa kane ka Mawkynthei don nam ha ka Raij, da kaba u la ong ba na ka liang ka jong u bad ki paidbah kin khreh ba kin pynkhie im biang ïa kane ka lehniam ka leh rukom kaba naduh kane ka sngi, man la u snem kan don ka lehniam bad ka nguh ka dem ha kane ka maw.","Da ka jingknia, pynkhie im biang  ia ka lehniam Mawkynthei",https://www.urupang.com/da-ka-jingknia-pynkhie-im-biang-ia-ka-lehniam-mawkynthei/
"Nongstoiñ, 1 Lber:U CEM ka KHADC, u bah Pynshngain N Syiem ha ka sngi ba ar jong ka taiew, u la hiar sha Nongstoin ban leit jngoh bad noh synniang ruh ia ki lanot kiba shitom na ka jingjia ba kylla ka trok, kaba la jia ha ka 26 tarik mynta u bnai ha Jaidohkroh Nongspung.U CEM u la rung manla ki kamra hapoh jong ka Civil Hospital ha Nongstoin ban leit ai mynsiem ia baroh ki 16 ngut ki lanot kiba la ngat ha katei ka jingjia ba shyrkhei ia kaba haduh mynta ki dang don ha pdeng ka jingshah sumar ha katei ka Hospital.Shuh shuh ha shwa ba u CEM un poi ha sor Nongstoin na ka bynta ban leit jngoh ia ki lanot kiba dang don ha pdeng ka jingshah sumar ha katei ka Hospital, u la hap ruh ban iaid lyngba katei ka surok ha Jaidohkroh Nongspung kaba dei ka jaka bala jia katei ka jingkylla ka trok kaba i shyrkhei haduh ba ki 12 ngut ki mynsiem ba kordor ki la khlad noh ha shen.Mar iapoi ha katei ka jaka, ba la jia katei ka jingjia na ka liang jong u CEM u la pynsangeh ia ka kali ka jong u bad hiar ruh ha katei ka jaka na ka bynta ban buh syntiew kum ka dak ban pynpaw ia ka jingsngew lem na ka bynta ki mynsiem ba kordor kiba la khlad noh ha katei ka jingjia kaba sngewsih ha katei ka jaka.Haba iakren bad ki nongthoh khubor jong ka District hadien ba u la dep ban leit jngoh ia ki lanot kiba don ha pdeng ka jingshah sumar ha Civil Hospital Nongstoin.Na ka liang jong u CEM u la ong ba hadien katei ka jingjia kaba sngewsih u la sngew ba ka dei ka kamram ka jong u kum u CEM ban leit kynduh ia kitei ki lanot kiba don ha pdeng ka jingshitom bad ruh ban sngewlem na ka bynta ki mynsiem kiba la khlad noh.“Tang mar iapoi ha ka shnong Nongspung bad haba nga la iohi ia katei ka jaka ba la jia katei ka jingjia ba sngewsih nga ktah ka mynsiem bad nga la hap ruh ban hiar ban buh syntiew ha katei ka jaka kum ka dak ban kynmaw ieid bad burom ia kito ki mynsiem kiba la duh noh ha katei hi ka jaka” ong u CEM.Ha kaba iadei pat bad kiwei kiwei ki bymshymla don ha katei ka Hospital ha Nongstoin na ka liang jong u CEM u la ong ruh ba she un a pyrshang ban leit ia kynduh kyrpang ia baroh ki 3 shnong kiba la mad ia katei ka jingjia ba sngewsih.",Wan jngoh  U CEM KHADC  ia kilanot kylla trok ha Nongstoin,https://www.urupang.com/wan-jngoh-u-cem-khadc-ia-kilanot-kylla-trok-ha-nongstoin/
"Shillong, 01 Lber:Ka Seng Khasi Ri-Bhoi Pyllun kan pynlong iaka Lympung kaba 4 ha shnong Khyndewso hajan Mawlasnai ha ka 5 tarik u Lber 17.Kumta ka seng ka khot kawer ia baroh ki kur ki kha kiba bat ia la ka Niam tynrai ban ia poi sha katei ka lympung ha Ri-Bhoi bad ban wanrah ruh iaka put ka tem bad ka shad tynrai naki tnad Seng Khasi , la ong ka kyrwoh na u Bah Lam Sungoh President bad Bah Ap Dohling Secretary.Ha kajuh ka por, ka Seng Khasi Nongmynsong ka pyntip ba kan pynlong ïa ka Shad Suk Mynsiem ba shi sien shi snem ka jong ka haka 18 bad ka 19 tarik mynta u bnai ha madan Urkaliar. Kumta ka Seng ka wer ïa ki nongshad kynthei bad shynrang ban ïashim bynta naka bynta ban pynphuh pynphieng ïa kane ka shad ka kmen kaba long ka dak ai nguh u khun bynriew ïala u Blei Trai Kynrad.Ha kawei ka liang, ka Seng Khasi Kmie ryngkat ka komiti u Tymmen u San, ki phah ïa ka kitbok kitrwiang sha baroh ki khun samla pule jong ka Seng Khasi bad Seiñ Raij, kiban khreh naka bynta ba kin ïakhun ïa ki eksamin bapher bapher ka jong ki. Ka kyrwoh na ki nongïalam ka seng ki ai mynsiem ïa ki khun samla kynthei bad shynrang ban dem minot ha ka jingpule, khang ban lah ha kaban ïa tbeh sha ka thong ban kiew shakhmat ha ka liang ka jingnang jingstad ha ka jingim.",Shad Seng Khasi Ri-Bhoi bad Nongmensong,https://www.urupang.com/shad-seng-khasi-ri-bhoi-bad-nongmensong/
"Shillong, 01 Lber:Ka CSWO ka la pynpaw ia ka jinglyng-ngoh halor ka jingkam jong u heh ka AMD (Atomic Minerals Directorate) ba ka jingtih uranium kam ktah ia ki kynja baim, kumba la paw ha ki lad pathai khubor.Ha ka jingpynlait kyrwoh, ka President ka CSWO ka kong Agnes Kharshiing ka la ong ba kane ka jingkren ka long kaba lamler bad ka bym lah ban pdiang.“Kane ka dei ka jingkren riew khlaw da kaba pyrshang ban shu pynbiej ia ki paidbah jong kane ka jylla shaphang u uranium bad jingtih ia u uranium. Bun ki pyrkhat ba ki briew kane ka dong mihngi ki dei kiba dan biej bad lah ban shu pynbiej”, la ong ka CSWO.Ka jingtih uranium kan pynkylla shrah da ki hajar snem khamtam ia ki thliew ba la khlong, ka la ong.Ka CSWO ka la kam ba katkum ka kaiphod, ka jingpynmih u uranium ia ka bih ka long kaba jur bha. Ha ka 0.1% u uranium, kumba 99.9% na ki phngit kin sah. Nalor ki bynta jong u uranium ba la khlong, ka ktieh na jaka ba khlong ia u uranium kan kynthup ia baroh ki kynja phngit jong u ore bad kane kan long ka bih ia ki kynja ba im”, la ong ka CSWO.Ka CSWO ka la ong ba kan iai pyrshah beit ia ka jingthmu ban tih uranium ha ka jylla Meghalaya bad kyntu ia ka sorkar ban nym ap ia ka kompeni ba kan pyntroin ia ka mariang tang na ka bynta ban shna surol. Ka sorkar ka dei ban peit ia ka jingbit jingbiang jong ki briew bad ka roi ka par ha ka jylla khamtam ha ki jaka nongkyndong, ym ban shaniah ha ka jingpynksan bakla jong ki heh ka kompeni.Ki sorkar kiba kwah ban shu khlong jubor ia u uranium ki buhrieh ia ka jingshisha ba ka jingkam jong ki heh ka AMD ba u Ore u dei uba bha kam iahap satia na ka jinglap jong ka jingwad bniah na NEHU mynshwa ba u ore um dei uba bha ha kane ka Meghalaya bad u jur bha ka radiation.",Lamler u heh ka AMD bym ktah  u uranium ia ki kynja ba im: CSWO,https://www.urupang.com/lamler-u-heh-ka-amd-bym-ktah-u-uranium-ia-ki-kynja-ba-im-cswo/
"Nongpoh, 01 Lber:Haba pynshai halor ka jingsospon da ka seng Congress, mynta ka sngi u Bah Minsing Makri, uwei na ki heh Nongialam ka seng Congress ha ka Nongpoh Block Congress Committee bad ha Ri Bhoi District, u la pynshai kylla da kaba ong ba kane ka jingshah sospon jongu na ka seng, ka dei tang ka jingleh marwei, da ki katto katne ngut ki nongialam ka Nongpoh Block Congress Committee ryngkat bad u Bah C.B Syiem kum u President.Haba ai jingpynshai sha ki nongthohkhubor, u Bah Minsing Makri, u la ong ba ka jingkynnoh ba u la pynkhlemrain ia u MLA badon burom jong ngi, u Dr. D.D Lapang, kam don nongrim bad ka jingshisha, namar ha ka jingshisha kum u Nongialam ka Congress u la iatreilang bad u Dr. D.D Lapang naduh u snem 1977, ha kaba tad haduh kane ka khyllipmat um pat la ialeh pyrshah ia ka party ne ia u Dr. D.D Lapang.Shuh shuh, u la ong ruh wat hapdeng kine ki kynrum ki kynram ba la mih hapoh ka party halor ka jingkynnoh ba u la pynkhein ia ki kyndon jong ka party, hynrei u Bah Min Makri, u la ong ba un iai trei shitrhem na bynta ka party bad ban wanrah nam jong badon burom ia u Dr. D.D Lapang ha ka election 2018.Kane ka jingshah sospon na ka seng, ka dei tang namar ba don ki katto katne ki Rangbah ka party kiba la sngewthuh bakla ia ka jingtreikam jongu, hynrei watla katta, kum u Rangbah un dang shimkhia ia ka kam bad kloi ruh ban pdiang ia ka rai jong ka Disciplinary Committee, u la bynrap.","Ther kylla u heh Congress,  halor ka jingshah sospon",https://www.urupang.com/ther-kylla-u-heh-congress-halor-ka-jingshah-sospon/
"Shillong, 28 Rymphang:Ka All Meghalaya Dancer’s Association, kawei na ka seng kaba nyngkong eh kaba ju ai jinghikai ia riew don sap naduh u snem 2000 haduh mynta ha kane ka kynti kan pynlong ia ka jingshong kyrain, ha jaka ieng kali ha Addl. Secretariat naduh ka por 12:00 mynsngi haduh 4:00 janmiet ban dawa bad pynpaw na ka sorkar halor ka jingeh jong ki samla donsap jong ka Jylla.Ka seng ka la dep phah ruh ia ka dorkhas, sha u myntri rangbah bad sha ki dkhot ka dorbar Jylla, ban thaw ia ka ain ban pynurlong noh ia ka jingthmu kaba la slem bah jong ki samla donsap.Kumta ka seng ka khot ka wer ia kito ki riew donsap shad bad rwai kynthup ki Association/club kumjuh ruh ia kito kiba ia khun ha ki jing iakob bapher bapher ban ia don ryngkat bad ai jingkyrshan ba pura lem ha kaba ia dei bad ka jingdawa jong ka seng, ong ka kyrwoh khubor ba la pyllait da U Bah Denny Rynjah, Organising Secretary.","Lashai, yn shong kyrain ka AMDA",https://www.urupang.com/lashai-yn-shong-kyrain-ka-amda/
"Nongpoh, 28 Rymphang:Ki Nongshong shnong jong ka shnong Umran-Dairy, Ri-Bhoi District, kynthup ia ki Rangbah, ki Longkmie, ki Samla kumjuh ruh ki khynnah rit, ha ryngkat ka Seng PPM jong ka North Khasi Hill District bad RBPM Central Body, myn ha ka sngi-saitjain, ki la iaid paidbah na pdeng shnong sha ka jaka shna thymmai Petrol/Diesel Pump kaba thmu ban shna hajan wah Umran.Halor kane ka jingshna Petrol/Diesel Pump thymmai, ki kynhun jong ki Longkmie kynthup ki nongsaitjain nong ha wah Umran, ki la leit ban ia kren ia u trai kane ka Petrol/Diesel Pump, ha kaba iadei bad ka jaboh jabain ka ban mih na kane ka Petrol/Diesel Pump thymmai; hynrei kane ka jingiakren ka la pulom noh, namar ba wan mih bad kam trai pynban da u bah AL Hek, MLA ka Pynthorumkhrah.Ha ka jingiakren jong u, u la kam ba un leh da kata ka stad saian thymmai, ka ban set ia ka jaboh shirta, hynrei haba ki longkmie ki kylli bniah bha ia u, “Balei ba kata ka stad saian, ym pyrshang shwa ha Wah Umkhrah?”, u kren dom pynban u ong, “Lada lap ia ka jaboh na kane ka Petrol/Diesel Pump sa phah jingthoh sha NGT ne wat sha Supreme Court ruh, ngam tieng”Ka kynhun jong ki Rangbah, ki Longkmie, ki samla bad ki khynnah rit, kiba la mih paidbah myn ha ka sngi-saitjain bad rah la ki pla card, ban pyrshah ia kane ka jingshna Petrol/Diesel Pump thymmai harud wah Umran, ki la ia soi paidbah ia ka shithi pyrshah ban ai ha u Rangbah Shnong Umran-Dairy, ha kaba ki la ujor ba katei ka Petrol/Diesel Pump thymmai ka ba mut shna hajan wah Umran, kan nang pynjur shuh shuh ia ka jingjaboh jong ka Wah Umran, nalor ki ar tylli ki Petrol/Diesel Pump kiba la don lypa, namar ka jingbym lah ban teh lakam ia ka jaboh kaba mih na ki.La kylli shuh shuh ba kumno katei ka Petrol/Diesel Pump ka ioh jingmynjur, khlem ka jingtip ki nongshong shnong jong ka shnong Umran-Dairy.?Ka kyrwoh, ba la soi da ka Kong I Mawnai, ka ong shuh “Ka jingkren baheh u trai katei ka Petrol/Diesel Pump, U bah AL Hek, (MLA Pynthorumkhrah) ka la pynbitar ia shibun ki Longkmie bad halor kane ngi dawa ba u dei ban sangeh shisyndon ia katei ka jingshna ia katei Petrol/Diesel Pump ka jong u”.","“Lada lap ia ka jaboh na kane ka Pump,  sa thoh sha Supreme Court ruh ngam tieng”",https://www.urupang.com/lada-lap-ia-ka-jaboh-na-kane-ka-pump-sa-thoh-sha-supreme-court-ruh-ngam-tieng/
"Nongstoiñ, 28 Rymphang:Katba dang mih da ka jingiakmen ha ryngkat ki paralok ba iatreilang ban ia leit bam khana halor u lum Mawphanlur West Khasi Hills District, ka wan jia pynban, ka jingjia ba sngewsih ha kaba u wei u rangbah u ba la tip kyrteng kum u Kyntiewdor Wahlang 36 snem na ka shnong Mission Mairang, u la iap ngam jyllop noh ha ka pung halor u tei u lum Mawphanlur.Katkum ka tyllong khubor ba la ioh lum da u nongthoh khubor na u Station Ophisar ka Nongstoin Fire Service, la ong ba katei ka jingjia kala jia mynta ka sngi, ha ka por kumba 2:30 nohsngi ei ei, katba u tei u rangbah ha ryngkat ki paralok ki jong u kiba iatreilang ha ka ophis PWD Mairang Division, ki la ia wan shalor u tei u lum ban ia bam khana.Shuh shuh ka khubor na u tei u ophisar ka iathuh ruh ba katei ka jingjia ka la wan jia ruh hadien ba u tei u rangbah u la leit ban shong ia ki lieng kiba la shu buh ha katei ka pung da ki trai lieng khlem da ioh jingbit ban shong bad la ong ruh ba ha kitei ki lieng kiba don ha katei ka pung, kim shym la don wat tang ia ki boitha lane ki jaket ban iada na ka jingngam jyllop.U tei u rangbah u ba la iap ngam jyllop ha katei ka pung ha Mawphanlur la ioh jngtip ruh ba u dei u ba trei tang kum u FA Officiating ha katei ka ophis PWD ha Mairang bad ha ka por ba jia katei ka jingjia; na ka liang jong ki paralok jong u kim shym la lah ban ai ka jingiarap ha ka por kaba biang namar ba u la hap ha marpdeng jong katei ka pung.Hadien ba la ioh jingtip ia katei ka jingjia na ka liang jong ki pulit pynlip ding ka Nongstoin (Fire Service) ki la her bran bran shalor u tei u lum ban leit ai jingiarap, hynrei haba lapoi ha katei ka pung, u tei u rangbah u la dep iap bad ngam jyllop bad hadien ar kynta ba la ialeh, ki pulit pynlip ding ki sa lah ban ioh sei noh ia ka met jong u na katei ka pung.","Ngam jyllop u rangbah na  Mairang, ha pung Mawphanlur",https://www.urupang.com/ngam-jyllop-u-rangbah-na-mairang-ha-pung-mawphanlur/
"Shillong, 1 Lber:Ka Synjuk Ki Nongsynshar Shnong Ka Bri U Hynniew Trep, ka kyrpad ia u myntri rangbah ka Jylla, ba un iarap lem ia kito ki shem lanot ha ka jingkylla kali, kiba dei na ki shnong Nginiong, ltongbudum bad Mawbyrkhong. Ka Synjuk, ka shim ba u myntri rangbah, un lah ban iarap lem ia kitei ki riew shem lanot na ka Chief Ministers Relieve Fund, sha kitei ki shem lanot, kiba ha iing ha sem jongki, kiba ia kynduh ia ka jingjia ba sngewsih ha ka Sngi U Blei ba ladep.",Pan iarap ia ki hap kali na U MR,https://www.urupang.com/pan-iarap-ia-ki-hap-kali-na-u-mr/
"Mawkyrwat , 1 Lber:Ki nongrep synsar jong ka shnong Nongnah, myn ha ka sngi saitjain jong ka taiew ba ladep, ki la ioh ban kem ia u wei u kharbangla u bym shym la tip kyrteng satia, katba u dang iaid kai ha u Lum Iawpaw, u ba don ha ka shnong Nongnah South West Khasi Hills.Katkum ka tyllong khubor la iathuh ba ia une u Kharbangla la iohi da ki nongrep kiba shait rep synsar ha u lum Iawpaw ba u pyrshang ban rung  ha kawei  na ki iing ba shait pyndonkam ki nongrep ban buh tiar bad rieh slap bad mar  syn iohi ia u ne u riew phylla, na ka liang jongki wut wut ki la pyrta briew bad da ka jing kloi ki para nongrep la ioh ban kem noh ia u tei u Kharbangla.Shuh shuh kitei ki nongrep ki la iathuh ruh ba haba pyrshang ban kylli ia u, u la iathuh ba u dei u Muslim bad u la don ruh kumba hynriew sngi hynriew miet eiei ha katei ka khlaw, bad na ka met jong u la ioh ban kurup ia kawei ka torch light bad ki battery kiba thoh da ka ktien Bangla, bad na ka liang jong ki, ki la aiti noh sha ka seng HYC Nongnah Area Unit.Naka liang ka seng haba pyrshang ban kylli kyrteng ba u dei u ei bad u wan leh aiu sha katei ka jaka, u tei u Kharbangla um shym la iathuh bad u kren kyllain pynban da kaba ong ba u kyrteng u ‘Salman Khan’ bad shiphang pat u kyrteng u ‘Anil Kapoor’ kumta na ka liang ka seng ka la aiti noh sha ki pulit jong ka Ranikor Police Station ban tohkit shuh ia u tei u Kharbangla.Na ka liang ka seng ka pynpaw ia ka jingsngewkhia ha kaba ia dei bad utei u Kharbangla uba la ioh ban iaid mon ha ki jaka lum khasi bad hajuh ka por kaba pynsngewtieng ioh u tei u Kharbangla u dei pynban u nongrah ktien ne u lehnoh ISIS uba pyrshang ban wan syntiat  ia kane ka jaka lum Khasi.","“Nga dei U Salman Khan” poi sah  6 miet u khar Bangla, ha Lum Iawpaw",https://www.urupang.com/nga-dei-u-salman-khan-poi-sah-6-miet-u-khar-bangla-ha-lum-iawpaw/
"Nongpoh, 01 Lber:Ka Ri Bhoi Presbyterian Synod, lyngba ka kyrwoh kaba la pynlait da U Rev. H.L Marsing, Senior Executive Secretary RBPS, ka la pynpaw ba kum ka Synod ka dap da ka jingsngewkhia mynsiem halor ka jingjia kaba sngewsih kaba la jia ha ka 26 tarik u Rymphang, 2017, ha ka jingleit sha ka jingïaseng Samla K.J.P Synod Sepngi, ha ka Balang Nonglang.Kum ka Synod ka pynpaw ruh ia ka jingsngewkhia kaba kyrpang ia ki briew na ka Shnong Nginiong, Mawbyrkong bad Nongbudam kiba la iakynduh ia katei ka jingjia kaba ym shym la poi pyrkhat.Kumta haba iadei bad katei ka jingjia ba sngewsih, na ka liang ka Synod ka buh ruh ia ka jingduwai kaba kyrpang kyrpang ba U Blei jong ka jingieit un ai ka jingpyntngen bad ka jingpynshait bor kaba kynja mynsiem ia kito baroh kiba la kynduh ia katei ka jingjia ba sngewsih kthang, la bynrap ka kyrwoh na I Rev. H.L Marsing.",Sngewlem ka Ri Bhoi Synod  halor ka jingaksiden Kali,https://www.urupang.com/sngewlem-ka-ri-bhoi-synod-halor-ka-jingaksiden-kali/
"Nongpoh, 01 Lber:Ki Pulit syntiat khlaw na ka tnad Wildlife jong ka Jirang Beat ba hap ha Nongpoh Wildlife Range, hynnin ka janmiet ha ka por 7. 30 baje janmiet, ki la ioh ban  kem haduh 7 ngut ki nongsiat mrad beain bad ki la ioh ruh ban kurup haduh 5 tylli ki suloi, na kawei ka jaka kaba la tip kum ka Sdat Umphuit (Umiewsier), kaba don ha ki thain Mawdem, Ri Bhoi District.Kitei ki 7 ngut kiba la shah kem, ki kynthup ia u Bah Ophrin Rynta-thiang, u Bah Phrangsngi Kurbah, u Bah Lidra Kurbah, u Bah Dilip Kumar Kharthangmaw, u Bah Lingstep War, u Bah Starbor Kurbah bad u Bah Khlur Kurbah, baroh ki dei na ka Shnong Jabar ba hap ha Sohiong Police Outspost, West Khasi Hills District, katba kitei ki suloi kiba la ioh ban kurup ki kynthup ia 2 tylli ki suloi SBBL, 2 tylli ki suloi DBML bad kawei ka suloi SBML.Ym tang katta, hynrei na kitei kiba la shah kem, la ioh ruh ban kurup haduh 2.30 KG ka Doh Skei ba la tyrkhong, saw tylli ki kjat skein, kawei ka Khlieh Skei, ka snieh Skei ba la pyniap da kitei ki nongsiat mrad beain. Kiwei pat ki tiar kiba la ioh ban kurup ki kynthup ia ki shira bakhor, ki sisa, ki tickly, ki wait bad tari, ki Torchlight, bad ki Kuli Suloi ba dang treikam.Haba kren sha ki Nongthoh khubor ha Nongpoh, u Bah Teibor Lyngdoh, Beat Officer ka Jirang Beat, u la ong ba ka jingioh ban kem ia kitei ki nongsiat mrad beain, ka dei hadien ka jingiai buddien kaba la kham slem, namar kitei ki briew ki dei ruh kiba ju mlien ban wan ban beh mrad ne siat mrad ne siat beain ia ki mrad kiba don ha ki khlaw jong katei ka thain.Shuh shuh, u la ong ruh hadien kane ka jingioh ban kem ia kitei ki nongsiat mrad beain, na ka liang ki bor ba dei peit kin sa pynlong ruh ia ka jingtohkit kaba jur bad khamtam eh halor ka jingpyniap ia katei ka Skei.Kumta, hadien ba la dep ban tohkit ia kitei ki nongsiat mrad beain, mynta ka sngi na ka liang ka tnad Nongpoh Wildlife Range ka la leit ban aiti noh sha ka Disrtict Court, khnang ba kin bishar bad ruh ban pynshitom katkum ki kyndon jong ka Wildlife Act, u la bynrap.","Kem ki pulit khlaw 7ngut, ki  nongsiat mrad na ki thain Mawdem",https://www.urupang.com/kem-ki-pulit-khlaw-7ngut-ki-nongsiat-mrad-na-ki-thain-mawdem/
"Nongstoiñ, 1 Lber:“Suk kita ki nongiap kiba iap ha u Trai” (Jing pynpaw 14:13) bad “Suk  kiba sngewsih naba yn pyntngen ia ki” (Mat 5:4), ong ka phang pdeng jong ka jingialang thang mombati kum ka dak ban pynpaw ia ka jingsngew lem na ka bynta ki mynsiem kiba la duh noh ha ka jingkylla ka trok ha Nongspung, bad ruh ia kiba dang don hapdeng ka jingshah sumar ha ki Hospital bapher bapher bala pyniaid da ka seng Nongstoin Region Local Taxi Owners and Driver Association (NRLTODA).Ia katei ka jingthang mombati la sdang na Jaidohkroh Nongspung ka jaka bala jia katei ka jingjia ba sngewsih ha katei ka jingthang mombati bad la pynkut ia katei ka jingialang ha Nonbah Nongstoin, da kaba bteng biang ia ka jongiathang mombati sa ha katei ka jaka ha kaba la sakhi ruh da ki spah ngut ki paidbah kynthup ia ki khynnah ki Samla long kmie long kpa, ki sengbhalang bapher bapher jong ka thain Nongstoin kila wan ban iashim bynta ha katei ka jingthang mombati ha ryngkat ka mynsiem kaba sngewkhia.Ha katei ka janmiet ka la don ruh ka jingialang kaba lyngkot ha kitei ki ar tylli ki jaka ha kaba la pyniaid da u bah Alfred Marthong President jong ka NRLTODA bad ha katei ka jingialang ki la pynlong ruh ia ka jingia sngap jar kaba 2 minit bad ruh ka jingduwai na u Tymmen basan D.K Bani na ka balang Presbyterian Nongspung bad na u bah P. Syiem dkhot jong ka NRLTODA ban pynpaw ia ka jingkynmaw burom bad duwai ia baroh ki mynsiem kiba la duh noh na katei ka jingjia.Shuh shuh na ka liang jong ka seng NRLTODA ha katei ka sngi ka la buh ruh ia ka synduk na ka bynta ban ianoh synniang na ka bynta ki lanot kiba don ha pdeng ka jingshah sumar ha ki Hospital bapher bapher jong ka Jylla bad ia katei ka synduk ka seng kan sa leit ban aiti noh ia katei ka synduk ha u DC ka West Khasi Hills District ban pynpoi sha kiba ha iing jong ki lanot.","Shim bynta ki paidbah ka thain Nongstoin,  ha ka jingthang mombati hap kali",https://www.urupang.com/shim-bynta-ki-paidbah-ka-thain-nongstoin-ha-ka-jingthang-mombati-hap-kali/
"Shillong, 1 Lber:Ka HNLC, ka kynthah tyngeh ia ka sorkar Jylla, namar ba kam shym la pyntreikam satia ia ka soskular jing ia suk bad ka ANVC, da kaba kam shym la ai jingiarap satia ia ki dkhot jong ka seng ANVC (B) bad ka HNLC, ka kynnoh ba u myntri rangbah, u don ka jingiadei kaba jan bha bad ki dkhot jong ka seng ANVC bad ka dei halor katei ka jingshisha ruh, ba ka sa poi ka jing ia soi soskular iasuk hapdeng ka sorkar bad ka ANVC.U Ajaju A Marak, U Political Secretary jong ka ANVC(B), uba la shah siat iap, ula iathuh halor ka jingiadei jong ka ANVC bad u myntri rangbah, ha U Nohprah 2013 bad ki pulit, ki la pyniap noh ia u, ha ka 11tarik Kyllalyngkot 2014.Ka HNLC, ka kynnoh shuh shuh ba u myntri rangbah bad U Lat ka Jylla, ki la khot ia katei ka seng, ba kin mih noh na ka jinglong kaikhlaw, hynrei, katei ka dei tang ka kam thok suda bad katei ka seng.Ka ong ba kam shaniah satia, ia une u myntri rangbah, uba pyndonkam da ki kaikhlaw ban pynkhlain ialade ha ka kam sain pyrthei bad ka HNLC, ka ong ba ka la ngiah bad ijli ia ka sorkar Meghalaya, hynrei mynta, ka don ka jingkyrmen tang ia ka sorkar India.Ka HNLC, ka ong shuh shuh ba ki BSF, ki kam, ba ka HNLC, ka don bun ki ktem jongka, ban ia ka GNLA lane ka ULFA ha Bangladesh, hynrei katei ka seng, ka lyngngoh ba ki pulit pat, ki ju kam ba ka HNLC, kam don briew shuh sha Bangladesh.Ka HNLC, ka ong shuh shuh ba mynta U Champion. R. Sangma, ula lait jamin, na kiba bun ki jingkynnoh jong ki pulit, hynrei ka kyrwoh jong katei ka seng, ka ong ba ka don ka jing artatien kaba khraw, ba U Champion un lah ban shah thap pyniap ha ki pulit, kumba don ka jingthmu ban pyniap ia U Sohan.D.Shira. Ka HNLC, ka shim ba ka jingshah pyniap jong U Norok Momin, ka dei ka kam shu thok, hynrei, ka dei kaba la pyniap khnang da ki pulit bad ka HNLC, ka shim ba ka don hi kaba kum katei ka jingthmu, ban shim noh ia ka jingim jong U Bah Sainkupar Nongtraw bad U Bah Bobby Marwein ruh, ong ka kyrwoh ba la phah, da U bah Sainkupar Nongtraw, Publicity Secretary,HNLC.","U Norok, u dei uba la shu  pyniap khnang, ong ka HNLC",https://www.urupang.com/u-norok-u-dei-uba-la-shu-pyniap-khnang-ong-ka-hnlc/
"Shillong, 03 Lber:Ki nongïalam ka Seng Khasi Seiñ Raij, ha ka sngi ba-ar jong ka taïew, ki la pynsngew hakhmat u Lat jong ka jylla u Banwarilal Purohit haba ïadei bad ki hok kaba ki rit paid (minority) ba dei ban ioh kat kum ba la pynkhamti ha ka riti synshar jong ka ri.Ia kane ka jingleit ïakynduh la don lang u Rgh Bantei S. Rumnong bad Rgh Arwan. S Tariang kiba long President bad Secretary ka Seng Khasi Kmie, ryngkat u ma O.R Challam President ka Seiñ Jowai bad u Warai Kharbuki.Ha kane ka jing ïakynduh ïa u Lat, ki nongïalam ka Seng Khasi bad Seiñ Raij, ki la pynsngew ha u Lat ba lada ka sorkar jylla kam kloi ba kan ithuh ïa ki paidbah ba dang bat ba dang snoh ïa ka niam tynrai niam tre, kan sa poi ka por ba kan sa duh sa dam syndon ka jaidbynriew hi baroh kawei.Katkum ka riti synshar jong ka ri, ha ka artikle 29 (1) bad 29 (2), ka pynpaw ba lada don kano kano ka kynhun ki paid nongshnong shnong kiba im ba shong bad ba sah hapoh u pud u sam jong ka ri, kiba don ïala ka jong ka ktien ka thyllieh, ki khana niam bad ki la riti kiba janai, kum kane ka kynhun ki don ka hok ban ioh kyrpang ïa ka bhah ba pule ba la ithuh da ka sorkar, ne ban ioh ruh ïa ka mang tyngka kaba pura.Ka nongrim ba pynlong ïa ka Seng Khasi bad Seiñ Raij ban dawa ïa kane ka hok ban ithuh noh kum ki rit paid ha ka jylla ka long halor ka “T.M.A. Pai judgment, the Niam Khasi – Niam Tre fall squarely withinthe meaning of Article 29 (1), 29(2) and 30 (1)”, ïa kaba ka sorkar jylla tad haduh kine ki sngi kiba mynta kam shym la treh ba kan ithuh ne pdiang ïa ki paid riew ngeit jong kine ki ar tylli ki Seng Niam kumki rit paid.“Pynban ka sorkar ka jylla kam shym la sngap ïa kane ka jingdawa ka jong ngi ki seng niam , da kumta ngi na ka liang ka Seng Khasi bad Seiñ Raij ngi la ïaid noh shakhmat ban seng ïa ka synjuk kaba tip kum ka ‘Forum for Rights and Justice’ ha kaba ngi la ujor shi sydon da ka Public Interest Litigation (PIL), ha ka Meghalaya High Court” la ïathuh ki ïalam ïa u Lat.Ha kaba kut ki ïalam jong kine ki ar tylli ki seng niam ki kyntu ïa u Lat ba na ka liang ka jong u ban ïarap ba un shim khia lem ïa kane ka kam ba la sahkut sah hajuh, haka juh ka por ba un ïarap naka bynta ba un pynurlong noh shi syndon ïa kane ka kam, kaba long kat kum ka riti synshar jong ka ri.",Ha u Lat pynsngew ka Seng  Khasi ia ka hok ki rit paid,https://www.urupang.com/ha-u-lat-pynsngew-ka-seng-khasi-ia-ka-hok-ki-rit-paid/
"Nongpoh, 03 Rymphang:U District Magistrate, ka Ri Bhoi District, hynnin ka sngi u la pynbna paidbah ba la pynjari da ka kyndon ain 144 CrPC, kaba long ruh kum ka jingmana bad khang pyrshah ia baroh ki trok kit dewiong ne kit mar, ba kim ieng shuh ha ki Petrol Pump ne ban ieng palat ia ka ar tylli ha shilynter ka surok bah NH-6 ha Ri Bhoi District.Ka jingpynjari ia katei ka kyndon, ka long ruh hadien ba la lap ba bun na ki trok khamtam eh ia ki Trok kit dewiong, ki ju ieng ha ki Petrol Pump bad kumjuh ruh harud jong ka suroh, ha kaba kane ka lah ban wanrah ia ka jingthuh ha ka leit ka wan jong ki paidbah ha shilynter jong ka surok bah NH-6.Ha kajuh ruh ka por la pynjari ia katei ka juh ka kyndon, da kaba maham ia baroh ki briew kiba ju mlien ban leh ia ki kam beain, da kaba shna ia ki iing sher dara ha shilynter ka surok bah NH-6, ban pynlong kum ki jaka ban shim ia ki dewiong na ki trok kiba la kit palat pud bad pynlong ruh kum ki jaka stock dewiong, khang ban lait na ka Weighbridge kaba don ha 13Mile Tamulkuchi bad stock ia ki dewiong.Hadien ba la pynmih ia kane ka jingmaham, ba lada don kino kino kiba leh pyrshah kin shah pynshitom katkum ki kyndon ain.",Pynjari 144 CrPC ha  ka surok NH-6 ha Ri Bhoi,https://www.urupang.com/pynjari-144-crpc-ha-ka-surok-nh-6-ha-ri-bhoi/
"Shillong, 3 Lber:Ka JHADC kam don ia ka tnad kaba peit kyrpang ban pynneh ia ka riti dustur jaitbynriew kata ka Arts and Culture bad ka jingbym don katei ka tnad ka la pynlong ia ka seng Jaintia Students’ Union (JSU) ban dawa na u CEM ka JHADC ba u dei ban thaw noh kyrkieh noh ia katei ka tnad.La ialam ia katei ka kynhun ban ia kynduh ia u CEM da u President u Rikut N Parien bad u General secretary  u Emperor Bareh kaba la leit ban ia kynduh ia u ma Thombor Shiwat hapoh kamra treikam jong u bad la ai ruh da ka jingthoh halor ki lai tylli ki mat.Ka mat kaba nyngkong ka dei ban thaw ia ka tnad Arts and Culture, kaba ar ban thaw ia ki kyndon kiba khlain ban pynneh pynsah ia ki lum ki wah bad kaba lai ka dei ban pynbeit noh ia u pud u sam jong ki Elaka baroh kiba hap hapoh ka JHADC.Ha katei ka jingiakynduh u CEM u la kular ban leh ia kaba donkam.","Ym don tnad Arts and Culture ka JHADC, dawa ka JSU",https://www.urupang.com/ym-don-tnad-arts-and-culture-ka-jhadc-dawa-ka-jsu/
"Shillong, 3 Lber:U Jadav Payeng uwei na ki nongthung dieng u la khot ia ki khynnah ba kin shnohkti ha ka kam thungdieng thungsiej ban pynneh pynsah ia ka mariang. Utei u la sdang ia ka kam thungdieng ha ka por ba u dang don dang 14 snem karta bad ka daw kaba la pynlong ia u ban thung dieng ka dei hadien ba u u iohi ia ka jingiap da ki spah tylli ki bsein ha u snem 1979 ha ka por ba ja ka jingshlei um.U la thung kumba 10 hajar tylli ki tynrai dieng ha ki 40 snem ha ka jaka kaba heh 550 akar bad kaba dei ruh ka jaka kaba ki briew ki pyrkhat ba ka dei ka jwat bha ba ki dieng kin im hynrei mynta katei ka jaka ka la kylla jyrngam.Katei ka jingkhot jong u Payeng ka dei ha ka jingialang kyrpang halor katei ka phang ha IIM, Shillong, u dei u riewlum Mishing na ka district Jorhat jong ka jylla Assam. U la sdang ban thung dieng da 25 tylli ki siej bad katei ka jaka ka la kylla long kum ka ingsah jong ki khla, ki hati , ki rabit bad ki sier.“Dei ban ai manla u symbai dieng ia u khynnah ban thung ha ka por ba u sdang ban rung skul, ka dei ruh ka jingkitkhlieh jong u khynnah ban sumar ia ute iu dieng ba un heh un san” u la ong.U Payeng u la thung ruh ia uwei u dieng ban pynsah kynmaw ia u Dr.APJ Abdul Kalam uba kyllon ha katei ka jaka ha IIM shuwa ba un khlad noh.",Khot ia ki khynnah ban thung dieng,https://www.urupang.com/khot-ia-ki-khynnah-ban-thung-dieng/
"Shillong, 3 Lber:Ka jingialang ka kynhun myntri mynta ka sngi ka la pdiang ban ia ka amendment Bill, 2017 na ka bynta ban pynkiew ia ka jingmang pisa jong ka Meghalaya Contingency Fund na ka T. 200 klur sha ka T. 305 klur na ka bynta ban wanrah ha kane ka dorbar mang tyngka.“Ngi la tyrwa ban wanrah ia ka Bill kaba ngi la rai ban pynkiew ia ka jingmang pisa jong ka Contingency fund na ka T. 205klur sha ka T. 305 klur. Yn rah ia ka dorbar ban ioh ia ka jingpdiang’, la ong u Myntri Rangbah ka jylla u Dr Mukul Sangma.U la ong ba ka jingmang pisa na ka bynta mynshwa ka long T. 205 hynrei la pynkiew shi por sha ka T. 455 klur lyngba ka Ordinance kham mynshwa bad mynta ka donkam ia ka bill ban rah ha iing dorbar ban pynskhem ia ka.Ka jingpynkiew ia ka jingmang pisa ka long ban pynlah ia ka sorkar lyngba ka tnad Finance ban pynlait lypa ia ka pisa na ka Contingency Fund ia ki kam ba kham donkam kyrkieh katkum ka jingdawa jong ki tnad, ka bym shym la pynhap ha ka mang tyngka.","Pynkiew ka sorkar, ia ka contingency fund",https://www.urupang.com/pynkiew-ka-sorkar-ia-ka-contingency-fund/
"Shillong, 03 Lber:Ka dorbar mang tyngka ka jylla ka la sdang mynta ka sngi bad ka dei ka sien ba nyngkong ha ka khana ka iing dorbar, ba uwei u MLA un don hapoh phatok katba ka dorbar ka dang iaid.Ka dorbar kaba don 60 ngut ki MLA ka duna uwei u dkhot, namar ba u MLA ka Mawhati u Bah Julius K Dorphang u dang don hapoh phatok halor ka jingshah tian bishar jongu na ka jingshah kynnoh leh beijot ia ka khynnah 14 snem.Ha ka jylla Meghalaya hadien 40 snem ba la ioh jylla, kan dei ka sien ba u MLA un ym lah ban wan sha ka dorbar hadien ba u la don ha phatok halor ki kam bymman jongu. U Bah Dorphang u dei u MLA shimet uba kyrshan ia ka sorkar MUA-II ba ialam da u Myntri Rangbah u Dr Mukul Sangma.Ka dorbar thawain mynta ka sngi, ka sdang da ka jingkren maitphang u Lat ka jylla u Banwarilal Purohit, ia ki kam ba har rukom ba la leh da ka sorkar jylla bad kiban sa leh ruh kumjuh.Kane ka dei ka dorbar mang tyngka ba khadduh jong ka jylla jong kane ka samoi treikam ka san snem (2013-2018) shwa ba kan wan da kawei pat kaba thymmai lashem snem.Lah ban kdew ba u Bah Dorphang u MLA ka Mawhati u la shah pynngat ha ka kyndon ka POCSO bad u la dang don ha ka jingbishar ka iing kashari halor ka jingshah kynnoh jongu.Nalor u Bah Dorphang, ki don sa 17 ngut ki rangbah kiba la shah kem halor ka jingdonkti ia kajuh ka khynnah ban leh beijot kaba la jia ha ka hotel Marvelenn Inn kaba dei trai u khun jong u Myntri kam pohiing u Bah Horju Donkupar Roy Lyngdoh, u MLA na Sohiong bad ha kiwei ki hotel.","Ha ka sien nyngkong, jah U MLA  na dorbar, naba shong patok",https://www.urupang.com/ha-ka-sien-nyngkong-jah-u-mla-na-dorbar-naba-shong-patok/
"Shillong, 3 Lber:U MDC ka Nong-thymmai konstitwensi u bah Latiplang Kharkongor u la pynpaw ka jingbym sngew ia hap jingmut ban buh ia ka ophis jong ka C&RD Block Mawlai shaduh sha Mawtawar. Utei u MDC u la ong ba u kwah ba ka Block ka dei ban don ha ka jaka ba long pdeng kata ban pynsuk ia ki paidbah ka Nong-thymmai, Pynthor bad ka Mawlai ruh kumjuh. U la ong ba ka Mawtawar ka la jngai palat. “Ngim pyrshah hynrei ngi kwah ba kan don beit hapdeng ban pynsuk ia ki paidbah ki lai konstitwensi” ong u bah Latiplang Kharkongor.U bah Latiplang u la ong ruh ba ha ka sngi ba-ar jong ka taiew un lum ia ka jingialang jong ka Synjuk Ki Nongsynshar Shnongf ka Nongthymmai Pyllun ha Dorbar Hall , Pohkseh ha ka por 7 baje janmiet ban ia kren sani bha halor katei ka kam. Lah ban kdew ba dang mynhynin ka sngi ka Mawlai Mawtawar ka la thoh sha ka tnad C&RD Block bad ka la aiti ia ka jaka kaba heh 3 akar ban tei ia ka C&RD Block Mawlai ha kaba ka Director C&RD ka I.R Sangma, Director ka tnat C&RD ryngkat ka jingiadonlang u Jt. Director, u Bah Embhahlang B. Syiemlieh, MLA ka Mawlai, u Bah IR Kharshyndon, Rangbah Shnong Mawtawar, Seng Samla Mawlai Pyllun, FKJGP bad HYC mynta ka sngi ki la leit jurip ia ka jaka kaba heh 3 akar ba la aiei da ka shnong Mawtawar ha Lummawsing ban tei ia ka ophis jong ka C&RD Block ha Mawlai. Ka Director kan sa phah ia ka kaiphod jingjurip ba mynta ka sngi sha ka Sorkar.",Ym kwah ka Nongthymmai  ban thaw Block sha Mawtawar,https://www.urupang.com/ym-kwah-ka-nongthymmai-ban-thaw-block-sha-mawtawar/
"Nongpoh, 03 Rymphang:Ha kawei ka jingjia pluh iing kaba la jia mynta ka janmiet ha ka por 6 baje ha shnong Nongmawlong, ba hap hapoh ka Umsning C&RD Block, ha kaba kawei ka longiing kaba dei jong ka Kong Aitimon Nongrum bad u Bah Augustine Lyngdoh, ka la shah bamduh ha ka ding kaba shyrkhei haduh ban da ingkhong bad kylla dpei.Katkum ka jingtip ia kaba la ioh ban lum da ki nongthohkhubor, la ong ba katei ka longing ka don haduh 7 ki khun ba kynthup 3 ngut ki Kynthei bad 4 ngut ki shynrang, hynrei donbok ha katei ka por ba jia katei ka jingpluh ym shem la don briew ha iing.Shuh shuh, la ioh jingtip ruh ba ka daw hi kaba la pynlong ia katei ka iing ba kan pluh, ka dei namar ka jingdon jong ki runar kiba thang khlaw na shawei ka jaka, hynrei kawei ka ding suki suki ka la pur hajan jong katei ka iing, tad haduh ba kan da bam duh syndon ia baroh ki jingdon jingem ha katei ka iing bad haba khein kyllum ka la kot sha ka T. 2 Lak tam.La ithuh ruh ba na ka liang ki paidbah nongshong shnong, ki la pyrshang ban ai jingiarap ban pynlip ia ka ding, hynrei namar ba ka ding ka la ioh lad ban pur ha sawdong jong ka iing, kane ka jingpyrshang jong ki paidbah ban iarap ka la shu pulom noh ha kaba naduh ka iing bad baroh ki jingdon jingem ki la kylla dpei na ka jingbamduh jong ka ding kaba shyrkhei.","Na ka jingthang khlaw ki runar,  kylla dpei ka longiing ha Nongmawlong",https://www.urupang.com/na-ka-jingthang-khlaw-ki-runar-kylla-dpei-ka-longiing-ha-nongmawlong/
"Shillong, 3 Lber:Mynta ka sngi ha ka por 9 baje mynstep kawei ka Bos NEHu kaba don ia u nombar ML-05B-0648 ba la niah da u G. Sohsten ka la tynrah ia kawei ka scooty kaba don ia u nombar ML-05P-7453 ba la niah da ka Ibapherlin Suchiang (23 snem karta) , katei ka jingjia ka la jia ha Golf Club, Shillong. Kawei kaba shong ha katei ka scooty ka la mynsaw bad la pynkit sha Civil Hospital, Shillong.",Tynrah ka Bos NEHU ia ka Scooty,https://www.urupang.com/tynrah-ka-bos-nehu-ia-ka-scooty/
"Nongpoh, 03 Lber:Ha kawei ka jingjia ba sngewsih kaba la jia hynnin ka sngi ha ka por 6 baje ei ei janmiet ha ka shnong 18Mer, Ri Bhoi District, ha kaba kawei ka trok kaba don ia u number AS 01 DC 3677, ka la kylla bad ban ia kawei ka Auto Rickshaw kaba don ia u number ML 10 A 8821 bad ha kane ka jingjia uwei u samla u la khlad noh hashen katba u wei pat u la mynsaw jur.Katkum ka tyllong khubor na ki Pulit ka Ri Bhoi, la ong ba utei uba la khlad noh hashen la tip kum u Kitboklang Tangsang (18) bad utei uba la mynsaw jur pat la tip kum u Ehdawson Suting (22) kiba dei na ka shnong 18Mer.Katkum ka jingtip ba la iohlum da Pulit ka Ri-Bhoi, la ong ba ka daw kaba la pynlong ia katei ka jingjia ka dei namar ka jingniah khlemakor da u draibar jong katei ka trok, namar ka jingniah stet ia ka kali tad haduh ba um lah shuh ban tehlakam.Hadien katei ka jingjia, ki Pulit ki la pynkit noh ia ka metiap jong utei u samla ba la khlad noh sha Civil Hospital Nongpoh, na ka bynta ban leh ia ka Post Mortem bad kumjuh ia utei uba mynsaw la la pynkit noh sha NEIGRIHMS Shillong, khang ban ioh ia ka jingsumar kaba kham paka.Shuh shuh, ki Pulit ki la iathuh ruh ba u tei u draibar jong katei ka trok u la phet krad noh na katei ka jaka, hynrei tang hadien katto katne por u la leit ban pyndem noh ialade hakhmat ki pulit ka Byrnihat Police Outpost, kumta haba iadei bad kane ka jingjia na ka liang ki pulit kin dang pynlong iaka jingtohkit halor katei ka jingjia bad ruh ban pynngat ia utei u draibar jong katei ka trok ha ki kyndon ka ain namar ka jingniah khlemakor.","Khlad hashen 1, ba ban  ka trok ia ka Auto ha 18Mer",https://www.urupang.com/khlad-hashen-1-ba-ban-ka-trok-ia-ka-auto-ha-18mer/
"Shillong, 3 Lber:Uwei u ehrang GNLA u la wan ban pyndem hakhmat ki pulit mynta ka sngi, utei u ehrang u dei uba la tip kyrteng kum u Chadam Ramed A Marak uba la ju khot sin kum u Mad kumjuh ru kum u Chitmang, 22 snem karta u ba dei na ka shnong Taidang Nachi Chiring , South Garo Hills.Katkum ka jingiathuh u SP ka SGH u Abraham T Sangma, u la ong ba u Marak u de iuba rung ha ka kynhun ba 7 jong ka GNLA bad u la rung seng ha u lber, 2015.U la phet krad na ka kynhun kaba don ha Rongtol ha ka 24 tarik u rymphang bad u la poi ha Siju ha ka shiteng miet jong ka 2 tarik mynta u bnai.U la poi sha ka lynti ban leit pyndem lyngba ka jingleit ia kren bad ki nongialam niam kiba don ha katei ka shnong. Katei ka jingwan pyndem u Marak ka dei hadien ka jingwan pyndem jong ki lehnoh ASAK mynhynnin ka sngi hapoh ka jingialam u Reding T Sangma.",Wan pyndem u GNLA,https://www.urupang.com/wan-pyndem-u-gnla/
"Shillong, 3 Lber:Ka sorkar jylla ka la kham pynjynsur biang ia ki kyndon aiñ na ka bynta ki dukan kyiad ha kaba mynta ka sngi ka la pynkylla biang ia ki kyndon aiñ kaba dei na ka bynta ki dukan kyiad ne ki Wine Store kiba don ha kane ka jylla. Katkum katei ka jingpynkylla thymmai jong ka sorkar la pynkylla ba ia ki Wine Store dei ban buh ki jaka kiba jngai 500 mitar na ka surok bah National High Way ne ki surok bah ka jylla. Ha ki nongbah jong ki District pat ki Wine Store ki dei ban don 100 mitar na ki jaka pule, ki jaka sumar ne ki Hospital bad kumjuh ruh na ki jaka mane blei ne na ki ing mane.Hapoh nongbah Shillong ki Wine Store ki dei ban don jngai 50 mitar na ki skul ne ki jaka pule, ki Hospital ne ki jaka mane blei, ki Wine Store kiba don hapoh katei ka 50 mitar ki dei ban plie beit thik tang naduh ka por 4 baje janmiet haduh ka por 8 baje mynmiet.Katba kiba don shaneng jong ka 50 mitar ki lah ban plie beit kumba j plie kata naduh ka por 10 baje mynstep haduh ka por 8 baje mynmiet.Ka kynhun myntri sorkar ha ka jingialang kaba la long mynta ka sngi ka la pynkylla ia ki kyndon barim kiba don hapoh ka Rules 183 jong ka Meghalaya Excise Rules kaba la hukum ba baroh ki wine Store kim dei ban don hapoh ka 200 mitar na ki jaka pule, ki jaka sumar bad ki jaka mane blei bad shuh shuh katei ka Rules ka la kdew ruh ba ki Wine Store kim dei ban don hapoh 100 mitar na ki surok bah National Highway lane ki surok bah ka sorkar jylla.Lah ban kdew ba hadien ba ka sorkar ka la pyntreikam ia katei ka aiñ baroh ki Wine store kiba don harud surok bah ki la khanglut ha kylleng ki jaka.Ha katei ka jingialang ka kynhun myntri sorkar ka sorkar ka la rai ruh ban thung ia u Adviser jong ka tnad Security ha kaba la thung ia u Rajiv Mehta DGP barim kum u nongaibuit ai bor ki bor pahara lane u Adviser bad katei ka jingthung ia u ka dei na bynta kiba bun ki kam kiba dei ha ka shongshngaiñ kum ha khappud.","50 mitar na ki skul, hospital, ing mane;  buh Wine Store ha nongbah Shillong",https://www.urupang.com/50-mitar-na-ki-skul-hospital-ing-mane-buh-wine-store-ha-nongbah-shillong/
"Shillong, 03 Lber:U Bah Pynshngain N Syiem u MLA ka Mawsynram u la pan jingshai na u Lamphang u AT Mondal, ka ing dorbar mynta ka sngi, la u dei ban shong ialade kum u dkhot ka liang synshar ne ka liang pyrshah,hadien ba u la shah sospon ha ka seng Congress, na ka bynta lai snem kynthih.“Nga kwah ban tip, la nga lah ne em ban shong ha ka liangsynshar haba nga la shah sospon ha ka party, ka MPCC”, la buh jingkylli u Bah Pynshngain ha u Lamphang.Hynrei na ka liang u AT Mandal, Lamphang ka dorbar Jylla, u la ong ba haduh mynta, um pat ioh pdiang jingthoh eiei na ka party Congress ba la sospen ne beh seng ia u Bah Pynshngain bad ka paw ba u Bah Pynshngain u dang dei u MLA ka Congress hapoh ka iing dorbar katba shabar u dei u MLA ba la shah sospon.“Katkum ka rule, uno uno u MLA uba shah sospon, u lah ban shong lang ha ka liangsynshar haba u don ha ka liangsynshar hynrei lada u shah beh seng, yn sa ai jaka kyrpang”, la ong u Mondal jaba jubab ia ka jingwad jingshai u Bah Pynshngain.Na ka liang u Bah Pynshngain u la pan jingshai na u Lamphang, ba kumno un shong ha ka liangsynshar haba u la shah sospon. “Kumno ngan shong ha ka liang ka liangsynshar haba la nga la shah sospon, haba ngam dei u MLA ka Congress?. Haei ngan shong, ha ka liang ka liangpyrshah ne ha liangsynshar?, la buh jingylli u Bah Pynshngain bad bynrap ba ka MPCC ka la sospon ia u naduh ka 14 tarik Nailur 2016.Hynrei ha kane ka por, la ieng u Bah DD Lapang uba la ong ba ka ktien ‘sospon’ bad ‘beh’ ka iapher bad u Bah Pynshngain u shu shah sospon khlem beh seng. “Ka jingsospon ka dei kam iing ka party, bad u dang dei u MLA ka Congress”.","Haei ngan shong, ha ka liangpyrshah  ne ha ka liangsynshar?",https://www.urupang.com/haei-ngan-shong-ha-ka-liangpyrshah-ne-ha-ka-liangsynshar/
"Shillong, 3 Lber:Ki pulit ki la pynthikna ba ka metiap jong ka longkmie ka ba la ioh tam na Dkhiah, East Jaintia ka dei kaba la shah batbor bad la pyniap ia ka hadien ba la batbor bad na ki dak ki shin ki la ong ba ia katei ka longkmie la bret na kali. Lah ban pynkynmaw ba la lap ia ka metiap jong ka Binora Dohtdong kaba shong basah ha ka shnong Lawpyllun-Ri-Bhoi District ha ka 22 tarik u rymphang.Ki pulit ki la iathuh ba ki la ioh ksai shaphang katei ka jingjia bad ki dang thwet mynta ba ioh kem ia ki briew kiba donkti ha katei ka kam. Ka kong Binora Dohtdong, 25 snem karta ka de kaba ju trei ing briew ha ki snem 2013 ha ki shnogn ba marjan jong ka, Hynrei la ong ba ka la leit ban bylla noh shajngai ban kyrshan ialade bad ka khun kynthei jong ka kaba dang 9 snem karta, “Ka ju wan sha ing teng khat bad ka ju ia thuh ha ngi ba ka trei ha Lad Rymbai” ong ka kong Airilda Dohtdong ka hynmen jong ka.Katkum ka jingiathuh ki pulit ki la ong ba ka kong Binora ka ju trei bylla ha kawei ka dukan sha ha Lad rymbai kaba dei ruh ka jaka ba ju die kyiad be-aiñ , la iathuh ba ha ka 21 tarik u rymphang ka la leit pan kam na kawei ka dukan die kyiad be-aiñ kaba don ha Datsimpein, Ladrymbai ka jaka ba ka la trei teng. Ka khun jong ka kaba dang 9 sne mkarta ka shong ka sah bad ka para khadduh jong ka ka Ribiphul Dohtdong.Hynrei la ong ba ha katei hi ka miet ba ka leit pan kam na ka malik rim jong ka ka kong Binora ka la jah rngai bad hadien la ioh jingtip ba ia ka metiap jong ka la lap na rud surok bah na Dkhiah. Ki hynmen para jong ka ki la pyntip sha ki pulit ba ki dei kiba duk bad kim kot bor ban wanrah ia ka metiap jong ka sha shnong bad ki la ai bor ha ki pulit ban tep ia ka ha katei hi ka jaka, kumta la tep ia ka ha ka jaka jong ka Jobly Dkhar ha ryngkat ka jingdonlang ki pulit, ki bahaing ha sem , ki paralok bad u Rangbah Shnong.",“Shah batbor bad shah pyniap  ka longkmie ba lap na Dkhiah”,https://www.urupang.com/shah-batbor-bad-shah-pyniap-ka-longkmie-ba-lap-na-dkhiah/
"Shillong, 03 Lber:U Lat ka jylla ba peit shipor ia ka Meghalaya u Banwarilal Purohit u la maitphang ia ki kam ba ka sorkar MUA-II ka la leh bad kiwei ki ban dang leh kynthup naduh ka shongsuk shongsain, ka roi ka par bad ka pule puthi.Hynrei kiba bun ki mat ba la kdew ha ka jingkren jong u Lat ka jylla, kim da iapher than na ka snem ba la dep namar ba bun ki mat la shu lape ia kijuh, kiba ka sorkar naduh kham mynshwa bad haduh mynta ki dei ki juh ki kam.Haba maitphang ia ka suk ka sain ha ka jylla, u Lat u la kdew ba ka snem 2016 ka dei kaba kongsan bha ha kaba ka sorkar ka la lah ban wanrah ia ka jingshong suk shongsain ha ka thain Garo kaba jubor da ki kam pyntriem ba har rukom. “117 ngut ki dkhot na ki kynhun lehnoh ki la wan ban pyndem wait ha u snem 2016 bad ka jingpyndam ia ka kynhun ANVC kaba la jia ha kane kajuh ka snem”, la ong u Lat. U la ong ba ka sorkar ka la thaw ruh 18 tylli ki Police Station ha ka jylla bad kumjuh ruh ia ka SpecialForce-10.Katkum ka jingkren u Lat, ka sorkar ka la kam ruh ba ka thain khappud hapdeng ka Meghalaya bad ka Assam ka don hapdeng ka jingshong suk, khamtam ha ka Block-I bad II, bad la phikir bha ha ki jaka ba lah ban mih ka jinghuri hura ha ki thain khappud.U Lat u la kdew ba la don 3.80 lak ki nongshong shnong kiba la plie bank account na ka skhim ka sorkar pdeng ka Pradhan Mantri Jan Dhan Yojana (PMJDY) bad T. 72 lak klur la mang pisa da ki bank na ka bynta 14 hajar ngut ki riew shimet ban ioh ram na ka skhim Pradhan Mantri Mudra Yojana (MUDRA).Ka jingkren u Lat ka la maitphang ruh ia ka jingthaw thymmai ka sorkar ia ki 6 tylli ki Block kynthup lai tylli ha Khasi Hills kynthup ka Bhoirymbong, ka Sohiong bad ka Mawlai bad sa lai tylli ha Garo Hills.Na ka skhim shna iing baduk ne ka Pradhan Mantri Awaas Yojana (PMAY), ka jingdon jong ki briew kiba ioh jiingmyntoi ia kane ka skhim shna iing ka la kot 12, 732 ngut ha ka jingpyntreikam kaba sdang. Ka sorkar ka la buh thong ban pynshna iing baduk baroh ha ka jylla haduh u snem 2022, la ong u Lat.Halor ka umbam umdih, u Lat u la ong ba ha u snem 2015-16, ki don 230 tylli ki nongkyndong, 253 tylli skul bad 100 tylli ICDS la pynioh um katba ha u snem 2016-17, 110 tylli ki nongkyndong, 150 tylli ki skul, bad 83 tylli ki ICDS yn sa pynioh umbam umdih kaba bha.U la ong ba ka jingpyntreikam ia ka Greater Shillong water Supply Scheme (Phase-III) bad ka Tura Phase-I & II ki dang iaid shaid shaid mynta.Halor ka lynti syngkien, u la ong ba ka jylla ka la don 9666 km ka jingjrong ka surok nalor ka jingpyndep ia ka surokbah National Highway Two Lane Jowai Bypass na ka skhim SARDP-NE, ka surok Two Lane Shillong-Nongstoin-Tura la dep shna haduh 96 percent nalor kiwei pat.Ha ka kit ka bah ne ka transport, ka sorkar ka la pyntreikam ia ka lynti rel na Byrnihat Ri Bhoi sha Shillong bad ia kane, lah ban sdang ban pyntreikam noh ha u Lber u snem ban wan. U la ong ba ka sorkar jylla ka la iasoi bad ka sorkar pdeng ba kan pynshlur ia ki kompeni ban wan pynher liengsuin kamai ha kane ka jylla.U la kren ruh ia ka jingkynduh jingeh ha kaba iaddei bad ka jingpynmih bording ka jylla bad ban tem ia kane, ka sorkar jylla ka la pynshlur ia ki nongshong shnong bad ki tnad sorkar ban pyndonkam noh da ka ding ba la ioh na ka bor jingshai ka sngi bad ka sorkar ka la shim ki lad ki lynti ban buh ia ki Solar Plant ha ki sub-division.Halor ka koit ka khiah, u Lat u la ong ba ka sorkar ka dang pynkhreh ban pyntreikam noh sa ia ka Phase III jong ka Meghalaya Health Insurance Scheme na ka bynta ki paidbah ka jylla.Katba ha ka pule puthi, u la maitphang ba ki don 1700 tylli ki skul Secondary kiba ioh jingiarap na ka skhim RMSA ka sorkar pdeng,bad ki don ruh sa 9 tylli ki skul ba dang iaid ha ka jingpynkhreh ban tei ha ki 9 tylli ki Block ba kham sahdien. “Ka sorkar ka kwah ban pynioh biang ia ka nam ka nongbah Shillong kum ka ktem ka pule puthi”, la ong u Lat.U phai ruh shaphang ka jingialehkai ha kane ka jylla, ha kaba ka sorkar ka la iakhun ban ioh pdiang ia ka National Games ha u snem 2022 kaba dei artad ka snem ba ka jylla Meghalaya kan rakhe ia ka jingdap 50 snem ka jingioh jylla.Ban kyntiew ia ka jingialehkai, ka sorkar ka la pynlong ruh ia ka prokram, “Saindur naduh dang rit” kata naduh ki khynnah ba 7-11 snem la ai jinghikai ha ki jait jingialehkai kum ka phutbol bad kiwei.“Ka sorkar ka la pynkhreh ruh shaid shaid ban pynbit pynbiang noh ia ka Sports Policy”, la ong u Lat.Halor ka marbam mardih, u Lat u la ong ba ka jylla ka don 20,64,073 ngut ki briew kiba hap ha ka Priotity Household (PHH) kiba ioh jingmyntoi na u khaw tad ka sorkar bad 85,022 kiba ioh ia u khaw AAY.Halor ki kam pynroi ha sor, u Lat u la ong ba ka sorkar kan sa ioh shuh sa 104 tylli ki bos ban pyniaid ha ka nongbah na ka sorkar pdeng bad kine kin sa iaid ha surok shen ban kit ia ki nongleit nongwan.",T.72klur sha 14hajar ngut ki riew shimet na ka skhim MUDRA,https://www.urupang.com/t-72klur-sha-14hajar-ngut-ki-riew-shimet-na-ka-skhim-mudra/
"Nongstoiñ, 5 Lber:U Sirdar jong ka Hima Raidmynsaw bah Hindro Samakha, hadien ba u la ïoh jingtip halor ka jingthmu jong ka District Council ban pynkylla biang ia ka Hima Raidmynsaw Sirdarship sha ka Hima Nongmynsaw Syiem Ship, ha ka sngi Thohdieng ba ladep, u la lum lang ia baroh ki Nongsynshar shnong bad ia u paitbah ka thain ha iew Langpih ban iapyrshah halor ka jingthmu jong ka KHADC ban pynkylla biang ïa katei ka Hima Sirdar sha ka Hima Syiem.Na ka liang jong ki paitbah ha katei ka jingialang ki la pynpaw ïa ka jingpyrshah kaba jur bad ha katei ka jingialang da kawei ka sur ki la ia rai ba kin ym pdiang satia ia katei ka jingthmu ka KHADC, bad ki la ong ruh ba naduh u snem 1979 haba ka sorkar Assam ka la sdang ban wan thombor ïa ka khyndew ka shyiap bad ki jaka puta jong ka Hima Raidmynsaw bad wan buh ruh da ka ktem pulit ha Langpih bad Mawsikar ym shym la don mano mano ba ïarap lem hynrei dei tang ki paitbah ha ryngkat ki nongsynshar shnong kiba la ïakhun dohïap.Shuh shuh ha katei ka jingialang ki paidbah ki la rai ruh ba lada ka KHADC ka shu thom da ka bor khlem ka jingmynjur jong ki nongsynshar shnong bad ki paitbah ban pynkylla biang ia katei ka Hima, na ka liang jong ki kim banse ban tur sha ka ophis jong ka District Council ban pynpaw ïa ka jingpyrshah bad ban pynlong ruh da ki jingïakhih kiba tyngeh.Haba iaphai dien khyndiat ha ki snem ba la lah kata naduh u snem 2009 ha ka por ba u Bah K.P.Pangñiang u long kum u EM Elaka ha ka District Council la ithuh ïa ka Raidmynsaw kum kawei na ki Hima Sirdar ba dang pynkha thymmai bad la dep mynjur ruh da ka Council bad baroh ki jingthoh jingtar kiba ïadei bad ka jingïakren halor u pud u sam hapdeng ka sorkar Meghalaya bad Assam, ki la ïaid kat kum ka kyrteng ba la ithuh da ka KHADC bad ka sorkar jylla.Ha kaba iadei bad katei ka jingthmu jong ka KHADC, ban pynkylla Hima Syiem ia ka Hima Sirdar na ka liang jong ki nongthoh khubor kila iohlad ruh ban iakren bad u MLA jong ka thain u bah K.P. Pangniang u ba dei ruh artad kum u nongai buit (Adviser) jong ka Hima ha kaba u la ong ba ka thain Langpih bad ka Hima Raidmynsaw, hi ka ju don ka jingiakajia ha pdeng ki Khasi bad ki Nepali, hynrei lyngba katei ka jingthmu jong ka KHADC kan sa pynmih pynban ka jingiaklumar para Khasi ym shuh bad ki Nepali. Shuh shuh U bah Pangñiang u la ong ruh ba lada u Bah P.N.Syiem kum u CEM ka KHADC u pynkylla ïa ka Hima Raidmynsaw Sirdarship sha ka Hima Nongmynsaw Syiemship u la dei ban pynim biang ïa baroh ki Hima Sirdar kum ka Jyrngam Sirdarship, Nonglang Sirdarship, Riangsih Sirdarship kum ki Hima Syiem bad ba ka synshar khaddar ka rukum thung Syiem ka dei ban long kum ha ki por mynhyndai hynthai bad ka District Council kam dei shuh ban tuklar ha baroh ki bynta.","Pyrshah ki Sordar, ban kylla  kyrteng ia ka Hima Raidmynsaw",https://www.urupang.com/pyrshah-ki-sordar-ban-kylla-kyrteng-ia-ka-hima-raidmynsaw/
"Nongpoh, 05 Rymphang:U Dr. D.D Lapang, Chief Adviser ka sorkar jylla, hynnin ka Sngi Saitjain ha ka jingialang kaba la long ha Sajer Community Hall, Nongpoh, u la lah ban pyllait paidbah bad aiti ia ka Kali kit metiap (Mortuary Van) sha ka Hindu Welfare Society Nongpoh, ia kaba la mang tyngka lyngba ka skim SRWP ha ka jinglut kaba T. 8 lak,Kum ban shu ong hangne, baroh shikatta ki paid Hindu hapoh ka shatri jong ka Hindu Welfare Society Nongpoh ha ka thain Nongpoh, ki shem jingeh bha haba don ki jingiap briew namar ka jingbymdon ki kali ki ban kit ia ki metiap sha ki jaka ‘Thangbriew’, hynrei mynta pat katno kan da long ka jingkmen kaba khraw, namarba ki la ioh ia katei ka kali kit matiap.Haba kaba pyllait paidbah ia katei ka Kali kitmetiap, la sakhi ruh da ka jingdonlang u Bah C.B Syiem, Chairman ka Nongpoh Town Committee, u Bah S. Mynsong, Rangbah shnong ka Nongpoh Proper, ki nongialam ka Hindu Welfare Society Nongpoh lem bad kiwei de ki riew rangbah ka thain.Haba ai jingkren ha katei ka sngi, u Dr D.D Lapang, u la ong kumba ka sorkar ka la shimkhia ban pynioh ia kaei kaba la donkam da ki paidbah, kumta u la ban jur ia ki nongpyndonkam ia katei ka kali kit metiap ba ki dei ban sumar bha ia ka, khnang ban kan long ka jingmyntoi kaba khraw ia ki paidbah ba bun balang.U la iaroh halor ka jingiatylli bad jingkloi jong ki paid Hindu kiba don ha Nongpoh, na ka bynta ban tei ia ka bha ka miat ha ka thain Nongpoh, ha kajuh ruh ka por u la kyntu ia ki briew ka Hindu Welfare Society Nongpoh, ba kin iatreilang na ka bynta ban iada ia ka jingwanrung kyrthep jong ki mynder ha kane ka jylla bad ba kim dei ban pynshlur ne ai jaka rieh ia kiwei pat ki mynder kiba thmu ban wan bsuh khlieh ha kane ka jylla.","Khanglad ia ki mynder, ong  U MLA ia ki Hindu Nongpoh",https://www.urupang.com/khanglad-ia-ki-mynder-ong-u-mla-ia-ki-hindu-nongpoh/
"Shillong, 06 Lber:U MP ka Tura u Conrad K Sangma hynne ka sngi u la leit ban jngoh ia kiba mynsaw kiba thiah pang ha NEIGRIMS na ka jingjia aksiden kali ha Nongspung, ka West Khasi Hills ha kane ka sngi u Blei ba la dep katba ki dang thmu ban leit sha ka jingialang ka Balang Presbyterian ha Nonglang. Ha kane ka jingleit jngoh u Conrad u la kynduh ia kiba thiah pang bad u la iakren bad ki, bad u la kyntu ia ki doktor bad ki nurse kiba peit bad sumar ia ki ban leh ia kaba bha tam. Ha ka jingkylli u Conrad, ki doktor kila iathuh ba ar ngut kiba mynsaw jur ki la khlad noh katba sa ar ngut ki dang don hapdeng ka jingshitom jur katba kiwei ki la kham biang.U Conrad u la pynpaw iaka jingsngew nguh ia ki doktor bad ki nurse kiba la sumar ia ki bad kyntu ia ki ban iai bteng ban ai ia ka jingshakri kaba bha tam.Ha kajuh ka por, u Conrad u la iakren bad ki bor pyniaid ka hospital ia ki jingeh ba kane ka jaka sumar ka iakynduh bad u la kular ba un iakrene bad ka sorkar pdeng.","Jngoh U MP ka Tura, ia kiba  mynsaw hap kali ha Nongspung",https://www.urupang.com/jngoh-u-mp-ka-tura-ia-kiba-mynsaw-hap-kali-ha-nongspung/
"Shillong, 5 Lber:Kumba ju long manla u snem ka Raid Shabong mynta u snem ruh kan pynlong ia ka shad Lyngdoh kaba ju pynlong shisien shisnem. Katei ka shad kan long ha ka 10 tarik mynta u bnai ha madan shad katei ka Raid ha Rangthylliang. Ha katei ka sngi yn pynphuh pynphieng ia ka lehniam leh rukom da ki jingshad tynrai. Kin don ki kali ki ban leit shaw ia ki paidbah na ki shnong bapher bapher naduh ka por 7 baje mynstep.La kyrpad ia ki paidbah kiba wan ba kin le hdonakor bad burom markylliang la ha ka ktien ka thylliej ne ki kam ki jam, ong ka kyrwoh na U bah I Diengdoh, Secretary Shad Lyngdoh.",Shad Lyngdoh ka Raid Shabong,https://www.urupang.com/shad-lyngdoh-ka-raid-shabong/
"Shillong, 6 Lber:Ka KHNAM State Youth Wing kala wad jingtip lymba ka ain wad jingtip paidbah, halor ka jinglait ei ka pisa jong ka Council ha u snem 2007-08, bad ka KHADC ka la jubab ba ka daw ka dei ba ka khlem khate ia ka VAT na ki 155 tylli ki kam kontrak na ka bynta u snem 2007-08 kaba la wanrah ka jingduh nong ka bala kot haduh T.8,05,756.31 tyngka. Nangta la jubab ba ki MDC baroh ki la ioh ia ka Grand-in-Aid for Arts and Culture na ka bynta u snem 2007-08, bad haduh 19 ngut ki MDC ki khlem pynbiang ia ka Utilisation Certificate na ka pisa kaba la kot haduh T.2,66,000.00 tyngka.Katei ka seng ka la pynpaw ka jingsngewkhia halor ka jingbym lah jong ka council ban pynbit pynbiang ia ka rukom lum, rukom buh bad ka rukom pyndon ia ka pisa u paidbah bad ka la ong ba ka KHADC ka la donkam kyrkieh ia ka jingpynkylla ha ka rukom shakri paidbah bad ka long kaba donkam bha ban wanrah kyrkieh ia ka Administrative reform ha ka KHADC. Ka la thoh sha u CEM ba u dei ban wad tynrai ia ka daw ba ka KHADC kam biang jingkhein jingdiah.",Thoh ka KHNAM sha u CEM bym biang jingkhein ka District Council,https://www.urupang.com/thoh-ka-khnam-sha-u-cem-bym-biang-jingkhein-ka-district-council/
"Shillong,6 Lber:Mynta ka miet ki nongialam jong ka UDP ki la shong jingialang biang ban pyrkhat halor ki kam kiba dei hapoh KHADC . Hadien ba la wai katei ka jingialang u General Secretary katei ka seng u Dr.Jemino Mawthoh u la ong ba hadien ba u Lat u kwah ia ki kot ki sla ban kyrshan ia ka jingujor katei ka seng pyrshah ia u CEM ka KHADC bah Pynshngaiñ N Syiem, ka UDP ruh ka la dep ban aiti ia ki kot ki sla kiba long ki sabut ka jyrsieh bamsap ha KHADC.Ha katei ka jingialang u bah Mawthoh u la ong ba ki nongialam katei ka seng ki la pynpaw ka jingsngewsih halor ka jingkob u CEM ba shuwa ban leit ujor sha u Lat ka UDP ka dei ban weng shuwa ialade, “Ngi la iatai ia kane hynrei ngi la shim ia ka rai kaba bha tam na bynta ka Party ba ngin iaid jai pa jai ym ban shu weng hak dak” u la ong. Ka UDP ka la rai ba kan ap shuwa tad haduh ban da ioh ia ka kaiphod jong ka House Committee ba la thaw da ka ing dorbar ban tohkit ia katei ka kam bamsap.",La aiti ka UDP sha u Lat ia ki bamsap,https://www.urupang.com/la-aiti-ka-udp-sha-u-lat-ia-ki-bamsap/
"Shillong, 6 Lber:U Shri Mumtaz Ali u la ujor sha ki pulit ba ki bor Municipal ha ryngkat ka jingdonlang ki pulit ki la kurup ia ki mar die jong u ba kynthup ia ki biskit bad kiwei pat ki jait jingbam kiba u ju die hajan ka Lady Hydari Park, Shillong hynrei kim shym la ai pat ia ka slip ban pyni ia ki mar ba ki kurup bad kim shym la pynphai ruh ia ki mar.Ka Nirmala T Sangma pat ka la ujor ba naduh u naitung, 2016 ki bor Municipal ryngkat ki Majistor, ki pulit ki la kurup ia ki mar jong ka katba ka dang shong die hajan PWD Rest House, Lady Hydari Park, Shillong bad ym shym la ai jingthoh ban pyni ia ki mar ba la kurup bad ym shym la pynphai shuh ia ki. Ka Chamakala Chettri pat ka la ujor ba naduh u snem 2014 la knieh ia ki mar jong ka ba shongdor T.3000 tyngka najan Lady Hydari Park bad ym shym la ai jingthoh bad ym shym la pynphai shuh ia ki mar.",Ujor ki nongdie madan ia ka Municipal,https://www.urupang.com/ujor-ki-nongdie-madan-ia-ka-municipal/
"Nongpoh, 06 Lber:Wat hadien ba ki bor sorkar ki la dep ban pynpra ia baroh ki iing kiba la shna beain ha jaka jong ka Meghalaya Industrial Development Corporation Ltd (MIDC) kaba don ha Umiam, Ri Bhoi District, hynrei ka long pat kaei kaei kaba lyngoh ban iohi ba ki khar Nepali kiba don ha katei ka jaka kim shem la phet satia, ha kaba la lap pynban ba don napdeng jong ki katto katne tylli, ki la shna pynbha biang ia kito ki iing kiba la shah pynpra.Kane ka la paw pynthei mynta ka sngi, hadien ba ki nongialam ka RBYF, Sengkmie, ia kaba la ialam khmat da u Vice-President u Bah L.K Sawkmie bad u General Secretary u Bah August Sten, ha ryngkat ka jingsynranlang bad ki dkhot ka RBYF, Umiam Circle, ki la leit ban jurip ia katei ka jaka jong ka sorkar, kaba la pynlong shnong pynban da ki khar Nepali.Kum ban shu pynkynmaw hangne, ki bor sorkar mynha ka 25 Tarik u Risaw u snem ba ladep, ki la leit ban pynpra lut ia baroh naduh ki dukan ba la longtrai da ki Khasi bad ki iing jong ki khar Nepali, hynrei ia ki Khasi ym shah shuh ban shna ia ki dukan die jingdie, katba ia ki khar Napali kiba don ha katei ka jaka ym shem la leh ei ei, namar ha kane ka jingjurip da ka RBYF, la lap ba kitei ki Nepali ki shna pynbha biang ia la ki iing ki sem bad don ruh napdeng jongki kiba la shna iing biang ha syndah ka kynroh jong ka MIDC da kaba pynpra ia katei ka kynroh, kaba la ker khnang da ka MIDC.Haba kren sha ki nongthohkhubor, na ka liang u Bah L.K Sawkmie, u la ong ba kum ka seng ka dap da ka jingsngewkhia ban iohi ba para Khasi kim ioh shuh ban shna ia ki dukan naduh ba la shah pynpra, katba kine ki khar Nepali pat ki iaibteng ban shong ha katei ka jaka jong ka sorkar, da kaba kim phet wat haba ki bor sorkar ki la beh bad pynpra ia ki iing ki sem ki jongki.U la ong ruh, kum ka seng ka dap da ka jinglyngoh ban iohi ba kine ki khar Nepali, ki la shna pynbha pynban ia ki iing kiba la dep shah pynpra bad kaba kham sngewkhia eh ban iohi ka long ba kine ki khar Nepali ki la shna pynban ia ki iing jongki harud ka kynroh jong ka MIDC, kaba don ha syndah ka wah Umiam, namar ka jingshna iing beain da kine ki khar Nepali harud jong katei ka wah, ka lah ruh ban wanrah ia ka jingpynjaboh ia katei ka wah Umiam.Kumta haba iadei bad kane ka nongrim, ka seng kan sa leit ruh ban ujor sha ki bor bahalor, khnang ban ioh jingshai halor kane ka jingiai bteng da kine ki khar Nepali ban shong ha katei ka jaka jong ka MIDC, wat hadien ba la beh bad pynpra ia ki iing ki sem ki jongki, u la bynrap.Haba ki nongthohkhubor, ki la pyrshang ban iakren bad kitei ki khar Nepali kiba shong ha katei ka jaka, ki la iathuh ba kumba da ki phew snem ki la shong ha katei ka jaka, kumta namar ba kim don jaka ban phet shawei kim banse ban iaishong ha katei ka jaka.Ki la iathuh ruh ba jan baroh kiba shong ha katei ka jaka, ki dei kiba trei ha ki karkhana otding bapher bapher kiba don ha katei ka thain.","Lap ka RBYF ba shong ki Nepali,  haba la kyndang ia ki iing ki sem",https://www.urupang.com/lap-ka-rbyf-ba-shong-ki-nepali-haba-la-kyndang-ia-ki-iing-ki-sem/
"Shillong, 06 Lber:U Myntri Rangbah ka jylla u Dr Mukul Sangma u la kubur ba bun bah ki nongkhaii mawshun ha ka jylla kim tip ia ki kyndon ba la pynmih ka sorkar khamtam ha kaba iadei bad ka hukum na ka iing kashari, kaba la pynsah umdum ia ki.Haba jubab ia ka jingkylli ba la wanrah da u Nongialam liangpyrshah u Dr Donkupar Roy mynta ka sngi ha iing dorbar u Dr Mukul u la ong ba ka sorkar kan thaw lad noh ban pynlong ia ka jingpynshai kum ka workshop, ka awareness prokram ban pyntip ia ki nongkhaii ia ki kyndon ba ka sorkar ka pyntreikam ha kaba iadei bad ka jingtih bad khaii mawshun.“Ka long kaba shisha ba bun ki nongkhaii bad kiba tih mawshun ha ki jaka nongkyndong ha ka jylla kim da bna ia ki kyndon kiba ka sorkar ka la leh khamtam hadien ba la mih ki kyndon na ka iing kashari”, la ong u Dr Mukul. U la ong ba ka jingpyntreikam ka sorkar ban tehlakam ia ka jingtih bad khaii mawshun ka long hadien ba tuklar ka kashari kaba pynmih ia ki kyndon kiba pher ha ka rukom tih bad khaii mawshun.U la ong ba ka sorkar ka la thung ia ka District Environment Impact Assessment Committee ban peit ia ka kam ban peit ngor na ka por sha ka por.Shwa ia kane, na ka liang u Dr Don u la ong ba ka long kaba donkam ia ka sorkar ba kan tuklar ia ka jingshah ktah ki nongkhaii bad tih mawshun namar ba ki mawshun ba la khlong, ki sahkut lut hadien ba la shah khang ha ka sorkar. “Ka sorkar ka dei ban tuklar ia kane ban ailad ia ki nongkhaii bad tih mawshun ban shalan ia u mawshun ba la tih”, la ong u Dr Don.",Bun ki nongkhaii mawshun  kim tip ia ki ain ka sorkar,https://www.urupang.com/bun-ki-nongkhaii-mawshun-kim-tip-ia-ki-ain-ka-sorkar/
"Shillong, 6 Lber:Mynta ka sngi ha ka por 12:45 baje mynsngi uwei u nongbylla sngi u la lap ia u bom Hand Grenade katba u dang tih thliew ha ka jaka tei jingtei jong ka kong Ila Lyngdoh Mawnai kaba don ha Shyiap, Nongmynsong, Shillong. La aiti noh sha ki pulit, ka jingtohkit ia katei ka jingjia ka dang iaid.",Lap bom na Lumshyiap,https://www.urupang.com/lap-bom-na-lumshyiap/
"Nongpoh, 06 Lber:Shisngi hadien ba ki briew bym ithuh ia kaba la suba ba ki dei na ka jylla Assam, ki la wan ban hiar thma da ka jingthmu ban pynjulor ia ka jingkieng thew kali, kaba don ha 13Mer, Ri Bhoi District, hynrei kat haduh ba la thoh ia kane ka khubor, na ka liang ki Pulit ka Ri Bhoi, kim pat lah ban kem ia kiba donkti ha katei ka kam runar.Kum ban shu pynkynmaw hangne, hynnin ka sngi ha ka por 6:30 ei ei janmiet, ki runar ia kaba la suba ba ki dei ki nong Assam, ki la wan ban hiar thma ia ka jingkieng thew kali ba kynthup ia ka DMR and Sale tax ba shipor, ha kaba ha kane ka jinghiar thma da kitei ki briew, bun ki tiar ki tar kiba don ha katei ka jaka ba kynthup naduh ki Komputor, ki kot ki sla ba donkam bad kiwei de ki tiar jong ka sorkar ki la julor lut.Kitei ki runar ki la kawang maw ruh sha ka ophis, ha kaba bun na ki it ki la pait bad ha kajuh ka por kitei ki runar ki la thmu ruh ban thang ia ka JCB, ha kaba katei ka JCB ka la julor lut.Lah ruh ban kdew hangne, ba ka daw hi kaba la pynlong ia katei ka jingjia, ka dei tang hadien ba kawei na ki trok kit Dewiong ka la thmu ban iaid lait na katei ka Weighbridge, hynrei katei ka trok ka la kum tyngkhuh noh ia ka JCB kaba don ha katei ka surok bad kyllon noh ha surok.Haba budien halor kane ka jingjia, na ka liang u Deputy Commissioner ka Ri Bhoi u C.P Gotmare, u la ong tang mar ia tip halor katei ka jingjia u la hiar ban jurip bad hadien kane ka jingjurip, u la ai jingmut ia katei ka tnat sorkar ba kan ujor noh da ka Ejahar pyrshah ia kitei kiba la donkti ha katei ka kam runar.“Kat haduh mynta ym pat shem la ioh kem ia kiba la donkti ha katei ka kam runar bad ka long ruh kaba shitom ia ki Pulit ban budien namar bun na kitei kiba la wan hiar thma ia katei ka Weighbridge ki dei na Assam, kumta khnang ban iohkem ia kiba donkti, u la ai jingmut ruh ia ki pulit ba kin peit thuh bha lyngba jong ki kor CCTV, khnang ban iohkem ia baroh kiba donkti ha katei ka kam” ong u C.P Gotmare.U la ong ruh, ba kitei ki runar ki la dep pynkhreh lypa hashwa ba kin hiar thma pyrshah ia ki nongtrei ha katei ka Weighbridge, kumta haba iadei bad kane u la kyntu ruh ia ki pulit ba kin pynngat ia kitei ki runar ha ki kyndon ain thmu pyniap bad ha kajuh ka por ba ki la pynkhein ia ki kyndon ain 144 CrPC kaba dang shu dep pynjari shen.Watla ki Pulit ki shem jingeh ban ithuh ia kitei ki runar, namar ba kidei kiba wan na Assam, hynrei na ka liang ki bor Distrik kin iatrei ryngkat ryngkat bad ki Pulit khnang ban iohkem ia kitei ki runar, kiba la donkti ha kaban leh kat ia katei ka kam runar pyrshah ia ka sorkar, u la bynrap. Haba iakren pat bad u Bah G.D Kharwanlang, SP ka Ri Bhoi, u la ong ba ki Pulit kin leh shitom ban iohkem ia kitei ki runar kiba la donkti ban hiar thma ia katei ka Weighbridge, u la ong ruh, watla ngim pat la iohkem wat tang uwei ruh, hynrei lyngba ka jingiarap jong ki kor CCTV, ki Pulit ruh shen kin sa ioh ban kem ia kitei ki runar.",Ym pat iohkem ia kiba hiar thma  ia ka jingkieng thew kali ha 13Mer,https://www.urupang.com/ym-pat-iohkem-ia-kiba-hiar-thma-ia-ka-jingkieng-thew-kali-ha-13mer/
"Nongpoh, 6 Lber:Mynta ka janmiet ha ka por 4 baje ei ei, ka la don ka jingpluh jong ki dukan ha Iew Umsning bad ha kane ka jingpluh haduh 5 ne 6 tylli ki dukan kiba don ha katei ka Iew ingkhong bad haba khein kyllum lang baroh ki jinglut jingsep ka la poi sha ki lak tyngka.Haba pyntip sha ki nongthohkhubor, u Bah Rocky Marwein Rangbah Shnong ka Umsning Proper B, u la ong ba ia ka daw kaba la pynlong ia katei ka jingpluh jong katei ka Iew ym shem la lah ban tip, namar ka la shu pluh kynsan kynsan.U la ong ruh, donbok ba katei ka ding kam shem la lap ban klang sha kiwei pat ki dukan, namar ka jingiarap da ki paidbah bad ruh ka jingkloi jong ka kali pynlip ding na Umiam ban wan pynlip noh ia katei ka ding.Kumta hadien kane ka jingiai jia ki jingpluh ding ba khah khah, na ka liang ka Dorbar Shnong Umsning proper A bad Proper B, ki la buh ruh ka jingkyrpad ia ka sorkar bad nongmihkhmat ba kin phai khmat lem na ka bynta ban buh noh iaka Sub Fire Service Station ha Umsning, khang ba yn lah ban tehlakam lada jia ba don kino kino ki jingjia pluhding ha ki thain Umsning.",Jan pluh ka Iew Umsning,https://www.urupang.com/jan-pluh-ka-iew-umsning/
"Shillong, 07 Lber:Ka sorkar jylla kam pat lah ban pynthikna lano kan pyndep ia ka jingshna ia ka jaka rung bad jaka mih kumba la iarai bad ki seng bhalang ban tehlakam ia ka jingwan ki briew nabar.Haba jubab ia ka jingkylli ba la wanrah da u MLA ka Nongkrem u Bah Ardent M Basaiawmoit hynne hapoh ka iing dorbar, u Myntri Rangbah u Dr Mukul Sangma, u la ong ba ka sorkar ka la pynkhreh shaid shaid ban pyndep shwa ia ka jingshim jaka ban shna ia ka jaka rung bad jaka mih.“Ka jingpyndep ia ka jaka mih bad jaka rung ka dang iaid ha ka jingpynkhreh shaid shaid”, la ong u Dr Mukul.U la ong ba ka sorkar ka la iaid khlem sangeh ban pyndep ia kane kam watla kala don ka jingeh khamtam haba iadei bad ka jingshim jaka namar ka jingtreikam ka ain ka sorkar pdeng ka Right to Fair Compensation of Land, ha kaba ka sorkar ka hap ban bishar bniah bad iaid katkum kane ka ain.Ha kajuh ka por, u la iathuh ba ka sorkar ka la pynlait ia ka pisa ban siew ia ki trai jaka ba la dep ban pynbiang nadong shadong sha ki tnad ba dei peit halor kane.","Ym thikna ka sorkar, ki jaka rung jaka mih",https://www.urupang.com/ym-thikna-ka-sorkar-ki-jaka-rung-jaka-mih/
"Shillong, 07 Lber:U Myntri Rangbah ka jylla u Dr Mukul Sangma u la ong ba ka sorkar jylla kam nym rakhe ia ka Good Governance Day ba la pynbna da ka sorkar pdeng ha ka 25 tarik Nohprah namar ba kane ka sngi ka long pyrshah ia ka jingsngew jong ki paidbah riew ngeit Khristan.Haba jubab ia ka mat ba la wanrah da u MLA ka Nongkrem Bah Ardent M Basaiawmoit mynta ka sngi hapoh ka iing dorbar, u Dr Mukul u la ong, “Ia ka jingsngew bad ka sur jong u paidbah ka jylla, yn pynsngew sha ka sorkar pdeng halor kane”,.Haduh mynta kam don satia ka jingrakhe ia ka Good Governance Day ha ka jylla lait noh tang ki ophis ka sorkar pdeng, la ong u Myntri Rangbah.Ka sorkar pdeng ka la pynbna ia kane ka sngi kum ka Good Governance Day ban burom ia ka sngi kha jong u Myntri Rangbahduh barim ka ri u AB Vajpayee.“Ka Good Governance Day ka la dep don lypa ha kane ka jylla, ngim donkam ban shaniah ha kiwei ban pynbna ia ka Good Governance Day”, la ong u Dr Mukul.U la ong ba haba ka sorkar ka la ioh ia ka jingthoh na ka sorkar pdeng ban rakhe ia kane ka sngi, ka sorkar jylla ka la rai ban nym pdiang satia.Shwa ia kane, haba wanrah ia kane ka mat, u Bah Ardent u la ong ba ka jingpynbna ka sorkar NDA ba ialam da ka BJP ban rakhe ia ka Good Governance Day ha ka 25 tarik Nohprah, ka dei ka jingthmu ban niut roit ia ka hok jong ki paidbah Khristan ha kane ka jylla bad pynkhein ia ka kyndon ka riti synshar ka ri kaba ai laitluid ban mane niam.U la kyntu ia ka sorkar ba ka dei ban phah da ka jingujor kaba tyngeh sha ka sorkar pdeng halor kane ka jingthmu.Kiwei pat kiba kyrshan ia kane ka mat ba la wanrah da u Bah Ardent ki long u MLA ka South Tura u John Leslee K Sangma bad u MLA ka Dadenggeri u James K Sangma.",Ka sorkar jylla kan nym rakhe  ia ka 25 tarik u Nohprah: Mukul,https://www.urupang.com/ka-sorkar-jylla-kan-nym-rakhe-ia-ka-25-tarik-u-nohprah-mukul/
"Shillong,6 Lber:Ka Seng Samla Mawkneng ka la lap lyngba ka jingwad jingtip, ba u MLA ka Sohiong konstitwensi u bah HDR Lyngdoh u la sam skhim dalade ialade bad katei ka skhim kaba u laai sha lade baroh ka kot haduh T.40 lak tyngka. U President katei ka Seng Samla u bah Curtis Rani ha ryngkat ka jingdonlang u Secretary bah Simen Jaraiñ ryngkat kiwei pat ki nongialam katei ka seng ki la ong ba katkum katei ka jingwad jingtip, u bah HDR Lyngdoh u la ai skhim ialade lyngba ka scheme CMSRDF 2012-2013 T.15 lak tyngka. Nangta ki la ong ba u la ai skhim T.25 lak tyngka na ka MPLAD ka MP Scheme kaba wan lyngba ka kong Wansuk Syiem-MP Rajya Sabha bad ia katei ka skhim u la pyndonkam ban siang rong ia ka phyllaw ing lajong bad ka jingshna ia ka Meribon K.H Memorial College, Sohiong kaba dei ka HDR Educational Trust kaba long trai shimet da u hi.“Ki la don bunbah ki skul ba la seng da ki shnong, ki skul niam kiba la rim bha hapoh Sohiong konstitwensi hynrei kim ioh satia katba katei ka kolej pat kaba dang shu plie dang ha ka 25 tarik u nailar snem 2016 ka la ioh skhim lypa naduh u 2012-2013, 2013-2014” ong u bah Curtis Rani haba kren sha ki nongthohkhubor. Shuh shuh u la ong ba u MLA ka Sohiong u la ai ia ka MLA Scheme bad MDC Scheme tang ha kajuh ka jaka, bad don ruh ki MDC scheme ha ki katto katne jaka ba u la ai hynrei ia ka work order u la ai beit ha u Personal Secretary jong u – u bah Pynshai Malngiang. Ia ka madan phutbol la kynnoh ba ka don tang kawei hynrei la pyntrei ar tylli ki skhim bad ia ka kam la pyntrei da ka JCB jong u bah HDR Lyngdoh hi.“Katei ka jingleh jong u ka long kumba u aid a ka kti ka mon u pdiang pat da ka kti ka diang” ong u bah Rani bad u la pyntip ruh ba ia ka T.25 lak ka MP Scheme la ai ha ka kyrteng jong u khun u bah HDR Lyngdoh u bah Nathaniel Rymbai. Haba kynnoh ba u MLA jong ki u la klun lut sha lade ia ki skhim ba dei ban pynpoi sha ki paidbah, katei ka Seng Samla ka la ong ba kan wad jingmut na ki stad aiñ hato katei ka rukom ka lah ne-em ban long bad lada kam lah ban long shano kin ujor kin sa wad jingtip ban iaid katkum ki lynti ka aiñ. “Lada dei ki MLA ,MDC kiba trei hok wat ia ka tulop ruh ki ai sha ki paidbah” ong biang u bah Rani.Kitei ki nongialam Seng Samla ki la pyntip ruh ba ia ka RTI ki la pan jingtip naduh u snem 2016 hynrei ki dang ioh jingtip mynta u snem 2017. Ki la pynpaw ba kum ki nongwad RTI ki ju lap bunsien ba ki PIO jong ki tnad ba dei peit ki ju pynslem ban ai jubab bad haba leit ban ujor sha u CIC ym ju don ka jingpynshitom ia ki, “Ngi sngewsih bha ia kane, haba ngi leit ujor sha u CIC ne sha u First Appellate Authority ruh , kim ju pynshitom ia ki PIO” ong u President ka Seng Samla Mawkneng. Ha kaba ia dei shuh shuh bad ki skhim ha Sohiong konstitwensi kitei ki samla ki la pynpaw ka jingbym sngewhun bad ki la kynnoh ba bunsien ka pisa ka dei kaba heh hynrei ka kam pat la shu trei tang dep rukom.U bah Rani u la ong ba ka surok kaba la mang pisa T.7.50 klur tyngka na Sohiong sha Pariong kam shym la pynhun ia ki ha kaba tang ka nala la pyni ba ka lut haduh T.40 lak tyngka katba ka kam pat tang T.2 lak ruh ym i kop ban pynlut, “Dei tad hadien ba ngi kynthoh ha ki kotkhubor ba ki sa leit ban pynshna biang” u la ong.","Dalade ai skhim u bah HDR,  ban siang ia ka phyllaw ing lajong",https://www.urupang.com/dalade-ai-skhim-u-bah-hdr-ban-siang-ia-ka-phyllaw-ing-lajong/
"Shillong, 6 Lber:Ka Jingiaseng Rangbah jong ka Khasi Jaintia Presbyterian (KJP) Synod Sepngi kan long ha kane ka sngi u Blei ban wan ha ka Balang Mawlai. Ka jingiaseng kan sdang naduh ka 9 tarik haduh 12 tarik. Ka jingiaseng paidbah ha ka sngi U Blei, 12 tarik kan long ha Umshing.Haba u nongaikhu-bor u la leit jurip mynta ka sngi la iohi ba ia ka rynsan long jingiaseng la shna ha pynthor bad kiba bun ki jaka ban shong ki paidbah nongleit jingiaseng kan dei hi ha ki pynthor bad ki don ruh ki jaka lum kiba lah ban shong paidbah. Kane ka rynsan ka don mar pyrshah bad ka gate no.2 jong ka skul bah NEHU. Ki paidbah kiba leit jingiaseng kiba wan ki thain polytechnic kyntonmasar kan kham suk ynda haba ki iaid beit beit ia ka surok NEHU. Ki paidbah kiba wan na ki thain Mawroh ki lah ba iaid lyngba ka surok sanker bad la iohi ruh ia ki lynti iaid kjat kiba la shna kyrpang kiba lah ban leit sha kane ka jaka long jingiaseng lyngba ka surok mawroh- sanker.",Hajan NEHU ka rynsan jingiaseng Synod,https://www.urupang.com/hajan-nehu-ka-rynsan-jingiaseng-synod/
"Shillong, 6lber:U MDC ka UDP na Nongkrem konstitwensi u bah H.S Shylla u la ong ba naduh lashai ka sngi kata ka 7 tarik u lber ki paidbah ki bym ioh bording lane ki bym ioh umbam umdih ki dei ban leit pan konekshon na ka ophis MeECL bad kumjuh na ka PHE bad lada kitei ki ophis ki dang pan ia ki kot ki sla jong ka MUDA dei ban pyntip sha u da kaba shu phone bad ryngkat bad u paidbah un leit ban gheroa ia kitei ki ophis ban pan jingshai, “Lada ka MeECL , PHE kim ai konekshon ia ki paidbah, ngin leit ban Gheroa bad ngin pan jingshai na ka daw aiu kim ai” ong u bah H.S Shylla haba kren sha ki nongthohkhubor.Katkum ki jingkren jong u bah Shylla u la ong ba ka Division Bench jong ka Meghalaya High Court ka la pynmih ia ka hukum ha ka 16 tarik u rymphang, 2017 halor ka PIL ba la thep da u bah Tirot Sing Syiemlieh hynrei katei ka PIL jong u bah Tirot Sing ka la iap noh hadien ka jingweng noh ka MUDA ia ka Public Notice jong ka ha ka 21 tarik u kyllalyngkot, 2016 kaba ka la pynmih ha ka 5 tarik u naiwieng, 2015. “Baroh lehse kin lyngngoh ka hukum aiu ka High Court ka la pynmih ha ka 16 tarik u rymphang, ngi dei ban tip ba ka PIL jong u bah Tirot Sing ka dei beit thik tang ia ka Public Notice ba ka MUDA ka la pynmih ha ka 5 tarik u naiwieng, 2015” ong u bah Shylla da kaba batai ba ka High Court ka la pynkut noh ia katei ka kam naba ka sorkar lyngba ka MUDA ka la weng noh.U bah Shylla u la kynthoh ruh da kaba ong ba ka jingleit ka KHADC sha High Court ka long kumba ka shu leit kai namarba ym shym la leh da kata ka lynti kaba ia beit lang kumba batai da ka High Court naba ka PIL kam lah shuh ban ieng, u la ong ba lah ban pynkut noh ia katei ka kam tang lyngba ka jingiabeit jingmut hapdeng u CEM bad u myntri rangbah, hynrei u la ong ba ka jingbym ia sngewthuh jingmut hapdeng u CEM bad u MR ka la pynkynduh jingeh ia ki paidbah. Ha kaba ia dei pat bad ka jingpynkhreh ka KHADC ban ujor da ka jingujor kaba thymmai pyrshah ia ka aiñ shan ing ka MUDA u bah Shylla u la ong ba ka dei ka jingbiej bad ka long kum ka jingkhot kali pynlip ding haba ka ding ka la lip, “Long kumba phi khot kali pynlip ding haba ka ding ka la lip lypa” u la ong.Ute iu MDC ka Nongkrem u la dawa ba ka sorkar ka dei ban siew bai lutksan bad ba ka dei ban pynphai lut ia ka pisa ba ka la ioh lum na ki paidbah namar ka jingpyntreikam ia katei ka aiñ ka bym dei ban pyndonkam ha ki jaka ba hap hapoh u pud u sam ka Council. U la ong ruh ba un thoh sha ki Rangbah Shnong ba kin ym shah ia ka briew jong ka MUDA ban dang wan tuklar eiei sha ki shnong jong ki bad lada ki dang leit dei ban phah kem shisyndon ia ki.","Lada ka MeECL, PHE kim ai ding  ne ai um, ngin leit Gheroa: Shylla",https://www.urupang.com/lada-ka-meecl-phe-kim-ai-ding-ne-ai-um-ngin-leit-gheroa-shylla/
"Shillong, 06 Lber:U nongialam liangpyrshah u Dr Donkupar Roy hynne ka sngi u la ther ia kane ka sorkar jylla kaba kam ba ka la pyndep ia ka jingkular kumba la kular ia ki paidbah, bad u la ong, “Kane ka sorkar ka pyndep ia ki jingkular tang ha ki katto katne ki konstitwensi”,.“Haba ka sorkar ka ong ba ka la pyndep ia ka jingkular jong ki paidbah, kam lah ban kam ba la pyndep lut namar ba kumba ka paw, ka pyndep tang ha ki katto katne ki jaka”, la ong u Dr Don haba wanrah ia ka amendment halor ka jingkren jong u Lat ka jylla.Wat la um shym la kdew ia kano kano, hynrei ka jingkren u Dr Don ka lah ban thew ia ka konstitwensi jong u Myntri Rangbah u Dr Mukul, uba la plie bun ki prokram bad ki kam tang ha ka jaka jongu.U Myntri rangbah u bud ia ka jingong, ‘Ka jingisynei ka sdang na la iing’ bad kane ka paw ha kaba u la wanrah ia ka madan ialehkai phutbol kaba iaryngkat kyrdan ha ka pyrthei ne ka international standard katba ha kiwei ki jaka tang ka national standard ruh ym pat ioh.“Ha jaka jong nga, lada ioh tang ka madan ka National standard kaba 30-40 lak ruh nga la sngew kmen eh shibun”, la ong u Dr Don.U la ong ba ka Ampati ka la ioh ia ka madan kaba iaryngkat bad ka pyrthei hynrei bun ki madan ki jaka ialehkai ha kylleng ki jaka ha ka jylla kiba shu sah khongreng khlem lah ban pyndep bad kane ka paw ba ka sorkar kam shym la leh ia kamram jongka. “Ban shu ieh kumto ia ki madan bun snem khlem pyndep, ka bha ia ka sorkar ba kan shu rai ban pynbna ba kam treh shuh ban pyntreikam ia ka, khnang ban lait na ka ktha khlieh khlem pyndep”, la ong u Dr Don.“Ha ki katto katne ki jaka, ki briew ki lah ban mynjur ba ka sorkar ka leh ia ki jingkular jongka, hynrei ha ka jylla, kim nym pdiang satia”, la ong u Dr Don. “Ka jingjur ka jingnang kiew ki kam thombor ia ki kynthei khynnah ka jylla ka la nangkiew na ka snem sha ka snem , hato kane ka dei ka jingkular ka sorkar”, la ong u Dr Don.U la pule ia ka jingkhein jong ki kam thombor ha kane ka jylla kaba pyni ba ka nangkiew bad haba ianujor bad ka jylla Utter Pradesh, ka kham jur ki kam thombor ia ki kynthei ha Meghalaya ban ia katei ka jylla kaba heh duh ha ri India.Ha kawei ka liang, u la ong ba ka sorkar ka la kular ban pyntreikam ia kata ka skhim shna ia kiba duk naduh bun snem hynrei haduh khlem pat urlong satia hynrei kumba ka paw, la iohi ba ka jingurlong jong kane ka skhim, ka long tang haba pynkylla kyrteng khlem pat lah ban pyntreikam. “Mynshwa ka sorkar ka ai kyrteng ka Affordable Housing Scheme hynrei la iohi ba mynta ka la kylla sha ka Chief Minister Housing Assistance Scheme”, la ong u Dr Don.U la buh jingkylli ia ka sorkar balei ka kwah ban ai nam ia u Myntri Rangbah ban jer kyrteng ia kane ka skhim bad kaba bha ka long ba ka dei ban ai da ka kyrteng Meghalaya ha ka kyrteng Chief Minister.","U MR ka International standard, ngi tang  ka national standard ruh la kmen: Dr Don",https://www.urupang.com/u-mr-ka-international-standard-ngi-tang-ka-national-standard-ruh-la-kmen-dr-don/
"Shillong, 06 Lber:U Myntri ba peit ia ka tnad ri jingri, u Bah HDR Lyngdoh u la ong ba ki don 9 ngut ki nongtrei shipor (adhoc) jong ka tnad Animal Husbandary and Vetrinery ka jylla, kiba la rai ban pynlong kum ki nongtrei ba pura (regular).Haba jubab ia ka jingkylli ba la wanrah da u MLA ka West Shillong Bah Paul Lyngdoh mynta ka sngi hapoh ka iing dorbar, u Bah HDR u la ong ba ia kine ki 9 ngut ki nongtrei la phah da ka tnad Veterinery sha ka tnad Personel ba kan ai ia ka jingmynjur ban pynlong kum ki nongtrei ba pura. Hynrei haba kylli biang shaphang katno por kan slem bad mynta ka tnad ka la phah ia ka jingthoh sha ka tnad Personel,u Bah HDR Lyngdoh um shym la lah ban jubab namar ba um tip. Hynrei u la kular ban wanrah ha kaba iadei bad kane ka jingtip hapoh kine ki sngi ba long dorbar.Na ka liang u Bah HDR Lyngdoh u la ong ba ka sorkar ka la pynduh ia ka jingthung kontrak ha ki tnad sorkar hynrei ia kine ki 9 ngut la thung naduh kham mynshwa. Na ka liang u Myntri Rangbah u Dr Mukul Sangma uba bynrap halor kane, u la ong ba ha ka jingshisha ka sorkar ka la pynduh ia ka jingthung adhoc ha ki tnad sorkar bad ia kane la leh da ki sorkar ba na khmat hynrei kumba a paw, kane ka kam kam shym la trei kam satia namar ba ka jingthung adhoc ne kontrak ka la nang iaid haduh kine ki sngi.“Ka sorkar kan pynduh noh ia ka jingthung kam adhoc nangne shakhmat”, la ong u Myntri Rangbah. U la ong ba ym shym la ioh jingtip kaba thikna naduh mynta ka sorkar ka la pynduh ia ka jingthung kam da ka adhoc namar ba ia kane ka kam, la leh da ki sorkar bapher bapher kiba la synshar ha ki snem ba la dep.",Pynkylla nongtrei pura ka sorkar ia 9  ngut ki nongtrei shipor ka Veterinery,https://www.urupang.com/pynkylla-nongtrei-pura-ka-sorkar-ia-9-ngut-ki-nongtrei-shipor-ka-veterinery/
"Shillong, 6 Lber:U Lamphang ka Iingdorbar ka jylla u Abu Taher Mondal u la pyntip ba u la ioh pdiang ia ka jingkyrpad na u Bah Ardent M Basaiawmoit (MLA) ban iatai lyngba ka adjournment Motion halor ka jingkiew ki kamthombor pyrshah ia ki kynthei ha ka jylla.U Lamphang u la pynbna ba um pdiang ia kane ka jingtyrwa jong u bah Ardent namar u bah Paul Lyngdoh (MLA) u la tyrwa ban iatai halor kane ka juh ka phang bad u la pdiang ia kane ban iatai lyngba ka special motion ka ban long lashai ka sngi 7 tarik.Nalor kane u Lamphang u la pynksan shuh shuh halor ka jingbym pdiang ia kane ka mat iatainia, namar ka la don ruh ka jingtyrwa ban iatai lyngba ka amendment motion ban ai khublei halor ka jingkren jong u lat ka jylla bad u la ong ba lyngba kine ki ar tylli ki bynta ki dkhot jong ka iingdorbar ki lah ban iashim bynta ban iatai kham bniah halor kane ka phang.Hadien kane ka jingpynbna u Lamphang u bah Ardent u la ieng bad ong ba u kwah ban iatai lyngba ka adjournment motion namar u sngewkhia halor ka jingshah thombor jong ki kynthei khamtam bad ki nongmihkmat ruh ki la iadon bynta bad kane kan ktah ia ka burom jong ki nongmihkhmat.U la kdew ruh ba ka la mih lyngba ki kot khubor halor ka jingjia ha Rajbhavan bad na ka liang jong u lamphang u la kem ktien da kaba ong ia u ba Ardent ba um lah ban kren halor ka Rajbhavan. Hadien kane u bah Paul Lyngdoh u la ieng bad kylli lano yn ailad ban iatai ia ka special motion kaba u la tyrwa ban iatai halor kane ka phang bad u Lamphang u la pyntip ba yn iatai lashai ka sngi 7 tarik.La sngewthuh ba lashai ka sngi kin don bun ki ban iashim bynta halor kane ka jing ia tai nia, kaba dei ka jingkiew jong ki kam thombor pyrshah ia ki kynthei bad ka lah ruh ban mih ka jingiakren halor ka jingshah thombor jong ka khynnah 14 snem dang shen ha kaba u bah Julious Dorphang u la shah kem halor ka jingkynnoh donkti halor kane ka jingjia.",Ai ksai u bah Ardent halor ka  jingdonkti u nongmihkhmat,https://www.urupang.com/ai-ksai-u-bah-ardent-halor-ka-jingdonkti-u-nongmihkhmat/
"Shillong, 7 Lber:Ka kali Maruti Car, kaba don ia u number ML 04 B 0906, ka la kylla kynriang mynta ka nohsngi, hajan ka jaka pyniaid kali ki pulit ha Rilbong. Katei ka kali, kaba wan na sha thain MES, la iathuh ba ka la kylla pyrdet, namar ka jingthut jong u steering bad haba u nongniah, ula kulmar jingmut bad iuh ia u accelator, katei ka kali, ka sa kylla noh da kynriang. Ki pulit, ki iathuh ba ka jingkylla, ka dei namar ka jingthut hi jong ka kali bad u nongniah, u khlem buaid satia bad u don bad ka kurim jongu lem bad i khun rit. Ym shym don ba mynsaw jur, hynrei don tang ka jing ia mong kaba malu mala.",Kylla ka Maruti hapdeng surok,https://www.urupang.com/kylla-ka-maruti-hapdeng-surok/
"Shillong 07 Lber:U Myntri ka tnad ka kit ka bah u Bah HDR Lyngdoh u la ong ba ki kali kamai sawkhmut (SPTS) ki lait na kaba siew khajna sha ka sorkar namar ba ia kine ki kali, la pyniaid da ka sorkar.Haba jubab ia ka jingkylli ba la wanrah da u MLA ka Sohra u Bah TW Chyne hynne ka sngi hapoh ka iing dorbar, u Myntri u la ong ba kine ki bos kim donkam ban siew khajna eiei sha ka sorkar halor ka nongrim ba la pyniaid da ka tnad Urban Affairs ka jylla.Hynrei haba u MLA ka Sohra u la kylli kumno ka lah ban long haba ia kine ki bos la aiti sha ki riew shimet na ka liang u myntri u la shu jubab, “kine ki bos kim siew khajna namar ba ki hap ha ka jingpyniaid ka tnad Urban Affairs”.",Ki kali sawkhmut kim siew khajna: HDR,https://www.urupang.com/ki-kali-sawkhmut-kim-siew-khajna-hdr/
"Shillong, 7 Lber:Mynta ka sngi uwei u ehrang United Achik Liberation Army ( UALA) u Jijabell C Marak, 25 snem karta uba ju khot sin kum u Asim uba dei na ka shnong Nongalbibra, South Garo Hills la wan pyndem hakhmat ki pulit ka East Garo Hills ha ryngkat ka jingdonlang ki nongialam niam ha ri Lum Garo ryngkat kiba haing hasem.U Marak u la don hapoh katei ka seng naduh u snem 2013 haduh ba kan da ia ia soi ia suk bad ka sorkar bad u dei ruh uba la thmu ban thaw ia kawei pat ka seng lehnoh kum ka United A.chik National Front (UANF) hynrei namar ka jingsha khynra kaba na ka por sha ka por u la wan pyndem noh ha ki pulit.",Wan pyndem u ehrang UALA,https://www.urupang.com/wan-pyndem-u-ehrang-uala/
"Shillong, 7 Lber:Ka Meghalaya High Court, ka shong bishar mynta ka sngi, ha kaba iadei bad ka jingdon ki karkhana dewbilat ha Jaintia Hills, ha ryngkat ka jingdon bynta jong ka Jaintia District Council lem bad ki Doloi katei ka Thain.Katei ka mukot-duma, ka dei kaba la ujor da ki Doloi ka Ri Jaintia bad la shim ia katei ka mukotduma da U Chief Justice jong ka High Court, ha ryngkat U Justice Ved Prakash Vaish bad ha katei ka jingshong bishar, ki lai ngut ki nong ia said, ki la ia don lut, kiba kynthup na ka liang jong ki kompeni dewbilat, na ka liang ka JHADC bad kumjuh sa U Amit Kumar, uba dei u riewsaid ain jong ka Supreme Court, uba wan ban mihkhmat ia ki Doloi.Ki kompeni dewbilat, ki iathuh ia ka iing bishar, ba ka jinglum khajna ki Doloi kam don shuh bad kumta ki kwah ban pynkut noh ia ka mukotduma, hynrei ki Doloi, ki kam ba mynta ka mariang, ka la julor thiaw sha katei ka thain, ki mrad ki la duh jait lut khoit bad ki khlaw ki btap ki la la synlen, na ka jingtih mar poh khyndew da kitei ki kompeni dewbilat.Na ka liang ki Dolloi, ki la dep jubab lut ia ki jingpharep jong ki kompeni dewbilat bad ka Jaintia Disrict Council ruh kumjuh, hynrei na ka liang ka JHADC, haduh mynta kam pat lah ban ai jubab lane ban jubab ia ka nongrim jongka, halor kane ka mukotduma bad ka dei halor katei ka phang, ba ka iing bishar, kam lah satia ban ai rai pynkut ia ka mukotduma.Ka Kashari, ka la bthah ruh ia u nongiasaid ka JHADC, ba un ai ia ka jubab kaba shai, hapoh lai taiew, ha kaba u riewsaid ka JHADC, ula mynjur ia kata.Ban shu pynkynmaw, ka Supreme Court, ka la kyntait lut ia baroh ki jingpharep ka JHADC ia ki Doloi jong ka Jaintia bd haduh mynta, ka Supreme Court, ka khlem ai ia kano kano ka rai, ban kubur ia ka jinglehbein ka JHADC, ia ki khlieh nongsynshar ka Ri Jaintia.Ka sorkar Jylla ruh dang shen ha ka 5tarik Kyllalyngkot 2017, ka pyntip sha U Deputy Commissioner, ka Ri Bhoi District, ba kat kum ka riti dustur, na ka bynta ban pyniaid ia ki kam ki jam baroh, ki khlieh nongsynshar, ki lah ban lum khajna na ki mar ki mata ba mih napoh ka Hima lane ka Elaka jongki, ong shuh ka kyrwoh jong U Ma Chawas Lyngdoh, Chairman, Dorbar ki Daloi ka Ri Jaintia.",Pynslem ka JHADC ban jubab  ia ka mukotduma ki Dolloi ha HC,https://www.urupang.com/pynslem-ka-jhadc-ban-jubab-ia-ka-mukotduma-ki-dolloi-ha-hc/
"Shillong, 7 Lber:Ka kali Maruti Car, kaba don ia u number ML 04 B 0906, ka la kylla kynriang mynta ka nohsngi, hajan ka jaka pyniaid kali ki pulit ha Rilbong. Katei ka kali, kaba wan na sha thain MES, la iathuh ba ka la kylla pyrdet, namar ka jingthut jong u steering bad haba u nongniah, ula kulmar jingmut bad iuh ia u accelator, katei ka kali, ka sa kylla noh da kynriang. Ki pulit, ki iathuh ba ka jingkylla, ka dei namar ka jingthut hi jong ka kali bad u nongniah, u khlem buaid satia bad u don bad ka kurim jongu lem bad i khun rit. Ym shym don ba mynsaw jur, hynrei don tang ka jing ia mong kaba malu mala.",Kylla ka Maruti hapdeng surok,https://www.urupang.com/kylla-ka-maruti-hapdeng-surok-2/
"Shillong, 7 Lber:Ka jingiakhih kaba jur ka la jia ha Resubelpara mynhynin ka miet ha kaba la mih ka jingkynad hapdeng ki pulit bad ki paidbah. Ki lad khubor ki la iathuh ba ha katei ka jingjia ha ka por 10 baje eiei mynmiet ki pulit ki la pynsangeh ia kawei ka trok rit (bolero pickup) kaba dang wan na ki thaiñ Kaldang, ha mar ba ka poi ha jaka pahara ki pulit. Hynrei ha katei ka por la ong ba katei ka trok kam shym la sangeh satia bad ha katei hi ka por la iathuh ba ki pulit ki la siat sha ki briew kiba don ha katei ka trok rit.Tang mar ia ioh jingtip ia katei ka jingjia puk ki paidbah katei ka thaiñ ki la khih bitar ia ki pulit, namar katei ka jingsiat briew bad hangtei ka la don ka jingiakynad kaba jur hapdeng ki paidbah bad ki pulit bad ha katei ka jingjia, nalor kiba don hapoh trok la don ruh kiba mynsaw napdeng ki paidbah kiba ia khih bad kiba mynsaw ki la don haduh 3 ngut bad ia kitei baroh lai ngut la pynkit sha ka Hospital kaba don ha nongbah Guwahati.Ki paidbah kiba la khih bitar bad kiba ia leh pyrshah ia ki pulit ki la leit ba ker pyllun ia ka thanad kaba don ha Resubelpara bad ki la thang ia ka Resubelpara Police Station , ki la thang ia ki kali pulit, ki la thang ruh ia ki kali pynlip ding kiba ieng hajan thanad.Katkum ka khubor na ki pulit pat la iathuh ba katei ka jingtalasi ia ki kali ba iaid ka dei hadien ba ki la ioh jingtip ba ki don ki lehnoh kiba iaid lynti bad kiba pynkit tiar siat lyngba katei ka jaka.Shah thang san tylli ki kali sorkar,2 ki kali shimet ha Resu-KhaldangKa sorkar ka la pdiang ban thung da ka kynhun tohkit, halor ka jingjia ha Resu-Khaldang ka North Garo Hills kaba la mih hapdeng ki pulit bad ki paidbhur haduh ba la lai ngut ki la mynsaw jur ki riew paidbah hynnin ka janmiet.U Myntri Rangbah ka jylla u Dr Mukul Sangma u la ong ba ka sorkar kan thung ia ka jingtohkit Judicial inquiry halor kane ka jingjia bad kan sa siew bailutksan sha baroh kiba la mynsaw na kane ka jingjia.Ia kane ka jingjia la wanrah da u MLA ka NPP u Nihim D Shira mynta ka sngi hapoh ka iing dorbar uba la dawa ba dei ban thung da ka Judicial inquiry bad ban siew bailutksan ia kiba mynsaw bad ban pynshitom ia ki pulit kiba donkti ha kane ka kam. Ia kane ka jingdawa u Nihim, la kyrshan ruh da u MLA ka thain u Salseng C Marak.Shwa ia kane, u Myntri tnad kam pohiing ka jylla u Bah HDR Lyngdoh u la ong ba ki don san tylli ki kali sorkar kiba shah thang bad ar tylli ki kali shimet ha ka jingjia ha Resu-Khladeng ka North Garo Hills kaba jia hynnin ka sngi.Haba wanrah ia ka jingpynshai hapoh ka iing dorbar mynta ka sngi, u la ong ki kali sorkar ba shah thang ki long kawei ka gypsy, ka jeep, ka mini trok, ka water tender bad ka bike katba jong ki riew paidbah kaba shah thang ka dei ka maruti bad ka bike.U la ong ba ka jingjia ka la mih haba ki pulit hadien ba la ioh jingtip ba don u dkhot lehnoh u William Sangma, ki la pynlong ia ka jingthwet ia ki kali ba iaid ha Resu-Khaldang ha ka por 8 Pm haduh 10 PM, bad kawei ka bolero pick-up ka la wan iaid hynrei haba ki pulit ki pyrshang ban pynsangeh ka khlem ieng satia bad ka la pynlong ia ki ban synreit kuli da kaba suba ba dei ki lehnoh.Ha kane ka jingsynreit kuli, lai ngut ki briew ki la mynsaw ba kynthup u Milseng Sangma (27), Tubal Sangma (29) bad u Janrak Sangma (27) bad la pynkit sha CHC bad kham hadien la rah sha International Hosoital ha Guwahati.Hynrei ki paidbah mar synioh jingtip ia kane ka jingjia, ki la leit tur puk sha CHC ha Resubelpara bad ka la pynlong ban mih ka jinghuri hura ha kaba ar tylli ki kali pulit ka la pynpra bad nangne ki paidbah ki ala tur sha police station ha kaba ki la hiar thma haduh ban pynjulor ia ka ophis bad ki mar.Hynrei namar ka jingsted ki pulit ban wan sha katei ka jaka, la lah ban pynthanda mynta bad ka sorkar ka la thung ia ka Magisterial Inquiry.U la ong ba katei ka thain ka dei kaba kynrei bha ki kam runar ha kaba dang shen, ka la don ka jingiather kuli bad ki dkhot seng kieng atiar ba ialam da u Singbirth Marak ba khot sin kum Norok uba thaw ia ka kynhun kiengatiar ka United Achik National Front (UANF). Ki don ruh ki jingshah rahborr bad kiwei ki kam bymman khamtam namar ba ka dei ka jaka ba khappud bad ka Assam.","Bitar ki paidbah ba siat briew ki pulit, shah  thang 5 ki kali sorkar & 2 ki kali paidbah",https://www.urupang.com/bitar-ki-paidbah-ba-siat-briew-ki-pulit-shah-thang-5-ki-kali-sorkar-2-ki-kali-paidbah/
"Shillong, 7 Lber:Ka Khasi Students Union (KSU), ka la phah ia ka jingujor sha U Bah Ronnie V. Lyngdoh, myntri ka tnat pynroi sor, halor ka jingthmu jong katei ka tnat ban ai jaka sah pyngngad ia kiwei ki ophis sorkar jong kiwei pat ki Jylla kiba nabar bad la ong ba ha ka jaka ban ai jaka ia kitei ki sorkar Jylla, la dei ban ai jaka sah ia kiba ha iing jong ki nongpang, kiba shong ba sah ha katei ka Hospital.Ka KSU, ka shim, ba katei ka jingleh jong ka MUDA, ka dei kaba long pyrshah paidbah bad kaba pyrshah ia ki duk ki rangli, kiba la shaniah bad aiti ia kane ka sorkar, ba kan synshar ha ka Jylla, ha ki saw snem ba ladep.",Ujor ka KSU ban tei basa hajan NEIGHRIMS,https://www.urupang.com/ujor-ka-ksu-ban-tei-basa-hajan-neighrims/
"Shillong, 7 Lber:Ki dkhot ka CSWO seng kmie hapoh ka jingialam ka Kong Irene Hujon kum ka President, ha ka sngi nyngkong, ki la leit peit sngewlem ia u samla Kerbor Nongrum, uba don hapdeng ka jingshitom kaba jur bad uba dang shah sumar mynta hapoh ka ICU jong ka Woodland Hospital, Shillong. Une u samla u la mynsaw jur na ki bynta jong ka khlieh haba u la hap nalor ka trok ha ki thain Smit, ha ka 3tarik mynta u bnai.Na ka jingiathuh i kmie jong u, ryngkat ki bahaiing, la sngew mat ba u la shah iuh da ka shaka kali na ka bynta ka khlieh.Ki doktor jong katei ka hospital ki la leh lut ia kaba donkam hynrei haduh mynta, utei u samla um pat tipbriew satia.Ki dkhot ka seng ki la ai ruh i jingiarap iba rit katba lah bad kan dang ai shuh bad ha ka juh ka por, ka buh ruh ka jingduwai ba U Blei Trai Kynrad un ai biang ia ka jingkoit jingkhiah ha utei u samla.Ka seng ka kyrpad ruh ia kito kiba don ia ka mynsiem ban iarap, ba kin ai lem ka kti kamom kti ka diang, la i long iba rit ne baheh sha katei ka longiing kaba duk kiba la mad ia katei ka jingeh, namar ba ka jinglut jingsep ka long kaba shyrkhei, bad ka da kyrpad ruh khamtam eh ia u Bah Remington Pyngrope bad u Bah Banteidor Lyndoh kiba long ki MLA bad MDC jong ka Mawkynrew ba ki dei ruh ban leit jngoh da lade bad theh ruh ka jingiarap kylluid sha katei ka longiing, khamtam ki duk ki suk namar ki dei ki briew jong ki hi.Ka jingkynnoh ka long ruh ia u trai jong katei ka trok, namar ba u lah tip bha ba ka trok jong u ka long kaba lah jot bad ka jingkhang sha ka liang kaba shong utei u samla ka dei kaba lah shu teh tang da u sainar. Kumta, u hap ban shim ia ka jingkitkhlieh bad un siew ia ka bai lutksan baroh.Ki pulit kiba shimti ia kane ka jingjia ruh ki dei ban kitkhia, lym kumta, na ka liang ka seng kan hap ban leit sha ki bor ba halor,ong ka kyrwoh ba la thoh da ka Khasi, ba la phah da ka kong Kong Irene Hujon, President bad ka Kong Rosetta War, Joint Secretary CSWO.",Na khlieh iuh ka trok ia u samla,https://www.urupang.com/na-khlieh-iuh-ka-trok-ia-u-samla/
"Shillong, 07 Lber:“Ngam shym la leh eiei kaba bakla, la aiti laitluid ha ki pulit ban tohkit iano iano bad ka ain kan leh ia kaba donkam”, la ong u myntri ka tnad kam pohiing ka jylla u Bah Horju Donkupar Roy Lyngdoh haba jubab ia ka jingtainia hapoh ka iing dorbar mynta ka sngi, halor ka mat kaba iadei bad ka kam thombor ia ki khynnah bad kynthei ha ka jylla.Ha kaba iadei bad ka jingjia ha hotel Marvelenn Inn ba dei trai kiba haiing jongu, u Bah HDR Lyngdoh u la ong ba ka sorkar bad ma u, kum u myntri ba peit ia ka tnad pulit ka jylla, um shym la tuklar eiei ia ka jingtohkit jong ki pulit halor kane ka kam ha kaba u MLA ka Mawhati u Bah Julius K Dorphang ruh u la shah kem halor ka jingdonkti ban don bynta ha ka kam leh beijot ia ka khynnah 14 snem.“Nga pynthikna ba mano mano ba donkti ha ka kam, kiba heh ne kiba rit, ka ain kan leh ia kaba donkam”, la ong u Bah HDR Lyngdoh.U la bynrap, ka jingshah kem u MLA uba dei u dkhot ka iing dorbar ka pynpaw ba ka sorkar kam shym la tuklar.Ha kajuh ka por, u la kyntait ia ka jingkynnoh ba leh beijot ia ka khynnah ha hotel u khun jongu ha Rilbong da kaba ong, “Kam dei ka jingshisha ba la leh beijot ha ka hotel ba dei trai kiba haiing jong nga”,.U la sait met ia ka jingkynnoh da kaba ong, “Haba u trai ka taksi u aiti ha u nongniah, un leit tip shano ba u nongniah un kit ia ki runar ha kali bad kumjuh ruh, ka jingjia ha hotel Marvelenn Inn”.U la iathuh ba ka sorkar ka la thung ia ka Fast Track Court ha ki district ban pynsted ban shim bishar ia ki briew kiba donkti ha ka kam thombor ia ki kynthei, nalor la buh ruh ia ka Women Cell ha ki san tylli ki police station ha ka jylla ban peit kyrpang ia ki kam thombor ia ki kynthei.Shwa ia kane u MLA ka Nongkrem u Bah Ardent M Basaiawmoit u la dawa hapoh ka iing thawain ba u myntri tnad kam pohiing u Bah HDR Lyngdoh u dei ban hiar shuki noh namar ba ka jingjia leh beijot ia ka khynnah 14 snem ka la jia ha ka hotel Marvelenn Inn kaba dei trai kiba haing jongu, khnang ban ailad ia ka jingtohkit kaba khuid.Haba shim bynta halor kane ka mat hapoh ka iing dorbar thaw ain hynne ka sngi ba la wanrah da u MLA ka West Shillong u Bah Paul Lyngdoh, u MLA ka Nongkrem u la ong, “u Myntri u dei ban pynshai ia ka jingjia ha ka hotel Marvelenn Inn bad u dei ban hiar shuki noh khnnang ban ailad ia ka jingtohkit kaba laitluid”.U la ong ba ka jingjia shah leh beijot bad shah thombor ki kynthei ha kane ka jylla kaba la pynjngut ia ka ophis ka Raj Bhavan ruh ka la pynjah burom ia ka jylla Meghalaya kaba la bna nam ba ka niew kor bha ia ki kynthei.“Kaei kein kane kaba la jia ha kane ka ri Tip Briew Tip Blei jong ngi”, la ong u Bah Ardent bad kyntu ia ka sorkar ba kan shim khia ban pynthikna ba ki khynnah ki kynthei ha kane ka jylla kin ioh ia ka jingshngain.Katba u Bah Paul Lyngdoh haba wanrah ia kane ka mat ba kyrpang, ula ong ba katkum ka jingkhein ba la ioh na ka tnad pulit, ka jingkharoi ki kam thombor ia ki kynthei ka la pynjah burom shibun eh ia ka jylla.“Nalor u nongthawain u MLA ka Mawhati, u ophisar sorkar ruh u la paw kumba la donkti ha kane kam, da kaba kdew ia u director ka tnad Soil and Water Conservation”, la ong u Bah Paul Lyngdoh.U la ong ba ka la dei ka por ia ka sorkar ba kan thaw dur thymmai ia ka tnad pule puthi khnang ban ai ia ka jinghikai ia ki samla kane ka pateng ban saindur ia ka lawei jongki.“Kaba sngewsih ba ka jylla Meghalaya ka la wan shakhmat ban ia ka jylla Utter Pradesh ha ki kam thombor ia ki kynthei”, la ong u Bah Paul Lyngdoh.U la ong ba ka nongbah Delhi, Bangaluru bad kiwei ki dei kiba la bna nam ha kam thombor ia ki kynthei ha kaba ki don ki ri kiba la ai jingmaham lypa ia ki nongshnong jongki, haba ki leit sha katei ka jaka kim dei ban iaid marwei bad dei ban husiar. “Ngim kwah ba ka Meghalaya ruh kan long kum kine ki nongbah ka ri India”, la ong u Bah Paul Lyngdoh.“Kane ka khlam kan sar lada ngim leh mynta”, la ong u MLA ka West Shillong.Katba u James K Sangma u la ong ba ka sorkar ka dei ban leh da kaba tyngeh ban thaw ia ka ain kaba khlain ia ki nongleh bymman khnang ban pyntieng ia ki. “Lada ka sorkar kam lah ban leh ia kane, khlem pep, ka nongbah Shillong kan long ka nongbah jong ki kam thombor ia ki kynthei kum ka Delhi”, u la ong.",Dawa hiar shuki u Bah Ardent  ia u myntri kam pohing,https://www.urupang.com/dawa-hiar-shuki-u-bah-ardent-ia-u-myntri-kam-pohing/
"Shillong, 07 Lber:U Nongialam liangpyrshah u Dr Donkupar Roy u la ong ba ka jingbym shim khia ka sorkar pdeng bad ka sorkar jylla ban pynbiang ia ki tower mobile ha ki thain khappud, ka la pynlong ia ki paidbah khappud ban pyndonkam da ki SIM Card na Bangladesh.Haba wanrah ia kane ka jingkylli hapoh iing dorbar, u Dr Don u la ong, “Bun ki shnong ha khappud ka India bad Bangladesh ha kaba ka konstitwensi jongu ruh, ki pyndonkam da ki SIM card na Bangladesh bad ka daw ka dei namar ba kim ioh network ki SIM card na India”.U la ong biang, “Wat ki shipai BSF ruh ki don kiba pyndonkam da ka SIM card Bangladesh wat lada ki tip ba ka long beain hynrei kim banse haba kim ioh network”.Katkum ka jingong jong u Dr Don, ka sorkar ka la ai daw ba ka jingbym ailad ia ki network India ha khappud ka long na ka bynta ka jingshngain ka ri.“Ngi la aiti kum ki nongshong shnong ka ri ha khappud na ka bynta ka jingshngain ka ri, ka la dei ruh ia ka sorkar ba kan pyrkhat ia ki nongshong bad kata ka long ban pynbiang ia ki network mobile ha khappud ban pynsuk ia ki paidbah”, u la ong.Ha kawei ka liang, ka myntri ba peit ia ka tnad sam jingtip ka Kong Ampareen Lyngdoh haba jubab ia ka jingkylli ka la kynnoh ba ka jingbym ioh network sha khappud ka dei ka kam jong ka sorkar pdeng bad ka sorkar jylla kan shu kyrpad.Katkum ka jingong ka kong Ampareen ka kompeni BSNL kam shym la don mobile tower satia ha shnong Mawkliaw, Nongjri ki shnong ba hap ha ka thain khappud bad ka Bangladesh.","Ha khappud, kham treikam  ka network Bangla: Dr Don",https://www.urupang.com/ha-khappud-kham-treikam-ka-network-bangla-dr-don/
"Shillong, 7 Lber:Mynta ka step la lap ia ka metiap jong kawei ka longkmie narud surok ha Itshyrwat, ka lynti ban leit sha NEIGRHIMS. La lap ia katei ka metiap ha ka por 5 baje mynstep. Katei ka longkmie kaba don hapdeng ka 30 bad 32 snem karta ka dei kaba shong basah ha Mawprem Bishop Falls. Ia katei ka metiap la lap da ki nongshong shnong jong katei ka shnong bad mar mar ki la pyntip sha ki pulit.Ki pulit ki suba jur ba katei ka longkmie ka la shah batbor bad hadien la pyniap noh ia ka, ia katei ka metiap kaba thiah lyngktar harud surok la lap ba kam don jaiñ don nep shuh. Ia katei ka metiap la pynkit noh sha Civil Hospital ban leh ia ka Post Mortem. Haduh mynta ia katei ka metiap ym pat shym la don kiba wan kam. Ki pulit ki dang tohkit ia katei ka jingjia.Ha ba iakren bad u bah B Rynjah uba long u rangbah shnong ka Mawprem u la iathuh ba katei ka longkmie kadei kaba sah ha Kyrbom ha ïing baduk (MUDA Housing Complex) bad ka don hapdeng ka rta kaba 27 haduh 28 snem bad ka lah don khun bad u rangbah shnong u la iathuh ruh ba mynta um pat lah ban ai ka jingtip kaba bniah namar ba un dang hap ban leit sha katei ka ïing lashai ka sngi.","Shah pyniap ka longkmie na Mawprem,  lap ia ka met iap ha Itshyrwat",https://www.urupang.com/shah-pyniap-ka-longkmie-na-mawprem-lap-ia-ka-met-iap-ha-itshyrwat/
"Shillong, 7 Lber:Ki nongtrei shipor lane ki Officiate jong ka tnad PWD Road and Building mynta ka sngi ki la leit ban ia kynduh ia u myntri rangbah ka jylla u Dr.Mukul Sangma bad ia kitei la ialam da ka President jong ka Mahila Congress na kane ka jylla ka kong Joplin Shylla. Katei ka jingiakynduh jong ki ka long ban pynsngew ha u Dr.Mukul ia ka jingeh ba ki ia kynduh namar ka jingshah weng kam kynsan kynsan ha ka sorkar kaba la ktah lut ia ka kam ing ka sem jong ki.Kitei ki nongtrei shipor ka PWD ki la ai ruh da ka jingthoh sha u Dr.Mukul ban pynpaw ba kane ka jingweng kam kynsan kaba tang da ka ktien kaba la pynsngew sha ki ka la treikam tang hapoh ri Lum Khasi bad Jaintia katba ha ri Lum Garo baroh ki nongtrei shipor ki dang trei ia ka kam jong ki.Ki la dawa ruh ba u myntri rangbah u dei ban ailad ia ki ban bteng biang ia ka kam ba ki trei namarba kumba ka long mynta ka snem jong ki ruh ka la heh namarba don na ki kiba la trei la palat ia ka 30 snem kum ki nongtrei shipor hynrei kiba bun hi ki trei palat ia ka 5 snem bad kim lah shuh ban leit trei da kiwei pat ki kam.Haba kren sha ki nongthohkhubor u General Secretary jong ka All Meghalaya Officiating Employees PWD Road and Building Association u bah Barristar Roy Thabah u la ong ba ki nongtrei kiba la shah weng kam kynsan ki la palat ia ka 100 ngut bad la weng kam ia ki tang da ka ktien ha u naiwieng, 2015 bad naduh katei ka por kim shym la ioh ia ka tulop ruh kaba shisnem tam.Ka kong Joplin Shylla President Mahila Congress ka la ong ba bun na kitei ki nongtrei ki la pynpep skul noh ia ki khun jong ki ruh namarba ka la ktah ia ka jingioh kamai jong ki. Ha katei ka jingialang kaba la wan ban ia shim bynta da ki phew ngut ki nongtrei shipor la donlang ruh u bah D.D Lapang nongaibuit ka sorkar, u Martin M Dango myntri ka tnad PWD bad kiwei pat ki heh sorkar.","100ngut shah weng kam,  ki nongtrei shipor ka PWD",https://www.urupang.com/100ngut-shah-weng-kam-ki-nongtrei-shipor-ka-pwd/
"Shillong, 08 Lber:Ka Synjuk Ki Nongsynshar Shnong ka Bri U Hynniewtrep (SNSBH) ka pynrem jur ia ka jingjia leh beijot bad pyniap dusmon ia kawei ka longkmie kaba na Mawprem, Shillong ha ka miet 06 tarik Lber kumba la paw ha ki lad pathai khubor.Ha ka kyrwoh ba la pynlait mynta ka sngi ka SNSBH ka la ong ba ha kane ka sngi ba kyrpang kaba baroh ryngkat bad ka pyrthei shityllup la rakhe ia ka sngi burom ki kynthei bad burom ia ki kum ka jingai ba kordor jong u Blei ha u khun bynriew.Ka Synjuk ka ai khublei Sngi Burom basuk ia ki kynthei naduh ki khunlung, khynnah, samla, longkmie bad ki tymmen ki kro.Ka Synjuk ka sngewkhia shi kat dei halor ki jingshah rahbor, batbor bad shah pyniap dusmon (khamtam) jong ki khynnah/samla kynthei bad longkmie kiba mih khubor na ka por sha ka por. Kaba sngewtriem bad pynsuhjer shuh shuh ka long ba kum kine ki kam sniew ki iai jia man ka sngi ha ki jaka bapher bapher ka Ri Hynniew trep baieid jong ngi.Ha kajuh ka por ka synjuk ka kwah ruh ban maham ia ki khynnah samla samhoi halor ki jingma jong u drok; uba u la wanrah ia ki jait jingsniew ba har rukom ha kane ka ri.Ka Synjuk ka bynniaw ia ka jinglong jingman ka imlang sahlang mynta bad ka kyrpad ruh ban don ka sneng ka kyntu hala ki rympei, ki kur ki jait bad ki shnong ki thaw ban pynneh pynsah ia ka akor ka burom bad ka tip briew tip blei ba la buh la seng da u mynba rim; khnang ban jop ia kane ka jingeh kaba ia kynduh mynta.Ha kum kane ka saw ka sian jong ka jait bynriew, ka synjuk ka kyntu ia baroh ki Dorbar bad ki nongshong Shnong ban pyrman bad peit bniah ia la ki nongshong shnong. Dei ban adong de ia ki ban leh kino kino ki kam kiba pynthut ia ka suk ka sain bad kiba pynjah burom ia ka shnong ba ki shong ki sah bad ia ka jait bynriew Hynniew Trep baroh kawei.Ka la ong ai ba ka ktien phira jong ka Dorbar Bah ba 30 tarik Jymmang 2015 kaba ong “Kumba hyndai kumjuh lawei namar ka ri ngin long kawei” kan pynshlur ha kane ka por jong ka jingtynjuh. Ka synjuk ka long kaba kloi ban ia trei lang bad kino kino ki Dorbar Shnong ha kaba iadei bad kane ka liang, la ong ka kyrwoh na u Bah R.L.Blah u Genl Secy ka SNSBH.",Pynrem jur ka SNSBH  ba shah pyniap ka longkmie,https://www.urupang.com/pynrem-jur-ka-snsbh-ba-shah-pyniap-ka-longkmie/
"Shillong, 08 Lber:U Myntri ka general administration u Bah HDR Lyngdoh u la ong ba ka national population registration (NPR) ka iadei beit bad u Aadhaar number bad ka sorkar ka dang pynkhreh ban sdang biang ban leit register hadien ba la pynbit pynbiang ia ki jingdonkam.U Bah HDR Lyng-doh u la ong ia kane haba jubab ia ka jingkylli ba la wanrah da u MLA ka Nongkrem u Bah Ardent M Basaiawmoit mynta ka sngi hapoh ka iing dorbar.U Bah HDR u la ong haduh mynta ka jingdon jong ki briew kiba la rejister ha ka National Population Register Biometric ha kane ka jylla ka la long tang 10 percent. “Ka jingpynrung kyrteng ia ki nongshong shnong ha ka jylla la pynkut noh da ka sorkar pdeng ia ka agency kaba leh ia kane ha ka 31 tarik Nohprah 2016 bad na kata ka daw, la pynsangeh shwa ia kane ka kam shipor”, la ong u Bah HDR.Ka jingpynrung kyrteng kan sa sdang biang hadien ba ka sorkar pdeng kan thung ia ka agency ba thymmai na ka bynta kane ka kam, u la bynrap.Ha kajuh ka por, u Bah HDR Lyngdoh u la kyntait ia ka kam ba ki paidbah kim pdiang ban leh ia u Aadhaar da kaba ong, “Mynta ki paidbah ka jylla ki la sdang ban pdiang ia u Aadhaar”.U la ong ba kane ka jingsdang jong ki paidbah ban pdiang ka dei hadien ba ka bor sorkar ka la pynlong ia ka jingpynshai bad ban pynsngewthuh ia u paidbah sha kylleng ki jaka bad ki shnong.Halor ka jingkylli u MLA na Rambrai ba ki paidbah ka West Khasi kim pat pdiang ia u Aadhaar, u Bah HDR u la ong, lada donkam ka sorkar kan sa pynlong biang ia ka jingpynshai paidbah halor kane.","U NPR u iadei bad u Aadhaar  number, ong u myntri",https://www.urupang.com/u-npr-u-iadei-bad-u-aadhaar-number-ong-u-myntri/
"Shillong, 7 Lber:Katba dang iaid lynti ban leit sha Maw-tajuh -Khad-Ar Shnong haba la poi ha ka jaka ban rung sha ka shnong Kshaid (12 Shnong) une u nongthohkhubor u la iohi ba ka don ka jingtwa khyndew kaba la jur bha ha kaba ki mawbah, maw rit bad ka khyndew kaba la twa ka la khang lynti sbuk ia ka surok ban kiew sha ka Shnong Kshaid kaba hap ban iaid lyngba ka shnong War-War.Une u nongthohkhubor u la kylli na ki briew jong katei ka thaiñ, shaphang katei ka jingjia bad ki la iathuh ba ka la jia la jan dap shibnai mynta; hynrei haduh mynta ki bor sorkar kim pat leit ban pynkhih lane ban weng ia katei ka twa kaba la khang sbak ia ka surok ban rung hapoh shnong.Ki briew jong katei ka thain ki la pynpaw ka jingsngewsih namarba ki bor ba dei peit kim shym la shimkhia ban weng noh ia katei ka jingeh u paidbah bad ki la kren iam rem da kaba ong ba ki dei ki nongkyndong ym don ba phai khmat sha ki.Uwei na ki rangbah haba kren bad u nongthohkhubor u la ong ba bunsien la ju iohi ba haba don kino kino ki jingjia twa khyndew ha ki jaka sor ne khapsor la ju iohi ba mar-mar tang da ki minit ne kynta la phah ia ki puh shilum ban leit pynkhuid bad pyllait lynti, hynrei katei ka jingjia hangtei ka la jia la shibnai mynta hynrei ym don ba phai khmat satia.","Shibnai sahkut ka twa hapdeng surok, ym don ba pynkhih",https://www.urupang.com/shibnai-sahkut-ka-twa-hapdeng-surok-ym-don-ba-pynkhih/
"Shillong, 8 Lber:Ki pulit jong ka nongbah Shillong, ki la pyntip ba kito kiba leit jingiaseng Synod Sepngi ha Mawlai Umshing, ha ka 12tarik Lber 2017, kim dei ban ia kit palat pud ha ki kali leit jingiaseng bad ba kim dei ruh ban shong jingiaseng, ha jrong prah jong ki trok. Ki pulit, kin nym shah ba kiba kum kitei ki kali, na ka bynta ka jingsuk ka leit ka wan ia baroh, ong ka khubor na U Bah M Kharkrang, Superintendent of Police, East Khasi Hills.Lah ban pynkynmaw, ba dang ar taiew mynshwa, kawei ka trok, ka la kylla ha ka lynti leit jingiaseng Synod sha Nonglang, ha kaba ka la kit briew kumba 70ngut tam eiei bad kaba la pyniap ia 19ngut ki briew haduh mynta bad sa bun kiba dang mynsaw jur ha Hospital.","Kali leit iaseng, wat thep  khapngiah, maham ki pulit",https://www.urupang.com/kali-leit-iaseng-wat-thep-khapngiah-maham-ki-pulit/
"Nongstoiñ, 8 Lber:Ka seng Khasi Student Union West Khasi Hills District Unit, ka la leit ban ia kynduh ia u Deputy Commissioner ka West Khasi Hills, u Arun Kumar Kembhavi ban dawa pyntreikam noh ia ka ia ka khyrdop rung bad mih ha Athiabari.Katkum ka kyrwoh khubor ba la phah da u samla Ellen Syiemlieh Education secretary KSU Nongstoin Circle, la ong ba na ka liang jong ka seng.Ha katei ka jingleit kynduh DC ka la buh ruh ia ka jingthoh ban kyrpad ia u DC ba un kham pynkloi noh ia katei ka kam, namar ba ia katei la dep ban ai jingmynjur hi da ka sorkar ha kine ki snem ba ladep bad kumba ka long ha kiwei kiwei ki District jong ka Jylla ia kitei ki khyrdop rung bad mih la dep ban pyntreikam bad ka la iaid shait shait katba hapoh West Khasi Hills, ka dang sahkut.Shuh shuh la ong ruh ba ka seng ka la ai jingmut ia u DC ba lada don kano kano ka jingeh ha kaba iadei bad ka jingshim jaka, ba ki dei dei ban wad noh shawei ia ki jaka khnang ba ka kam kan nym sahkut ka kam.Ha kajuh ka por ka seng, ka la pynpaw ruh ba katkum ka jing thmu jong ka sorkar ka jaka ba mut ban buh ia katei ka khyrdop ka long ha Athiabari lane Kamriangsih hynrei kitei baroh ar jaka kim da long ki jaka kiba biang namar ba ha kitei ki ar jaka dang don ruh ki lad ki lynti ban ioh rung ioh mih bad ka seng ka la ong ba dei ban buh ha ki jaka kiba bit ba biang khnang ba ka jingthmu buh khyrdop kan long kaba sei soh.Ha kaba iadei bad katei ka bynta na ka liang jong u DC u la ong ba ka jingeh ba ka sorkar ka ia kynduh mynta ka long namar ba ka khyndew kam dei ka jong ka sorkar, hynrei ia ka jaka ba la thmu ban buh ia katei ka khyrdop hapoh Athiabari ka dei hapoh ka jingpeit jong ka KHADC, kumta u la ong ba ka donkam ruh ban hap iaid lyngba ka KHADC.Ha kawei pat ka bynta na ka liang jong ka seng ka la ai jingthoh ruh ban tyrwa ia ka Kyrshai ruh kum kawei na ki khyrdop rung bad mih, namar hadien habud, ynda la shna ia ka surok Nongstoin Rambrai Kyrshai kan sa kylla long kum kawei na ki lynti heh ban rung ban mih na ka Jylla Meghalaya sha ka Jylla Assam bad ha kajuh kapor ka seng ka la pynpaw ruh ia ka jingeh namar ka jingpynslem jong ka sorkar ban siew dep noh ia ka bai jaka, sha ki trai khyndew ban shna ia katei ka surok bah.Na ka liang jong u DC ha kaba iadei pat bad katei ka bynta u la kular ba un sa shim khia ban siew lut noh baroh bad u la dep ruh ban wad jingtip bad buh ruh ia ka jingkylli na ka ka regional ophis kaba don ha sorbah Guwahati halor ka jingpynslem ia katei ka jingsiew sha ki trai khyndew, ong ka kyrwoh.","Kwah khohreh ka KSU, ki jaka talasi mynder ha Athiabari",https://www.urupang.com/kwah-khohreh-ka-ksu-ki-jaka-talasi-mynder-ha-athiabari/
"Tura, 9 Lber:U nongialam jong ka Garo National Liberation Army (GNLA) uba bat ia ka kam Foreign Secretary u la wan pyndem noh ialade mynta ka sngi hakhmat ki pulit. Utei u nongialam ka GNLA u dei uba la tip kyrteng kum u Briyan R Marak bad uba ju khot sin kum u Millam (40 snem karta) na Tura Ringregittim, West Garo Hills, u la wna pyndem hakhmat ki pulit South Garo Hills ha ka por 10 baje mynstep ha ryngkat ka jingdonlang u DC ka SGH u Shella N Marak, SP Abraham T Sangma, ki nongialam niam bad ki sengbhalang. Utei u GNLA u la rung ha katei ka seng ha ka 30 tarik u lber, 2011.U la iathuh ba hadien ar taiew ba u la rung sha katei ka seng la phah ia u sha Bangladesh bad ka por kaba bun u la pynlut ha Bangladesh. Ka kam jong u ha katei ka seng ka dei ban ia kren bad kiwei pat ki seng lehnoh ban pynioh ia ki tiar siat bad kiwei pat ki jingdonkam. U la shah kem ha ki pulit Bangladesh ha ka 15 tarik u nohprah, 2012 namar ka jingryngkang pud bad u la shong phatok kumba 10 bnai.",Wan pyndem u nongialam ka GNLA,https://www.urupang.com/wan-pyndem-u-nongialam-ka-gnla/
"Shillong, 9 Lber:Ka Shnong Lad-mawreng, Mawkalum bad na kiwei dei ki Shnong kiba marjan ki la mad ia ki jingeh ba ki hap ban thied ia ka Umdih umbam ha ka dor T.900/- man la ka sngi mynta la palat ar Taiew tam tang na ka daw ka jing leh bym suit niew jong ka tnad PHE bad ka Company BSC ba shna ia ka Surok ar kali na Ladmawreng shaduh 7th Mile, Upper Shillong.Halor kane ka phang, ki Dkhot jong ka FKJGP Upper Shillong Circle hapoh ka jingialam jong u President, Samla Kitboklang Nongphlang mynta ka sngi, ki la leit ban ka jingleit jurip kyndit ban lap ia ki jingshisha baroh. Haba kren sha ki lad pathai khubor na ka liang jong u Samla Kitboklang Nongphlang, President FKJGP Upper Shillong Circle u la ong ba ha ka jingshisha ha shwa ban sdang ia ka jingtrei ban shna ia ka surok, na ka liang jong ka PHE Department, ka la dei ban ia pynbeit lypa lyngba ka jing ia sngewthuh jing mut bad ka BSC Company khnang ba ki paidbah nong shong shnong kin ym mad ia ka jing kyrduh um namar kiba bun ki Nong Shong Shnong ki dei kiba im kamai jakpoh da ka kam rem kam riang bad ha kiwei pat ki kam bylla sngi. Mynta tang na ka daw ka jing leh bym suit niew jong ka tnad PHE bad ka Company BSC ki paidbah ki hap ban thied ia ka um ha ka dor T.900 bad kane ka la iaid mynta la palat ar taiew tam.U Samla Kitboklang Nongphlang u la ong ba ka FKJGP kam pyrshah ia ka jingshna surok iaid ar kali, lane ia kino kino ki kam pynroi, hynrei u la ong pat ba lyngba kata ka jing wan jong ki kam pynroi kam dei pat ban pynlong sohpdung ia ki paidbah nong shong shnong. U samla Kitboklang Nongphlang u la dawa na ka PHE Department ba kadei ban pynbiang ia ki jingdonkam baroh hapoh shitaiew bad lada katei ka jing dawa jong ka Seng kam seisoh na ka liang jong ka FKJGP kam banse ban shim da kiwei pat ki lad ki lynti na ka bynta ka bit ka biang jong ki paidbah nong shong shnong.Ha katei ka jing leit jurip kynsan jong ka FKJGP Upper Shillong Circle la ia don ryngkat ruh u Rangbah Shnong jong ka Shnong Lad Mawreng u Bah Jores Sun, ki dkhot jong ka Committee Shnong lem bad ki Dkhot jong ka KSU Upper Shillong Circle bala ialam da u Samla Shngainlang Sohkhlet, President KSU Upper Shillong Circle.Na ka liang jong u Bah Jores Sun, Rangbah Shnong Ladmawreng u la pynpaw ia ka jing bynniaw halor ka jing leh bym suidniew jong ka PHE Department bad ka Company BSC kaba buh jingeh ia ki Paidbah Nong Shong Shnong ha kaba u la kyntu ia ka Tnad ka PHE Department ba ka dei ban Shimkhia khnang ba ki paidbah kin ym mad ia ka jing jynjar. Haba bynrap ha ka jingiakren bad ki Lad Pathai khubor na ka liang jong u Samla Shngainlang Sohkhlet, President KSU Upper Shillong Circle u la ong ba na ka Liang jong ka KSU Upper Shillong Circle ruh kin sa shimkhia ban bud dien ia kane ka kam ban leit iakren bad u Executive Engineer PHE bad kumjuh ruh ia ki Nong pyniaid jong ka BSC Company ban weng mardor ia kine ki jingeh baroh kaba ki Paidbah Nong Shong Shnong ki iakynduh, ha kajuh ka por u la ong ruh ba na ka liang jong ki Ar Seng (KSU & FKJGP) Ngin ai por Hapoh shitaiew ia ka PHE Department bad ka Company BSC ba kidei ban shimkhia ia kane ka kam hashwa ba kum ki Seng Bhalang ngin shim da kiwei pat ki Sienjam.","Na ka surok ar kali, shongdor  T.900 ka um ha Ladmawreng",https://www.urupang.com/na-ka-surok-ar-kali-shongdor-t-900-ka-um-ha-ladmawreng/
"Shillong, 09 Lber:U Myntri ka tnad sam ding ka jylla u Bah Sniawbhalang Dhar u la pyntip hapoh ka iing dorbar ba ka Meghalaya Energy Corpration Limited (MeECL) ka dang dei ban siew ram haduh T. 527.07 klur ban siew sha ki kompeni sam ding bapher bapher kiba ka jylla ka thied bad kane ka dei haduh ka 2 tarik Lber, 2017. Haba jubab ia ka jingkylli ba la wanrah da u MLA ka Nongthymmai u Dr Jemino Mawthoh hapoh ka iing dorbar mynta ka sngi, u myntri u la ong, “Ka ram ba hap ban siew ha na North Eastern Eletric Power Corporation Limited (NEEPCO) bad kiwei ki kompeni sam ding ka sorkar pdeng, ka la kot sha ka T. 527.07 klur haduh u Lber mynta u snem”.U la ong ba ka sorkar jylla ka la shim bun ki lad ki lynti ban pynkhuid noh ia kane ka ram bad kawei na kine, ka long ba ka sorkar jylla ka la kubur ban long kum ka nongbahkhlieh na ka bynta ban shim ram T. 325 klur na ka Power Finance Corporation (PFC) ka sorkar pdeng ban siew ia kane ka ram sha ki kompeni.“Ia kane ka pisa la siew sha ka NEEPCO ha ka 21 tarik Noprah, 2016 kum shi bynta ban pynkhuid ia ka ram”, la ong u Myntri. Kawei pat ka sienjam ba ka sorkar ka la pyrshang ban pynsting ia ka jingban khia ka ram ia ka MeECL ka long ban shim bynta ban pyntreikam ia ka skhim ka sorkar pdeng ka Ujwal DISCOM Assurance Yojana (UDAY).U la ong ba ka daw ka jinghiran ka tnad MeECL ka dei na ka jingoh da ka dor kaba tad ia ki nongthang ding, bad kane ka dor ka dei kaba rit tam ha India bad namar kane, ka sorkar ka la hap ban buria na kaba thied ia ka ding na kiwei ki kompeni bad die pat ha ka dor kaba kham tad sha ki paidbah.Kawei pat ka jingeh ba ka MeECL ka dei ka jingbym siew thikna ki kompeni ia ka bai thang ding bad u la jer kynthup ia ka MCCL T. 8 klur, ka Cyprakash kaba khlem siew T. 35klur, RMB T. 5 klur, bad kiwei.U la ong ba ka MeECL ka la phah jingthoh man ka por sha kine ki kompeni ba kin siew ia ka bai thang ding hynrei kim kohnguh bad ka sorkar shen kan sa shim kam ban pynshitom.",T. 527 klur hap siew ram ka  MeECL ha ki kompeni sam ding,https://www.urupang.com/t-527-klur-hap-siew-ram-ka-meecl-ha-ki-kompeni-sam-ding/
"Shillong, 9 Lber:Ha kine ki khyndiat ka UDP ka la shong jingialang khah khah namar ki kam KHADC bad haba kren sha ki nongthohkhubor la pyntip na ka por sha ka por ba ka jingialang ka dei ban pyrkhat halor ka kynrum kynram ha KHADC kiba katei ka seng ka pyrshah ia ka rukom treikam u CEM ka KHADC u bah Pynshngaiñ N Syiem. Wat la u bah Pynshngaiñ u la kob ba shuwa ba ka UDP kan leit ujor sha u Lat halor ki 9 tylli ki mat ka dei ban weng noh ialade na ka PDF hynrei ka UDP kam shym la leh kumta bad ka la ong ba kan ujor sha u Lat ka jylla bad dang shen ka la ong ba kan ap ia ka jingtohkit ka House Committee ba la thaw da ka ing dorbar.Hynrei kiwei pat ki lad khubor kiba jan bha bad katei ka seng ki la iathuh ba la don katto katne ngut ki nongialam kiba kwah ba ka UDP kan weng noh na ka PDF hynrei la don pat ka jingiatyngkhuh para nongialam ha kaba don ki nongialam kiba kwah ban weng bad don ruh ki bym kwah ban weng. La ong ruh ba don napdeng ki MDC kiba byrngem ban phet seng lada weng noh na ka PDF, la ong ba dei na katei ka daw ba ka UDP ka shem jingeh ban shim rai bad ka hap ban shong jingialang khah khah ban pyn wandur ia ki jingiakren.Ki lad khubor ki la iathuh ba ka UDP ka la don jingthmu ban shimti noh ia ka kam nongialam ha KHADC hynrei ka jingeh kaba ki ia kynduh ka dei ba kim don ia ka nombar kaba biang lada jia ba kim treh ban ia treilang bad ka seng Congress kaba don 6 ngut ki MDC. La iathuh ruh ba ka ka la don ruh ka jingiakren ha ka jingialang jong ka ba lada yn ia treilang bad ka seng Congress kumno kan sei ia ki nia ki jutang jong ka sha u paidbah ha ka elekshon 2018 ban iada ialade na ki jingshah kynthoh lada treilang bad ka Congress kaba synshar ia ka jylla.","Lum jingialang khah khah  ka UDP, ba khynra MDC ka PDF",https://www.urupang.com/lum-jingialang-khah-khah-ka-udp-ba-khynra-mdc-ka-pdf/
"Jowai, 9 Lber:Uwei u briew u la duhnoh ia la ka jingim ba kordor jong u hadien ba u waiar light High Tension u la dkut ban hap sha madan, ha kaba utei u briew u ba iaid lynti tang da ki kjat suda khlem phong juti u la kum iuh ia utei u waiar hapdeng ka jingdum jong ka miet bad shah bat noh ha ka bording haduh ba un da khlad noh hashen.Kane ka jingjia ka la jia ha Nongchen ha lynti sha Dawki hynnin ka meit bad utei u rangbah uba la duh noh ia la ka jingim ba kordor la tip kyrteng kum u Mel Pohchen (52).",Shah bat elektrik uwei ha Amlarem,https://www.urupang.com/shah-bat-elektrik-uwei-ha-amlarem/
"Shillong, 09 Lber:U MLA ka Mawthengkut u Bah Witting Mawsor u la pyrshah jur ia ka jingbuh ka sorkar, ia ar tylli ki jaka jingkieng thew (weighbridge) ha Mawpun ha kajuh surok Shallang-Athiabari ha West Khasi Hills bad kata ruh tang hapdeng ka jingjngai kaba 12 km.Haba buh ia ka jingkylli ia kane, u Bah Mawsor hapoh ka iing dorbar mynta ka sngi, ula ong ba kane ka jingleh ka sorkar, ym lah ban pdiang namar ba hajuh ka surok kan don ar tylli ki jaka thew bad u la dawa ba dei ban rah noh shawei pat sha khappud ka Meghalaya bad ka Assam.“Lada ka sorkar kam kynriah noh ia ka jingkieng thew na Mawpun, ngan ujor sha ka High Court”, la maham u Bah Mawsor.Haba jubab halor kane, na ka liang u myntri ka tnad ka kit ka bah u Bah HDR Lyngdoh u la kyntait ha kaba nyngkong ban pdiang ia ka jingdawa u MLA ka Mawshynrut da kaba ong ba ia kane ka jingkieng thew la ioh bor na ka National Green Tribunal (NGT) hynrei kham hadien u la ong ba sorkar kan bishar biang ia kane ka jingkyrpad u Bah Mawsor.U Bah HDR Lyngdoh u la iathuh ba ka sorkar ka la ai wai shi snem ia katei ka jingkieng thew ha ka dor T. 90 lak ha u riew shimet bad ka dor ban khrong na kawei ka trok kit dewiong ka long T. 200.","Ujor u Bah Witting ba don ar tylli,  ki jingkieng thew ha kajuh ka surok",https://www.urupang.com/ujor-u-bah-witting-ba-don-ar-tylli-ki-jingkieng-thew-ha-kajuh-ka-surok/
"Shillong, 09 Lber:Ka Myntri ba peit ia ka tnad ka koit ka khiah ka jylla ka Kong Roshan Warjri ka la ong ba ka jingslem ban pyntreikam ia ka skhim iarap ia ki nongpang ne ka Megha Health Insurance Scheme (MHIS) ha kane ka bynta kaba lai (PhaseIII) ka dei namar ba ka sorkar ka hap ban khot biang ia ka tender haduh lai sien namar ba ki kompeni ba shim bynta kim shym la biang ban jied ban pyntreikam ia kane ka skhim.Katkum ka jingong ka Myntri hapoh ka iing dorbar thawain mynta ka sngi, ka jingsangeh kane ka skhim ka long naduh 31 tarik Risaw 2016 haduh mynta.Ka Kong Roshan ka la pyntip ba kane ka skhim kan sa treikam noh la kumno kumno lashem snem namar ba mynta ia ka tender la dep pynbiang bad kaba sah ka long ban ioh ia ka jingmynjur na ka tnad ka koit ka khiah ka sorkar pdeng, kaba shong mynta hi ka sngi.“Ka bynta balai (Phase III) jong kane ka skhim la kumno kumno kan treikam noh naduh u bnai ban wan tangba kito ki bnai ba la sangeh ym lah ban leh eiei”, la ong ka myntri.Ka la iathuh ba ka daw ka jingdonkam ban hap ap ia ka jingpdiang ka sorkar pdeng ka long ba ha kane ka skhim MHIS, la pyniasoh lang bad ka RSBY ka sorkar pdeng ha kaba ka jingbei pisa ka long 90 percent na ka sorkar pdeng bad 10 percent na ka sorkar jylla.Ka la pyntip ruh ha iing dorbar ba kane ka skhim ka ai jingiarap haduh T. 2.8 lak ia kito ki briew kiba ioh ia ka jingpang ba kham jynjar kum ka jingpang bampong.Ha kajuh ka por, ka la ong ba kan leh ia kaba donkam lada ki kompeni kiba ioh ban pyntreikam ia kane ka skhim kim siew ia ka pisa ha ka por kaba biang sha ki bor pyniaid ki hospital ba kin siew pat sha ki nongpang.Shwa ia kane, haba wanrah ia ka jingkylli, u Dr Donkupar Roy u la ong ba ka sorkar ka dei ban pynthaw lad ban buria ia kito ki briew kiba thiah pang hapdeng kine ki bnai ba la pynsangeh ia kane ka skhim namar ba ka jingpynsangeh kynsan ia ka naduh u bnai Risaw haduh mynta ka la ktah jur ia ki nongpang khamtam kiba duk.Kumjuh u MLA ka Mairang u Bah Metbah Lyngdoh u la kyntu ia ka myntri ba kan pynthikna ba ka jingpynrung kyrteng ia ki nongkyndong kan long kaba salonsar khlem da niew shiliang namar ba ka jingpynrung kyrteng ha ka bynta kaba nyngkong bad kaba baar, kam long kaba biang.","3 sien pynsangeh ka sorkar  ia ka tender MHIS, ong ka Myntri",https://www.urupang.com/3-sien-pynsangeh-ka-sorkar-ia-ka-tender-mhis-ong-ka-myntri/
"Shillong, 09 Lber:U MLA ka Nongthymmai u Dr Jemino Mawthoh u la kynnoh ba katkum ka jingtip jongu, ia ki kam nongap khyrdop, timekeeper, bad enforcement la shu thung pathar ha ka tnad Transport ka jylla da u myntri ba peit ia kane ka tnad.Haba wanrah ia kane ka jingkylli hapoh ka iing dorbar mynta ka sngi, u Dr Mawthoh u la ong, “Katkum ka jingtip ba la iohlum, ia ki timekeeper, enforcement checker bad ki gate chowkidar la shu thung thurmur da u Myntri ka tnad transport”,. U MLA ka Nongthymmai u la ong ba kane ka jingleh kan dei ka nuksa kaba sniew bha namar ba lashai lada wan myntri da uwei pat un sa kyndang naphang ia kine kiba la shu thung pathar mynta bad hangta kan don ka jingeh ia ki.U la ong ba kaba bha tam ia ka sorkar ka dei ban aiti ha ka District Selection Committee (DSC) ba kan pyniaid ia ka eksam khnang ban lait na ka jingeh namar ba ia kine la shu thung tang 89 sngi bad hadien kata, ki lah ban pynthymmai.Hynrei haba jubab ia kane ka jingkylli, u myntri ka tnad u Bah HDR Lyngdoh u la kyntait ba kan don ka jingthungkam pathar bad u la ong ba kam don satia kaba kum kata. U la ong ba ka jingthungkam la leh katkum ka rukom leh. Ha kajuh ka por, u la ong ba un sa peit ia kane ka mat katkum ka jingtip ba la wanrah da u MLA ka Nongthymmai.","Thung kam pathar u Myntri  ha Transport, ong u Dr Mawthoh",https://www.urupang.com/thung-kam-pathar-u-myntri-ha-transport-ong-u-dr-mawthoh/
"Shillong, 10 Lber:U Myntri Rangbah ka jylla u la kular ba ka sorkar kan iakhun tyngeh pyrshah ia ka jingma na u drok kaba la long ka daw ka jingkharoi ki kam sniew ha ka imlang sahlang khamtam ia ki samla kaba la wanrah ia ka jingshong syier ia ki kynthei khynnah ha ka nongbad bad ka jylla.Haba jubab mynta ka sngi ha iing dorbar halor ka jingiatai halor ka jingkren u Lat ka jylla, u Dr Mukul Sangma, u la ong “Ngin pynthikna ba kane ka jylla kam dei ka ktem ban shong ki kam sniew”.U la ong ba ka sorkar kan pynkhlain ia ka tnad ka koit ka khiah ha kaba u Inspector u dei ban leit jurip sha ki jaka ne dukan die dawai bad lada lap ba ki pynkhein ia ka ain, yn pynshitom namar ba bun ki dawai ba long drok la die beain na ki dukan die dawai ne pharmacy.“Bun ki dukan die dawai kim don wat tang ia ka license ruh”, la ong u Dr Mukul.Ha ka jingjubab kaba jrong bha da kaba ktah bun ki phang ba la maitphang ha ka jingiatainia halor ka jingkren u Lat, u Myntri Rangbah u la ong ba kane ka sorkar ka thong ka long ban wanrah bad ban pynneh ia ka suk ka sain ha ka jylla.U la ong ba ha kaba iadei bad ka jingai jingiarap ia ki dkhot ka ANVC-B, ka sorkar ka la mang T.2.37 klur sha ki 139 ngut ki dkhot hynrei napdeng kine, tang 11 ngut kiba biang ka bank account, bad 54 ngut kiba phah pynbiang ia ki jingdonkam ha kaba iadei bad ka bank account bad kiwei pat kim shym la leh eiei.U la ong ba ka sorkar ka la pyntreikam shaid shai ban shna ia ki skul na ka skhim Asian Development Bank (ADB) ha ka jylla bad ka la jied 117 tylli bad bun kiba la pyntreikam ban shna ia ki skul bad ki don sa tang katto katne kiba dang thmu ban khot tender.U la ong ba ka sorkar kan buh ruh ia ka College of Commerce ha Mawphlang bad ka College of Science ha South Garo Hills nalor ka Engineering College ha Shillong bad ka Architect College ha Tura. “Ka daw ba ka sorkar ka thmu ban seng ia kine ki jaka pule ka long ban pynthikna ba ki samla na kane ka jylla kim dei ban leit shabar hynrei ki dei ban don ha kane ka jylla, ban plie lad ia ki”, u la ong.Kumjuh u la maitphang ia ka jingdonkam ban pynbha ia ki mar rep kum ka jingpynphriang ia ki nongrep ban thung ia u dien agar, ka sohtrun namar ba kine ki don ka kynja dawai katkum ka jinglap ka saian bad kan long ka jingmyntoi shibun ia ki nongrep bad wat ia ki samla ban shim ia ka kam rep kaba ioh nong.Halor ka tnad kam jngohkai, u Dr Mukul u la iaroh ia ka Mawphunlur kaba don ha syntai lum u Mawthadraishan ka West Khasi Hills, kum ka jaka kaba itynnad tam ha ka pyrthei. “Nga la poi ha Mawphanlur, ka dei ka jaka kaba itynnad tam ha ka pyrthei”, ula ong.U la bynrap, “Ha ka por ba nga leit jngoh ha katei ka jaka, ngam kwah shuh ban hiar shapoh namar ba ka long kaba itynnad tam”.Halor ka jingbym iohkam bym ioh jam ki samla, u la ong ba ka sorkar ka la rai ban pynlong ia ka jingpynrung kam haka tnad Home Guard ka jylla kumba 300 tylli ki kam bad sa ka kam pulit ban sa pynbna lashem snem la kumno kumno 2000 tylli bad kane kan long ka kabu ia ki samla ban iakhun ia kine ki kam.","Ka Mawphanlur kaba itynnad  tam ha ka pyrthei,ong u Dr Mukul",https://www.urupang.com/ka-mawphanlur-kaba-itynnad-tam-ha-ka-pyrtheiong-u-dr-mukul/
"Shillong, 9 Lber:Ka la pynkyndit ia kawei ka longing ha ka shnong Kut, ka shnong kaba jngai kumba 7 kilomitar na Mawryng-kneng kaba don hajan ka shnong Puriang haba ka tnad MeECL ka la pynpoi ia ka bai thang ding lane ka Bill kaba haduh T.48 hajar tyngka. Ka dei ruh ka sien ba nyngkong ba ka MeECL ka la pynpoi bai thang ding sha katei ka longing kaba la thang-ding la 10 snem tam. Katei ka dei ka iing jong ka kong Bakorlang Lawai, katei ka longkmie ka la iathuh ba ka la ring bording ha u snem 2006 bad kam ju poi bill dei tad ha u 2016 ba la pynpoi ia ka bill kaba haduh T.48 hajar tyngka. Ka la iathuh ba T.48 hajar tyngka la eh than ban siew ia ka bill bad kumta ha ka jingbym kot bor kam shym la siew shuh bad ki bor ka MeECL ki la wan ot noh ia ka bording na ing jong ka, hynrei kaba sngewphylla ba katei ka longkmie ka la iathuh ba ka long ba hadien ba la dep ot ia ka bording la shisnem tam ruh ka dang wan poi hi sa kawei pat ka bill kaba haduh T.52 hajar tyngka.Don pat ki longkmie kiba la iathuh ba katei ka shnong ka la ioh bording ha u snem 2006 bad naduh katei ka por ba ioh ding ka bill kam ju poi tikna, don kiba ioh bill shisien lai bnai bad don ruh kiba ioh shisien shisnem, ki la iathuh ba ia ka bill ruh la pynpoi sha ing khlem da wan peit ia u mitar katno ka poi hynrei la shu khein antad naba shong bad la pynpoi beit ia ka bill sha ing. Namarba kiba bun ki nongshong shnong katei ka shnong ki dei kiba duk kiba bun ki la shah ot noh bad ki la shah pynduh bording, hynrei wat hadien ba la pynduh ding ruh don na ki, kiba dang poi bill bad don pat ki bym poi shuh. Namar katei ka jingleh thur mur ka tnad MeECL haduh kumba 60 tylli ki longing na katei ka shnongkaba don kumba 300 tnum ing ki la shah ot bording. La iathuh ba kitei ki longïing ki pyndonkam da ka domestic kaba bun eh hynriew tylli ki bulb ki thang.Halor katei ka jingjia, ki nongialam ka Aam Aadmi Party ( AAP) ki la leit ban jurip sha katei ka shnong ha ryngkat ka jingdonlang u sordar u bah Chestarwell Sohtun.U Adviser katei ka seng u bah Ukit Uriah u la kynthah jur ia ka sorkar da kaba ong ba kine baroh ka dei namar ka jingniew beiñ bad ka jingiehbeiñ ka sorkar ia ki nongkyndong ha kaba u la ong ba katei ka jia ym tang ha ka bording hynrei ha kiba bun ki liang naduh ki skul, ka umbam, ka koit ka khiah bad kiwei pat ki kam pynroi. Ha katei ka sngi kiwei pat ki nongialam ka AAP kiba la donlang ki kynthup ia u bah Peter Dohkrut na ka Legal Cell, u bah Dedrit Binong bad u bah Philip Kharsati.U Sordar katei ka shnong u bah Chestar Sohtun u la ong ba na ka bor shnong ki la leit ban ia kren na ka por sha ka por bad ki nongmihkhmat jong ka Mawryngkneng konstitwensi hynrei u la ong ba ka jingiakren ka shu kut beit tang ha ka ‘Ngan Sa’. Ki nongshong shnong ki la khñium ruh halor ka jingtorti ban pynieng u nar ilektrik bad ki transformer bad kane la ong ba kam jia tang ha ka shnong Kut hynrei la ong ba ka jai ruh ha ka shnong Puriang. Ha ka jingleit jurip ki nongialam ka AAP ki la lap ba bun na ki longing kiba la shah ot bording ki ioh pdiang ia ka bill kaba naduh T.20 haduh T.55 hajar tyngka manla u bnai. U bah Peter Dohkrut Secretary Legal Cell u la pyntip ruh ba ka ing Asha jong ka tnad National Rural Health Commission ka la mad ia katei ka juh ka jingjia.","Shah ot bording 60 tylli ki longïing  ha Kut, poi bill hadien 10 snem",https://www.urupang.com/shah-ot-bording-60-tylli-ki-longiing-ha-kut-poi-bill-hadien-10-snem/
"Nongstoiñ, 10 Lber:Ka jingnang jingstad ha Kane ka juk kaba mynta ka long kaba donkam haduh katta katta, bad kiba bun na ki kmie ki kpa na ki thain nong-kyndong ruh kila sdang ban sngewthuh ia ka jingkordor jong ka jingpule bad kila iabeh ban phah iala ki jong ki khun ki kti sha ki skul khang ba kin ioh ia ka jingnang jingstad khlem da khein watla ka skul ka long tang ha I iing skum.Katei ka pawshai ha ka shnong Nongjyndiang kawei na ki shnong kyndong kaba don ha ka thain West Khasi Hills, ha kaba ka skul Persara Uppet Primary School kala ialeh shitom ban sam ia ka jingnang jingstad sha ki khynnah katei ka shnong tang ha i iing skum bad katei ka skul kala mad shisha ia ki jingeh namar ka jingbym don ia ka iing skul kaba bit ba biang.Hadien ba ka seng Khasi Student Union West Khasi Hills District Unit ka la iohi ia ki jingeh ba katei skul kala ia kynduh na ka liang jong ka seng kala pyrshang ban leh ia ka kam kaba bha eh na ka byntn ban pyntei syndon da ka iing skul kaba thymmai lyngba ka jingianoh synniang lem na ki para dkhot jong ka seng. Shuh shuh hadien ka jingianoh synniang lem da ki para dkhot jong ka seng KSU ia ka iing skul ba thymmai jong katei ka skul la ioh ban plie paidbah noh hynne ka sngi Thohdieng jong ka taiew da ka Khasi Student Union sengkmie bad West Khasi Hills District Unit.U president barim ka KSU sengkmie haba ai jingkren ha ka jingialang ba lyngkot kaba la long ha katei ka sngi u la ong ba ka jaitbynriew jongngi ka dang bun ki jingeh jingduna bad lada ngi phai khmat tang sha ka sorkar lehse kan dier palat ka por ha kaba ki heprit ki jongngi ki lah ban iehnoh ia ki jingpule ki jongki namar ba kim don ia ki jaka pule ki ba biang.Shim ia kane ka khyllipmat ba mynta ba hapoh ka jingialam u samla Lambok Marngar, President ba thymmai ka KSU sengkmie yn lah ban sei shuh shuh ban pynmih ia ki skul ki ban long ki jingkyrkhu ia ka ia ka ri bad jairtbynriew baroh kawei, ong u Bah Daniel u ba la ai mynsiem ruh ia ki nonghikai da kaba ong ba ka ka jinglen lade jong ki nonghikai kan ym long sepei hynrei u Blei trai kynrad un kyrkhu iaki bad ka iing ka sem jongki ha man la ki bynta ka jingim jongki.Katba na ka liang jong u samla Lambok Marngar President ka KSU u la ong ba ka jinglah ban pynieng ia kane ka skul ka dei na ka jingtrei shitom jong ki para dkhot kiba la ieng skhem ban pynurlong ia kane ka thong, u la ong ruh ba ai ba kane kan long kum ki maw bynna ki ban long ki sakhi hadien habud bad shim ia kane kum ka umpohliew na kabynta kine ki hep kiba rit ba kin dih bad tei ia ka jingpyrkhat pyrdain nangne shakhmat. Lada ka jingnang jingstad kam ioh ban suhthied ha ki hep kiba rit jongngi , nga sngew ban ong ba ka jaitbynriew ka sa nang hiar dor na ka sngi sha ka ngi, u la ong.","Noh synniang ka KSU, ioh ka Persara ka iing skul thymmai",https://www.urupang.com/noh-synniang-ka-ksu-ioh-ka-persara-ka-iing-skul-thymmai/
"Shillong, 10 Lber:U MLA ka West Shillong u Bah Paul Lyngdoh u la ujor ha ka iing dorbar mynta ka sngi ia ka jingkynrei u drok ha ka thain Mawprem bad ha ka nongbah Shillong kaba la pyntroin shoin ia ka jingim jong ki samla.Haba shim bynta ha ka jingiatainia halor ka jingkren jong u Lat ka jylla, u Bah Paul Lyngdoh u la ong ba u drok u kham ma shibun ban ia ki kam lehnoh.“Ka jingioh suk ia ki jingdih drok ha ka nongbah ka long kaba ma shi katdei eh kaba la ialam ia ki samla ban ngat ha u shrip jong u drok hynrei kaba sngew lyngngoh ka long ba ki pulit kim ju ioh kem ia ki briew ba donkti ha kane kam ba shyrkhei”, la ong u Bah Paul.U la ong ba u drok u jubor bha wat ha ka thain Mawprem kaba u mihkhmat bad ka dorbar shnong ka la khuslai shibun ia kane.Katkum ka jingong u Bah Paul, u drok u dei ka daw jong ka jingmih ki kam sniew ba shyrkhei ha ka nongbah Shillong haduh ba ki khynnah kynthei, ki kynthei ki la shong syier thot thot namar ka jingkynrei ki kam sniew.“La jan baroh ki longiing ki don ki nongdih drok, kam don shuh ka jingshngain ia ki kynthei bad kane ka dei ka kam kaba khia shibun”, u la ong bad bynrap, ka jingkynrei u drok ha ka thain Mawprem ka long kaba ma bad ishyrkhei haduh katta katta.Ha kajuh ka por, u la pynpaw ba kaba sngewsih ka long ba ki pulit kim ju ioh kem ia ki briew kiba donkti ha kane ka kam hynrei ki kem pynban tang ia kiba rit baria.Ki nongkhaii drok kim dei shuh tang ki samla, wat ki kynthei bad kiba la kham tymmen ruh ki don bynta ha kane hynrei aiu ki pulit ki la leh halor kane, u la ong.U la kren ruh ia ka jingtlot ka ain ban pynshitom ia ki briew ba donkti ha kaba shalan bad pyniaid iew ia u drok. “Haba ia ki nongbuaid ba iakajia, la set along san sngi, haei pat la pynshitom ia kiba donkti ha ki kam ban khaii bad u drok”, u la ong.",Jyllei u drok ha thain Mawprem:Paul,https://www.urupang.com/jyllei-u-drok-ha-thain-mawprempaul/
"Shillong, 10 Lber:U Myntri ka tnad pynroi sor u Bah Ronnie V Lyngdoh u la iathuh mynta hapoh ka iing dorbar ba ki don sa 11 tylli ki shnong kiba hap shabar ka Shillong Municipal Board (SMB) kiba la mynjur ban wan kit niut da ka kali Municipal.“Kine ki shnong ki la mynjur ban iasoi ia ka jingiateh bad ka sorkar ba kan pyntreikam ia ka skhim pynkhuid ia ka sor kaba la bei pisa da ka Asian Development Bank (ADB)” la ong u Bah Ronie haba jubab ia ka jingkylli ba la wanrah da u MLA ka Nongthymmai u Dr Jemino Mawthoh hapoh ka iing dorbar mynta ka sngi.U Bah Ronnie u la iathuh ba kine ki shnong kiba la pynpaw ba ki kloi ban iasoi ia ka Memorandum of Understanding (MOU) ki long ka Mawlai Mawiong, Lapalang, Lawjynriew, Lumsohphoh, Nongmensong, RR Colony, Rynjah, Umpling bad na ka thain Nongthymmai”.Hynrei ha kajuh ka por, u Bah Ronnie u la ong ba ka sorkar kan nym tuklar ban pynrung ia ki ha ka jaka ka Municipal hynrei kin neh haka jingpeit ka district council ha ka Scheduled Area.“Ka sorkar kan nym tuklar eiei ia ka jingdon jongki shabar ka Municipal ne kan pynrung sha ka Municipal hynrei kan shu pyntreikam ia ka skhim na ka bynta ban wanrah ia ka jingkhuid”, la ong u Bah Ronnie.U la ong ba kane ka skhim pynkhuid ia ka sor ka long ban pyniakhlad ia ki jaboh ba pyut bad ki bym pyut ha kaba ka ADB ka la bei pisa na ka bynta kane.U la ong ba nalor kine ki shnong ba la mynjur, ka sorkar ka kloi ruh ban khot lang ia kiwei kiba hap hapoh u pud u sam ka Master Plan ka sor Shillong ba kin pyntreikam ia kane ka skhim jingkhuid.","11 shnong, shabar Municipal  ki pdiang ban kit niut ka Municipal",https://www.urupang.com/11-shnong-shabar-municipal-ki-pdiang-ban-kit-niut-ka-municipal/
"Shillong, 10 Lber:U symbud Myntri rangbah ka jylla u Dr RC Laloo u la ong ba ki nongsam khaw reshon kin ioh ka baikit T.1.43/- na u khaw na ka shi kilo.U Dr Laloo u la ong ia kane halor jingkylli ba la wanrah da u MLA u Dr Donkupar Roy ha ing dorbar hynne Ka sngi.Ha kajuh ka por u la ong ba ka jingpynrung kyrteng ia ki briew ka dang iaid bad haduh mynta ki don 21 lak tam ki nongshong shnong ha Ka jylla.U Dr Laloo u la ong ba ha baroh kawei ka jylla ki don 280 ngut ki nongdielang ne wholeseller bad ka jingjied ia kine la leh katkum ka kyndon ba la pruid dak ha ka Meghalaya Foodgrains Control Order.Kawei na ki kyndon jong kane ka long ba ki nongdielang ki dei ban buh ia ka security deposit kaba T. 1 lak ia ki trai jylla bad T. 2 lak ia ki bym dei trai jylla. Ki dei ruh ban pynrung ia ka jingdon ki marbam bad ka jingsam ha ka internet ban pyni sha ka sorkar.Shwa ia kane u Dr Don u la ong ba lada ka sorkar kam ai bainong ia ki nongsam kan pynlong ia ki ban die tuh pynban ia u khaw.",T.1.43 shi kilo yn ioh ki nongsam khaw,https://www.urupang.com/t-1-43-shi-kilo-yn-ioh-ki-nongsam-khaw/
"Jowai, 10 Lber:Ka Balang Presbyterian Mihmyntdu, lyngba u Secretary Balang jong ka, u Tymmen Basan D Passah ka la ai khublei kyrpang ia baroh ki paid riew ngeit kiba la wan poi sha ka jingiaseng ha katei ka Balang kaba la long ha kane ka Sngi U Blei ba la lah.“Ngi ai khublei ia ka Dorbar Shnong Mihmyn-tdu, ia ka Balang Catholic Mihmyntdu bad ia ki tnad sorkar bapher bapher naduh ka tnad PWD, PHE, ka tnad Health Department, MeECL bad kumjuh ia ka Soil and Water Conservation bad ruh ia ka tnad Forest kiba la iarap ia ngi kum ka balang ban pynlong ia ka jingiaseng Synod Samla kaba jop”, la ong u kyrwoh na ka Balang.Ha kajuh ka por ka Balang ka ai khublei kyrpang ruh ia ki Pulit ka Jowai bad West Jaintia Hills kiba la trei shitom naduh dang step naduh ban da miet ban pyniaid ryntih ia ki kali kiba la wanpoi sha katei ka jingiaseng.“Ngin duwai ba U Blei un kyrkhu ia phi baroh”, la pynkut u kyrwoh khubor na ka Balang.",Ai khublei ka Balang Mihmyntdu,https://www.urupang.com/ai-khublei-ka-balang-mihmyntdu/
"Shillong, 10 Lber:Ki pulit ka nongbah Shillong, ki pynshai ba ka don ka jingphah jingtip kylleng kylleng, lyngba ka whatsapp, ba ka don kawei ka kali Maruti Van, kaba pyrshang ban rahbor ia ki khynnah, na ki katto katne ki dong ka nongbah Shilong, hynrei ki pulit, kim pat ioh jing ujor satia halor katei ka phang, haduh mynta. Halor kane ka phang, la kyrpad namarkata ia ki paidbah, ba kin nym pdiang, ia kitei ki jingtip kiba ialam bakla ban pyn kulmar khlieh ia ki briew.","Hamsaia, ba mut rahbor briew ka Maruti",https://www.urupang.com/hamsaia-ba-mut-rahbor-briew-ka-maruti/
"Shillong, 10 Lber:“Ngam don tang ka suloi ruh, kumno ngan pynap bad byrngem siat ia u” ong U Sengam N Marak, MLA ka Rongjeng Constituency, East Garo Hills, haba iakren bad U Rupang mynta ka miet da ka mobile.“Ngi ia shong jingialang ha ka jaka sahmiet ha Rongjeng bad ha katei ka por, nga don bad 3ngut ki paralok jongnga bad nga khot ia uwei u doktor, uba na Assam, namar ba u dei u bym don kot don sla, kiba biang, kiba pyni ba u dei shisha u doktor” ong shuh U Marak. “Hadien ba um lah ban pyni, la ki kot ki sla, kumta nga la khot ia ki pulit ba kin kylli bniah shaphang jong utei u doktor” ong shuh U Sengam.“Nga lyngngoh, ba hadien ba nga la mih na ka jaka sahmiet ha Rongjeng, ha ka por 10baje eiei mynstep, nga ioh jingtip, ba la ujor pyrshah ianga ha ki pulit. Hynrei nga ruh, ynda nga la wan phai sha Shillong, nga la ujor kylla pyrshah ia utei u doktor” ong shuh U MLA.Ha kawei pat ka khubor, na ka liang U Dr.Sandipani Malla Bujar Baruah u la ujor sha ki pulit ba ha ka 5 tarik mynta u bnai ha ka por shiteng synnia u MLA ka Rongjeng u Sengnam N Marak ryngkat ki paralok jong u, ki la khot ia u ha kawei ka kamra kaba don marjan bad ka IB PWD ha Rongjeng, East Garo Hills. U la ujor ba u MLA ryngkat ki paralok jong u ki la shongshit kyiad bad ki la phah sah jubor ia u ryngkat bad ki ha katei ka kamra bad khlem daw ki la pynshitom bein ia u haduh ka por 3:30 baje mynstep bad katba kiwei pat ki dang pynshitom u MLA ka Rongjeng. u nang pynap da ka suloi","Ngam don tang ka suloi ruh, kumno  ngan byrngem siat, ong U MLA",https://www.urupang.com/ngam-don-tang-ka-suloi-ruh-kumno-ngan-byrngem-siat-ong-u-mla/
"Nongpoh, 10 Lber:Ki paidbah nongshong shnong jong palat 6 tylli ki shnong ha ka thain Umtyrnga, kaba hap hapoh ka Pilingkata Police Outpost, Ri Bhoi District, mynta ka sngi ki la pynlong ia ka jingialang paidbah ha shnong Umlathu, kum ka jingpyrshah jur ia uwei u riew shimet, uba la thmu ban die ia ka jaka kaba don ha katei ka shnong.Kum ban shu kdew hangne, ka daw kaba la pynlong ia ki paidbah jong kitei ki 6 shnong ban pynshah ia utei u riew shimet ia kaba la tip kum u Aisail N. Sangma, ka dei namar ba katkum ki kot ki sla ia kaba la ioh ban kurup da ka shnong, la iohi shai ba une u briew uba la thmu ban die ia ar tylli ki jaka kiba rit ki jongu, katba ha ki kot ki sla kaba ula phah tyrwa ia ka jaka, kaba la poi sha ka 654 Akar bad kaba la shah kynthup ruh wat ia ki shnong kiba don ha katei ka thain bad kaba la pynpaw shai ba ki dei tang ki kam thok kam shukor suda.Ha kane ka jingialang paidbah, kaba la wan ban iashimbynta da ki spah ngut ki paidbah jong kitei ki 6 shnong, ha ryngkat ka jingdonlang ki nongialam ba hakhmat ka HNYF, Northern Region, ha kaba ka sur kaba mih na ki paidbah la kynnoh ba u Aisail N. Sangma, u la kam ba baroh katei ka jaka ka dang dei ka jongu bad kaba kham pynbitar eh ia ki paidbah ka dei namar ba u Aisail N. Sangma, u la ong ba baroh kiba shong ha katei ka shnong ki dei tang ki nongshongwai ha katei ka jaka jongu.Haba pynrem halor katei ka jingshimkabu da u Aisail N. Sangma, ki Rangbah shnong na kitei ki 6 shnong, ki la pynrem jur ruh ia ki briew kiba la donkti ha katei ka kam, namar ia katei ka jingthmu ban die ia katei ka jaka la shu leh sop sop tang da ki katto katne ngut ki briew, kiba la iaid lait bad khlem da pan jingbit na ki rangbah shnong kiba don ha katei ka thain.Katba na ka liang u Bah Marcus Marten, President ka HNYF, Northern Region, u la ong ba ka seng ka la pynrem jur halor kane ka jingshim kabu da u Aisail N. Sangma, ha ryngkat bad ki Agent kiba la thmu ban die ia ka jaka ka bym dei hok.“Da lei lei ka seng kan nym ailad ia kiba kum kine ki khwan myntoi shimet ba kin shu shimkabu ia ki paidbah bad halor jong kane ka seng kan ieng halor ka nongrim jong u paidbah, namar ha ka jinglap da ka seng la iohi shai ba katei ka jingkam trai da u Asail N. Sangma ba u dei trai ia katei ka jaka, ka dei tang ka kam thok kam shukor suda” ong u Bah Marcus marten.Namarkata, ka seng kan sa shimkhia da kaba leit ruh ban kynduh syndon sha ki bor bahalor, da kaba dawa ba ki dei ban pynsangeh noh shisyndon ia katei ka jingkam trai da u Aisail N. Sangma ia katei ka jaka kaba don ha katei ka thain, u la bynrap.","Bitar ki 6 shnong, ba thmu lilam  u riew shimet ia ka shnong",https://www.urupang.com/bitar-ki-6-shnong-ba-thmu-lilam-u-riew-shimet-ia-ka-shnong/
"Shillong, 10 Lber:Ha ka 9 tarik mynta u bnai ha ka por 8:30 baje eie mynmiet ki pulit ki la kem ia u Peter Nongkynrih na Motphran, Shillong bad na utei ki la ioh kurup saw tylli ki tin duma Golden kiba don haduh 1.88 kram u kynja powder ba la suba ba u dei u drok heroine, la kurup 26 tylli ki nar injek bad 19 tylli ki antiseptic swab.",Shah kem u nongkhaii drok na Motphran,https://www.urupang.com/shah-kem-u-nongkhaii-drok-na-motphran/
"Shillong, 10 Lber:U myntri rangbah ka jylla u Dr.Mukul Sangma u la plie paidbah ia ka Dialysis Unit ha Shillong Civil Hospital mynta ka sngi ha ryngkat ka jingdonlang ka myntri ka koit ka khiah ka sorkar jylla ka kong Roshan Warjri. Ha katei ka jingialang u Dr.Mukul u la pynpaw ka jingsngewkmen ba la lah ban pynurlong ia katei ka jingangnud ki paidbah bad u la ong ba da ka jingbiang ki tiar ki tar bad ki lad jingsumar bapher bapher kan pynlong ia ki paidbah ban phai khmat sha ki jaka sumar sorkar. U la ong ba ka sorkar ka pyrshang ban wanrah ia kiba bun ki jingdonkam ha ki lad jingsumar ban pynsuk ia ki paidbah khnang ba kin ym donkam shuh ban mareh shaduh Shillong ne ki nongbah jong ki District haba ki pang ki shitom bad kan pyllait ruh na ka jinglut phut ha ka iaid ka ieng .U la a khublei ia ka North Eastern Council (NEC) kaba la bei tyngka ia ka Dialysis Unit bad u la pynpaw ia ka jingkhublei namar ka jingkloi ka NEC ka tnad ba dei peit ia ka thain shatei Lam mihngi ban kner ia ki kti jong ka ha ka roi ka par. Lah ban pynkynmaw ba kham mynshuwa u Secretary ka NEC u Ram Muivah u la pyntip ba ka NEC ka bei tyngka T.4.98 klur tyngka ban wanrah ia ki saw tylli ki lad sumar ha Civil Hospital, Shillong bad kitei ki kynthup ia ka Dialysis Unit, Endoscopic Unit, Major Operation Theatre Unit bad ban tei ia ka Emergency and Casualty Ward kaba 10 jingthiah, bad la ong ba na kitei 3 tylli la dep ban pyndep. Kiwei pat kiba la kren ha katei ka jingialang ki kynthup ia ka myntri ka koit ka khiah kong Roshan, Additional Chief Secretary, Health & Family Welfare, Y Tsering, IAS bad Director of Health Services (MI) Dr R O Budnah.",Plie u Dr.Mukul ia  ka Dialysis Unit ha Civil,https://www.urupang.com/plie-u-dr-mukul-ia-ka-dialysis-unit-ha-civil/
"Shillong, 10 Lber:U Myntri rangbah u Dr Mukul Sangma u la ong ba ka kam ban khang ia ka jingshalan tuh ia ki masi sha Bangladesh ka dei ka kamram jong ki Border Security Force (BSF) bad ka tnad Custom ka sorkar India, ym ki Pulit ka jylla.Haba jubab ha ing dorbar halor ka jingkylli ba wanrah da u MLA ka Nongkrem u bah Ardent M Basaiawmoit mynta ka sngi, u Dr Mukul ula ong ba lada ki pulit kin leit ban tuklar man ki jaka ba kit masi ka long kumba pyndik bein ia ki nongkhaii ha jylla.U la long ba ki don bun bah ki paidbah kiba thied masi, namar ba ka jylla Meghalaya ka dei ka jylla bamdoh.“Kumno ngin khang ia ka jingthied masi, ka jingbam ki briew. Ia ki masi la shalan kylleng ki jaka ka meghalaya. Hynrei lada shalan sha Bangladesh, kan dei ka kamram ka sorkar pdeng”, u la ong.U la ong ba naduh 2011-16, la kurup masi ba thmu shalan tuh sha Bangladesh tang 8000 tylli na ki 28 tylli ki jinglap bad ia kane ka jingtip la ai da ki BSF sha ki pulit ka jylla”.Ula ong ruh ba ka kamram ka sorkar jylla ka long tang ban kyntu ia ka sorkar pdeng ba kan pynkhlain ia ka jingpahara ha khappud.“Ngi la kyrpad ia ka sorkar pdeng ba kan phikir bha ia ki khappud bad na ka liang ka sorkar pdeng ka la kyrpad ia ngi ban ai jaka ban buh ia ka Battalion ban pynkhlain pahara”, la ong u Dr Mukul.Na ka liang u bah Ardent u la ong ba ka sorkar kam lah ban thet kti halor kane, hynrei ka dei ban shim khia.",Ban khang shalan masi sha  Bangla ka dei ka kam ki BSF,https://www.urupang.com/ban-khang-shalan-masi-sha-bangla-ka-dei-ka-kam-ki-bsf/
"Shillong, 10 Lber:Ka Kopili Hydro Electric People Affected People Association (KHEPAPA) West Bank ha ryngkat ka jingiatrei lang bad ka NEEPCO Umrangro ka la pynlong ia ka jingsumar ei ha ka Shnong Iooksi Kyan-mynsar Thlongmoo, West Jaintia Hills District. Ha kane ka sngi la ia don ryngkat lang u General Manager, Deputy General Manager, u Senior Manager ka HR department, ki doktor bad ki nongtrei ka NEEPCO Umrangro bad u General Secretary, u President jong ka seng KHEPAPA West Bank bad ki dkhot jong ka.Shuwa ban sdang ka jingsumar rei ka la don ka jingialang lyngkot ba la pyniaid da u President ka seng u ma Dapbiang Lapasam bad la ioh jingkren na ki heh jong ka NEEPCO.Ha katei ka jingsumar ei ki la poi da ki spah ngut ki briew ba wan na kylleng ki shnong kiba marjan bad katei ka Kopili Hydro Electric Plant jong ka NEEPCO ,ong ka kyrwoh ba la pyllait da u General Secretary Ioanis Manar.",Sumar ei ha Iooksi,https://www.urupang.com/sumar-ei-ha-iooksi/
"Shillong 10 Lber:U MLA ka South Shillong u bah Sanbor Shullai u la kyntu ia ka sorkar ba dei ban dawa na ka sorkar India ban thaw ain thymmai kaba khlain ia ka Kashari halor ki kam thombor ia ki khynnah, kynthei.Haba shim bynta ha ka dorbar mynta ka sngi, u bah Sanbor u la ong ba ha ki 30 snem mynshwa ha kawei ka shnong ha Jaintia hills, ia u nongleh beijot la pynshitom da kaba thep ha byrni bad tied haduh ba un iap bad sa bret sha riat. U la ong ba don ki shnong kiba pynieng ha jaka paidbah, kiba pyndait tala na shkor bad ki bynta jinglong shynrang ban pynthngad ia ki nongleh beijot, hynrei ha kine ki sngi kam don shuh bad ka la pynshlur ia ki riew bymman.Kane ka jingkren jong u Bah Sanbor ka la pynrkhie lut khait ia ki MLA bad ka iing dorbar, namar ba ka long kumba kren biria, wat la u kren ia ka jinglap jongu.“Ha kiwei ki ri, kum ha Iraq ia ki nongleh beijot la shu siat, ha Afghanistan la shu phasi hynrei ha ri India la shu pynlait jem”, la ong u bah Sanbor.“Ha India ia ki nongleh beijot la pyrkhat,sa bishar, pynbam pisa 2000, la kut khlem pynshitom. Ka jinglehrain ia ngi” la ong bah Sanbor.Ha kajuh ka por, u la dawa ba dei ban pynthaw skhim lem ia ki kpa ba shah ieh ha ka tnga namar kumba ka long mynta ki don tang ki skhim ia ki longkmie ba shah ieh lok.“Ha ka konstitwensi jong nga don shibun ki kpa ba shah ieh ha ka tnga namar ba ka lok ka leit lok da uwei bad ki hap ban peit ia ki khun jong ki”, la ong u bah Sanbor.U la ong ba kine ki longkpa ki la wan ud ia u ba un sam jingiarap bad kyntu ia ka sorkar ba kan thaw lem ka skhim jingiarap ia ki longkpa khnang ba kan long ka jingiarap ia ki.","Thaw skhim ia ki kpa, kiba shah ieh ha ka tnga: Sanbor",https://www.urupang.com/thaw-skhim-ia-ki-kpa-kiba-shah-ieh-ha-ka-tnga-sanbor/
"Nongstoiñ, 10 Lber:“Ka jingbym lah jong ka sorkar ban shna bad wanrah ia ki ain bad ki rukom treikam kiba biang la ka long ha ka lad ioh kam ioh kam, ka khaii ka pateng, ka rep ka rang ka koit ka khiah, ki lynti ki syngkien bad kiwei kiwei ka la long ka daw bah jong ka jingsahdien dien ka Jylla ka jong ngi naduh ba ngi la ioh iala ka jong ka Jylla 44 snem mynshwa” ong u samla Suspicious L Mawphlang ha ka rynsan ialap ban wanrah ia ka jingkylla (Campaign for Change) kaba la long ha ka sngi Thohdieng jong ka taiew ha iew Riangdo.Na ka liang jong u bah Milan Warjri Information Secretary ka Campaign for Change haba ai jingkren ha katei ka jingialang u la ong ban saindur ia ka Jaitbynriew ym dei ba lah tang kiba shong hapoh Secretariat, hynrei dei ban lah da ki paidbah bad ban leh ia kata ka kynhun nongialam ia ka CFC, ka iaid ban pynsngewthuh paidbah, ban wanrah ia ka jingkylla ngi donkam ia kum kine ki rynsan pynshai paidbah.Ha katei ka jingialang nalor kitei ki samla pule la ioh ruh ia ka jingkren na u bah P.N. Syiem CEM ka KHADC, u ba la wan ban iashim bynta lang ha katei ka rynsan ialap ban wanrah ia ka jingkylla bad haba ai jingkren ha katei ka jingialang na ka liang jong u CEM u la kdew ruh ba ka jingeh kaba khraw ba ki paidbah ka Jylla ki iakynduh ka long namar ka jingbym lah jong ka sorkar Jylla ban thaw ia ki rukom treikam kiba biang.Shuh shuh u CEM u la ong ruh ka Jylla la jong, ka long ban thaw ia ki ain na ka bynta ban iada ia ka jaitbynriew bad ban shna ruh ia ki rukom treikam (policy) kiba biang, hynrei kaba sngewsih haduh mynta ym pat don kita ki ain kiba biang ban iada ia ka jaitbynriew, ka jingdon jong ki marpoh khyndew ha kane ka jylla ka jong ngi, ki dei ki nong kynti jong ki paidbah hynrei ha kiwei ki jylla jong ka ri India ki marpoh khyndew ki dei ki nong kynti jong ka sorkar.“Ka jingdon jong ka District Council kaba la pynkup bor lyngba ka 6th Schedule ka long ban iada bad pynkhlain ia ka hok long trai ha ka khyndew ka shyiap ha ka synshar ka khadar bad kiwei kiwei ki jinglong ba kyrpang jong ka jaitbynriew, hynrei ka sorkar jylla ka thmu ban khniot ia ka District Council ban pyntroin noh ia kitei ki jinglong ba kyrpang bad ia ka hok long trai, bad ngi long pat kiba donbok ba ngi don ia ka 6th Scedule ka dang lah ban pyniapher ia kane ka jylla ka jong ngi bad kiwei pat ki jylla ha ka ri” ong biang u CEM.La pyniaid ia katei ka jingialang da u bah A.L. Nonglait Secretary shnong Riangdo ha ryngkat ka jingiadon lang u bah Banteidor Lyngdoh MDC ka Mawkynrew, bah Emlang Lytan nongialam barim ka seng FKJGP, u bah M. Mawsor MDC ka Mawshynrut, ki Samla pule kiba dei ki dkhot ka CFC kiba la ai jingkren ruh ha katei ka jingialang.","Ka sorkar Jylla, ka khniot ia ki  District Council: CEM KHADC",https://www.urupang.com/ka-sorkar-jylla-ka-khniot-ia-ki-district-council-cem-khadc/
"Shillong, 10 Lber:U Myntri ka tnad sam ding ka jylla u Bah Sniawbhalang Dhar, u la ong ba ka dam pynmih bording ka MeECL ka Myntdu Leshka Project ka la twa kynsan ha ka 22tarik Rymphang namar ka jingwan u slap bym poi pyrkhat.U la pyntip ia kane hapoh ka iing dorbar mynta ka sngi halor ka jingkylli ba la wanrah da u MLA ka Nongthymmai u Dr Jemino Mawthoh uba kylli la ka don ne em ka jingduh kaba jur na kane ka jingtwa.“Ka jingjulor na kane ka jingtwa ym pat lah ban tip namar ba ki bor ba dei peit ki dang leit jurip ia kane ka jaka bad shen yn sa tip ia ka dor jong ka jingjulor”, la ong u Myntri.U la ong ba ka jingtwa ka dam kam dei kaba jubor, namar ba ka dei tang ka jingkiew kynsan ka um na ka jinghap u slap ha katei ka sngi ka long hapdeng 170 haduh 300 mm.","Twa ka dam Myntdu na u slap  bym poi pyrkhat, ong u Myntri",https://www.urupang.com/twa-ka-dam-myntdu-na-u-slap-bym-poi-pyrkhat-ong-u-myntri/
"Shillong, 10 Lber:Ki Sengbhalang na ri Lum Garo ba kynthup ia ka Garo Student Union (GSU), ka ADE, ka FKJGP bad ka AYWO ki la thoh shithi sha u myntri tnad pohing ka sorkar jylla ban pyntip ia ka daw ka jingjia ha ka 6 tarik u lber ha Resubelpara bad ha katei ka jingthoh ki la dawa na u myntri ka tnad pohing u bah HDR Lyngdoh ba dei ban pynkynriah kam noh ia u SP ka North Garo Hills, dei ban weng kam shisyndon ia ki pulit kiba donkti ban siat ia ki riew lui lui bad ba ia ka jinglut jingsep ban pynsumar ia kitei kiba mynsaw dei ban bei da ka sorkar, ki la dawa ruh ba dei ban thungkam ia kitei kiba mynsaw ba kin lah ban kyrshan ia ka ing ka sem jong ki. Ha katei ka shithi kitei ki 4 seng ki la pynpaw ha u myntri ka tnad pohing ba katei ka jingjia ka mih na ka daw ba ki nongniah kali ki la ngiah ki la kdang ia ka jingdawa pisa jubor ki pulit bad dei na katei ka daw ba kim patiaw shuh lada ki pulit ki pynieng ia ka kali jong ki naba ki tip lypa ba lada ieng kin shah dawa pisa bad lada kim don pisa ruh ki pulit ki knieh ia ki tiar ba ki kit hapoh kali, kynnoh ki 4 seng.Ki la ong ba ha ka 6 tarik u Jamrak Sangma ( nongniah kali) , u Milseng T Sangma, u Tumbul A Sangma bad uwei pat ki la leit ban buh kwai sha Assam bad hadien ba la dep ki kam jong ki -ki la wan phai noh lyngba ka Kaldang. Haba ka kali kitei ki briew ka la poi hajan jingkieng Rereng ki pulit ki la siat khlem da maham eiei, ki 4 seng ki la iathuh ba kitei 3 ngut ki la mynsaw hynrei kim shym la sangeh ia ka kali bad ki la iaid beit beit da kaba thmu ban leit sha Hospital, watla ki la mynsaw ki la pynher beit ia ka kali sha Hospital bad ki pulit ruh ki la kthong ia ki shaduh Hospital.Ki 4 seng ki la ong ba haba la poi ha hospital ki pulit ki la patan ia kitei ki ba mynsaw napoh kali bad la pynthiah ha madan ha kaba la don ruh katto katne ngut ki pulit kiba la kyrdem da ka kjat ba ki jaka ba mynsawryngkat bad ka pynap suloi bad ka byrngem siat iap syndon. Kham hadien la ong ba ki paidbah ki la wan ban pynithuh ba kitei kiba shah siat kim dei ki runar hynrei ki dei ki trai shnong.Ki la iathuh ba u Jamrak bad u Mileng u la mynsaw jur na shadem bad u shah siat na ksang kti,u Tumbul u la mynsaw jur naba u kuli u la ksam sha u dohnud jong u bad u la mynsaw ruh na ksang kti.","Mih ka jingjia ha Resubelpara, ba dawa pisa jubor na ki pulit",https://www.urupang.com/mih-ka-jingjia-ha-resubelpara-ba-dawa-pisa-jubor-na-ki-pulit/
"Jowai, 15 Lber:Ha ka Sngi U Trai, ki nongsam ia ka ktien U Blei ha ka jingiaseng ka ba 10:30 AM da u Rev. B.B. Lamin; ha ka por 1:30 PM da U Rev. Dr. M.J. Hynniewta bad ha ka por 6:30 PM, U Rev. S.P. Dkhar un kren halor ka subject Balang ‘Ka Balang kaba shah synshar ha U Trai’ (Jingpynpaw 19:6). Na ka byna ka jingiaid beit iaid ryntih ka Jingiaseng, ka jingpynbeit ia ki kali wan Jingiaseng ha ka Sngi U Trai, 19.03.2017 ka long kumne; Entry No. 1: Na ka bynta ki Official Synod, VIP, Car Pass, Choir na surok hajan CHC Ummulong kumjuh ki kali rit (light vehicle) kiba wan ka thain Jowai kin rung lang na kane ka juh ka entry sha ki jaka parking ha Thangsamynting, Lumthangbru bad Lumwalieh. Entry No. 2: Ki kali heh (heavy vehicle) ba wan na ka thain Jowai kin buh kali (parking) ha Thlu Ummulong. Entry No. 3: Ki kali heh (heavy vehicle) ba wan na ka thain Nartiang kin buh kali ha Iewpynsin Wahiajer. Entry No. 4: Ki kali ba wan na thain Bamkamar Tyrshang kin rung na lad Chutwakhu bad kin iaid lyngba ka Ingmane Katholik shaduh ki jaka parking. Entry No. 5: Ki kali rit (light vehicle) ki ba wan na ka thain Shillong kin rung na la Moodymmai bad kin iaid lyngba ka shnong Moodymmai haduh lad Lumsalah shaduh ki jaka parking. Entry No. 6: Ki kali heh (heavy vehicle) kiba wan na ka thain Shillong kin rung na lad Chutwakhu bad kin iaid lyngba ka Ingmane Balang Katholik shaduh ki jaka parking. Entry No. 7: Ki kali kiba wan na ka thain Sohmynting- Madur kin rung na lad Lumsalah shaduh ki jaka parking.Kumta la kyrpad ia baroh ki nongwan Jingiaseng ba kin sngewbha ban kohnguh bad ia treilang bad kajingpyniaid jong ki traffic police bad ki volunteers. Ka Balang ka kyntu ruh ïa ki nongwan jingïaseng bakin ym bret pathar ïa kino kino ki ba lah ban pynjaboh ia ka mariang. Kiba wan ïalam ia ki khunlung, ki khynnah ki dei ban da sumar bha khnang ba kin ym sakma ban lait na kano kano ka jingeh. Kane ka longkatkum u kyrwoh u Secretary, Balang Presbyterian Ummulong.",Ka K.J.P. Synnod Mihngi,https://www.urupang.com/ka-k-j-p-synnod-mihngi/
"Shillong, 15 Lber:Kane ka jingjurip, kaba long mynta ka sngi, ka la long kaba iaid beit iaid ryntih bha namar la wan ban ia shim bynta lang naduh ki Executive Engineer jong ka tnad PHE (Electrical, Distribution, Division II), SDO jong ka PWD, National Highway, Engineer Company BSC, Rangbah Shnong jong ka Shnong Lad Mawreng, Mawkalum bad kumjuh ruh na ki Dkhot jong ka Committee Shnong.Ha kane ka jing ia leit jurip, la lap ba na ka liang jong ka PHE Department ka la shimkhia shisha namar ba mynta ka sngi ki la lah lut ban pyndep ia ki nar um baroh ban sam um sha ki paidbah Nong Shong Shnong jong ka Shnong Lad Mawreng bad Mawkalum, wat la ka long makna ka jing pynbiang kaba tang shipor (Temporary) ia mynta hi, katba ka dang iaid ka jing shna ia ka Surok.Na ka liang jong ki Executive Engineer jong ka tnad PHE (Electrical, Distribution, Division II) ki la pyntikna ba nangne shakhmat ki paidbah kin ym mad shuh ia kine ki jingeh lyngba ka jingiatreilang, ka PWD, National Highway bad Company BSC pat ki la ai ka jingkular ba nalor ka Surok yn pynshna ruh ia ki lynti iaid kjat, ha baroh ki jaka kiba i donkam hadien ba na ka liang jong ki nongialam jong ka FKJGP Upper Shillong Circle & KSU Upper Shillong Circle ha ryngkat ki Rangbah Shnong kila pynpaw ba ka don ka jingma ia ki paidbah lada ym don ki lynti iaid kjat kiba shngain.","Poi um biang ha Lad Mawreng, Mawkalun",https://www.urupang.com/poi-um-biang-ha-lad-mawreng-mawkalun/
"Jowai, 15 Lber:U SP ka WJH u la iathuh ba ka jingioh kurup ia kitei ki masi ka long ha ka por ba ka kynhun pulit hapoh ka jingialam u OC ka Amlarem ki dang iaid pahara sha katei ka thain.La iathuh ba ki nongbeh ia kitei ki masi mar syn iohi ia ki pulit ki la phet noh. Ia kitei ki masi kiba la ioh kurup yn aiti sha ka tnad Custom na ka bynta ban leh ia kaba donkam.",Kurup ki pulit Amlarem 11 tylli ki masi,https://www.urupang.com/kurup-ki-pulit-amlarem-11-tylli-ki-masi/
"Nongstoiñ, 15 Lber:Shuh shuh u DC u la bthah ruh ba baroh ki skul ki jaka pule kidei ban pynlong skul ha kitei ki sngi bad kumjuh ki ophis sorkar kidei ban pynlong trei ha kitei ki tarik kaba long ruh ka tarik bala ia bujli bad ka 28th & 29th December, 2016.Ha kajuh kapor u tei u khlieh duh jong ka District u la kyntu ia ki paidbah jong ka thain ba kkidei ban shim ia Kane kum ka jingpynbna bad pyntip lypa.",Yn plie ki ophis ha ka 18 & 25 tarik Lber,https://www.urupang.com/yn-plie-ki-ophis-ha-ka-18-25-tarik-lber/
"Nongstoiñ, 15 Lber:Ki katto katne ngut ki paidbah katei ka thain kiba don Account ha katei ka Bank, haba iakren bad ki katto katne ki nongthoh khubor, ki la ong ba ka jingbym lah jong katei ka bank ban pynbiang ia ki pisa khutia ka la pynlam wir ia ki paitbah ka thain Shallang, kaba la pynjynjar ha ka thied ka ka pet bad ki wei ki wei .Nalor katei ka jingbym biang pisa khutia katei ka Bank ka dang don ruh ia shibun ki wei pat ki jingdkoh trei kham kum ha ka jing bymtikna ki kor ki bor hapoh jong katei ka Bank kaba la pynlong shuh shuh ia ki paidbah jong katei ka thain ban nang ia kynduh shibun ki jingeh la pynpaw da u bah Robert Sohbar u wei na ki riew rangbah jong katei ka thain.U bah Sohbar ha ryngkat ki paidbah jong katei ka thain kila kyntu ia katei ka bank ba ka dei ban ialeh la kumno kumno ba kan pynbiang ia ki pisa 500 bad 100 bad ki wei ki wei ki jingdon kam khnang ba kan long ka jingsuk bad jingmyntoi ia ki paitbah.",Ym don kot 500 & 100 ka UBI,https://www.urupang.com/ym-don-kot-500-100-ka-ubi/
"Nongpoh, 15 Lber:Haba shimkhia halor jong kane ka jingpyrshah, na ka liang ki nong shong shnong ka Umsning Proper-B ia kaba la ialam khamt da u Bah Wonding Thawbri, u Bah T Mylliem bad u Bah D Kharmaw, ha kaba ka daw kaba la pynlong ia ki paidbah ban pyrshah halor katei ka jingthmu ban rah ia ka Iew Umsning sha Patarim, ka dei namar ka jingleh lyndet da ki nongialam shnong, khlem da kynjoh ktien ia ki paidbah nongshong shnong.Kumta haba iadei bad katei ka jingthmu, na ka liang ki paidbah nongshong shnong ki la kynntu ia u Paiem Ricky lem bad ia ki myntri ba kim dei ban ailad halor katei ka jingthmu jong ka UTD bad KHADC ban rah ia ka Iew Umsning sha Patarim.Kum ka jingpyrshah halor katei ka jingthmu ban rah ia ka Iew Umsning sha Patarim, na ka liang ki paidbah nongshong shnong ka Umsning Proper-B, ki la rai ruh ba kin pynlong da ka jingiaiaid paidbah ha ka 18 Tarik mynta u Bnai, kaba long kum ka jingpyrshah namar ha katei ka sngi ka la don ka jingthmu ban iateh soskular hapdeng ki nongialam ka UTD bad KHADC.",Rai ban mih paidbah ha ka 18 Tarik,https://www.urupang.com/rai-ban-mih-paidbah-ha-ka-18-tarik/
"Shillong, 15 Lber:Haba wanrah ia kane ka mat hapoh ka iing dorbar ha ka cut motion, u bah Paul Lyngdoh u la ong ba katkum ka jingkhein ka jingjyllei ki kam sniew ha ka nongbah bad ka East Khasi Hills ka la buh jingma ia ka jylla hynrei ka sorkar namar ka jingphiel ka tnad pulit hynrei kaba sngew lyngngoh ka long ba ka sorkar ka la pynshong syiad ia uwei u ophisar u Bah Vivek Syiem haduh 10 snem tam naduh u 2007 haduh mynta ha kane ka district.“Kaei ka polisi ka sorkar ban buh ia uwei u briew haduh 10 snem haba ki kam sniew ki nang kharoi”, la ong u Bah Paul.U la ong, “Balei ia kiwei ka sorkar ka pynshong ar ne lai snem la shah kynriah katba ia une uwei la leh kyrpang. Kaei ka daw ban pynshong haduh 10 snem ia uwei u briew hajuh?, ka sorkar ka la leh bym hok”,.Katkum ka jingong u Bah Paul, kane ka lah ban don eiei ha lyndet ban pynshong ia ujuh u ophisar ha kajuh ka jaka da ki phew snem bad lada kam dei, balei ka jia.U la kdew ia ka jingjia ba shah pyniap ka khynnah na Sawmer kaba la kam ki pulit ba la kem ia u runar haba ka jingshisha ka long ba ia utei uba donkti la pyntip ka kmie jongu ban kem hadien ba u la phla hi, ym da ka jingtrei shitom jongki pulit ban kem.U la ong ruh ba ka jingjia ha Laimer ha kaba ka khynnah ka la shah pyniap sha thain Umiam hynrei haduh mynta kam pat ioh kem satia. “Ha u 2016, ki don 228 tylli ki kam runar ba la rejister hynrei khlem don kawei ruh ba la pynshitom ne rai pynrem”, la ong u Bah Paul.U la ong ba kaba sngewsih ioh ba ki paidbah kin leit pan jingiarap na ki seng lehnoh ban pynshitom ia ki nongleh bymman kumba jia ha ki 15 snem mynshwa lada ka tnad pulit kam lah ban leh eiei ban pynshitom ia ki briew ba donkti.Haba jubab halor kane, na ka liang u myntri kam pohing ka jylla u Bah HDR Lyngdoh u la ong ba ka sorkar kan sa bishar ia kane ka kam ban kynriah kam ia u ophisar. U la kyntait ba ki pulit ki la phiel ban tehlakam ia ki kam sniew ha ka jylla.“Ha u 2015, na ki 91 tylli ki jingjia, 84 la pynngat ha ki kyndon ain ia kiba donkti ha ki kam sniew”, la ong u Bah HDR Lyngdoh.U la ong ba ka sorkar kan bishar ban kynriah kam ia ki ophisar kumba dei man ka por katkum ki kyndon ka sorkar.",Ther u Bah Paul Lyngdoh ba don,https://www.urupang.com/ther-u-bah-paul-lyngdoh-ba-don/
"Shillong, 15 Lber:Haba wanrah ia kane ka mang tyngka hapoh ka iing dorbar hynne ka sngi, u Dr Mukul u la tyrwa ia ka mang tyngka kaba T.12873 klur ban pynlut ha une snem 2017-18 ban wan na ka bynta ban siew tulop ia ki nongtrei sorkar bad ban pyntrei ia ki kam pynroi ka sorkar.Katkum ka mang tyngka, u Myntri Rangbah u la khein antad ba ka sorkar kan ioh pdiang pisa T.12,510 klur, ha kaba ka khajna yn ioh T.11,280 klur, bad ka capital T. 1230 klur. Lait noh ka jingpan kylliang, ka jingioh pdiang la buh antad ba kan long T. 11,302 klur.Ha ka jingpynlut u la antad ba kan long T. 12,873 klur ha kaba ka jingpynlut na ka khajna kan long T.10,648 klur bad ka jingpynlut ia ka capital ka long T. 2225 klur. Lait noh ka ram, ka jingpynlut kan long T.12,538 klur. Ka jingsiew ram ha une u snem kan long T.589 klur bad ka baibam tymmen kan long T. 730 klur.Kane ka mang tyngka ka duna pisa T. 1236 klur kaba long 3.8 percent na ka Gross State Domestic Product (GSDP).Ha ka jingkren mang tyngka, u Dr Mukul u la ong ba ka sorkar kan pynthymmai biang ia ka khajna na ka kyaid bad kiwei ki jait jingdih ba iasyriem bad ka kyaid. Ka sorkar kan pynthymmai ruh ia ka jingai license ia ki jaka shna kyiad hynrei kan pynhiar ia ka khajna na ka kyaid ban pynjur ia ka jingshalan sha ka jylla.U la ong ba ka sorkar kan pynthymmai ruh ia ki license ban song, ban tah bad ban shna ia ki kyiad.Ka sorkar kan pynthymmai ruh ia ka khajna ka VAT ia ka kyaid, ban bishar biang ban ailad ban khang slem ki jaka dih kyiad.U la ong ruh ba ka sorkar kan pynkiew ia ka khajna jong baroh kiba hap ha ka Meghalaya Passengers and Goods Tax Act. Kan pynshong nongrim bha ruh ban shim khajna na u sikret, bad biris.Ha kajuh ka por, u Dr Mukul u la ong ba ka sorkar pdeng ka la pyniasoh lang noh ia ka mang tyngka ka Non-plan bad ka Plan jong u snem 2017-18 ban wanrah ia ka jingkylla ha ka rukom pyniaid pisa ha kaba lum khajna bad ka jingpynlut.U la ong ba ia kane ka mang tyngka la wanrah ban pyniadei dur bad ka mang tyngka ka sorkar pdeng.U la ong ba ka jingkhang ka Supreme Court ia ki dukan kyiad, ka la ktah jur ia ka khajna ka jylla nalor ka jingkhang dewiong ha kane ka jylla da ka NGT.Katkum ka jingong jong u Dr Mukul, ka jingkiew jong ki kam rep kam riang ha ka jylla ka long 11.93 percent katba kiwei ki kam trei kam ktah ka long 9.38 percent bad ha ki kam primary ka long 7.51 percent jong u snem 2016-17. Ka jingkamai jong ki briew ha ka jylla shimet shimet ka long T. 88,497 katkum ka jingkhein antad na kaba rim kaba T. 81,498 jong u snem 2015-16 kaba pyni ba ka la don ka jingkiew sha ka 8.26 percent na ka snem ba la dep, la ong u Dr Mukul.U myntri rangbah ha kane ka jingkren jong u, ula mang ia kawei pa kawei ka tnad sorkar bad ka jingmang pisa ia ki tand sorkar ka long kumne. Law & order T.42.20 klur, Judiciary T.60 klur, District Council Affairs T.1.05 klur, Agriculture T.287.94 klur, Animals husbandry & veterinary T.57.38 klur, Fisheries T.45.50 klur, Sericulture & Weaving T.37.20 klur, Waters Resources T.199.20 klur, Forest & environment T.48.01 klur, Soil & Water conservation T.193.87 klur, Community Development T.1731.57 klur, Housing T.60 klur. Haka tnad Border Areas Development T.59.96 klur, Urban Development T.267.07 klur, Health & family welfare T.420.93 klur, Education T. 909.94 klur, Sport & Youth Affairs T. 51.20 klur, Tourism T.51.19 klur, Art & Culture T.41 klur, Labour & Employment T.26.61 klur, Social welfare T.386.10 klur, Water Supply & Sanitation T.350.80 klur, Food Civil Supplies T.106.11 klur, Road Bridges T.712.80 klur, Power T.131.40 klur, Transport T. 17 klur, Commerce & Industries T.27.91 klur, Mining & Geology T.3.69 klur , Information Technology T.61.95 klur, Information & Public Relation T.9.80 klur.","Wan rah U Mukul, ka mang",https://www.urupang.com/wan-rah-u-mukul-ka-mang/
"Shillong, 15 Lber:La iathuh shuh shuh u myntri rangbah, ba ka sorkar Jylla, ka dang shu dep pynkhreh ia ka syllabus, na ka bynta kiba ialeh MCS bad kumta, ka dei ha ka 6tarik Lber 2017, ba ki dang pyntip sha ka MPSC, na ka bynta ba kan sdang ban jied noh ia ki MCS. La iathuh shuh shuh u myntri rangbah, ba ka jingjied ia ki MCS nangne shakhmat, kan iapher, na ka jingjied ia ki MPS.U Bah Paul Lyngdoh, ula kylli, ba ka jingailad ia kiba pass MPS, ba kin leit sha ka MCS, ka lah ban ktah ia ka jingkiew kyrdan jong kito kiba wan beit na ka jingialeh eksamin MCS bad halor kane u myntri rangbah, u ong ba kito kiba jop ia ka eksamin MPS ruh, ki lah ban rung sha ka MCS, tangba ka sorkar, ka peit ba kan nym ktah pat halor ka jingkiew kyrdan jong kito kiba la nang shah jied kham ha shwa.Ha kawei pat ka phang, U Bah Paul Lyngdoh UDP, u la ujor ba ki pulit, kim ju don satia ha ki surok bah jong ka sor, hadien ka 8baje janmiet bad halor katei u myntri kam poh iing, u ong ba ki pulit, ki don beit baroh shimiet shi sngi, tangba ki dei ki pulit kiba iaid lane kiba ki ong ki flying squad.U myntri, u iathuh ba ki pulit, kiba don ha ki kam jongki, ki sdang naduh ka por 7baje mynstep haduh 1 baje nohsngi bad nangta, kiba naduh 1baje nohsngi, haduh ka por 8baje janmiet. U bah Paul, ula ai jingmut ia u myntri kam poh iing, U Bah HDR Lyngdoh, ba un buh pulit ha ka por mynmiet ruh, namar ba ki don bun ki briew, kiba iaid ba ieng haduh ka por shiteng synnia ruh.Kwah kam any",42tylli lait ki kam MCS ha Jylla,https://www.urupang.com/42tylli-lait-ki-kam-mcs-ha-jylla/
"Shillong, 17 Lber:Ka 91.1 FM Radio Mirchi -It’s Hot la plie paidbah mynta ka sngi da u myntri rangbah ka jylla u Dr.Mukul Sangma bad katei ka radio station kan sdang ban pynshongshit bad pynbyrngia ia ki paidbah lyngba ki jingrwai phareng bad ki jingrwai hindi katkum ka jingkwah u paidbah. Ha katei ka sngi u Regional Head jong katei ka steshon u Bithindra Biswas u la ong ba la tip ia ka nongbah Shillong kum ka nongbah jong ka rwai ka siaw bad ka put ka tem ha ka ri India baroh kawei bad dei na kata ka daw la jied kyrpang ia ka nongbah Shillong ban pyniaid ia katei ka stashon kaba u la ong ba kan dei ruh ka steshon radio kaba khluit tam jong ka Radio Mirchi kaba don ha India baroh kawei. U la ong ba ka Mirchi ka don 74 tylli ki Frequency ha 64 tylli ki sorbah ha ka ri bad ka dei ruh ka mirchi kaba heh tam hapoh India. Ki RJs ki ban pyniaid ia katei ka prokram jong ka 91.1 FM Mirchi ki long u RJ Gordon, ka RJ Marisa bad u RJ Nicky J (uba la ju tip paidbah kum u Manik), ki prokram jong ka 91.1 ka long baroh shisngi. Ha katei ka sngi la don ruh u Abdul",Rwai Hindi u Zenith ha jingialang plie ia ka 91.1 FM Mirchi,https://www.urupang.com/rwai-hindi-u-zenith-ha-jingialang-plie-ia-ka-91-1-fm-mirchi/
"Shillong, 15 Lber:La pynkhreh ia ki syntiew, ki jain spong, ki jain ryndia, ki ksing ki dhah kiba la pynap ryngkat ka tynghung ha kali ban pynsawa bad pdiang burom ia u Sordar ka Mawryngkneng. U tang mar ia mih na phatok ryngkat ka spong bad ka riam khasi tynrai la sawa ka ksing dhah, ki paidbah ki la risa ki la kynhoi bad bun na ki longkmie ki la tur sha u ban leit kdup ieit ia u bad ka jaw ummat.Shuwa ba un kiew noh sha kali ban leit sha Mawryngkneng , ki nongthohkhubor ki la ioh ban ia kren bad u bah Peter hakhmat ka khyrdop phatok. Ha katei ka jingiakren u la ong ba kam dei kaei kaei ruh kaba u la shah kem hynrei ka dei beit tang na ka daw ka jingiabuh shun namar ki kam shnong, “Ngam leh bakla eiei, dei tang ka jingiashun daw shnong bad ki rukom treikam hapoh shnong da ka jingthmu ban pynpait pynpra khamtam ba la jan ka elekshon 2018” u la ong.Shuh shuh u la ong ba ka daw ka jingsha kem jong u kam dei na ki bahaing hasem jong ka khynnah kaba la shah batbor hynrei ka dei ka jingkynshoit jong kiwei pat kiba shun ia u, “Dei ka jingkynshoit mano re mano nadien ban wanrah jingiapait ia pra, ngi la kren shai kdar sha ki bahaing hasem kaba shah batbor ba ym lah banpyniasuk da lei lei ruh ia katei ka kam namarba ka dei ka bynta jong ki pulit bad ka aiñ, hynrei nga la shu ong ha ki ba ai ba ka aiñ kan leh ia kaba donkam hynrei kam dei pat ban don ka jingbuh shun para nongshong shnong” u la ong biang.Katkum ka jingiathuh u bah Peter u la ong ba ka jingjia shah batbor ka la jia nadhu ka 1 tarik u kyllalyngkot hynrei la phone bad pyntip sha u haduh ka 2 tarik u kyllalyngkot ha ka por 5 baje eiei janmiet, “Nga la ong ia ki ban leit ujor FIR sha ki pulit hynrei kim treh ki ong ba kin leit phah sumar shuwa sha Shillong, hadien ki la pyntip ba kim treh ban sumar hapoh Hospital bad nga la pynbor biang ia ki ban ujor ejahar, hynrei kim treh biang ki ong bym pat tip lut kiba haing hasem, ngi la leit sha Mawryngkneng Police Station ha ka 3 tarik ban ujor ejahar, hynrei ki pulit kim treh , nga la pan kot sada ki pulit ki phah wan pat ha ka 4 tarik, kumno ngan ialam ia ki nongbatbor sha ki pulit haba ym don ba ujor ia ki, nga shu ong ia ki khie leit sha ing tangba wat phet. Ia ka ejahar ba mut ban ujor ruh nga la phah draft ha ka kong Bell Kharsati, nga kylli ka la biang ne-em ka ong la biang, nga sngewlyngngoh kumno ka kynnoh kylla pynban ia nga” ong u bah Peter J Lawai.U la pynpaw ruh ka jinglyngngoh halor ka jingshah kem jong u ryngkat kiwei pat ki rangbah nongialam shnong jong ka Mawryngkneng ha kaba u la ong ba ym don ba ujor FIR eiei pyrshah ia u , hynrei ki pulit ki la khot ki ong ba kin shim statement hynrei tang mar ia poi ha Sadar Police Station ki la knieh noh ia ki mobile phone bad la iathuh ba ngi la sha kem, “Ka jingshah kem ruh kaba ngam sngewthuh sngewthaw shuh hynrei ngan ong kumno shuh ha katei ka por ba la shah kem , ka lynti ia ngi ka dei beit tang ka aiñ ban ia khun” bynrap biang u bah Peter da kaba ong ba lada ki paidbah ki dang shaniah ha u un dang bteng ban bat ia ka kam Sordar shnong.",Hadien 2 bnai tam lait phatok,https://www.urupang.com/hadien-2-bnai-tam-lait-phatok/
"Jowai, 17 Lber:Ba baroh ki kali kiba wan na thain East Khasi Hill ki rung na lad Moodymmai bad ban pynieng ia ki kali jong ki ha jaka pynieng kali Lum Mynso, jaka ka Hun Shylla bad kin mih leit phai na ka juh ka surok ba ki la wan rung.Baroh ki kali kiba wan na thain East bad West Jaintia Hills kin rung na Ummulong CHC, Moodymmai Junction bad kin pynieng ia ki kali jong ki ha ki jaka ba la pynbeit ha Thadsamyting, Lumwalieh, katba ki kali heh kin pynieng ia ki kali ha Lum Challam. Yn ym shah ia kino kino ki kali ba kin pynieng ha rud surok bah.Baroh ki kali kiba wan na ka thain Nartiang kin pynieng ia ki kali jong ki ha Iaw Pynsin bad ki kali heh kin hap ban iaid lyngba ka Lad Langi bad kin pynieng ia ki kali jong ki ha Lum Challam, Yn nym shah ia kino kino ki kali ban poi sha NH-44KI kali kiba wan na Tyrshang bad Larnai kin hap ban iaid lyngba ka Lad Chutwakhu bad kin ieng ha Madan skul Catholic.La buh ruh ia ka No Entry Timing ia ki trok naduh 7 baje mynstep haduh 7 baje mynmiet.Baroh ki kali ki heh ki hain bad ki kali ki Choir bad baroh kiba don Car Pass kin pynieng ia ki kali jong ki ha Lum Thangbru.Na ka liang u SP ka West Jaintia Hills u la kyntu ruh ia baroh ki driver (NOngniah kali) ba kin long kiba don akor khamtam haba ki wan ban shakri Blei, khnang ban lait na kano kano ka jingdheng kali bad khamtam eh na ka jingjia ba sngewsih naka daw ka jingpynher sted bad overtaking.",Ka jingbthah ia ki nongwan Synod Mihngi ha Ummulong,https://www.urupang.com/ka-jingbthah-ia-ki-nongwan-synod-mihngi-ha-ummulong/
"Shillong, 17 Lber:Haba jubab ia ka jingkylli ba wanrah da u nongialam liangpyrshah u Dr Donkupar Roy ha ing dorbar hynne ka sngi u bah tynsong u la ong ba ka jingpynduna ka sorkar pdeng ban ai Pisa ka shem jingeh namar ba ka sorkar jylla kam don Pisa.U la ong ba naduh u snem 2014-15 ba synshar ka sorkar NDA ha Delhi ka jingioh Pisa ka duna. “Ha ki snem shwa ka kham heh ka jingai pisa”, la ong u bah tynsong.Ha u snem 2016-17 ka jingioh Pisa ka long T.40.8 lak tam na ka sorkar.Halor kane u Dr Donkupar u la ong ba lada ka sorkar pdeng ka ai pisa duna, ka sorkar jylla ka dei ban thawlad ban sei na pla lajong na ka bynta ki paidbah.","Duna ki projek PHE, ba ai",https://www.urupang.com/duna-ki-projek-phe-ba-ai/
"Shillong, 17 Lber:U la jubab ia ka jingkylli la ka sorkar kan pdiang em ia ki Hindu ba dei nabar ri katkum ka jingpynkylla ka sorkar India ba la wanrah u MLA Nongkrem bah Ardent M Basaiawmoit hapoh ingdorbar.“Ka India ka don 1.25 klur ki nongshong shnong, ka long kaba donkam ban bishar shwa ia ka jinglong jong ki ban tip mano ba dei na India bad mano bym dei”, la ong u Dr Mukul.Katba u myntri kam pohiing u bah HDR Lyngdoh u la ong ba ka sorkar kam pat don kano kano ka jingtip ba ka sorkar Assam kan wan leh ia ka NRC ia ki briew ba sah ha khappud. U la ong ba ka sorkar kam pat kren eiei halor ka Citizenship Amendment ka sorkar pdeng ban pdiang ia ki Hindu ba sah shabar ri ban wan sha India namar ka jingshah lehbein.",Donkam ka NPR ia ka NRC:Mukul,https://www.urupang.com/donkam-ka-npr-ia-ka-nrcmukul/
"Shillong, 17 Lber:Ia kane la iathuh da u Myntri ka khajna ka jylla u Zenith M Sangma mynta ka sngi ha ing dorbar halor ka jingkylli jong u bah Dr Jemino Mawthoh.U Zenith u la ong ba hadien ba hukum ka Supreme Court ia ki dukan kyiad ban khang hajan surokbah, jaka mane ha u snem 2014-15, la khang 265 tylli na ka 561 tylli ha baroh ka jylla.U la ong ba ka jingkhang ia ki dukan kyaid ka la ktah jur ia ka iarong pisa ka jylla nalor ka jingkhang ia ka tih dewiong ka National Green Tribunal (NGT).Katkum ka jingwanrah u Myntri ia ka jingdon ki dukan kyaid ka long ha East Khasi 61 tylli, West Khasi 10, South West Khasi 13, Ri Bhoi 31, East Jaintia Hills 35, West Jaintia Hills 26, East Garo Hills 07, West Garo Hills 53, South Garo Hills 13, North Garo Hills 18, South West Garo Hills 21 bad Sohra sub division 08 tylli. Ha u 2013-14 ka sorkar ka ioh khajna T.1626620757, ha 2014-15 ka ioh khajna T. 1511353697 bad ha u snem 2015-16 ka ioh lum khajna T.1700549408. Kaba sngew phylla ba u Myntri u la ong ba dei tang ha jaintia hills ba la ithuh ia ka kyiad ba shna hi ki briew katei ka thain.","Na 561, sah sa 296 ki dukan kyiad, 500 klur duh khajna",https://www.urupang.com/na-561-sah-sa-296-ki-dukan-kyiad-500-klur-duh-khajna/
"Shillong, 17 Lber:La iathuh shuh shuh ba ka ophis u myntri rangbahduh, ka la mang T.2lak sha kiba iap bad T.50hajar sha kiba mynsaw, katba ka sorkar Jylla, ka la mang T.50hajar sha kiba iap bad T.10hajar sha kiba mynsaw.",T.3.23lak sha ki lanot hap kali Nongspung,https://www.urupang.com/t-3-23lak-sha-ki-lanot-hap-kali-nongspung/
"Shillong, 17 Lber:U bah Marbud Dkhar President ka FKJGP Mawlai Circle u la ong “Ngi kyndit ba u MLa jong ngi tad hadhu mynta mynne um shym la ang bad kren khyndiat ruh shaphang ka Mawlai Block ka bym pat shym la plie paidbah haduh kine ki sngi”. “Ki MLA jong kiwei ki konstitwensi u bah Paul Lyngdoh bah Ardent ki la kyrkait bad tied miej ha ing dorbar hynrei u MLA jong ngi shi kyntien ruh um kren eiei, i kumba um don shyntur ba un kren, ne um kwah ban kren shaphang ka Block Mawlai, ngim kwah kum une u MLA, ngi kwah da u nongmihkhmat uba shlur ban kren ha ing dorbar thaw-aiñ” ong u bah Marbud haba kren sha ki nongthohkhubor ha khyrdop jong ka Ing Dorbar Thaw-aiñ ka jylla. U nongialam ka HYC u bah Donbok Kharlyngdoh u la ong ba ka jingwan ki sengbhalang sha khyrdop ka Ing dorbar ryngkat ki pla kad ka long ban dawa ba ka sorkar ka dei ban plie noh ia ka Mawlai Block. Ka la don ka jingkynnoh ba ka jingpynslem ban plie ia ka Block Mawlai ka dei namarba ka dei ka jingleh politik jong ka sorkar naba ka Mawlai kam dei ka konstitwensi ba mihkhmat da ka seng Congress bad ba ka don ka jingthmu ban pynhun ia ki briew lajong da kaba leit ia kren ban rah sha Mawpat kaba mihkhmat da u MLA Congress u bah A.L Hek. U bah Lyngdoh u la ong hato ka sorkar haba ka wanrah ia ki kam pynroi hapoh ka jylla ka buh jingmut ban ai tang ha ki jaka ba don MLA Congress, u la ong ruh ba ka sorkar kam dei ban leh politik ia katei ka kam bad ka dei ban plie noh bad tei wut wut kumba ka leh ha kiwei pat ki jaka. U la pynpaw ruh ka jingsngewlyngngoh ba saw tylli ki Block la dep ban plie katba ia ka Mawlai pat haduh mynta ym pat leh eiei.U la kyntu ia u myntri rangbah ka jylla u Dr.Mukul Sangma ba u dei ba ym dei ban pynlong ia ka shi tarik u iaiong kum ka sngi thok lane ka Aprill Fool hynrei u dei ban plie noh wut wut. U bah Lyngdoh u la ong ruh ba ka jaka ot doh ka don ha Mawlai, ka jaka bret jaboh ka don ha Mawlai, ka Sanker ka don ha Mawlai, ka FCI ka don ha Mawlai, balei ba khohnioh lada wanrah ia ka Block ha Mawlai.",Poi ki plakad dawa Block Mawlai sha khyrdop iing Dorbar,https://www.urupang.com/poi-ki-plakad-dawa-block-mawlai-sha-khyrdop-iing-dorbar/
"Shillong, 19 Lber:Utei u MLA ka Mawlai u la ong ba u khlem shongthait ban khih ban ksaid na bynta ka Mawlai C&RD Block bad u la iai dawa na ka sorkar ba ka dei ban buh beit hapoh u pud u sam ka Mawlai bad ban plie noh ia ka. U la ong ba u la dep ia syllok ruh bad kiwei kiwei pat ki MLA jong kiwei ki konstitwensi ba kin hunlang ia ka jingdawa ban buh hapoh Mawlai. U la pyntip ba u la lum ruh ia ki Rangbah Shnong ka Mawlai Town Dorbar ban ia pyrkhat biang halor katei ka bynta ban tynruh sha ka sorkar halor ka jingpynslem jong ka wat hadien ba ka Mawtawar ka la ai sngewbha ia ka jaka kaba heh haduh Ar akar ruh.","“Haba ym tip ia ka jingshisha, wat ialam bakla ia ki paidbah”",https://www.urupang.com/haba-ym-tip-ia-ka-jingshisha-wat-ialam-bakla-ia-ki-paidbah/
"Shillong, 19 Lber:Ha ki khyndiat sngi ba ladep, u Myntri u la kular bad pynshngain ia kine ki rangbah ba yn ai ia ka hukum ban pynkhuid noh ia u mawshun ba la lum Iypa bad ban shah noh ban trei bad ban shalan ia U Mawshun. “Hynrei kaba sngewsih kthang mynta ka long ba kita ki jingkular kim shym la seisoh bad urlong haduh mynta mynne bad ba ka jingtrei bad shalan Mawshun, ka long tang da kitei ki ar-tylli ki Company Dkhar bad ym da ki Paid Riewlum ka jylla Meghalaya” ong shuh ka kyrwoh.",“Khaii mawshun tang ka Komorrah bad ka Lafarge sha Bangladesh”,https://www.urupang.com/khaii-mawshun-tang-ka-komorrah-bad-ka-lafarge-sha-bangladesh/
"Jowai, 17 Lber:Halor kane ka jingwanpoi u dewiong na bar ri sha ki karkhana dewbilat kiba don ha ka thain Lumshnong, ka JTHTOA ka la pynpaw ia ka jingpyrshah jur bad ha ka juh ka por ka East Jaintia Hills Trucks Owner’s Association (EJHTOA) ruh ka la ai ka jingkyrshan kaba pura ia ka khubor kaba la pynmih da ka JHTOA hynne ka sngi.Ka JHTOA ka la kynnoh pyrshah ba u dewiong uba la wan poi sha ki kharkhana ki long kiba be-ain namar ym shym la siew ia ka khajna ba bun rukom.“Ka jingshalan dewiong sha kine ki Karkhana ka long khlem ka jingtip ka DMR bad kim don ruh ia ki ko ki sla kaba biang ha kaba shallan ia une u dewiong”, la ong u Nidamon Shullet, President ka JHTOA.Utei u nongialam ka JHTOA u la ong ruh ba kane ka jingiohlad ki Company pynmih dewbilat ha Jaintia hills ban wanrah dewiong na bar ri bad na bar jylla kan ktah shi katdei ia ka khaii ka pateng ki trai ri trai muluk.Ha kajur ka por na ka liang ka EJHTOA, lyngba u kyrwoh ba la phah da u ma Richie L Dhar bad u ma Yes Shylla, u Secretary bad President ka seng ki la ai ka jingkyrshan kaba pura.“Ngi pyrshah jur halor kane bad ki dawa naka sorkar bad ki tnad sorkar ba don bynta ban shimkhia ban pynsangeh shisyndon ïaki karkhana dewbilat ban thied dewiong nabar”, la ong u Richie Dkhar, Secretary ka EJHTOA ia kane ka rukom wanrah ia u dewiong na bar ri sha ri lum Jaintia.Halor kane ka jingkynnoh ki trai trok hapoh ka Lama ka JHTOA, ki heh karkhana Dewbilat ka thain Lumshnong ki la kubor ba ki la thied dewiong na bar ri ka jingremdor palat u dewong mynta nalor ba u dewiong ba la wanrah na ki par dewiong bapher bapher kim long satia kiba lah ban pyndonkam ha ki kharkhana cement plant na ka daw ba bun palat ka Ash, Moisture bad kiwei kiwei.“Mano ban khang ia ngi ban thied dewiong na bar haba ngi don ka hok katkum ki ain sorkar, lada ki lap pat ba ka jingwan poi u dewiong ka long kaba be-ain bad lada ki trok ba shalan dewiong sha ki kharkhana jong ngi kim biang ki kot ki sla lane kim siew khajna, ka sorkar ka dei ban kem bad pynshitom ia ki”, ong ki heh company na Star Cement, Topcem bad kumjuh na Adhunik (Dalmia Cement).","Ba thied dewiong ki karkhana dewbilat na USA, Australia bad Malayasia",https://www.urupang.com/ba-thied-dewiong-ki-karkhana-dewbilat-na-usa-australia-bad-malayasia/
"Shillong, 17 Lber:Ka KSU ka la pyntip ba hapoh katei ka Cell ki don da ki spah ngut ki dkhot jong ka kiba long dkhot ban leit khynra ha kylleng ki jaka bad ka la maham ruh ia kino kino kiba mut ban iada ia ki bar jylla naba katei ka seng ka la ong ba ka la tip shai ba kiba bun kiba wan bylla khamtam ki jing bylla dewiong haki thain Nongjri, Rajaju, Diengan, Nongumsur, Saw kilo, Porkut, Nongkulang bad kiwei khambun ki dei ki Nepali, ki khar Bangladesh bad Ki briew kiba ym tip ki wan naei.Ka KSU ka la ong ba ka la shim ia katei ka rai ba tyngeh naba ka la lap ba ki malik dewiong bad ki kontraktor ki kdup ia ki bar jylla khamtam ha ki jaka khappud, ka la maham ruh ia kiba leh Benami. Katei ka seng ka la pynpaw ruh ka jingsngewkhia namar ka jingsynjor jong ki jingkieng iaid kali naduh Ranikor haduh Umpung namar ka jingkitkhia palat ki trok kit dewiong bad ka la byrngem ba kan sa leit ban khynra ia ki trok kiba kit palat ia ka 9 ton, ong ka kyrwoh khubor na u President KSU SWKH.","15 sngi ai por  ka KSU, ia ki malik ban pynbiang laisen nongbylla",https://www.urupang.com/15-sngi-ai-por-ka-ksu-ia-ki-malik-ban-pynbiang-laisen-nongbylla/
"Shillong, 17 Lber:Haba wanrah ia kane ka kam ha ing dorbar mynta ka sngi, u bah Chyne u la ong ba kamai kompeni sorkar MCCL ka ktah jur tang namar bym don byrni ban thep dewbilat ban pyniaid sha iew.“Kaei ka jingmut ban thung chairman, vice chairman, managing director haba tang ia ka byrni song ruh kim lah ban shim rai” la ong u MLA ka Sohra.“Hato ka dei ka kamram jong u Myntri rangbah ban peit wat tang ia ka byrni ruh”, la ong u MLA ka Sohra.U la ong ba mynta ki trok kiba thmu ban kit dewbilat MCCL ki hap ban shu shong thiah sngi, namar ba ym don byrni ban song dewbilat bad kane ka ktah jur ia ka kamai kajih ka MCCL tang na ine i daw barit.“Hato ki chairman, vice chairman, managing director ki shu shong jahthait ha MCCL”, la buh jingkylli u MLA ka Sohra.U la ong ba lada ka sorkar ka ai kontrak ha u kontraktor ban pynpoi byrni u bym lah ban pynbiang, ka bha ban weng bad ban ai ha kiwei kiba lah.Halor kane u Myntri rangbah u Dr Mukul Sangma u la ong ba ka kam sorkar ka shim por ban shim rai bad kam long kumba long ki kompeni shimet.“Kano kano ka kompeni ba pyniaid ka sorkar kan iai kynduh kum ia kane ka jingeh”, la ong u Dr MukuL.U la ong ba ka kompeni kumba long shawei ki jylla bad ki ri, la dei ban aiti ban pyniaid ki riew shimet bad ka sorkar kan shu iarap.“Kumba long ka MTC, MeECL ki kompeni sorkar kin iaid mad ia kum kane ka jingeh”,la ong u Myntri Rangbah.","Duh kamai ka MCCL, bym don byrni",https://www.urupang.com/duh-kamai-ka-mccl-bym-don-byrni/
"Shillong, 17 Lber:",Kynshlein u tymmen 70 snem ia ka longkmie,https://www.urupang.com/kynshlein-u-tymmen-70-snem-ia-ka-longkmie/
"Shillong, 19 Lber:Na ki 51 ki don 19 tylli ki longing kiba pyndonkam da ka BPLM, kawei ka BPLU hynrei baroh ki dei ki DLT. Haba kheiñ lang baroh ia ka bai ding ba ka MeECL ka sahram ha ka shnong Kut ka poi sha ka T.5,80,317 tyngka (lait noh ki jingkheiñ ia ki naia). Na katei ka jingkheiñ la iohi ba ka bai-thangding kaba rit eh kaba la shah ot noh ka dei T.5987.17 tyngka jong ka Risting Lawai katba kaba hehduh dei jong ka kong Bakorlang Lawai kaba haduh T.T.47,930.15 tyngka, Udia Sohtun kaba haduh T.43,275.03 tyngka bad Stella Lawai T.29,755.62 tyngka. Kiba bun na kitei ki bill ki dei kiba T.10 hajar shajrong bad T.20 hajar shapoh bad don ruh katto katne kiba hapoh ka T.10 hajar tyngka.Lah ban kdew ba khyndiat sngi mynshuwa ka la don ka jingkhih bitar ki paidbah ha ka por ba ka seng saiñpyrthei ka Aam Aadmi Party ( AAP) ka la leit ban ia kynduh ia kiba bun ki paidbah jong katei ka shnong, namar ka jingshah ot bording bad ka la don ruh ka jingkynnoh ba ka dei ka jingthur mur jong ka tnad MeECL ha kaba la ong ba kam ju pynpoi bai-thangding sha ki paidbah, ym ju don ba wan peit mitar hynrei la pynpoi kynsan ia ka bill hadien 10 snem ba la pyndonkam bad katei ka bill kaba da ki phew hajar tyngka , ka la don ruh ka jingkynnoh ba wat hadien ba la dep ban shah ot ruh ka MeECL ka dang pynpoi bai thangding sha ki paidbah.U Public Relation Officer ( PRO) katei ka tnad u bah P.Sahkhar haba ia kren bad une u nongthoh khubor u la ong ba baroh ki jingkynnoh pyrshah ia ka MeECL ha kaba ia dei bad ka jingjia ha ka shnong Kut ka dei ka bym lah ban pdiang. U la ong ba naduh ba la ai ding ia ki paidbah la ju pynpoi bai-thang ding manla u bnai bad ki don ruh ia ki rikod ba ki leit peit ia u mitar bad ki briew katei ka tnad ki ju leit ruh ban lum pisa bai thangding shaduh sha Shnong. Halor ka jingkynnoh ba wat hadien ba la shah ot ka bill ka dang poi u bah P.Sahkhar u la ong ba ka long kaba dei ba ka MeECL ka pynpoi ia ki bill sha kitei ki longing kiba la shah ot hynrei ha katei ka bill ym shym la khein shuh ia ki bnai ba ki la shah ot bad la pynpoi sha ki ia ki bill kiba rim ha ka por ba ki dang pyndonkam hynrei ha katei ka bill la kheiñlang ia ka Arrears bad ka sut , kumta katba nangmih uwei u bnai ka nangkiew shi nangkiew.U bah Sahkhar u la ong ba katkum ka jingkynthoh ha ki kotkhubor ba ka kong Bakorlang Lawai, ka ioh bill hadien 10 snem ba la ioh ding u la ong ba la ai ding ia ka kong Bakor naduh 1 tarik u nohprah, 2007 bad naduh ba ka la iohding la pynpoi bill manla u bnai hynre ihadhu mynta tang shibnai ruh kam siew, ong u bah Sahkhar da kaba pyni ruh ia ki rikod ba la leit ban peit ia u mitar bad ki bill kiba poi man u bnai. U la iathuh ba napdeng ki 51 tylli ki longing don kiba la siew teng ruh bad don ki bym ju siew ruh bad ka jingkynnoh bym ju pynpoi bill ka dei kaba bakla. Shuh shuh halor ka jingkren u sordar katei ka shnong sha ki kotkhubor u bah Sahkhar u la ong ba ki nongtrei katei ka tnad ki ju leit na ka por sha ka por ban peit mitar bad kumjuh ban lum bai-thangding na ki nongshong pyndonkam bording ha ka shnong Kut hynrei ym ju don ba ujor mano mano ruh ia ka jingeh ba ki ia kynduh kaba pyni ba ka iaid beit iaid ryntih, lada dei ba ki ujor ngi la ioh jingtip ha ophis, u la ong.Une u nongthohkhubor u la kylli na u PRO ka MeECL hato lada jia ba kitei ki ing kiba la shah ot bording ki kwah ban tan bording biang sha ing jong ki katei ka tnad kan dang ai ne-em , “Ngim ai tad haduh ba ki siew ia ki bill kiba rim katkum ka jinglah jong ki la ki kwah ban siew lut shisien siew ne ki kwah ban siew khyndiat khyndiat ruh ngi ailad” ong u bah Sahkhar uba la batai bniah ba lada ki kular ban siew khyndiat khyndiat ruh yn ai ding ia ki wat haba kaba rim kam pat khuid lut ruh. La kylli biang hato kumno katei ka tnad kan leh ia kitei ki pisa kiba la duhei kaba la kot sha ka T.6 lak eiei, u bah Sahkhar u la ong ba ym lah leh eiei shuh lada kitei ki longing kim kwah ding shuh ka mut ka la duhei hynrei lada ki dang kwah bording ka pisa kan wan biang.",T.6 lak duna sahram ka MeECL ia ki 50 tylli ki longing ha ka shnong Kut,https://www.urupang.com/t-6-lak-duna-sahram-ka-meecl-ia-ki-50-tylli-ki-longing-ha-ka-shnong-kut/
"Nongpoh, 20 Lber:Arngut ki shi kurim ki la lait im da ka said, hadien ba kawei ka trok thylli kaba don ia u number MN 01 – 9658, ka la leit tynrah ia ka iing jong kitei ki shi kurim kaba don ha Mawtnum, harud jong ka surok bah NH-6, Ri Bhoi District.Katkum ka khubor ia kaba la ioh ban lum da ki nongthohkhubor, la ong ba katei ka jingjia ka la jia hynnin ka miet ha ka por 12 baje ei ei mynmiet, ha kaba katba kitei ki shi kurim ia kaba la tip kyrteng kum ka Ebrin Wajri bad u Bhupen Basumatri, kiba dang iohthiah lyngai ha katei ka iing kaba ki shu shongwai.La ioh jingtip ruh ba donbok, ha katei ka jingjia ym shem la don kiba la mynsaw, hynrei ka la don tang ka jingjulor jong ki tiar ki tar ba kynthup kum ia ka TV,  Dish TV, u Khaw, ki jain, ki shuki lem bad kiwei kiwei.Hynrei ka tyllong khubor na ki pulit, la ong ba ia u nongniah jong katei ka trok kaba la leit tynrah iing briew ym pat la ioh kem, namar tang hadien katei ka jingjia, u la phet noh ialade katba ia katei ka trok u la iehnoh ha katei ka jaka, kumta haba iadei bad kane na ka liang ki pulit kin dang pynlong ia ka jingtohkit khnang ban lap ia ka jingshisha.","Da ka said laitim ki shi kurim,  ba tynrah ka trok ia ka iing",https://www.urupang.com/da-ka-said-laitim-ki-shi-kurim-ba-tynrah-ka-trok-ia-ka-iing/
"Shillong, 20 Lber:U MLA ka Sutnga u Bah Hopeful Bamon u la ong ba ki paidbah ha thain Hingiria, Huroi ba don ha khappud bad ka Bangladesh, ki leit shah sumar, leit shim dawai sha Bangladesh bad ka daw ka long ba ki jaka sumar kiba don ha ka thain ki don sha jngai bah.Haba kren mynta ka sngi, hapoh ka ing dorbar u bah Bamon u la ong  “Ki briew katei ka thain ha khappud ki shah pynbor ban leit shim dawai ban shah sumar sha Bangladesh namar ka jingbym don ki lad sumar ha ka thain”.U la ong ba ki dorbar shnong, ki sengbhalang bad ma u ruh kum u MLA, u la ai dorkhas sha ka sorkar ban pynbha bad ban kyntiew kyrdan ia ki sub-centre sha ka PHC, sha ka Sub-centre hynrei khlem lerkam haduh mynta. U la dawa ba ka sorkar ka dei ban peit ia kane ka jingeh jong ki paidbah halor ka koit ka khiah jong ki paidbah.","Ha thain Huroi, leit  shah sumar sha Bangla",https://www.urupang.com/ha-thain-huroi-leit-shah-sumar-sha-bangla/
"Da u Bah Philip MarweiñShillong, 20 Lber:Dei tang u Jisu hi U ba ai ïa ka bam kaba pynkdang junom bad ïa ka um kaba pynjah sliang shi junom, la ong u Arch-Bishop Dominik Jala jong ka Shillong Arch-Diocese, haba kren kum u nongkñia bakongsan ha ka Mass bakhraw, hadien ba la pynkhuid pynkyntang ïa ka ïingmane thymmai ha Mawhati, ba la jer kyrteng “Sacred Heart Church”. Kane ka la jia-long hynnin ka sngi 19 tarik.U Arch-Bishop u la kylli ïa ki 6000 ngut ki riewngeit kiba la wan sakhi bad ïashim bynta ha kane ka jinglehniam ha Mawhati da kaba ong, “Ha ka Baptisma bakhuid, hato ngi la bamsmai ne em ba ngi ngeit tylli tyllan ha u Blei u Kpa U Nongthaw jong  ka bneng, ka khyndew bad kiei kiei baroh?  Hato ngi la bamsmai ba ngi ngeit ha u Jisu Khrist, u Nongai ïa ngi ïa ka jingim bymjukut bad ha u Mynsiem bakhuid u Nongai ïa ka jingshemphang, jingpynkhuid phar bad u Nongpyntngen? Bad hato la pynbaptis ïa ngi da u Mynsiem bakhuid? Hato ngi la bamsmai ban kyntait phar ïa u Soitan bad ki kam bymman jong u baroh? Balei pat dang don na ngi kiba ngeit ha kiwei pat ki jait blei jong kane ka pyrthei lane ki blei ba ngi shu thaw hi, da kaba ngeit biej ha kiei kiei baroh? Hato ngi la dih ïa ki umktieh umjngut jong kane ka pyrthei, kaba pynjaboh khait ïa ka jingngeit bad ka jingim jong ngi? Hangne ngi la wan ban kylla bak, da kaba pynthymmai noh ïa kane ka rukom im bad ïa ka jingngeit ba la bakla. Phai noh sha u Blei bashisha bad tong noh ïa ka um jong ka jingim junom kaba tuid na ka khet bad ka tyllong jong ka jingim bymjukut jong u Jisu”, la kyntu u Arch-Bishop.Hadien ba pyndep ïa ka jingleh niam pynkhuid pynkyntang ïa ka ïingmane da kaba synreit da ka um ba la kyrkhu, u Archibishop u kren shai ba kane ka ïingmane, kam dei shuh tang ka ïing dewbilat ka bym don jingim, hynrei ka la dei ka ïing ba-im bakyntang, ïing blei, haba kaba u Blei u shong neh na kaba ki riewngeit na Mawhati bad nawei, ki lah ban leit duwai, ainguh bad mane ïa u Blei ba-im, bad ban tong ïa ka um jong ka jingjim bymjukut. U la ong shai ba la tei khnang ïa kane ka ïing ka jong u Blei na ka bynta ki briew, khnang ba kin ïatuid ïaboi ban ïasnoh tylli bad u Blei bad ban khring ruh ïa ki bym pat ïoh ïa ka jingngeit bashisha ha U Blei bashisha. U la ai ka jingïaroh ïa ki paid riewngeit na ka shnong Mawhati kiba la trei shitom bad theh lut ka bor, ka por bad ka spah ban tei ïa kane ka ïingmane blei, ïa u Rangbah Balang, u Bah Emmanuel Lyngdoh bad ïa ki synrop rangbah baling bad khamtam, ïa u Phadar Rangbah, u Fr. Sedish N Marak bad ki phadar ba ïasharai lang ha ka lyngkha jong u Blei, ka Parish Umsohlait, Ri Bhoi District.Ka la don ruh ka jingleh pynkupburom bad pynkmen da ki paidbah riewngeit jong kane ka shnong bad bamarjan shnong, ban pynkhraw pynsah jingkynmaw ïa kane ka sngi khraw ha ka histori balang jong kane ka shnong.","Tang U Jisu, uba ai ia ka um ka  jingim ba  junom: Arch Bishop Jala",https://www.urupang.com/tang-u-jisu-uba-ai-ia-ka-um-ka-jingim-ba-junom-arch-bishop-jala/
"Shillong, 19 Lber:Katei ka jingkren u bah HDR ka dei kaba u la iathuh khana ha katei ka jingialang shaphang ka jingiaid lynti jong u kumno ban wanrah ia ki kam pynroi ha Sohiong konstitwensi naduh ka C&RD Block bad kiwei pat, “Ngi la ia khun ban ioh la ka jong ka Block, ngi la leit ban ia kren bad u myntri rangbah ka jylla bad u la ong ba un sa peit, nyngkong nga la duh jingkyrmen, hynrei khlem poi pyrkhat katba ngi dang ia don ha kawei ka jingialang ha State Convention Centre u la pasiaw ia nga bad u la ong ba la mynjur ban thaw ia ka C&RD Block Sohiong. Nga la kmen palat ha katei ka por naba kaei kaba ngim poi pyrkhat ka la urlong bad ha katei ka por da ka jingkmen nga la shim ia ka kti u myntri rangbah nga la buh ha shyllang kum ka dak ka jingburom (u pyni artad da kaba shim ia ka kti lajong), hynrei don pat kiba pynsngewthuh bakla ia kane bad ki la ong ba nga doh ia ka kti u Dr.Mukul bad nga la pynhiar dor ia ka jaitbynriew” ong u bah HDR Lyngdoh.Shuh shuh u la pynkynmaw biang ba ha ka por ba u long myntri kam pohing ha ki snem ba la dep ka la don ka jingiakhih kaba shyrkhei bha ha ka jylla, na bynta ka ishu MBOSE bad hangtei ka sorkar ka la kulmar jingmut bad kam lah ban pynjem kumno kumno ruh ia ki seng bhalang, “Nga la khot ia kren ia ka GSU ha ri Lum Garo, ia kren kumno kumno ruh ban pynjem ym long, nga la ktah na khohsiew jong u President ka GSU ban kyrpad ban weng noh ia ki jingiakhih bad ka la thanda jai-hadien ba mih ki sengbhalang u DG u ong ia nga phi la pynpoh ia ka burom lajong ban lem kumto, nga ong ym lei lei na bynta ka shongsuk shongshngaiñ bad ka jingbha ki paidbah, ngam salia wat ban ktah na kjat jongno jongno ruh lada kaei kaba nga leh kan dei ka jingmyntoi u paidbah” ong biang u MLA ka Sohiong.Katei ka jingringksai jong u ka dei halor jingiaid lynti jong u ban pynioh ia ka Sohiong mynta sa ia ka ïew nongkyndong kaba heh (Rural market) ha ka jinglut kaba T.11 klur shiteng kaba la sdang shaid shaid ban trei mynta kaba u la ong ba ka dei naduh ka por ba long myntri DoNER u bah Ripple Kyndiah (Bam kwai ha dwar u blei) bad u la ong ba ka dei ka jingthmu naduh ka por ba u dang long u Lyngdoh Sohiong naduh u snem 1977 haduh u snem 1988 shuwa ba un rung sha ka politik. Ha katei ka jingialang u la pynsngew ba ka plan ia katei ka iew ka dei ban tei ia ka iew kaba lai mala, ka mala ba ha trai duh ka dei ban ieng kali bad ar mala pat ban buh dukan bad ia katei ka iew yn long trai da ka Sohiong. U la ong ba ka jingdon katei ka iew kan pynriew spah ruh ia ka Hima naba kin lah ban kamai pisa lyngba ki bai-wai dukan bad kiwei pat ki khajna, u la ong ba kan don ruh ka jaka buh mar-rep kaba heh bha kaba 11oo sq.ft bad kaba lah ba nngiam haduh 14 trok ki mar-rep.Ha katei ka jingialang la donlang u Lyngdoh ka Sohiong u bah Bashemphang Lyngdoh Thabah, u BDO ka Sohiong u bah M.A Challam, u Joint Director C&RD u bah J.Massar, kong I.Iangrai Project Director EKH, ki enjiniar kiba la plan bad ki ban peit ia ki kam katba ka jingtrei ka dang iaid bad la don ruh ki longkmie ki rangbah. Ka jingpyntrei ia katei ka iew kaba thymmai ka dei ha ka iew kaba rim kaba la pynpra noh mynta bad la pynkynriah shipor ia ka iew mynta sha kawei pat ka jaka kaba don marjan.",“Nga kloi ban ktah nakjat jongno jongno ruh na bynta ka jingmyntoi u paidbah”,https://www.urupang.com/nga-kloi-ban-ktah-nakjat-jongno-jongno-ruh-na-bynta-ka-jingmyntoi-u-paidbah/
"Jowai, 20 Lber:U CEM ka JHADC u ma Thombor Shiwat mynta ka sngi ha ka jingialang lyngkot ha kamra trei kam jong u, u la aiti ia ka Sanad sha ki ar ngut ki dolloi kiba dang jop thymmai ha ka election Dolloi ba ladep.Kitei ki ar ngut ki Dolloi kiba la ioh pdiang ia ka Sanad mynta ka sngi ki kynthup ia u ma Puramon Kynjin bad u ma Phrangki Rynjah, U Dolloi ka Jowai Elaka bad u Dolloi ka Muskut Elaka. Na ka liang u CEM u la kyntu ia kitei ki Dolloi ban bat la ka akor ka burom ha ka jingtreikam jong ki kum ki Dolloi da kaba burom ia ki ain bad ki kyndon jong ka District Council.",Ioh Sanad ar ngut ki Dolloi,https://www.urupang.com/ioh-sanad-ar-ngut-ki-dolloi/
"Nongstoñ, 20 Lber:Ki paidbah nongkyrshan jong u bah L.G. Nongsiej MDC ka Nongstoin, ha ka jingialang kaba la long mynta ka sngi hapoh ka phyllaw iing jong u bah Nongsiej, da kawei ka sur kila iashim ia ka rai ban phah iakhun beit ia u bah Nongsiej kum u kyrtong ha ka election MLA sha ka iing dorbar thaw ain jong ka jylla ka ban sa long ha u snem ban wan.Ha katei ka jingialang la wan ban iashim bynta ruh da ki spah ngut ki nongkyrshan ki jong u ha kaba ki la ia tai sani bha halor katei ka bynta bad hadien ba ki paidbah nongkyrshan ki la shim ia katei ka rai bad ki la ai ka jingkular ban kyrshan na ka liang jong u bah Nongsiej ruh u la mynjur ia katei ka jingtyrwa bad rai beit ban mih madan ha u 2018.Ban pynskhem shuh shuh ia katei ka jingiakut ba la ia rai ha katei ka jingialang la thaw ruh ia ka Committee jong katei ka kynhun na ka bynta ban ia pyrkhat bad iatai sa na ka bynta ka Seng, ba u bah Nongsiej un leit pyniasoh bad na ka liang jong kitei ki paidbah nongkyrshan, ki la ai por ruh 10 sngi ia katei ka committee ban kan pyndep ia ka jingai rai ia ka Seng.Shuh shuh ha kaba iadei bad katei ka committee la jied ruh ia ki katto katne ki dkhot jong ka kiba kynthupi ia u bah H.F. Marngar MDC barim, bah She Kharrit, bah S. Thabah, Commingstar Kharbani, Erristar Lyngdoh, D.E. Lyngkhoi lem bad kiwei kiwei kiba dei ki longkmie bad ki Samla bad la ioh ban jied ruh kumba 81 ngut ei ei ki dkhot na man la ki Primary Unit jong ka Konstitwensi.Hadien katei ka jingialang u nongthoh khubor u la iohlad ruh ban iakren bad u bah Nongsiej bad ha ba kylli la u la don lypa ne ka jingthmu ba un leit ban pyniasoh bad kano kano ka seng bad na ka liang jong u bah Nongsiej, wat la um shym pat la kren shai ia ka seng ba un leit pyniasoh hynrei u la ong pat ba un jied beit ia ki seng Riewlum. Shuh shuh u la ong ruh ba ha kaba iadei bad ka seng, na ka liang jong u hap ban ap shwa ia ka rai jong katei ka committee bad u la ong ruh ba hadien ka rai jong katei ka committee na ka liang jong u ruh un sa pynbna paidbah noh shi syndon.",U bah LG Nongsiej un iakhun election 2018 & shen yn rai ia ka Seng,https://www.urupang.com/u-bah-lg-nongsiej-un-iakhun-election-2018-shen-yn-rai-ia-ka-seng/
"Shillong, 20 Lber:Ka Myntri ka tnad pule puthi ka jylla ka Deborah Marak ka la ong ba ki don haduh 17299 ki kynnah kiba pep skul shiteng por ha jylla jong u snem 2016-17.Haba jubab ia ka jingkylli ba la wanrah da ka MLA na liang synshar ka Dikanchi Shira mynta ka sngi, ka Marak ka la pyni ruh ia jingdon kiba pep skul jong u snem 2017-18 kaba kot sha ka 12406 ngut ki khynnah. Kiwei pat ki snem ki long, ha u snem 2013-14 kiba pep skul ki long 33557 ngut, ha u 2014-15 ki long 31276 ngut, ha u 2015-16 ki long 14957 ngut. Ka jingdon jong ki khynnah ba pep ki skul jong u snem 2016-17 ki kynthup ia ka East Khasi Hills 662 ngut, West Khasi Hills 4508, South West Khasi Hills 874, Ri Bhoi 1041, East Jaintia Hils 692, West Jaintia Hills 1440, East Garo Hills 886, North Garo Hills 1316, West Garo Hills 592, South West Garo Hills 241 bad South Garo Hills ki don 164 ngut.Katkum ka jingong ka Myntri ka daw ka jingpep skul ka long namar ka jingduk, ka jingduna ka bor jabieng, ka jingphiel bunsien, ka jingbym biang ki skul, ka jinglong ki nonghikai, kiba hap ban peit Para, bad ka jingphet shnong. “Ka jingpep skul ka kham jur ha ki shynrang ban ia ki kynthei”, la ong ka Myntri.Halor ka jingkylli kiei ki lad ba ka sorkar ka shim ban weng ia kane ka jingeh, ka Marak ka la ong ba ka sorkar ka la shim ia ki lad ki lynti kynthup ka jingbuh ia ka jaka hikai ban hikai ia kiba pep skul, ka jinghikai ia ki nonghikai ha kane ka bynta.Ka Myntri ka la ong ba ka sorkar ka la pynlong ia ka jingpynshai paidbah khamtam ia ki Kmie ki kpa, ka jingpynrung skul ia kiba pep skul. Ka sorkar ka la buh ruh ia ka jaka hikai ia ki kynnah ha ki skul bapher bapher ha ka jylla da kaba iateh bad ki Seng.Ka ai kot, uniphom, ka ja sngi la ai ei bad pynbiang Kali ban leit shaw bad leit on ha ki jaka ba jynjar. Nalor kine, la ai jinghikai ruh ia ki khynnah ha ki jait kam bapher bapher bad ka jingkular aikam.Ki don 74 tylli ki jaka hikai kyrpang ha East Khasi Hills, 45 ha West Khasi Hills, 39 ha South West Khasi Hills, 43 ha Ri Bhoi, East Jaintia Hills 8, West Jaintia Hills 65, East Garo Hills 24, North Garo Hills 21, West Garo Hills 68, South West Garo Hills 18 bad ka South Garo Hills 13 tylli bad baroh ka long 418 tylli.",17299 kiba pep skul shiteng por,https://www.urupang.com/17299-kiba-pep-skul-shiteng-por/
"Shillong, 20 Lber:Ki khubor ki la sa-phriang sted ha Facebook ba ka jingkhlong Uranium ha ka shnong Nongjri, South West Khasi Hills ka dang iaid shaid shaid ha kaba la ong ba ki la don haduh 1800 tylli ki thliew ba ka kompeni Mahesh-wari Ltd ka la khlong bad ka la song ia ki phngit Uranium ha ki pla plastic. La pyni ruh ha ka dur ba ka kompeni ka la pynieng ia ki mashin heh jong ka ban trei ia katei ka kam.Thang dusmon ki runar ia ka iing sah ki nong trei ka kompani UCIL ha WahkajiKi runar ki bym shymla lah satia ban tip la ki dei kiei, ki la leit ban thang dusmon ia ka jaka sah (Guest House) jong ka ka kompani UCIL da kaba thang da ka petrol nadien ka jaka shet ja jong katei ka iing sah kaba don ha ka shnong Wahkaji SWKHD.Katkum ka tyllong khubor bala phah da u SP ka SWKHD ha ki lad pathai khubor la ong ba katkum ka jingujor bala wan ban ujor da u Johnteibor L.Sangriang CSR Assistant jong ka UCIL la ong ba katei ka jingjia kala jia ha ka step jong ka 19 tarik mynta u bnai ha kapor kumba 1:00 a.m.Shuh shuh ka khubor na u SP ka iathuh ruh ba Mar ia ioh jingtip halor katei ka jingjia u OC ka Mawkyrwat u la her sha katei ka jaka ban pynlong ia ka jingtohkit bad ha katei ka jingleit tohkit la lap ba katei ka iing kala pra na ki bynta jong ka iing shet.Ha kaba iadei bad katei ka jingjia ki pulit kila register case ha thanad Mawkyrwat case NO. 5(3)2017 u/s 438 IPC  bad ka jingtohkit ban lap ksai ia ki runar ka dang iaid shakhmat.",Thang dusmon ki runar ia  ka iing sah ki nongtrei ka UCIL,https://www.urupang.com/thang-dusmon-ki-runar-ia-ka-iing-sah-ki-nongtrei-ka-ucil/
"Shillong 20 Lber:Ka sorkar kam pat lah rai ban buh ia ka Block Mawlai, namar ba ki don lai tylli ki jaka ba la tyrwa sha ka sorkar, la ong u Myntri ka tnad Pynroi nongkyndong u bah Sniawbhalang Dhar ha ing dorbar mynta halor ka jingkylli ba la wanrah da u MLA ka Mawlai Bah Embhahlang Syiemlieh.“Ngi la ioh biang lai tylli ki jaka kynthup ha Mawtawar, Mawsiat-khnam bad ha Mawpat ban buh ia ka ophis ka Block”, la ong u Myntri.Katkum ka jingju-bab u Myntri, haduh mynta ka sorkar ka dang eksamin bha ia kine ki jaka bad kan sa rai.“Ngi dang eksamin ia ka jaka ban buh ia ka ophis Block”, la ong u bah Sniawbhalang.Ha kawei ka liang, u MLA ka Nongthymmai u Dr Jemino Mawthoh haba shim bynta halor kane, u la ong ba ka saw ngut ki MLA kynthup ma u, u MLA ka Pynthorumkhrah u bah AL Hek, u MLA Mawryngkneng u bah David Nongrum bad u Bah Embhahlang Syiemlieh ki la mynjur lang ban buh ia ka ophis ka Block ha Mawlai Mawroh namar ba kham long ia baroh.Katba u Bah Embhahlang u la ong ba ka sorkar kam dei ban rah shabar u pud u sam ka Mawlai ia ka ophis ka Block.",Dang eksamin ka sorkar ia ka block,https://www.urupang.com/dang-eksamin-ka-sorkar-ia-ka-block/
"Shillong, 20 Lber:U Myntri Rangbah ka jylla u Dr Mukul Sangma mynta ka sngi u la ong ha ka ing dorbar thawain, ba ka sorkar kan ai pisa ia baroh ki samla pule hadien ba la dep ia ka klas ba shiphew ne matric haduh skulbah, kum  shi bynta ban pynshlur ia ki samla ban wan tista sha klas.Haba jubab ia ka jingiatainia halor ka mang tyngka hapoh ka iing dorbar mynta ka sngi, u Dr Mukul u la ong,”Mynta u snem hi, ka sorkar kan ai T. 5000 ia ki khynnah pule kiba wan tista sha klas, ha kaba ka jingpoi jongki sha klas kam dei ban duna ia ka 80 percent shaneng”.U la ong ba kane ka jingthmu jong ka sorkar ka long ban pynshlur ia ki samla ban pule tista bad ban trei shitom ha ka jingpule jongki sha jrong namar ba bun kiba pep noh tang ha ki klas barit ban wad kam sorkar. Hynrei ym tang katta, ka long ruh shi bynta ban iarap ia ki kmie ki kpa kiba duk kiba shem jynjar ban siew bai klas ia ki khun jongki.U la ong ba ka long kaba shisha ba ka sorkar ha ki por ba la dep, kam shym la lah ban pynbha ia ka pule puthi namar kiba bun bah ki jingeh hynrei kane ka sorkar kan trei tyngeh ban pynbha ia ka pule puthi kajylla ban pynbiang ia ki jingdonkam kum ki iing, ki tiar jong ki skul.“Na ka bynta ka jingtip ka iing dorbar, nga kwah ban iathuh ba ia ka Engineering College ka ban buh ha syndah ka jaka ba don ka Shillong Polytechnic la dep mang pisa ka sorkar bad ruh ia ka Achitecture and Urban Design ha Tura bad shen yn sa khot tender noh”,la ong u Dr Mukul.U la ong ba ki samla kane ka jylla kim dei ban wad kam tang ha kane ka jylla hynrei ki dei ban mih ban leit wad kam shabar ruh bad ha ki tnad sorkar pdeng bapher bapher namar ba ha kane ka jylla ki kam sorkar ki la shlei.Ha kawei ka liang, u la ong ba ka sorkar kan peit ruh ia ka jingeh jong ki nonghikai ha ka jylla. U la ong ba ka jingbun ki kyrdan nonghikai ha kane ka jylla ka la pynkulmar ia ki briew wat ia ki ophisar ka tnad pla tyngka ka sorkar India. “Hangne la bun ki kyrdan jong ki nonghikai, ka deficit, deficit pattern, adhoc, bad bun kiwei”,la ong u Dr Mukul.“Ka sorkar kan peit ia kane bad kan pynbeit ia ki jingdkoh”, la ong u Myntri Rangbah bad bynrap, ba wat ki ophisar ka tnad pla tyngka ka sorkar India haba ka jylla ka leit pan pisa ia ki nonghikai ki la kulmar namar ba ka jingdon palat ki kyrdan jong ki nonghikai.","Pynbna U Mukul ban ai T.  5000, ia kiba wan klas tista",https://www.urupang.com/pynbna-u-mukul-ban-ai-t-5000-ia-kiba-wan-klas-tista/
"Shillong, 20 Lber:Ka ing dorbar mynta ka sngi, ka la pdiang ban khot hajir ia u CEO ka Tura Municipal u Zenithsky J Sangma katkum ka jinglap ka Privilege Committee ba la ujor da u MLA ka South Tura u John Leslee K Sangma mynshem snem.Haba pynbna mynta ka sngi, ha ing dorbar, u Lamphang u AT Mondal u la ong ba u CEO u dei ban wan hajir ha iing dorbar ha ka 23 tarik mynta u bnai khlem pep. “Ka shithi lyngba ka tnad ba dei peit ka dei ban pynpoi sha u Zenithsky J Sangma mardor”, la ong u Lamphang.Ia ka kaiphod jong ka privilege committee la wanrah da u Saleng A Sangma bad katkum ka kaiphod ka shem ba u Zenithsky u la pynkhein ia ka kabu jong u John Leslee K Sangma kum u MLA bad namarkata un hap ban shah pynshitom.U Zenithsky u la shah pynshitom hadien ba u la kynnoh ia u MLA ka South Tura ba u pynshit ia ki nongdie madan ha Tura mynshem snem, ha ka por ba ka don ka jing khynra ka Municipal ia ki nongdie madan ha katei ka jaka.Halor kane u John Leslee u la ujor pyrshah ia u Zenithsky uba long ruh u CEO ka Tura Municipal bad ka Privilege Committee hadien ba la tohkit, ka la phah ia ka kaiphod jongka sha ka iing dorbar ban pynshitom ia u Zenithsky.","23 tarik khot hajir ka Ing dorbar,  ia u CEO ka Tura Municipal",https://www.urupang.com/23-tarik-khot-hajir-ka-ing-dorbar-ia-u-ceo-ka-tura-municipal/
"Jowai, Lber 20:U Secretary ka EJNC, u Sambormi Lyngdoh u la shah kem ha ki pulit ka East Jaintia Hill halor ka jingthmu jong u ban rahbor bad ban dawa pisa ia uwei u bar jylla uba dei u trai kawei ka Restaurant kaba don ha Petrol Pum, Datsimpein Ladrym-bai, East Jaintia Hills.Katkum ka khubor na ki pulit ka EJH, la iathuh ba ha ka 19 tarik, ki trai dukan ki la ujor sha ki pulit ba ki don lai ngut eiei ki briew ki bym lah satia ban ithuh  ki la wanrung ha katei ka restaurant bad ki la shoh la bom la tied bad patan jubor ia utei u trai dukam uba la tip kyrteng kum u Chana Narayan Barman uba dei u riewlum na ka jylla Tripura.Katei ka kynhun ka la patan jubor ia utei u trai dukan shapoh ka kali jong ki kaba dei ka kali Alto ronglieh bad da ka jingiarap ki paramarjan dukan ki la ithuh nombor ia katei ka kali. Ka Nombor jong katei ka kali ka dei ML011-0820.  Haba ki pulit ki la tohkit bniah halor katei ka kali, kila lap ba kadei jong u ma Roibok Lyngdoh uba dei u hynmen trai jong u President ka EJNC, u Sambormi Lyngdoh.Lyngba ka jingtohkit ki pulit la lap ba ia katei ka kali jong u Roibok Lyngdoh la pyndonkam da u Sambormi Lyngdoh ha katei ka meit bad na ka liang ki pulit ka East Jaintia Hills ki la kem noh ia u.Ki pulit ki dang tohkit bniah  ia utei u nongialam sengbhalang ka Rilum East Jaintia Hills ban lap shuh shuh ia ki kam be-ain jong u halor kiwei pat ki kam runar khamtam ha kaba iadei bad ka kam lute bad dawa pisa. Utei u nongialam ka EJNC u la shah kem bad shah set phatok jin haduh lai bnai eiei halor ka jingdonkti jong u ban pynlong DJ bad iadih bad khawai kyiad ha Destination Hotel kaba don ha Mookhep ha u snem bad ladep nalor kiwei kiwei de ki kam be-ain jong u khamtam eh ha kaba iadei bad ka jingsuba jur ki pulit ba u donkti bad ka seng HNLC.U la ju bat teng ia ka kam kum u Vice President ka Jaintia Student Movement ha kaba ha katei ka por u la pyniasoh noh ialade sha ka seng HNLC ha ryngkat u Vive President ka KSU..",Thmu U Secretary ka EJNC ban rahbor ia u Trai Dukan,https://www.urupang.com/thmu-u-secretary-ka-ejnc-ban-rahbor-ia-u-trai-dukan/
"Shillong, 20 Lber:Kumba 40 tylli ki ïng briew ki la julor na ka daw ka jinghap phria ha ka  miet sngi saitjaiñ ha ka shnong Erpakon kaba don ha Ri-Bhoi district. Katei ka jingjia ka la jia ha ka por 6:30 baje mynmiet, iathuh u bah Lambor Kharshilot Secretary shnong jong ka Erpakon. U la iathuh ba ki don sa ar tylli ki ïng kiba la shah rat ha ka lyer bad kitei ki dei ka ing jong ka kong Real Nongsiej bad kong Restina Thongni. Kitei ki ar tylli ki ïng ym long sah briew shuh bad ki shna da ka  dara ha katei ka jaka ban sah shipor.Nalor ki ïng briew u bah Lam u la iathuh ba ka ïng mane jong ka balang Presbyterian ruh ka la shah ktah bad ki tin ba sop ia ka tnum ing mane ki la pei thliew lut. Kiba bun pat na ki ing ha katei ka shnong ki dei kiba la pei thliew ki tin soping, don kiba malu mala bad don kiba la julor bha.Nalor ki ing sah briew u secretary shnong u la iathuh ba ki jingthung jingtep ha katei ka shnong ki la julor lut, u Gram Sevak ba peit ia katei ka thaiñ u la hiar sha katei ka shnong mynta ka sngi ban leit jurip ia ki jingjulor, hynrei la ong ba ym pat ioh jingkheiñ lut ia baroh ki jingjulor.","Shah rat 2 tylli ki ïng, julor palat  40 ïng ba hap phria ha Erpakon",https://www.urupang.com/shah-rat-2-tylli-ki-ing-julor-palat-40-ing-ba-hap-phria-ha-erpakon/
"Shillong, 20 Lber:Hadien ba la sahkut la bun bun bnai, hynrei  mynta ka sngi Lat ka jylla u la mynjur ia ka kyrteng u bah Latiplang Khar-kongor MDC ka Nong-thymmai kum u Executive Member ka KHADC. Haba ia kren bad u bah Latiplang u la iathuh ba u la ioh jingtip ba u Lat u la mynjur, haba la kylli ka tnad aiu un bat ha District Council, u la jubab ba haduh mynta um pat tip.Katkum ka jingioh-lum khubor la iathuh ba u bah Latiplang un bat ia ka tnad kaba heh kaba lah ban dei ka tnad Elaka ne ka khaii pateng kaba u la ju bat teng mynshuwa ha ka por ba dang long CEM u bah Ardent M Basaiawmoit bad bah Adelbert Nongrum.  Lah ban pynkynmaw ba ha ka por ba u bah Latip u la bat ia ka tnad khaii pateng ka iew ka hat ka la khihwin bad ka jingkhynra laisen khaii ka la jur bha ha katei ka por. Ka jingwan phai biang u bah Latiplang sha ka EM ka dei hadien katto katne tylli ki shuki EM ka KHADC ki la sah thylli noh hadien ka jingrisaiñ ki MDC Congress kiba la weng noh ialade na ka PDF.Lah ban kdew ba ki la don ar tylli ki shuki EM ba lait hadien ka jingrisain u bah P.T Sawkmei na ka kam Dy.CEM bad bah Lamphrang Blah na ka kam EM Elaka hynrei kawei la pyndap bad ka dang don sa kawei kaba dang sah. Ka kam Chairman kaba la thylli hadien ka jingrisain u bah Manstudy Nongrem la pyndap da u bah L. G Nongsiej hynrei ia ka kam Deputy Chairman ym pat shym la lah ban pyndap naduh ka jingrisain jong u bah Donevan Kharwanlang MDC ka Sohra konstitwensi. Ki lad khubor  ki la iathuh ba ia kitei ki shuki kiba dang sah thylli u CEM u dang ia kren ban ai bhah ia ki MDC ka HSPDP kiba donlang mynta hapoh PDF.","Mynjur u Lat ia u bah Latiplang kum  u EM, lah ban ioh tnad khaii pateng",https://www.urupang.com/mynjur-u-lat-ia-u-bah-latiplang-kum-u-em-lah-ban-ioh-tnad-khaii-pateng/
"Shillong, 20 Lber:U MLA ka Sohra u bah TW Chyne mynta ka sngi u la ther ia ka jingtreikam ki ophisar ha kane ka jylla ki bym don ka jingkitkhia ia kam. Haba kren halor ka jingiatainia ia ka mang tyngka ha ing dorbar u bah Chyne u la ong, “Don ki ophisar kiba lapmiet ban lehkai kot bad ludo ha komputer khlem treikam. Ki wan ruh 1 pm sha ophis ki mih run 4 pm” la ong u bah Chyne. U la ong, “Katba ki briew kiba leit donkam tang iba rit ruh ki hap ban wan lai sien saw sien tang namar ka jingleh sting ki ophisar ia kam”.U MLA ka Sohra u la ong ba ka por ka la dawa, ia ka sorkar ba kan pynkylla ia ka rukom treikam jongka, lym kumta ka phail kaba dei ban dep tang shi taiew kan shim por da ki bnai bad ka jingmih ka long ba ka jylla kan sahdien. “Ha ka por ba don ka Synshar President Rule ki nongtrei sorkar ki poi ophis 10am bad ki mih 5pm. Balei kim leh kumjuh mynta, balei tang ha ka president rule?”, la buh jingkylli u MLA ka Sohra. Don ki ophisar kiba leh bym suid niew ia ki MLA tang namar ba kim don ha ka liangsynshar, la ong u Bah Chyne.Katba u MLA ka West Shillong u Bah Paul Lyngdoh u la ong ba ka jingpynshlur ka sorkar ban seng jam seng jam ki samla kam don jingmut lada kam kylla shwa ia ka jingleh jong ki ophisar sorkar.U la ong, ki ophisar kim iarap ia ki samla bad ki leh baheh. U la ai nuksa ba uwei u samla uba seng kam lajong u leit pan permit ban shalan syiar na DTO ophis, hynrei  u shah leh bym salia haduh ba un leit pan jingthoh na u Dr Jemino Mawthoh u MLA. “Hato ki samla kin shlur ban seng kam haba ki ophisar kiba dei ban iarap ki leh kumne”, la ong u bah Paul.","Don ki ophisar kiba shu lehkai  kot, ludo ha ophis, ong u MLA",https://www.urupang.com/don-ki-ophisar-kiba-shu-lehkai-kot-ludo-ha-ophis-ong-u-mla/
"Mairang, 21 Lber:Ka seng Tulba kaba la ju tip kum ka wei ka seng ki nongniah thuk thuk, ha ka sngi saitjain jong ka taiew ki la leit hiar sha ka shnong Tengri West Khasi Hills District, ban pynlong ia ka programe halor ka rep ka riang, ha kane ka program halor ka rep ka riang la ioh ruh ban ai jingpynsngew-thuh ia ki paidbah ha kane ka shnong.U president ka TULBA u bah Seibor L. Nonglait haba ai jingkren ha kren ha kane ka sngi u la ong, “Ka jingthmu ba kongsan eh bad ka thong jong kane ka jinghikai, ka long ban kyntiew ia ki nongrep ha ka kam rep kam riang ym tang ha ki kam rep hynrei ka kam ri jingri ruh kumjuh, kaba kongsan eh ha Ri India hi ka dei ka ban pynkhlain ia ki kam rep”.“Ngi wan hangne ban shim bynta lang ban iarap lem ia phi ban plie lynti , ban ai jinghikai , ai jingmut bad pynshai haba ia dei bad ki scheme bapher ba pher, ha ka jylla jong ngi, ngi don ia ki tnad kum ka agriculture, horticulture, Cr&d block, Veterinary, ICAR, NABARD bad kiwei.Na kine ki tnad lah ban ioh ki jingiarap bapher bapher haba ia dei bad ka kam rep bad ka ri jingri” ong u bah Seibor. Kawei pat ka jingeh ka long ka jingkyrduh kam bad jingbym iohkam iohjam ha ki thain nongkyndong kaba pynlong ia ki paidbah na ki nongkyndong ban kiew ban wad kam katba ioh ha sor.Une u President u la ong ruh “Na ka liang jong ka sorkar pdeng bad sorkar jylla ruh ki pynshlur ki pynmih bun jait ki skhim bad ka ai jingiarap ban thied ki mashin na ka bynta ki nongrep. Ka la dei ka por ba ngin shim ia ka kabu jong ka jingstad kum ka juk mynta khnang ba ngin lah ban pynkhlain ia ka rep ka riang.Kumba phi ïohi mynta ka jinghiran ka pyrthei mynta jingkyrduh kam bad ka jingkhang pom dieng , tih shyiap, tih mawria, tih mawshun, tih dewïong ka la ktah jur ia ki briew ka Meghalaya ha ka ioh ka kot. Kumta ngi dei ban phaikhmat ban ialeh katba lah ban pynkhlain ia ka kam rep, khamtam ka jylla Meghalya bun ki mar bam ka dang ap na shabar ia ki jing don kam ba manla ka sngi, kum u khaw, ka shini bad kiwei kiwei”.Ha kane ka sngi ia ka programe la pyniaid da u vice president bah Splendour sawkmie, ha kane ka sngi la iadon lang ruh ka kong F.M. Lakiang BDO Mairang,H.D Tallang scienctist ICAR Utpal Bezbaruah District Development Maneger West bad South West Khasi Hill District.",“Dei ban pynkhlain ia  ka rep ha nongkyndong”,https://www.urupang.com/dei-ban-pynkhlain-ia-ka-rep-ha-nongkyndong/
"Shillong, 20 Lber:Ki lad khubor ki la iathuh ba ha u jylliew mynta u snem u Chief Executive Member (CEM) ka KHADC u bah Pynshngaiñ N Syiem uba dei ruh u MLA bad MDC ka Mawsynram konsti-twensi u lah ban risaiñ noh na ka kam MLA. Ki lad khubor ki la iathuh ruh ba tang mar ia dep risaiñ na ka kam MLA u bah Pynshngaiñ un shimti noh kum u President ba pura jong ka People Democratic Front ( PDF) kaba haduh mynta ka dang dei tang ka Adhoc Body bad kaba dang don tang ki nongkitkam ba shipor.Kiba bun ki MDC kiba don jingthmu ban ia khun na ka PDF ha u 2018 ki la iathuh ba kan shem jingeh ia ki ban pyntyllun ia ki kam jong ka PDF khamtam ban pynkhlaiñ na bynta ka elekshon 2018 lada u bah Pynshngaiñ um risaiñ naba ka aiñ kyntiap seng ka teh ia u kumba ka long mynta. La ong ba ha u bnai jylliew ne naitung mynta u snem ka PDF kan pynbna ruh ia ki kyrtong jong ka na ka bynta u 2018 bad katei kan dei ka bynta ba nyngkong jong ka jingpynbna kyrteng ka ban wan shuwa da ka thup kyrteng jong ki MDC ha ki katto katne tylli ki konstitwensi.Ha kine ki khyndiat sngi u nongthohkhubor, u la ioh ban ia kren bad katto katne ngut ki MDC ka KHADc kiba don hapoh ka People Democratic Forum ( PDF) bad ki la pynpaw ba ki la rai ban ia khun beit na ka PDF ha u 2018.  Katto katne ngut na kiba la dep ia kren kum u bah Morning Mawsor, u bah Latiplang Kharkongor bad sa kiwei pat kiba ym pat kwah pynpaw ki la pynpaw ka jingsngewskhem bad ka jinglong ba la khreh ban ia khun na katei ka seng sainpyrthei kaba thymmai.Ka mang tyngka ka sorkar kaba khlem don lynti iaidHa kawei pat ka khubor, U MLA ka Mawsynram uba shah sospen ha ka Congress u Bah Pynshngain Syiem, u la ong ba ka mang tyngka jong kane ka sorkar ka dei kaba lymmuh, khlem pyrkhat, khlem lynti iaid bad kaba dum ia ka jylla.Haba shim bynta mynta ka sngi ha ka iing dorbar halor ka jingiatainia halor ka mang tyngka, u Bah Pynshngain u la ong, “Ka mang tyngka jong kane ka sorkar ka dei kaba khlem don eiei ka jingkyrmen namar ba kam don ka lynti iaid, kaba khlem pyrkhat janai”.U la ong ba kumba ka paw kane ka sorkar ka don tang ka kynhun myntri kaba leh shiliang ban theh skhim tang ha ki konstitwensi lajong ki myntri sorkar bad ka long kumba kim long myntri ia ka jylla.“Kumno ngin khmih lynti ba ka sorkar kan leh ia ki paidbah haba ki myntri jongka, ki dei kiba shu pynleit jingmut tang ia ki konstitwensi lajong”, la ong u Bah Pynshngain bad bynrap ruh, ba wat ia u ophisar (khlem da niew ia ka kyrteng u Bah HM Shangpliang) ruh ka ailad ba un leit sha ka jingialang bym dei jong ka sorkar kaba la jia ha ka konstitwensi jongu ha Mawsynram.U la ong ba ka mang tyngka ha kine ki saw snem ki dei kijuh suda khlem don kano kano ka jingpher eiei bad haba ka jylla ka don ha ka jingbym khlain ha ka iarong pisa, kan nym lah ban iaid shakhmat.“Ka jylla ka kiew lada ka don ka jingkhlain ha ka pisa bad ka jingtbit ban pyniaid ia ka, hynrei kane ka sorkar kam don satia ia kine”, u la ong.Kaba khampher jong kane ka mang tyngka ka long ka jingpynkiew khajna ia ki kali kaban ktah jur ia ki paidbah ha ka leit ka wan bad ka kamai kajih, la ong u MLA ka Mawsynram. U Bah Pynshngain u dei uwei na ki MLA uba la iakhun pyrshah ia u Myntri Rangbah ka jylla u Dr Mukul Sangma haduh ba ka party ka la sospen syndon ia u.",Ha u Jylliew yn risaiñ  MLA u bah P.N. Syiem?,https://www.urupang.com/ha-u-jylliew-yn-risain-mla-u-bah-p-n-syiem/
"Shillong, 21 Lber:Ki don 6471 ngut ki nongbylla sngi ha ka jylla kiba la rejister ban ioh jingiarap na ka sorkar khamtam ka bai dawai dashin bad kiwei ki skhim.Ia kane la iathuh da ka Myntri ka tnad bylla ka jylla ka Kong Ampareen Lyngdoh haba jubab ia ka jingkylli ba wanrah da u MLA ka Nongthymmai u Dr Jemino Mawthoh hynne ha ing dorbar.Ka Myntri ka la ong ba ki jingiarap ba ka sorkar ka ai ia ki nongbylla ki long ha ki ha por Kha Khun, baibam tymmen, ban thied ing, ia kiba duna dkhot met, ka ram ban thied tiar, haba iap, ia ki Khun ba leit pule, bai Sumar, bad kiwei. Halor kane u Dr Mawthoh u la ong ba tang 6000 ki nongbylla ba rejister ka dang duna palat ha kane ka jylla ha kaba ki don bun bah ki nongbylla bad ka sorkar ka dei ban leh eiei ban pynshai ia ki paidbah ha ki shnong kylleng kylleng ban pynthikna ba ki nongbylla kin tip ban leh ia Kane.Ka Myntri ka la ong ba ka daw ka jingduna kiba wan pynrung kyrteng ka dei namar ba ki kontraktor kiba dei ban leh ia kane, bun kim treh ban wan shakhmat. “Ka sorkar ka buh T. 10 tyngka uwei u nongbylla ban pynrung kyrteng bad kiba lah ban rejister ki dei hapdeng 19-60 snem”, la ong ka Myntri.",6 hajar ngut ki nongbylla ba  rejister ban ioh iarap na ka sorkar,https://www.urupang.com/6-hajar-ngut-ki-nongbylla-ba-rejister-ban-ioh-iarap-na-ka-sorkar/
"Shillong, 21 Lber:Ha ka 24 bad 25 tarik mynta u bnai ka Society for Promotion of Tourism (SPT)  pynlong da ka tamasa ban pyni paidbah ia ki nongwan jngohkai pyrthei ia kiba bun ki jaka jngohkai kiba paw ha ki thain ka East Jaintia Hills bad ia katei ka tamasa la tip kum ka  Discover East Jaiñtia Tourism Festival, 2017 , yn pynlong ia katei ka tamasa ha Khliehriat. Nalor ka jingpyni nam ia ki jaka kan don ruh ka jingpyni nam ia ki jingshet jingbam tynrai, ki jingshad tynrai, ka jingiaid kjat, ka jingniah thuk thuk bad ka jingniah saikil.U  Bah Glorious Bareh, Coordinator ka Society for Promotion of Tourism u la ong ba katei ka tamsa kaba yn pynlong ha Khliehriat West Youth Welfare Playground, Khliehriat kin don ruh kiwei pat ki jingpynbyrngia kum ka jingiaid kjat ba ai kyrteng kum ka  East West Eco Trail bad ka Prang River off Road Bike rally, ka jingniah saikil, bad ka jingpynlynguh da ki kynhun nongtem bapher bapher. Kane ka jingiaid kjat kan sdang na Ialong Park sha ka shong Tuberkmai lyngba ka Pynthor Langtein katba ka jingniah thuk thuk kan sdang na Khliehriat bad iaid lyngba ka shnong Rymbai, Borkhat, Huroi, Hinguria bad phai biang sha Khliehriat. Kin don ruh ki kynhun tem ban pynshongshit ha kitei ki ar sngi kiba kynthup ia ka  Melominds, The Scores, Agape, Enbloc Bond bad Chyrmang Link.","24tarik, tamasa  jngohkai pyrthei ka Jaintia",https://www.urupang.com/24tarik-tamasa-jngohkai-pyrthei-ka-jaintia/
"Shillong, 21 Lber:Ki dkhot ka liang pyrshah mynta, ka sngi ki la dawa ba ka sorkar ka dei ban pynkylla ia ka polisi thungkam ha ki tnad sorkar da kaba ailad ia ki samla kiba dei na ka thain haba thungkam ha ki ophis sorkar kiba don ha kano kano ka bynta jong ka jylla.Haba wanrah ia kane ka mat ha iing dorbar u MLA ka Sohra u Bah TW Chyne u la ong ba haba ka sorkar ka plie ne buh ia kano kano ka ophis treikam khamtam ha ki jaka nongkyndong, kaba kongsan ka dei ban ailad ia ki samla jong kato ka thain ban pynrung kam ha ka Grade IV bad III bad ia kane, dei ban leh khlem da donkam ban shim personal interview kumba la rai ka sorkar pdeng ba la ialam da u Myntri Rangbahduh ka ri u Narendra Modi.“Ka sorkar ka dei ban pynduh noh ia ka personal interview ha ka thungkam ha ka Grade IV bad III ha ka jylla bad ka dei ban thung ia ki samla na ka thain ba ka don ka ophis ha baroh ki district ha ka jylla”, la ong u MLA ka Sohra.Katba u nongialam liangpyrshah u Dr Donkupar Roy uba kyrshan ia kane, u la ong ba peit nuksa haba ka sorkar ka plie ia ka ophis ka Bhoirymbong, ki samla ki rah plakad rah lama iong namar ba ki dawa ba dei ban aikam ia ki samla na ka thain haba ka sorkar ka plie ne thaw ia ka Block. “Haba ka sorkar ka plie ne thaw ia ka Block ne Civil Sub Division, ne ka district, ki samla kato ka thain ki kmen ban don ka jingmyntoi ba kin ioh kam”, la ong u Dr Donkupar.Hynrei namar ka jingbym don ka polisi ka sorkar ka la pynlong ia ki ban duh jingkyrmen kumba jia iaka jingplie ia ka Bhoirymbong, u la ong.Katba Bah Paul Lyngdoh u la ong ba ka jingailad ia ki samla kiba dei na ka thain kan pynlong ia ki ban kham lah ban ai ia ka jingiadei bad ki paidbah haba ki wan donkam ha ka ophis. “Ka donkam ruh ia ki nongtrei sorkar ban ai jinghikai kumno ba kin iarap ban shakri ia ki paidbah namar ba lada ki nongtrei kim lah ban pyniadei bad ki paidbah, ki kam sorkar kim poi shaei shaei ruh”, la ong u Bah Paul.U Bah Paul u la ong ba ka jingthung ia ki dkhot ka District Selection Committee da ki politishian ka pynsniew dur ia ka jingthungkam namar ba kan wanrah ia ka jingbamsap, bad ka jingjied tangia ki briew kiba iadei.Haba jubab halor kane, na ka liang u Myntri Rangbah u Dr Mukul Sangma u la ong ba ka sorkar kan peit ia kane ha kaba kan nym thung ne pyndonkam shuh da ki politishian ban long ki dkhot ka DSC ne MPSC khnang ban wanrah ia ka jingkhuid ha ka jingthungkam.U myntri rangbah u la kyntait ban bud ia ka jingbthah ka sorkar pdeng ban pynduh noh ia ka personal interview ia ki kam Grade IV bad III hynrei kala shu pynkylla ia ka rukom ai mark .U Dr Mukul u la ong hadien ba ka sorkar ka la ioh ia ka jingthoh na ka sorkar pdeng ban pynduh noh ia ka personal interview ia ki kam Grade IV bad III, ka la phah ia ka jingthoh sha ka sorkar pdeng ba ka la pynkylla ia ka rukom ai mark ia kiba ialeh eksam jong ka personal interview ban pynlait na ka jingsuba ne mutdur thungkam da ka lynti bym dei.“Ngi la rai ban nym pynduh ia ka personal interview hynrei la pynkylla ia ka rukom ai mark. Na ka 300 mark, ngi la rai ban ai mark ia ka personal interview tang 10 mark, katba kiba sah yn shim na ka written eksamin”, la ong u Dr Mukul.","Haba plie Block, Sub-Division, District ai kam ia ki samla ka thain",https://www.urupang.com/haba-plie-block-sub-division-district-ai-kam-ia-ki-samla-ka-thain/
"Shillong, 21 Lber:Ka shnong Mawphu kaba hap hapoh ka jingpeit ka sub division PHE Sohra ka dang jynjar ban ioh umdih na ki kor tong um, namar ba lah bun ki top um kiba lah jot bad pei thliew bad kiba khlem pynbha haduh mynta. Bun ki nongshong shnong ki ju bynniaw ha kaba iadei bad kane, naba ki hap ban leit tong um naki tyllong um kiba kham jngai na ka shnong bad ki hap ruh ban kit ia ki khiew, ki klong ha ki khoh ban leit tong umdih na kine ki jaka. Kane ka ju jia barabor hapoh kane ka shnong namar ba jngai ki jaka tong um bad ki ju pynlut ruh bun ka por ha ka ban maramot ka leit tong um. Kumta na ka liang ka shnong ka sngewkhia ha kaba iadei bad kane bad ka kyrpad ia ki bor dei peit ba kin pynbha noh khamkloi ia kine ki top um kiba lah jot khnang ba kin ioh biang ka um dih hapoh ka shnong, ong ka kyrwoh na u Para Legal Volunteer ka Shnong Mawphu Bah Betorien Wanroi.","Jynjar ka Umdih, lyngba  ki kor hapoh Mawphu",https://www.urupang.com/jynjar-ka-umdih-lyngba-ki-kor-hapoh-mawphu/
"Shillong, 21 Lber:U Myntri ka tnad khajna ka jylla u Zenith M Sangma u la ong ba ka Goods and Services Tax (GST) kan treikam naduh ka 1 tarik Naitung mynta u snem ha Kane ka jylla.Haba jubab ia ka jingkylli mynta ka sngi ha ing dorbar ba la wanrah da u MLA u Winnerson D Sangma, u Myntri u la ong ba ka sorkar ka la buh thong ban py treikam naduh u Naitung tangba ia ka rai ba khadduh yn shim da ka GST council halor Kane. “Ka GST kan ai jingmyntoi shibun ia ka jylla”, la ong u Myntri.U la ong ba ka GST ka dei ka khajna kaba la rai ka sorkar pdeng ban pynkylla dur ia ka rukom shim khajna ha ka ri baroh kawei kaban mih bujli noh na baroh kiwei ki rukom shim khajna ba mynshwa.Ka GST kan lum khajna na ka Excise duty, service tax, custom, VAT, sale tax, bad kiwei.“Baroh ki jinglum khajna yn hap lut ha ka GST ha kaba kan weng ia ka jingtlot ha ka rukom lum khajna ba mynshwa bad kan weng ia ka jingktah na ka jingkiew dor ki mar ki mata”, la ong u Myntri.","Ka GST kan treikam naduh  u Naitung ban wan, ong u Myntri",https://www.urupang.com/ka-gst-kan-treikam-naduh-u-naitung-ban-wan-ong-u-myntri/
"Nongstoiñ, 21 Lber:Ki katto katne ngut ki nongkhaii dewiong ka thain West Khasi Hills, ki la pynpaw ia ka jingsngewkhia kaba jur halor ka jingshah kynnoh u District Mining Officer jong ka tnad DMR Nongstoin, West Khasi Hills, ba u la don kti ban iarap sei tuh ia ki Challan jong ki katto katne ki nongkhaii dewiong ka thain sha uwei u nong-khaii na Jylla Assam, khlem ka jingtip da ki trai Challan.Ka kyrwoh khubor bala phah da ki 6 ngut ki nongkhaii dewiong ba kynthup ia u bah I. Diengngan, bah Bendrowell Hahshah, bah S. Marbaniang, K. Sangriang, R. D. Lyngkhoi bad u bah Donkupar Syiem, ka ong ba “Kumba kala paw ha ki katto katne ki kot khubor ha kine ki khyndiat sngi, na ka liang jong ngi ki nongkhaii dewiong kaba ngi im na kane ka kam khaii dewiong bad kiwei kiwei ki para nongkhaii dewiong ngim sngewtynnad ia katei ka jingshah kynnoh pyrshah ia u tei u ophisar khlem da lah ban pynshisha”.Shuh shuh ka kyrwoh khubor ka ong ruh ba katei ka jingkynnoh ia u tei u ophisar ka tnad DMR ka long ka bym don nongrim hynrei kadei beit tang ka jingthmu pynthoh bria ia u tei u ophisar bad ia ka tnad ryngkat ia ngi lang ki para nongkhaii kumba la kynnoh.“Lada katei ka jingkynnoh ka long kaba shisha bad lada ki trai Challan ki lap ba kila shah sei tuh ia ki Challan jong ki kidei ban mih shakhmat bad kumjuh dei ban leit ujor ruh sha kibor jong ka ain ha ryngkat ki jingpynshisha ym ban shu pynthoh bria ia ka tnad DMR kumjuh ruh ia u tei u ophisar” ong biang ka kyrwoh.",Sngewkhia ki nongkhaii ba shah kynnoh u ophisar,https://www.urupang.com/sngewkhia-ki-nongkhaii-ba-shah-kynnoh-u-ophisar/
"Shillong, 21 Lber:Ka MLA na liang-synshar ka Dikkanchi D Marak kaba dei ka lok u Myntri Rangbah u Dr Mukul Sangma, ka la dawa ba ka sorkar ka dei ban tohkit halor ka jingshna ia ki painkhana ha ki skul LP bad UP skul ha jylla.Haba wanrah ia Kane ka mat hynne ha ing dorbar ka Dikkanchi ka la ong ba don bun bah ki skul kiba khlem don ki painkhana bad lada ki don ruh kiba don tangba kim biang. “Ka sorkar ka dei ban shim Ki lad ki lynti ban thung da ka jingtohkit halor Kane”, la ong ka Myntri.Halor kane, u Myntri sam um ka jylla u bah Prestone Tynsong u la ong ba ka sorkar kan peit halor kane. U la ong ruh ba la dep shna 13501 ki painkhana shynrang bad 14867 ki painkhana kynthei ha ki Lower Primary bad Upper Primary skul ha ka jylla.U bah Tynsong u la ong ba ia kine ki painkhana la shna hi da ka tnad PHE bad ka MeECL bad baroh lah dep siew lut ia ka pisa.",Dawa tohkit ka Dikkanchi ia  ka jingshna painkhana ia ki skul,https://www.urupang.com/dawa-tohkit-ka-dikkanchi-ia-ka-jingshna-painkhana-ia-ki-skul/
"Shillong, 23 Lber:U Myntri Rangbah ka jylla u Dr Mukul Sangma u la ong ba ka sorkar kan burom ia ka sur jong u paidbah ka jylla halor u uranium ha ka jylla. Haba jubab ia ka jingiatainia ba la wanrah da u MLA ka Nongkrem u Bah Ardent M Basaiaw-moit mynta ka sngi ha iing dorbar u Dr Mukul u la ong ba ka jingrai ka sorkar ban pyndam ia ka jingaiwai ia ki jaka ba heh 444 hektar ha thain Domiasiat sha ka UCIL ka paw shai ia ka nongrim ba ka sorkar ka burom ia ka sur jong u paidbah ka jylla.“Ka jingpyndam ia ka soskular aiwai ia ka jaka ba 444 hektar sha ka UCIL ka kren shai ba ka sorkar ka burom ia ka sur u paidbah ka jylla”,la ong u Dr Mukul. U la ong ba ha u snem 2010, u la dep iakren bad u Myntri Rangbahduh barim ka ri u Dr Manmohan Singh ba ka sorkar pdeng ka dei ban sangeh ban thmu tih uranium na jylla Meghalaya namar ba ka long pyrshah ia ka sur jong u paidbah. “Naduh kane ka snem, haduh mynta ka sorkar ka ieng skhem halor kane ka nongrim ba lymda ki paidbah ka jylla ki pdiang, ym dei ban tih ia u uranium”,la ong u Dr Mukul.U la ong ba ym dei ban long kapkap halor kane namar ba ka sorkar kan nym ailad ban tih uranium kumba la pynpaw da ki paidbah ka jylla,la ong u Myntri Rangbah. Ha kajuh ka por, u Dr Mukul u la pdiang ia ka jingai jingmut u Bah Ardent ban thaw ia ka komiti ha kaba ki MLA ki myntri sorkar kin leit jurip sha thain Mawthabah, ha kaba ki don haduh kumba 1500 tylli ki thliew ba la ksam uranium ka UCIL.Shwa ia kane, na ka liang u Bah Ardent u la ong ba ka party HSPDP kam nym lah ban iapein ia ka jaitbynriew bad u uranium bad da lei lei kan pyrshah beit lada don kiba thmu ban tih uranium ha ka jylla.U la ong ba haduh mynta ym pat don ki stad ban pynthikna ba u uranium um ktah ia ka koit ka khiah jong ki briew bad ia ka mariang, bad u la kyntu ia ka sorkar ba ka dei ban nym ailad da lei lei ia kane ka jingthmu ka sorkar pdeng ban tih ia u uranium.Ha kane ka jingiatainia, la kyrshan ruh da u Bah Paul Lyngdoh, Bah TW Chyne, Dr Jemino Mawthoh, u Bah KP Pangniang, Bah D Jyndiang.","Ka sorkar kan nym shah ban  tih Uranium, ong U  Mukul",https://www.urupang.com/ka-sorkar-kan-nym-shah-ban-tih-uranium-ong-u-mukul/
"Shillong, 21Lber:U Myntri rangbah ka jylla u la ong ba ki don 45 tylli ki Karkhana ot dieng ha ka jylla baroh kawei kiba ioh license.Ha ka jingjubab ia ka jingkylli ba wanrah u MLA ka Rambrai u Bah KP Pangniang ha ing dorbar mynta ka sngi, u Dr Mukul u la ong ka sorkar ka la thmu ruh ban buh shuh ia ki iew Karkhana ne industrial estate ha ki sub-division jong ka jylla da kaba iaid katkum ki kyndon ka sorkar pdeng.U la ong ba ka tnad Environment, Forest & Climate Change ka la phah ia ki kyndon ha kaba iadei bad ki karkhana of dieng ha 11 tarik Naiwieng 2016 sha ka sorkar jylla.U la ong khnang ban weng ia ki jingeh jong ki nongkyndong, ka sorkar ka la buh ia ki 7 tylli ki karkhana ot dieng ha ka jylla kynthup ka Khliehtyrshi ha West Jaintia hills, ka Umiam, Byrnihat, Nongpoh ha RiBhoi, Mawiaban West Khasi Hills, Tura ha West Garo Hills, bad ha Daugre ha East Garo Hills.U la ong ruh ba ka sorkar ka la thaw ia ka state level expert committee na ka bynta ki Karkhana dieng ha u Rymphang 2017 katkum ki kyndon ba la bthah da ka sorkar pdeng. Ka komiti kan bishar ruh na ka bynta ban buh ia ki Karkhana dieng ha ki district katkum ki kyndon ka ain, u la ong. U Myntri rangbah u la ong ba ka sorkar ka la bthah ia ki Karkhana dieng ban plie ia ki jaka buh dieng na ka bynta ban plie lad ia ki paidbah ban thied dieng ia ki jingdonkam jongki.","45 tylli ki Karkhana ot dieng  ba don laisen, ong u Dr Mukul",https://www.urupang.com/45-tylli-ki-karkhana-ot-dieng-ba-don-laisen-ong-u-dr-mukul/
"Shillong, 21Lber:U MLA ka Nong-stoin u Bah D Jyndiang u la ong ba ka sorkar kam dei ban ai jaka sha ki shipai ka ri India kynthup ia ki BSF hapoh 20km u pud u sam ka Nongstoin.Haba wanrah ia kane ka mat ha ingdorbar mynta ka sngi, u bah Jyndiang u la ong ba ka sorkar ka dei ban sangeh shi syndon ban pyrkhat ban ai jaka sha ki shipai namar ba ki paidbah ka Nongstoin kim kwah ban mad jingeh kumba jia ha sor Shillong. “Hapoh 20 km na Nongstoin ngin nym shah ban buh ktem shipai. Shabar une u pud ngi lah ban ai jaka”, la ong u MLA ka Nongstoin.U la ong ba ki shipai BSF ki dei ban leit shong buh ktem sha Maweit ne sha Shahlang ba jan khappud ym sha sor Nongstoin.Haba jubab halor kane, u Myntri kam pohiing u bah HDR Lyngdoh u la ong ba ha ka jingshisha ki trai jaka ki la rai ban ai ia ki jaka ban buh ktem ki shipai BSF 65 Battalion ha Sohpian hynrei la pulom noh hadien ba pyrshah ka dorbar shnong.Hynrei u DC Nongstoin u la ioh jingtyrwa biang ia ka jaka ha Umjaram, Pyndengrei Nongstoin ba la tyrwa 10 ngut ki trai jaka kynthup u MLA ka Mawshynrut u Bah Witting Mawsor ban ai jaka sha ki BSF kumva 100 akar.Hynrei haba la pan ia NOC ban pynshisha ia ki jaka, kim shym la lah ban leh ia kane bad kumjuh ka dorbar shnong kam pdiang ban bun ktem shipai ki BSF.“Kane ka kam ka la kut noh namar ka jingpyrshah ki paidbah bad bym ailad ka dorbar shnong”, la ong u bah HDR Lyngdoh.U la ong ba ki BSF ki la ioh jingtyrwa na ka kur Sohbar ha Shahlang hynrei kim treh bad ki kwah beit ban buh ktem ha Thain Nongstoin.“Kano kano kaba pyrshah ki paidbah, ka sorkar kan nym leh da ka bor”, la ong u bah HDR Lyngdoh.",“Tyrwa jaka U MLA Mawshynrut ia ki BSF”,https://www.urupang.com/tyrwa-jaka-u-mla-mawshynrut-ia-ki-bsf/
"Shillong, 23 Lber:Mynta ka sngi palei u ehrang jong ka seng lehnoh ASAK u la wan ban pyndem hakhmat ki pulit, utei u dei u dkhot ba rangbah jong ka GNLA uba la tip kyrteng kum u Raksim Ch Momin, 22 snem karta uba ju khot sin u Arikam hynrei u la phet noh na ka GNLA bad u la thaw ia ka ASAK. U la ia soh bad ka GNLA ha u snem 2012 ha ka kynhun kaba san hynrei ha u 2013 pat u la mih na katei ka seng ryngkat bad u Reding T Sangma bad ki la thaw ia ka ASAK.U la wan pyndem ha ryngkat ka jingdonlang ki nongialam balang bad ki bahaing hasem. Katkum ka jingong jong u SP ka East Garo Hills u Vivekanand Singh u la ong ba utei u dei u lehnoh uba runar bha bad u dei uba j uteri ha ki thain ka East Garo Hills bad South Garo Hills. U de iruh uba la wan pyndem teng ha u snem 2014 ha Baghmara bad hadien u la shah kem biang bad la set ia u hapoh phatok ha Williamnagar hynrei u la lait phet na phatok ha u snem 2015 ryngkat bad 5 ngut kiwei pat bad u la isoh bad ka AMEF. Ha ka AMEF ruh um shym la shong slem bad u la mih noh ha u nohprah 2015.",Wan pyndem u ehrang ASAK,https://www.urupang.com/wan-pyndem-u-ehrang-asak/
"Shillong, 23 Lber:Ka iing dorbar mynta ka sngi ka la map noh bad weng ia ka jingpynshitom ia u CEO ka Tura Municipal u Zenithsky J Sangma hadien ba u la panmap hapoh ka iing dorbar thawain pyrshah ia ka jingujor jongu, ia u MLA ka South Tura u John Leslee K Sangma.U Zenithsky uba la shah khot hajir ha ka iing dorbar hadien ba ka Privilege Committee ka la lap ia ka jingleh tam jongu, ban pynkhein ia ka kyrdan jong u MLA.“Nga panmap na u MLA ka South Tura John Leslee K Sangma bad ia ki dkhot ka Privilege Committee”, la ong u Zenithsky hapoh ka iing dorbar.U Lamphang ka iing dorbar u AT Mondal uba pyniaid ia ka dorbar, u la ong, “Ka iing dorbar ka la pynngat ia phi halor ka jingpynkhein ia ka kabu jong u MLA ka South Tura”.Shen hadien ba la panmap u Zenithsky, u Lamphang u la pan jingkynthoh na u Myntri Rangbah u Dr Mukul Sangma halor kane. U Myntri Rangbah u la pynpaw ia ka jingsngew phylla namar ba kum kane ka jingjia, ka dei ka sien kaba nyngkong eh ha ka jinglong MLA jongu naduh u snem 1993 haduh mynta.“Ka dei ka sien kaba nyngkong naduh ba nga long MLA naduh u snem 1993 ban don kum kane ka jingjia. Ai ba kane ka jingjia kan dei ka nuksa hadien habud bad ba kan nym jia biang”, la ong u Myntri Rangbah.U la ong, “Namar ba u ophisar u la panmap da ka mynsiem baroh, ngin nym iaid shuh shakhmat ban pynngat kam ia u bad weng noh ia ka jingpynshitom”,la ong u Myntri Rangbah.U la ong ba ki ophisar ki dei ban sngewthuh ba ka iing dorbar ka dei kaba la bynshet kat kum ka synshar paidbah bad ym dei ban jia biang kum kane hadien habud.Kumjuh u Lamphang u la ong “Namar ba ka iing ka la pdiang ia ka jingpan map jong u ophisar, ia kane ka kam la pynkut noh bad la weng”. Ha shwa ban shah ia u Zenithsky ban mih na jaka ba la pynieng ia u ha iing dorbar, u Lamphang u la bthah ia u ban dem sha baroh ki dkhot ka liangsynshar bad liangpyrshah jong ka iing dorbar.Shwa ia kane, u James K Sangma u la pynpaw ba um iahap ban khot hajir ha iing dorbar ia u ophisar bad u la mih noh shwa ban shim bishar ia u Zenithsky.Lah ban kdew ba ka ing dorbar mynta ka sngi, ka la khot hajir ia u CEO ka Tura Municipal u Zenithsky J Sangma katkum ka jinglap ka Privilege Committee ba la ujor da u MLA ka South Tura u John Leslee K Sangma mynshem snem.Ia ka kaiphod jong ka privilege committee la wanrah da u Saleng A Sangma bad katkum ka kaiphod ka shem ba u Zenithsky u la pynkhein ia ka kabu jong u John Leslee K Sangma kum u MLA bad namarkata un hap ban shah pynshitom.U Zenithsky u la shah pynshitom hadien ba u la kynnoh ia u MLA ka South Tura ba u pynshit ia ki nongdie madan ha Tura mynshem ha ka por ba khynra ka Municipal ia ki nongdie madan ha katei ka jaka.Halor Kane u John Leslee u la ujor pyrshah ia u Zenithsky uba long ruh u CEO ka Tura Municipal bad ka Privilege Committee hadien ba la tohkit ka la phah ia ka kaiphod jongka sha ka iing dorbar ban pynshitom ia u Zenithsky.",Map ka iing dorbar ia  U CEO ka Tura Municipal,https://www.urupang.com/map-ka-iing-dorbar-ia-u-ceo-ka-tura-municipal/
"Shillong, 23 Lber:U bah Daniel stone Lyngdoh Nonglait u nongiasaid aiñ jong ka Supreme Court u la ong ba lada pyntreikam ia ka aiñ khyndew jong ka sorkar pdeng – ka Land Acquisition Act 2014, ha kane ka jylla kan pynduh noh ia ka hok longtrai bad long nongkynti jong ki paidbah kane ka jylla naduh ki jaitbynriew Khasi, Jaintia bad Garo.U bah Daniel u la ong ba la pynkupbor ia ngi ban long trai ia ka khyndew ka shyiap lyngba ka IOA kaba dei ka jingiasoi soskular ha u snem 1947 hynrei ka jingwanrah jong ka sorkar NDA ia katei ka aiñ hapoh ka jingialam jong ka BJP ia ka sorkar ka la buh jingma. U la ong ruh ba ka jingthaw ka sorkar ia katei ka aiñ ban pyntreikam ha baroh kawei ka ri India, ka dei ka bym lah ban pdiang ha kane ka jylla namarba kan pyniap noh ia ka IOA. U la ong ba lada pyntreikam ia katei ka aiñ kan nym lah lait na ki jingdkoh bad ki jingduna ha kiba bun ki liang.“Haduh mynta, ngim donkam ban registar ia ka khyndew hynrei katkum ki kyndon jong kane ka Aiñ bathymmai ka Sorkar Pdeng kin pyniap noh ia ka Instrument of Accession kaba la iasoi ha u snem 1947, ngin hap ban pyrkhat bha halor kane namar lada ka Sorkar BJP kan pyntreikam salonsar ia kane ka aiñ kan wanrah jingmynsaw ia ngi hi bad ym tang katta, wat ki Autonomous District Council kiba peit bad khmih ia ka khyndew ka shyiap bad ka riti ka dustur kin ngat lang ha ka jingshah ktah na kane ka aiñ bathymmai ka Sorkar Pdeng.” Ong u bah Daniel da kabakyntu ia ka Sorkar NDA ba ka dei ban pyrkhat thymmai biang da kumwei pat khnang ba kane ka aiñ kan ym ktah ia ki nongshong shnong kane ka Jylla bad ia kiwei pat ki jylla kane ka thaiñ Shatei Lam mihngi kiba hap hapoh ka khyrnit jong ka Sixth Schedule.","Ka aiñ khyndew ka sorkar pdeng kan  pynduh ia ka hok longtrai, ong u riewsaid",https://www.urupang.com/ka-ain-khyndew-ka-sorkar-pdeng-kan-pynduh-ia-ka-hok-longtrai-ong-u-riewsaid/
"Shillong, 23 Lber:Ka jingduh ding ilektrik ha Mot Nongsteng (Lum Mawshken), kaba hap ha ka shnong Nongsteng, kaba hap hapoh ka thain ri war Sohra ka la long kumba 11 bnai ei ei kata naduh u bnai Iaiong 2016 hadien ba ka jingjur u slap bah bad u lyer iong ha kitei ki sngi ka la pynlong ia u Transformer ban sniew noh bad ka shnong ka la hap ban shong ha ka jingdum naduh katei ka por haduh mynta.Hadien ba la ioh kren bad u Rangbah dong jong kane ka jaka u la ong hadien ba la duh ding, da ki taiew bym don ba wan shna, ma u bad kiwei ki rangbah ka shnong ki la leit ujor sha ka ophis MeECL, ba don ha sohra hynrei kim shym la wan ban maramot ia utei u transformer. U la ong ruh hadien ka jingwan sha ka ophis kaba don ha Lumjingshai, shillong haduh 3 sien ruh ki khlem wan satia ban shna ne wat tang ban wan jngoh ia utei u transformer.Shuh shuh la ong ba ha ki bnai ba la dep hadien ka jingduh ding katei ka jaka, ki nongshong shnong ki la ud palat namar ba ki bait hang ding ki poi thik thik man la u bnai wat la ki khlem ioh ban pyndonkam bor ding ei ei ha kitei ki bnai. Hynrei hadien ka jingujor ha ophis ha sohra ki ong ba ki la bakla, bad hadien kata ka khlem poi shuh ka bill. Hynrei ka shnong pat ka dang sah ha ka jingdum haduh kine ki sngi mynta.","Duh ding 1snem duna, ba sniew  u transformer ha Nongsteng",https://www.urupang.com/duh-ding-1snem-duna-ba-sniew-u-transformer-ha-nongsteng/
"Shillong, 24 Lber:U Myntri tnad lum khajna ka jylla u Zenith M Sangma u la pyntip mynta ka sngi, hapoh ka iing dorbar ba ia ki trok ba iaid ha surok la buh rekod da ki nongtrei ka tnat lum khajna da ka kti, namar ba ka sorkar kam pat pyntreikam da ka kor computer.Haba jubab ia ka jingkylli mynta ka sngi hapoh ka iing dorbar ba la wanrah da ka MLA ka Dikkanchi Shira, u Zenith u la ong ba ka tnad mynta ka dang pynkhreh ban pyndonkam noh da ki kor computer ia ki trok kiba iaid khnang ban pynjanai ia ka rukom lum khajna ka sorkar. U myntri u la ai jingkhein ruh ia ki trok kiba iaid naduh u snem 2014 haduh 2017, ha ki khyrdop bapher bapher kynthup ka Byrnihat 2,94,522 tylli, na Athiabari 18,652 tylli, na Umkiang 26,765 tylli, bad na Dainaduba ka long 1,58,334 tylli ki trok kiba iaid.U myntri u la pyntip ruh ha iing dorbar ba ka sorkar ka ioh khajna ka long ha u snem 2014-15, ka ioh T.24,85,87,632, ha u snem 2015-16 ka ioh T.7,10,30,21 bad ha u snem 2016-17 ka ioh T. 2,70,75,622.",“Ki trok ba iaid ha khyrdop  khajna la rekod da ka kti”,https://www.urupang.com/ki-trok-ba-iaid-ha-khyrdop-khajna-la-rekod-da-ka-kti/
"Shillong, 24 Lber:U myntri rangbah ka jylla u Dr Mukul Sangma u la ong ba ka sorkar kam ju pynlong tamasa, hynrei ka shu ai jingkyrshan bad iarap ia ki seng, ki kynhun kiba pynlong ia ki. Ia kane u Dr Mukul u la kren ha iing dorbar halor ka jingkylli ba la wanrah da u MLA ka Nongkrem u bah Ardent M Basaiaw-moit mynta ka sngi, uba la buh jingkylli la ka sorkar ka ju pynlong tamasa ne em.U Myntri Rangbah u la ong ba ka sorkar ka ju ai jingkyrshan ia ki kynhun kiba pynlong ia ka tamasa ryngkat ka jingiatreilang bad ka bor synshar district bapher bapher bad tang ha u snem 2016-17, ka sorkar ka la pynlut T. 1,18,06,200 ha ki kam tamasa ha ka jylla.U Dr Mukul u la ong ba ia kine ki tamasa la kyrshan pisa da ka sorkar katkum ka jingpan jongki da kaba pynshnong nong-rim katkum ka jingdon-kam. Ka District Arts Society kaba khlieh da u Deputy Commissioner ka peit ia ki jingpan pisa jong ki kynhun ba pynlong ia ki tamasa ha ki district jongki, la ongu Myntri Rangbah. U la ong ba kiba kwah ban pynlong ia ki tamasa ki hap ban thoh aplikeshon sha u Deputy Commissioner ban ioh jingmynjur.Na ka liang u Bah Ardent u la ong ba ka sorkar ka dei ban thaw ia ki kyndon kiba biang haba ai jingmynjur, ban pynlong tamsa namar ba bunsien ki tamasa ki kylla long ki kam pynjah burom namar ka jingiadih kyaid, ka jingialeh ki kam bym lah ban pdiang. “Nga la ioh jingujor na ki paidbah ba ka jingpynlong ia ki tamasa ka jingpynwit bad pynjah burom namar ba la mih ka jingiadih kyiad pathar, ka jingleh khlemakor ba lait phew jait”, la ong u bah Ardent.U la kyntu ia ka sorkar ba kan bishar bniah bha ia kane khnang ba kan nym long ka kam pynjah burom ha kaba u Myntri Rangbah u la kular ba ka sorkar kan peit bad bishar ia ki bynta ba dei halor kane.","Ka sorkar kam ju pynlong tamasa,  ka shu iarap, ong U Mukul",https://www.urupang.com/ka-sorkar-kam-ju-pynlong-tamasa-ka-shu-iarap-ong-u-mukul/
"Shillong, 24 Lber:Ka bor Shnong Sohryngkham lyngba U Sordar Shnong ka pynbna paitbah ba ha kaba iadei bad ka Jingiaseng KJP Assembly ka ban long ha ka Balang Presbyterian Sohryngkham naduh ka 6haduh ka 9tarik Iaiong, 2017 ka mana bad khang ban nym shah ban die jingdie ha ka Sngi U Trai. Kine ki kynthup ia ki nongdie kot, caset, calendar, ki jingbam plastic, ki jingbam khutia bad kiwei kiwei ki jait jingdie.Yn shah tang ia ki dukan shnong kiba ju plie lypa man ka Sngi U Blei bad ki dukan sha & ja kiba la ioh jingbit, kata ruh kham pajih na ka jaka long Jingiaseng.Kumta ka Bor shnong ka pyntip paitbah lypa khnang ba baroh kin ioh jingtip. Ki volunteer Shnong kin beh beit ia kiba pynkhein ia kane ka adong bad kan nym don jingkitkhlieh ia ki. Ha kajuh ka por ka Bor Shnong ka pdiang sngewbha ia ki pait riewngeit kiban wan sha kane ka Jingiaseng Bah ba kin poi ha ka jingsuk jingsain, ong ka kyrwoh na U Sordar Sohryngkham U Bah I. Dkhar.",Ym shah die jingdie ha ka jingiaseng Assembly ha  Sohryngkham,https://www.urupang.com/ym-shah-die-jingdie-ha-ka-jingiaseng-assembly-ha-sohryngkham/
"Shillong, 27 Lber:Haba kren ha ka dorbar kyrpang ka KHADC mynta ka sngi u bah H.S Shylla MDC ka UDP na Nongkrem u la ong ba un sa pynmih ia kawei ka kot kaba un ai kyrteng ia ka ‘Please Arrange’ bad katei ka kot u la ong kan batai ia ki jingjia ha KHADC. Ia katei ka kot u bah Shylla u la pynshong nongrim ia ki jingjia ha District Council kaba ia tyngkhuh bad u Secretary barim jong ka u bah Welljune Syiemlieh, “Ha katei ka kot ia u bah Welljune, ngan buh kyrteng noh da u bah Welldone” u la ong.Lah ban kdew ba ka kyntien Please Arrange ka dei kaba u bah Shylla u la kren hapoh ing dorbar mang tyngka ka KHADC kaba la long ha u bnai ba la dep halor ka shithi kaba u CEM u la phah sha u bah Welljune ( ha ka por ba u dang long Secretary sha ka EC) bad ha katei ka shithi u CEM u la thoh sha u Secretary ‘Secretary Immediately Please Arrange T.35,0000 kum ka Advance’ katei ka dei ha ka por ba ka KHCF ka pan ram na ka KHADC na bynta ki jinglut ha ka Tamasa Mawbynna ha Mawphlang ne ka Monolith Festival.Shuh shuh utei u MDC ka Nongkrem u la ong ba u la ju lap ha ka por ba u don hapoh District Council ba ki ophisar ki kohnguh beit kat kaba ong kiba heh jong ki bad de ihangne ba ki sa shem jynjar, “Ia kaba lieh ruh lada ong u Boss kaba iong ki ong lang kaba iong, nga kyntu ia phi ki ophisar ba phi dei ban husiar ioh ynda phi la shongthait ha ka jaka ban ioh pension phi ioh pynban da ka Tension” ong u bah Shylla da kaba bynrap ba haba ioh pension ki ioh tang marwei hi i pisa ba khyndiat, hynrei haba ioh tension pat ki ktha khlieh lut baroh shi ing shisem.","Ka kot U bah Shylla, ia ka KHADC",https://www.urupang.com/ka-kot-u-bah-shylla-ia-ka-khadc/
"Shillong, 27 Lber:Ka Joint Action Committee of Social Organizations kaba kynthup ia ka CSWO Umran Dairy Unit, ka CSWO Central Body, Laban, Shillong, Poor People’s Movement (PPM), Hynniewtrep Youth Movement, (HYM), Ri Bhoi People’s Movement (RBPM), ki dkhot ka JAC ryngkat katto katne ki nongshongshnong jong ka Umran Dairy kynthup ruh ki shnong ba marjan, ha ka 27 Tarik Lber 2017, ki la iakynduh ia u Deputy Commissioner, ka Ri Bhoi District, u Shri C. P Gotmare ban pynpaw ia ka jingpyrshah jur ban tei thymmai sa kawei ka Petrol Pump nalor ba lah don lypa artylli ki petrol pump kiba ia jan bha ha kane ka shnong. Ka Commttee ka la kyrpad ia u DC ban pynduh pyndam syndon ia katei ka pump kaba dang iai tei mynta.Ia ka dorkhas ryngkat ki dur ki dar kaba la suh lang ruh ia ki jingsoi jong shibun ki nongshongshnong kiba pyrshah ia katei ka petrol pump, la aiti ha u DC ban bishar bniah halor katei ka kam bad na ka liang jong u, u la kular ban pyndep noh ia ka jingtohkit hapoh ki khyndiat sngi. Ka Joint Action Committee jong ki Social Organizations kan sa aiti ruh ia katei ka dorkhas sha ka Meghalaya State Pollution Control Board bad sha ka National Green Tribunal. Ha kaba iadei bad kane, ka Committee ka la rai ba lada pyn sahteng ia kane ka jingtohkit, ka Committee kam banse ban shim da kiwei pat ki lad kiba kham tyngeh.Ha ka jing ujor sha U Deputy Commissioner, ka Ri Bhoi District, kitei ki sengbhalang, ki pyni ruh da ka sakhi, ba ka don ka Petrol, kaba tuid sha katei ka Wah bad kaba la pynlong ba kan nym long shuh kaba bit ban pyndonkam, namar ba ka la tuid da ka Petrol sha katei ka Wah, kaba don ruh ka jaka saitjain. Ha ka dorkhas, la iathuh ba katei ka dei ka wah, kaba pynbiang um dih ia u paidlang ka shnong Nongpoh bad kiwei de ki shnong ba marjan.Ym tang katta, la iathuh ba ki dohkha dohpnat bad kiwei kiba ju don ha katei ka wah, ha ki por mynshwa mynta ki la jah rngai lut khoit.Kitei ki seng, ki sngew pyrshah namarkata ia katei ka Petrol Pump, kaba thymmai, kaba dang pynkhreh ban tei da U Rohit Jain bad ki sngew lyngngoh ruh ba kumno u ioh ia ka jingbit ban tei ia katei ka Petrol Pump, kaba don ha syndah jong katei ka Wah.","Tuid ka Petrol, ym long um  dih shuh ka Wah Umran",https://www.urupang.com/tuid-ka-petrol-ym-long-um-dih-shuh-ka-wah-umran/
"Shillong, 27 Lber:Ka kaiphod tohkit jong ka House Committee ba la wanrah mynta ka sngi ha ing dorbar ka la pyni ba katkum ka jinglap jong ka, ka shem jingeh ban pynkut ia ka jingtoh-kit jong ka naba ka la ong ba ym lah ban pynkit-khlieh marwei tang ha u Secretary barim ka KHADC u bah Welljune Syiemlieh halor ki san tylli ki mat ba ka la tohkit bad la kdew ba katei ka kam ka dei kaba eh bha naba la mih kyrteng ruh u CEM ba mynta ka KHADC u bah Pyn-shngaiñ N Syiem bad u EM u bah Antonio War bad donkam ba ia katei ka kam yn bteng da ka ing dorbar bad donkam ruh ban lum ia ka dorbar kyrkieh.Lah ban kdew ba ki san tylli ki mat ba katei ka komiti ka tohkit ki long ka bai lutksan ba ioh na Byrnihat na ka jaka ba heh 405 sq.ft ha ka dor T.264 tyngka shi sq.ft kumjuh ruh ka bai lutksan namar ka jingshah pynpra ki jingtei ka KHADC, ka jingsei pisa na MRB Nongpoh bad Nongstoin, ka jingthied jaka ka Council ha Mawkyrwat, ka ram sha ka Anderson Structural Construction bad ka jingthung ia ki nongtrei ba shipor ki peon ki cleaner.Ha ka dorbar pat kaba la long mynta ka sngi ban ia kren na ka bynta katei ka mat u MDC ka UDP na Nongkrem u bah H.S Shylla u la ong ba katei ka ripod yn ym lah hi ruh ban pynkut katba u CEM bad u EM ki dang shong ha ka shuki jong u, “Yn ym lah hi ruh ban pynkut katba kine 2 ngut (EM&CEM) ki dang shong ha ka shuki, kam don jingmut shuh ba ngin dawa ba kin hiar shuki, ki la dei ban sngewthuh hi da ka jingiatip lem” ong u bah Shylla haba kren hapoh Ing Dorbar.U bah Shylla u la ong ruh ba lada dei ba ki sngewkhia shisha ia katei ka kam ki la dei ban iehnoh beit ia ka shuki ba ki shong mynta khnang ba yn ioh tohkit da kaba khuid namarba katba ki dang shong ha ka shuki yn ym lah ban ioh lut ia ki kot ki sla, “Katba pan ia ki kot ki sla la jubab ba ka don beit sha u CEM- baroh ki don ha ka miej u CEM, lada khein da ka nombar ki lah ban shong jubor ioh lehse ki dei shisha ki snieh hati kumba la kren da u CEM ha ka jingialang ha Laitkor” ong biang u bah Shylla.Katba ka kong Teilinia Thangkhiew MDC ka HSPDP na Mylliem ka la ong ba u CEM u dei ban shim ia ka jingkitkhlieh halor kine kiei kiei baroh namarba u dei ma u u khlieh duh jong ka Council, “Kum u CEM uba dei u khliehduh, phi la pheil namar ka jingbym lap ia kane, phi hap ban shim ia ka jingkitkhlieh” ong ka kong Teilinia haba kren ha ing dorbar. Ka ing dorbar ka KHADC ka la rai ban rah biang ia katei ka mat sha kawei pat ka dorbar ban ia kren sani bha.","Ym lah pynkut ka HC ia ka  tohkit, na u CEM bad u EM",https://www.urupang.com/ym-lah-pynkut-ka-hc-ia-ka-tohkit-na-u-cem-bad-u-em/
"Shillong, 27 Lber:Hapdeng ka jing ia kawang ktieh hapdeng u Bah Michael Pakyntein uba wad jingtip paidbah bad u MLA ka South Shillong u Bah Paul Lyngdoh, mynta ka sngi la sei shuh ia ka jingkynnoh ba pyndonam bakla ia ka MLA skhim da u MLA kaba la kot sha a T. 1 klur.U Bah Pakyntein u la kam ba u la lap ba shuh ia ki dukan kiba suplai ia ki tiar ba shong dor T. 73 lak kaba kot sha ka T.1.40 klur kynthup kaba mynshwa T. 55.80 lak.Ha ka 22 tarik u Lber, u Bah Pakyntein u la ujor ejahar sha u Chief Vigilance Commissioner pyrshah ia u Bah Paul Lyngdoh uba la kynnoh pyndonkam bakla ia ka MLA skhim kaba T. 55.80 lak.Hynrei na ka liang u Bah Paul, ha ka sngi Thohdieng u la ujor ejahar kylla I u Bah Pakyntein da kaba kdew ba ka jingkynnoh pyndonkam bakla ia ka pisa ka MLA skhim jongu, ka dei tang ka jingthmu sniew ban pynjah burom ia u hakhmat ki paidbah. U Bah Paul Lyngdoh u la ong ba ka jingthied ia ki tiar hapoh ka constituency la leh da ka Implementation Committee kumba la bthah da ka Urban Affairs Department bad baroh ki kot ki sla ba donkam la aiti sha ka Shillong Municipal Board ia ki jingdonkam baroh.Haba kren hynne sha ki lad pathai khubor, u Bah Pakyntein u la sei biang sa kawei ka jingkynnoh pyrshah ia ka jingpyndonkam baka ia ka MLA skhim jong u Bah Paul Lyngdoh kaba kot sha ka T.1 klur.Ha kajuh ka por, u Bah Pakyntien u la kyrpad ban tuklar u Myntri Rangbah, u Myntri kam pohiing ba kin pynsted ia u Chief Vigilance Commissioner ban pynsted ia ka jingtohkit ia ka jingpyndonkam bakla ia ka pisa paidbah.","Sei shuh U Pakyntein, ia ka  jingpyndonkam bakla u Bah Paul",https://www.urupang.com/sei-shuh-u-pakyntein-ia-ka-jingpyndonkam-bakla-u-bah-paul/
"Shillong, 27 Lber:Ki paidbah thain Riwar ki la lynniar ha kine ki sngi namar ba ki mar rep jongki, kila hiar dor shaba palat ban ianujor mynshem snem.Ha ka jingiakynduh u nongthoh khubor ia kiba bun ki nongrep, ka thain Riwar Pynursla ki la iathuh ba mynta ka dor jong u synshar ka long tang T. 30 shi kilo katba ka sla tyrpad ka shong dor tang T.15 ne T.20 shi kilo.“Mynshem snem ka dor u synshar ka poi sha ka T.70-80 shi kilo hynrei mynta ka hiar palat ia ka mar shiteng”, la ong uwei u rangbah.U la iathuh ba ka sla tyrpad ruh kaba ka dor jongka, ka long T. 30-35 shi kilo mynshem snem, mynta ka la hiar sha ka T. 15 shi kilo. Ha ka jinglong nongrep kim tip ia kaei ka daw hynrei la iathuh ki malik nongthied (middlemen) ba u kharkaia u thied tad dor bad kim lah ban leh eiei.Don kiba ong ruh ba namar ba ka jingpynkiew ka sorkar jylla ia ka dor bai kit bai bah mynta, ka la long ka daw kaba la pynlong ia ki kharkaia ban khnoit ia ki mar rep jongki. Katkum ka jingtip ka KHADC ka shim khajna T. 1700 shi trok ia ki mar ba kit shabar kum ia u synshar bad sla tyrpad katba ka sorkar ka shim kham rem bun shah ka khajna nalor ka district council.Namar ka jingduk bad ka jingkyrduh, watla ka dor ka long kaba tad kim lah ban nym die namar ba thngan ka kpoh bad kane ka la ktah jur ia ka kamai jongki, kiba shem jingeh shano ban phai.Ka thain war ka dei kawei kaba jur bha ban pynmih synshar bad kiba bun bah ki paidbah ki im na u synshar, ka sla tyrpad lait noh tang katto katne ki rep da kiwei kiba kham biang ki jaka rep.Kham mynshwa, ka Joint Action Committee of All Meghalaya Farmer Union (JACAMFU) ka la pynrem ia ka sorkar jong u Mukul Sangma halor ka jingbym pyntreikam ia ki jingdawa jong ka seng khamtam ban wanrah noh da ka ain halor ka rep ka riang bad kumjuh ruh halor ka jingdawa ban ithuh noh ia u synsar bad u sla tyrpad kum ki mar rep. U la kyntu ruh ia ki MLA ba kin iakren ia kane ka mat jong ki nongrep ha Assembly, lym kumta ki nongrep kin sa ai jubab ha u 2018.Ha kane ka dorbar mang tyngka ba dang shen, u nongialam ka liangpyrshah u Dr Donkupar Roy u la dawa ba ka sorkar ka dei ban pynlait khajna noh na u synsar bad ka sla tyrpad namar ba ka jingshim khajna ka la pynlong ia ki nongrep ban shah khnoit.U la ong ba ia kine ki mar, la ithuh tang kum ki mar rep khlaw da ka tnad khlaw ka sorkar jylla bad ka long kaba donkam ban pynlait ia ka jingeh jong ki paidbah nongrep.","Lynniar ki nongrep ka Riwar,  ba tad dor u synsar bad sla tyrpad",https://www.urupang.com/lynniar-ki-nongrep-ka-riwar-ba-tad-dor-u-synsar-bad-sla-tyrpad/
"Nongstoiñ, 27 Lber:Tang hadien 1 sngi ba la ioh ban tam ia kawei ka met iap kaba la pyut bad shah tep ruh ha u shyiap jong ka wah Umpniang kaba don kham harum ia ka madan Nongpathar Pyndengrei, ki pulit ka Nongstoin ha ka sngi nyngkong jong ka taiew ki la lap bad la lah ruh ban pyntikna ia ka kyrteng bad ka jaka sah jong katei ka met iap.U bah S. Nongtnger Superintendent of Police ka West Khasi Hills ha ba ia kren bad u nongthoh khubor u la iathuh ba katei ka met iap ka dei jong kawei ka samla kaba la tip kyrteng kum ka Daritngen Syiem Shangoi 19 snem ka arta na ka shnong Siejlieh West Khasi Hills District. Shuh shuh u bah Nongtnger u la ong ruh ba la lap ba katei ka samla kala jah nala iing la kumba 1 bnai ei ei bad katei ka samla ka dei ka khun swet bad ka sah tang bad la u para jong ka u ba dang 15 snem ka arta ha katei ka shnong Siejlieh kaba jngai tang kumba 2 KM ei ei na ka sor Nongstoin.Hadien ba ki pulit kila dep ban leh ia ki jingdonkam baroh la aiti noh ia katei ka met jong katei ka Samla sha ki ba ha iing ha sem bad pyndep ia kaba sah, bad ki pulit ki dang pynlong ka jingtohkit ban lap ia ka daw jong ka jingiap jong katei ka samla.","Ka metiap ba la ioh tam, dei  ka samla na ka shnong Siejlieh",https://www.urupang.com/ka-metiap-ba-la-ioh-tam-dei-ka-samla-na-ka-shnong-siejlieh/
"Amlarem, 29 Lber:Ka Shnong Amkoi kaba don hapoh ka Amlarem Sub-Division ka la pynlong biang mynta ia ka Shad Rongkusi jong ka, hadien 15 snem ba la pynlong khatduh ha u snem 2002 .Ia kane ka Rongkusi jong ka Shnong Amkoi la wan plie ia ka da u MDC jong kane ka Thain u Ma Het Pohthmi u ba la long kum u kongsan ha ryngkat ka jingdonlang u Lecturer jong ka Saint Edmund ‘s College Shillong U Bah R V Langstieh bad ka kynhun, ki nongkitkam Shnong, ki riewrangbah bad ki paid nongshong shnong ki ba la ia don lang ha kane ka sngi.Ha ka jing kren jong u wei na ki Rangbah jong kane ka Shnong, u la ong ba ka jing pynlong ia kane ka Shad Rongkusi kaba long kum shibynta ban pynneh pynsah ia ka dustur jong u longshuwa manshuwa hyndai.U MDC u ong ba kane ka Shad Rongkusi kaba mut ka Shad tamasa leh kmen leh sngewbha jong ki Shynrang bad kynthei, ha kaba ka kamai kajih ka kiew kum ka jing die ia u Kwai u tympew bad kiwei kiwei ki jing die kiba ki rep.Ha ka jing kren pat na ka liang u kongsan u Ma Het Pohthmi ha kane ka sngi u ai ka jingiaroh ia kane ka Shnong wat la ka Shnong kaba don ha kyndong, hynrei ki don ka jingmut na ka bynta ban pynneh pynsah ia kiba u longshuwa manshuwa, namar ba lyngba ka jing pynlong jong ki ia kane ka jingshad ka pynsahnam pynsah kynmaw ia ki long dien, na ka bynta jingmyntoi ka pateng ka ban wan.U la ong shuh shuh ruh da kaba u kyntu ia ki nongkitkam Shnong jong kane ka Shnong bad ki dei ban don ka mynsiem jong ka jing ia tylli na ka bynta ka jing bha jong ka Shnong ka thaw bad ruh ban ia burom kylliang iwei ia iwei pat.",Ha ka jingphuh jingphieng kut  ka Shad Rongkusi ha Amkoi,https://www.urupang.com/ha-ka-jingphuh-jingphieng-kut-ka-shad-rongkusi-ha-amkoi/
"Shillong, 27 Lber:Ka Khasi Heritage Conservation Forum (KHCF) kaba pyniaid ia ka Tamasa Mawbynna ha Mawphlang, ka la pynlut pisa haduh T.13 lak tam na ka bynta ban wanrah ia ki khubor heh ka ri India ha ka tamasa mawbynna kaba la long ha u 2013 ha Mawphlang. Kawei na ki khubor kiba ka KHCF ka la theh tyngka bha ka dei ka CNN -IBN ha kaba la iohi ba katkum ka jingkheiñ ba ka KHCF ka la ai (ba la suhlang ha ka kaiphod jong ka House Committee) la pynlut haduh T.10, 22,375 tyng-ka (Shiphew lak ar phew ar hajar lai spah hynniew phew san tyngka) bad katei ka long beit thik tang ia ka CNN-IBN.Katkum katei ka jingkheiñ ka KHCF ka la siew pisa sha ka CNN-IBN T.6,50,000 tyngka ha ka 23 tarik u risaw, 2013 lyngba ka cheque no. 135345 bad ha katei kajuh ka sngi ka la siew biang sa T.50 hajar tyngka lyngba ka cheque 135347. Nangta ha ka 15 tarik u nailur, 2014 la siew biang sha ka CNN-IBN bad ki khubor heh ha India sa T.2,86,375 tyngka (ym shym la pyni da ka pisa ne ka cheque). Nangta ha ka 4 tarik u rymphang, 2016 pat la pyni ba la siew biang T.36 hajar tyngka sha ka CNN-IBN bad hangtei la batai ruh ba katei ka dei na ka bynta ka bai kali bad ka bai bam kaba T.4500 shisngi na bynta ki saw sngi ha ka sngi long tamasa. Baroh ka pisa ba la siew sha ka CNN-IBN katkum katei ka jingkheiñ ka mih T.10,22,375 tyngka.Nalor ka jingsiew sha ka CNN-IBN la pyni biang ba la siew sha ki National Media lyngba ka Advance Publicity Committee bad la siew T.1 lak tyngka ha ka 4 tarik u risaw, 2013 lyngba ka cheque 135337. Ha ka 1 tarik u nailur 2014 la siew biang sha ka National Media lyngba ka Publicity Committee T.1, 70,000 tyngka lyngba ka cheque 149202. La pyni ba la siew sha ka DDK Shillong T.13,500 bad ki kynhun ka IBN T.20,000 tyngka ha ka 15 tarik u nailur,2014 lyngba ka cheque 149209.Sha ka Eclectic Magazine la siew T.15,000 tyngka ha ka 4 tarik u rymphang, 2016 (ym shym la pyni da ka pisa ne da ka cheque) bad sha ki khubor na ka jylla ( Local) bad ki Regional la pyni ba la siew T.8,45,050 tyngka ha ka 17 tarik u nailur, 2014 lyngba ka cheque 149215. Sha ka Red FM la pyni ba la siew T.39,680 tyngka ha ka 4 tarik u rymphang, 2016 lyngba ka cheque no. 975328.Na katei ka jingkhein kaba don ha ka kaiphod jong ka House Committee ka KHCF, ka la pyni ba ka la ioh pisa T.95,22,000 tyngka na ki nongbei tyngka bapher bapher ba kynthup ia ka Lafarge Umiam Pvt.Ltd kaba la bei T.10 lak tyngka, ka Directorate of Arts and Culture, Meghalaya ka la bei T.5 lak tyngka, ka Directorate of Tourism, Meghalaya ka la bei T.3 lak tyngka, ka North Eastern Council ( NEC) ka la bei T.20 lak tyngka bad ka KHADC ka la bei tyngka T.57,22,000 tyngka ha u snem 2013 ba la pynlong ia ka Monolith Festival. La pyni ruh kumno la pynlut ia katei ka pisa kaba jan kot klur tyngka kum ka baiburom ia ki ki briew kiba la don bynta ban iarap, ki jingpynsawa, ki bai hotel, ka bai siew sha ki nongrwai nongtem, ki nongshad bad kiwei pat ki jingpynlut kiba biang jingkhein sbiak -ka pisa ba ioh bad ka pisa ba pynlut.","Da ki phew lak theh tyngka ka  KHADC, sha ki khubor heh ka India",https://www.urupang.com/da-ki-phew-lak-theh-tyngka-ka-khadc-sha-ki-khubor-heh-ka-india/
"Shillong, 27 Lber:T.72,47,000 tyngka (Hynniewphew ar lak saw phew hynniew hajar tyngka) dei ka pisa ba la siew sha ka Khasi Heritage Conservation Forum (KHCF) naduh u snem 2013 haduh u 2016, batai ka jingthoh jong u Secretary ka KHADC sha ka House Committee ha ka kaiphod kaba la wanrah mynta ka sngi sha ka dorbar kyrpang ka KHADC. Katkum ka jingthoh ba u bah Welljune Syiemlieh Secretary barim (uba la shah kyntiew kyrdan shipor kum u Principal Secretary ka KHADC, hadien ba u la shongthait) sha ka House Committee ba ha ka 20 tarik u naiwieng, 2013 la siew T.16 lak tyngka da ka cheque, nangta T.20 lak ha ka 27 tarik u naiwieng, 2013 da ka cheque bad ia kitei ki pisa u la siew sha u Secretary ka KHCF bah Allan West (u la suh ia ki kot ki sla na bank) . La kdew biang ba ha ka 30 tarik u lber, 2016 la siew sha ka KHCF T.35 lak tyngka lyngba ka NEFT.Nangta la batai biang ba u bah Welljune u la iathuh sha ka komiti ba la siew T.1,22,000 tyngka sha ka KHCF da ka pisa (hynrei ym shym la batai la siew ha kano ka dur) bad ha ka 28 tarik u nailur, 2013 la siew T.25 hajar tyngka sha u bah Antonio War u EM ba peit ia ka pla tyngka bad uba dei ruh u Chairman ka KHCF (la suh ha ka kaiphod ia ka kot ba la pyni ba u bah Antonio u la ioh pdiang ia katei ka pisa). Baroh katei ka pisa ka kot T.72,47,000 tyngka. Ka komiti ka la kynthoh ba ka KHCF ka la pyni ia ki jingkhein jong ka ba ka la ioh pisa T.57,22,000 tyngka na ka KHADC katba ki kot kiba u bah Welljune u don sakhi pat ki pyni ba u la siew tang T.36 lak tyngka (lait noh ki jingkhein kiba u la ai khlem ki jingpyni ia ki sakhi). Katei ka komiti ka la kynthoh ruh da kaba ong mano ba la siew ia ka T.21,22, 000 tyngka sha ka KHCF ha u 2013 na ka liang ka KHADC, ka la buh jingkylli ruh hato katei ka pisa ka dei kaba la ai ha kano ka dur-ka Grant, ka ram ne kaba shu bei tyngka sngewbha.Ka komiti ka la kynthoh biang ba katkum ki jingong u bah Welljune da ka ktien bad da ka jingthoh ka long ba ia kitei ki tyngka kiba heh la leh lyngba ka hukum jong u CEM u bah Pynshngaiñ N Syiem bad u EM ka pla tyngka u bah Antonio War. Ka ripod ka la ong ba u bah Welljune u la pdiang ba ka la don shisha ka jingiaid lait ia ki kyndon pisa jong ka Council kumba dei ban leh. Ka komiti ka la bteng biang da kaba ong ba ym shym la lah ban pynkut ia ka jingtohkit naba ka komiti kam lah ban tohkit ia u bah Pynshngain bad u bah Antonio.Shuh shuh u bah Welljune u la pyni da ki jingthoh sha ka komiti halor kiwei pat ki jingsiew pisa lyngba jong u bad kawei na kitei ki jingsiew ka dei sha ki nongiasaid aiñ ha kaba u la pyni ba ha ka 23 tarik u nailur,2014 la siew T.7 lak tyngka sha u V.J Hansaria ban ia khun kes (NGT bad kiwei pat ki kes ha Supreme Court) bad la siew lyngba ka NEFT. Kumjuh ruh la pyni ba ha ka 13 tarik u lber, 2015 la siew biang sha utei u nongiasaid aiñ T.11 lak tyngka da ka pisa (kiba u pyni ia ki kot ba la ioh pdiang ia ka pisa). 7 tarik u lber, 2015 la siew lyngba ka NEFT sha u P.Jose Advocate, Council matters T.50 hajar tyngka, ha ka 19 tarik u kyllalyngkot, 2016 la siew sha u Hansaria Advocate T.1,21,000 tyngka bad ha u Silley Singh Consultant ( Delhi) T.45,000 tyngka (ym shym la pyni ia ki kot ki sla). Nangta la pyni ba la siew biang sha u Akshat Hansaria Advocate SC T.2,20,000 tyngka ha u 2014 , sha u B.B Narzary Advocate T.60,000 tyngka ha u 2008 bad sha u S.Chauhan Advocate T.20 hajar tyngka. Haba kheiñlang ia baroh ka pisa ba la siew sha ki nongiasaid aiñ ka long haduh T.23,16,000 tyngka.Katto katne ki jingthoh kiba la suh da u Secretary barim u bah Welljune Syiemlieh la iohi ba ka kes ba la siew pisa sha ki nongiasaidaiñ ka dei halor ka kam khang dewiong ba ka All Dimasa Student Union Dima Hasao ka ia khun pyrshah ia ka sorkar jylla ha ka NGT, ka kes u Faily Shyiem pyrshah ia ka KHADC, nangta ka kam sha ka Election Commission.",T.72 lak tam sha ka KHCF; T.23  lak tam sha ki nongiasaid Aiñ,https://www.urupang.com/t-72-lak-tam-sha-ka-khcf-t-23-lak-tam-sha-ki-nongiasaid-ain/
"Shillong, 29 Lber:Lashai ka sngi ka Meghalaya High Court kan shim bishar biang ia ka kam nongdie madan halor ka jingujor jong ka kynhun ki nongdie madan pyrshah ia ka jingkhynra ka sorkar.Katkum ka jingia-kren bad ka Kong Angela Rngad, ka High Court ka la buh lashai ka sngi ban shim bishar biang ia kam bad yn sa ap ia kaei kaba ka Kashari kan rai.Hynrei ha kawei ka liang, la iathuh ba ki nongdie madan ha saw dong jong kane ka sor Shillong kila sngewkyndit halor ka jingshah khot hajir sha ka ophis jong u District Urban Planner Shillong ha kaba ia dei bad ki nongdie madan bad ka rai jong ka iing bishar jong ka Meghalaya High Court.Bun na kine ki nongdei madan kila kyndit ban shah khot hajir sha ka ophis jong ka sorkar jylla kaba dei peit ia ki kam pynroi sor.Ki nongdei madan kin sa iashong ban ia kren ia kane ka kam bad kin leit ban iakynduh ia ki ophisar jong katei ka ophis ban pan jingshai bad kin sa shim ia ka raiu kumno ban leh.Kiwei pat ki lad khubor, ki iathuh ba ki nongdie madan ha sawdong jong kane ka sor Shillong, ki la pynpaw ia ka jingsngewkyndit jong ki halor ka jingshah khot hajir sha ka ophis jong U District Urban Planer shillong ha kaba u bah T.Lyngwa u la ong u Nodal Officer ha kaba ia dei bad ki nongdie madan bad ka rai jong ka iing bishar jong ka Meghalaya High Court.Haba kren ha u SP News Agency bun na kine ki nongdei madan, ki la pynpaw ia ka sngewkyndit ka jong ki ban ioh ia kane ka kot sha khot hajir sha katei ka ophis jong ka sorkar jylla kaba dei peit ia ki kam pynroi sor, kaba la pynkyndit eh ia ki, ka long ba ia kane ka jingkhot hajir la thoh da ka ktien phareng ha kaba kiba bun kim sngewthuh.Na ka liang jong ki nongialam kine ki nongdie madan kin sa ia shong ban ia kren ia kane ka kam bad kin leit ban ia kynduh ia ki ophisar jong katei ka ophis ban pan jingshai halor kane ka jingshah khot hajir bad ha dien kata kin sa shim ia ka raiu kumno ban leh. (SP News Agency).","Mynta yn shong bishar ka  HC, halor ki nongdie madan",https://www.urupang.com/mynta-yn-shong-bishar-ka-hc-halor-ki-nongdie-madan/
"Shillong, 29 Lber:Ka Sub Committee on KHADC Affairs ka UDP mynta ka sngi ka la rai ban weng noh ia ka jingkyrshan na ka PDF ka kynhun synrop jong ki seng sain hima bapher bapher kaba synshar ha KHADC.Hynrei katei ka rai kam dei kaba kut naba ka Sub Committee ka dang hap ban ap sa ia ka rai ba khadduh na ka Party. Ia katei ka rai ka SC ka la shim hadien ba ka la peit bniah bin pa bin ia ka kaiphod jong ka House Committee kaba tohkit halor ki kam bamsap ha KHADC na ka pisa kaba la iohlum na ka Professional Tax na nongpoh bad Nongstoin khamtam ka jingpaw ka kyrteng u CEM ban Pynshngaiñ N Syiem bad u bah Antonio War EM pla tyngka ha katei ka kaiphod.“Ngi la shim ia ka rai ban weng noh na ka PDF bad ngin phah ka jingmynjur sha ka Party ban weng noh na ka PDF kaba ialam da u bah Pynshngaiñ N Syiem hadien ba ngi peit bniah ia ka kaiphod ka House Committee” ong u bah Bindo M Lanong u khlieh jong katei ka Sub Committee.“Ngi ieh ha ka jingstad jong ka Party ban shim ia ka rai khadduh” u la ong biang. U bah Bindo u la ong ruh ba ka seng UDP kan shong jingialang shen ha kine ki khyndiat sngi ban wan ban pyrkhat ia katei ka kam hynrei u la ai ksai pat kan ym lah ban long ba ka seng UDP kan dang ia treilang bad katei ka Executive Committee ba mynta ka KHADC kaba donkti ha ki kam bamsap.“Nga la don hangtei ha KHADC la 30 snem bad ngam pat ju lap ba ka ndon kat katei ka jingbam sap” ong shuh shuh u bah Bindo da kaba bynrap ba shen katei ka seng kan sa leit ia kynduh ia u Lat ka jylla ban ia kren ia katei ka kam bad ban pan twad ia ka jingmut jong u na u halor katei ka jinglap ka HC. Shuh shuh u la ong ba ki don katto katne tylli ki mat kiba ka HC kam shym la eksamin kiba ia dei bad ki 9 tylli ki mat ba ka UDP ka la pan jingshai.U la ong ba ka KHADC ka la pynlut T.1.35 klur tyngka ban pynkhuid ia ka Wahumkhrah hynrei ym shym la iohi kam eiei, “Lada ngi khein lei sa ia kine ka pisa ba ka KHADC ka pyndonkam bakla ka kot sha ka T.4 klur tyngka” u la ong biang. Haba jubab ia ka jingkylli ki nongthohkhubor u la ong ba ka shong ha ka sorkar jylla la kan pynjari synshar Administrator ne kan dang ailad ia katei ka EC hangtei ba kan bteng ia ka jingsynshar.Haba kren ia katei ka kaiphod jong ka HC u la ong ba ka dei ka kaiphod kaba la ia soi da u nongialam ka Liang pyrshah uba dei u Chairman u bah Manstudy Nongrem, ka nongialam jong ki MDC ka HSPDP ka kong Teilinia Thangkhiew, nongialam ki MDC ka KHNAM bah Adelbert Nongrum bad nongialam ki MDC ka UDP u bah Teinwell Dkhar kiba dei ki dkhot ha ka kynuhn synrop ka PDF. Haba kylli la ka UDP ka don jingthmu ne-em ban ialam noh ia ka EC ha KHADC , u bah bindo u la ong ba haduh mynta ka jingiakren bad ki seng riewlum ka dang iaid namarba ka UDP kam kwah ban ia treilang bad ka Congress.",Rai ka Sub Committee ka  UDP ban weng noh na ka PDF,https://www.urupang.com/rai-ka-sub-committee-ka-udp-ban-weng-noh-na-ka-pdf/
"Shillong, 29 Lber:Ka khubor ka la par sted shaneng sharum ba ki MLA ka party Congress wat kiba bat myntri ha kane ka sorkar mynta ruh ki lah ban mih iing noh shwa ban poi ka aiom iakhun elekshon 2018 ha kane ka jylla Meghalaya kaban long sa tang shi snem thik.Katkum ka khubor ba la iohlum, ki don ki myntri ha kane ka sorkar ba mynta kiba thmu ban mih noh shwa ban poi ka samoi elekshon ban iakhun noh na ka BJP bad na kiwei ki kynhun halor ka jingngeit jongki, ba ka Congress kan nym lah shuh ban wan ha ka bor ha ka 2018 ha kane ka jylla.Bun kiba mutdur ba ka sorkar kaba thymmai kaba lah ban don lang ka BJP kan wan ha ka 2018 ha kane ka jylla khamtam ka jingbeh jubor ka lyer u Narendra Modi kumba ka la paw sha kiwei ki jylla.“La kumno kumno hadien u bnai Naitung ne Nailar, ka sain pyrthei iamih iaphet seng kan sa shai”, la ong uwei u politishian uba long u MLA.U President ka BJP Meghalaya u Bah Shibun Lyngdoh kham mynshwa, u la ong ki don bun ngut ki MLA kiba la pynpaw ia ka jingsngew jan bad ka BJP hynrei namar ba ka por kam pat dei, ki dang ap shwa ban pyni da ki kam ynda la dei ka por.Katkum ka jingtip ka BJP Meghalaya ka la don ka jingthmu ban wanrah da ka phormula ne ka buit treikam ha kane ka jylla Meghalaya kumba la leh ha ka jylla Goa ha kaba kiba bun ki nongialam bad ki nongmihkhmat ki dei na ka kynhun Balang Khristan, kaba iasyriem kum ha kane ka jylla Meghalaya kaba bun paid da ki riew ngeit Khristan.Katkum ka khubor ba la iohlum, la iathuh ba ki heh nongialam ka BJP na seng kmie bad na ka thain Mihngi, ki la iakynduh bad ki nongialam ka Balang ha kane ka jylla, khamtam kito kiba dei ki riew sain pyrthei ban pyndonkam da kane ka buit na Goa khnang ban pynlait na ka jingkynnoh ki paidbah ba ka BJP ka dei ka seng pyrshah Khristan.Ha Goa kumba long mynta, kiba bun ki MLA ka BJP ki dei kiba na ka balang Khristan haduh kiba don kumba 8 ngut ki MLA na ki 13 ngut ki MLA ka BJP ha ka iing dorbar kaba 40 ngut.Ka jingthmu jong ka BJP, ka long ban pynduh noh ia ka jingsynshar ka Congress ha kane ka jylla kaba la jubor sa tang ka bamsap bampong bad ka jingleh bym hok ha kiba bun ki liang ia ki paidbah naduh ki kam pynroi bapher bapher.La ioh jingtip ba ki don ki MLA kiba la ap siar ban poi ka por ba kin phet noh na ka Congress ban leit pyniasoh bad ka BJP kynthup na West Khasi Hills, na Jaintia Hills, bad ruh na Khasi Hills.","Lah ban stait ki MLA  Congress, shwa ban poi u 2018",https://www.urupang.com/lah-ban-stait-ki-mla-congress-shwa-ban-poi-u-2018/
"Shillong, 29 Lber:U Phrangborlang Warjri u la ujor sha ki pulit ba ha ka 26 tarik mynta u bnai ha ka por 6:30 baje janmiet ki runar ki la pynpait pynpra 2 tylli ki bos sawkhmut ( SPTS) bad kawei ka Maruti car kaba don ia u nombar ML-05E-6795 kaba dei trai da u Marius Mawlong, kitei ki kali ki dei kiba la pynieng ha Umkdait, Nongmynsong, Shillong. Ka jingkhangit, ki dashboard bad Headlight kitei ki bos ki la julor.",Shah pynpait ki bos sawkhmut,https://www.urupang.com/shah-pynpait-ki-bos-sawkhmut/
"Nongpoh, 29 Lber:Ka Synjuk jong 6 tylli ki Dorbar Shnong ba kynthup ia ka Sohlait thymmai, Sohlait rim, Nartap, Langpadon, Umsawnoldhi bad ka shnong Umjarasi, ki la pynpaw ia ka jingsngewkhia kaba jur halor ka jingeh kaba la iakynduh da ki paidbah nongshong shnong halor ka jingsniew palat ka surok bad kane ka la jia ruh tang namar jingpynslem jong u Kontraktor ban pyndep ia ka surok PMGSY, kaba na Umjarasi sha Langpadon kaba don ia ka jingjngai kumba 7.50 km.Kum ban shu ong hangne, katei ka surok ia kaba la sdang ban pyntrei naduh u snem 2014, hynrei ka long pat kaei kaei kaba lyngoh bad kat haduh mynta, katei ka surok ia kaba la dep ban mang pisa haduh T. 6 klur lyngba ka skhim PMGSY, ym shem la lah satia ban pyndep.Haba pynpaw sha ki nongthohkhubor, u Bah P Nongshli, Chairman jong katei ka Synjuk ki 6 shnong, u la ong ba ka Synjuk ka dap shisha da ka jingsngewkhia ban iohsngew ia ka jingud jongki paidbah bad kane ka dei tang namar ka jingsniew palat jong katei ka surok.U la iathuh ruh, kaba kham pynsohsat eh ia ki paidbah nongshong shnong ha katei ka thain ka dei haba la wanpoi ka por lyiur, ha kaba ki paidbah ki shem jingeh ha ka leit ka wan naka daw ka jingktieh jong ka surok bad kaba la dap tang da ki thliew ki syar suda.Kumta haba iadei bad katei ka jingpynslem ban shna pyndep ia katei ka surok, ka Synjuk ka la kyrpad ruh sha ka sorkar bad ki nongmihkhmat ba kin tuklar lem bad ban bthah ia u kontraktor ba un pynstet noh ka jingpyntrei, khnang ba kan pynsuk ia ki paidbah kiba shong ba sah ha katei ka thain, u la bynrap.","Sngewkhia ki 6 shnong, sahteng ka surok na Umjarasi sha Langpadon",https://www.urupang.com/sngewkhia-ki-6-shnong-sahteng-ka-surok-na-umjarasi-sha-langpadon/
"Shillong, 29 Lber:Ka All Meghalaya Dancers Association kan pynlong ia ka jingialang paidbah lashai ka sngi, ha ka por 11.00 baje mynstep ha poh Stand Jaiaw Mawkhar ha ryngkat ka jing kyrshan lang jong ki riew don sap shad rwai bapher ba pher ryngkat ka jingsynran lang ki seng bhalang bapher bapher.Ka jingkhot ia kane ka jingialang paidbah, ka ka long kawei na ki mat jingdawa kaba ka seng, ka la iaid lynti naduh u snem 2012 bad ha une u bnai, ka seng ka dang shu dep ia ka jingia shong kyllain mongor hapoh Additional Secretariat ban pynpaw sha ka sorkar halor ki mat jingdawa jong ka seng.Hynrei kat haduh mynta na ka liang ka sorkar ka khlem khot ia kren ne ai jingtip ei ei halor ka shithi sha u myntri rangbah, ba la suh lang ruh ryngkat ka dorkhas(Memorandum) bad ka dei halor katei ka daw, ba ka seng kam banse ban pan jing kyrshan lang na ki paitbah bad ban dawa ruh mar dor ia ka sorkar ba kan khot ia kren halor kane ka bynta ha kaba iadei bad ka jingeh jong ki riew donsap kiba leit shim bynta shabar ka Jylla bad kiwei kiwei de ki jing donkam.Ha kajuh ka por kan don ruh ka jing pynshai paitbah kumno ban kyrshan ia ka wei ka samla Bateithymmai Nongrum ka ban ia knieh ia ka nam lahduh jong ka rynsan iakop pyni sap ha Mumbai yes I am.","Mynta 11baje, yn tur ki  nongshad ha Motphran",https://www.urupang.com/mynta-11baje-yn-tur-ki-nongshad-ha-motphran/
"Shillong, 29 Lber:Mynta ka sngi ki pulit ka East Khasi Hills ki la pynlong ia ka jingia-lang VDP ha Mawngap Mawkharshiing Commu-nity Hall bad ha katei ka jingialang la donlang u SP ka East Khasi Hills U Davies N R Marak kum u kongsan uba la pynpaw ka jingsngewkmen ban ia kynduh ia ki VDP ki ban peit ha ki shnong ki thaw ban lait na ki kam sniew.Ha katei ka jingialang la wer la khot ia ki VDP baroh kiba hap hapoh Mawngap PS bad Sohiong Outpost ba kin ia khun ban pynduh jait ia ki kam sniew bad ki kam be-aiñ kum ka jingshah thok pisa da kaba kular ban ai kam ai jam bad kiwei bad la bthah ba lada ki don jingiarap na ki pulit ki dei ban pyntip mar mar sha ki Police Station jong ki bad la kyntu ruh ia ki shnong ki bym pat don VDP ba kin thaw da kaba ia treilang bad ki pulit.",Jingialang ki pulit bad VDP ha Mawngap,https://www.urupang.com/jingialang-ki-pulit-bad-vdp-ha-mawngap/
"Nongstoiñ, 29 Lber:U wei u rangbah na ka shnong Lamavilla Shillong, u la ujor da ka ehajar ha thanat Nongstoin pyrshah ia u wei u briew u bala tip kyrteng kum u Wanlang Kharkrang na ka shnong Pyndenglawar Nongstoin, halor ka jingdon kti jong u ban thok bad shukor ia u tei u rangbah da ki phew lak.Katkum ka tyllong khubor na ki pulit ka Nongstoin, la ong ba u tei u rangbah na Lamavilla ha ka 9 tarik Kyllalyngkot 2014, u la iakut da kaba iathoh jingiateh bad u bah Wanlang Kharkrang ba un shah ia u bah Wanlang Kharkrang, ba un leit kit ia u dewiong na ka par jong u tei u rangbah ha ha ka dor T 3100 shi ton.Shuh shuh ka khubor na ki pulit ka iathuh ruh ba u tei u bah Kharkrang u la dep ruh ban siew lupa (Advance) 3 lak tyngka sha u tei u rangbah bad hadien ba u tei u bah Kharkrang u la dep ban kit lut plain ia u dewiong u ba la poi shaduh ka 700 metric ton kaba la kot ruh sha ka T. 21 lak 70 hajar tyngka bad ka pisa kaba sah sa kumba 18 lak 70 hajar, ki la iakut ban siew ar sien siew (two installment) haduh 6 bnai hynrei haduh mynta u tei u briew ym shym pat la lah satia ban siew.Kumta haba u tei u rangbah u la iohi ba u tei u bah Kharkrang la leh bym patiaw ei ei hadien ba u la ai da ka jingthoh sha u, u tei u rangbah u la pyrshang biang ha ka sien kaba khatduh ban khot iakren bad u tei u bah Kharkrang ha kaba u la wan mih ban iakren bad ha katei ka jingiakren u tei u bah Kharkrang u la pan por ban siew ia katei ka pisa ba sah bad u tei u briew u la thoh ruh ia ka Promissory Note da ka mon sngewbha jong u kata ha ka 31/8/2016 bad u la buh ruh ia kapor kaba khatduh ha u bnai Naiwieng 2016.Hynrei haduh ba la kut noh katei ka por ba u la buh hi ruh um shym pat la lah satia ban siew dep ia katei ka pisa ba sah bad haba u tei u rangbah u la pyrshang ban phun la bun bun sien hynrei utei u bah Kharkrang u la kyntait ban shim wat ia ka phun ruh.Kumta na ka liang jong ki pulit ka Nongstoin hadien ba ki la ioh pdiang ia katei ka ehajar na u tei u rangbah na Lamavilla hynnin ka sngi ba ar jong ka taiew ki la ioh ban kem noh ia u tei u briew na ka shnong Siejlieh West Khasi Hills District, bad ki pulit kila register case ia u tei u briew bad ka jingtohkit ka dang iaid shakhmat.","Shah kem 1, ba thok T.18  lak, ha ka kam dewiong",https://www.urupang.com/shah-kem-1-ba-thok-t-18-lak-ha-ka-kam-dewiong/
"Nongstoiñ, 29 Lber:Tang namar ka jingbuh pathar jong ki briew ia ki mar ki mata ba pyndonkam, ban shna ia ki jingtei ki jong ki hapoh jong ka surok PWD jong ka sor Nongstoin, u Deputy Commissioner jong ka West Khasi Hills District, u Arun Kumar Kembhavi IAS, u la ai por 7 sngi ba ki dei ban weng noh.Na ka liang jong u DC u la ong ruh ba ka jingbuh pathar jong ki briew ia ki mar kum u shyiap, u maw bad kiwei kiwei ki tiar shna ia ki jingtei kiba heh ki jong ki hapoh jong ka surok PWD da ki bun bun bnai, ka la wanrah ruh ia ka jingthut ha ka iaid ka ieng jong ki paidbah bad khamtam kala pynlong ruh ia ka jingdheng kali hapoh jong ka sor Nongstoin.Kumta na ka liang jong u DC u la kyntu ia kiba kum kitei ki briew ba ki dei ban pynkynriah noh ia ki mar ki mata ki jong ki ba kila buh hapoh jong ka surok PWD ha sor Nongstoin, hapoh ka 7 sngi bad lada lap ia kiba dang pynkhein kin shah kurup noh ia ki mar ki jong ki bad yn ujor ruh da ka ehajar halor ka jingpynthut ia ki paidbah bad yn shah pynngat ruh ha ki kyndon ain hapoh jong ka IPC.","7sngi ai por U DC, ban  weng ia ki tiar ha rud surok",https://www.urupang.com/7sngi-ai-por-u-dc-ban-weng-ia-ki-tiar-ha-rud-surok/
"Shillong, 29 Lber:Ki kyrteng jong ki MDC shu ba phah ka KHADC bad ka sorkar jylla ki dang sahteng ha ka phail u Lat ka jylla haduh kine ki sngi. Ka KHADC ka la phah kham mynshwa ia ka kyrteng jong u bah J.Reenborn katba ka sorkar jylla ka la phah ia ka Kong Irene Lyngdoh.Katkum ka khubor ba la iohlum, la iathuh ba u Lat ka jylla u lah ban pyndonkam da ka bor laitluid jongu katkum ka riti synshar ka ri, ban thung MDC hi noh da u briew uba ibit ma u, da kaba kyntait ia ki kyrteng ba phah ka sorkar jylla bad ruh ka KHADC.La ioh jingtip ba u Lat um kwah ban iashah liang iano iano bad dei na kane ka daw, ba um kwah ban pdiang ia ka kyrteng ba phah ka sorkar ne ka KHADC hynrei u lah ban pyntreikam da ka bor lajong jongu.Kane ka jingiaknieh hapdeng ka sorkar bad ka KHADC ka la long kum ka jingiapyni bor hapdeng u Bah Pynshngain N Syiem uba dei u CEM ka KHADC bad u Myntri Rangbah ka jylla u Dr Mukul Sangma.Haduh mynta kine ki ar tylli ki kyrteng ban long MDC shu sieh ki la shu sahteng ha ka phail jong u Lat ka jylla namar ba u shem jingeh ban jied iano, la yn jied ia ka kyrteng ba phah ka KHADC ne yn pdiang ia ka kyrteng ba phah ka sorkar jylla.Ia ka kyrteng jong u Bah Reenborn uba dei u nongbishar ba la shongthait ka KHADC, uba long ruh u Secretary ka tnad Law Commission ka sorkar jylla ha ki snem ba la dep bad u tymmen basan, la pdiang da ka Dorbar ba kyrpang jong ka Khasi Hills Autonomous District Council (KHADC) ha u Nohprah ba la dep. Katba ka sorkar jylla kam shym la pdiang ia ka kyrteng ba phah ka KHADC bad ka la phah ia ka kyrteng ka MLA barim ka Pariong kaba long ruh ka myntri barim ka Kong Irene Lyngdoh.Hynrei katkum ka jingtip, u Lat ka jylla u lah ban nym pdiang ia kine ki kyrteng ba la phah da ka sorkar jylla bad ka KHADC namar ba ki don hapdeng ka jingiashrut hapdeng jongki, bad u lah ban pyndonkam da ka bor bad ka iktiar lajong ban jied hi noh ia u briew uba u bit ban sieh kum u MDC ha ka KHADC bad ruh ha JHADC.",Lah ban nym pdiang U Lat ia ki  kyrteng ban sieh MDC ha KHADC,https://www.urupang.com/lah-ban-nym-pdiang-u-lat-ia-ki-kyrteng-ban-sieh-mdc-ha-khadc/
"Shillong, 29 Lber:Ka Hynniewtrep Student Union, Seng Kmie ka ai ia ka jingiaroh ia u Myntri Rangbahduh ka Ri U Narendra Modi, halor ka jingshimkhia jong u ban tuklar lem halor u pud u sam hapdeng ka jylla Meghalaya bad ka Assam kaba long kawei na ki mat ba hakhmat eh jong ka seng.Hadien ba ka sorkar MUA-II kam leh ei ei, ka seng ha ka 27tarik Rymphang 2017 ka la phah da ka jingthoh sha u Myntri Rangbah Duh jong ka Ri ban tuklar ia kane ka kam pud kam sam bad ha ka 6tarik Lber 2017 ka seng ka la ioh jubab na ka ophis u myntri rangbahduh, kat kum ka shithi No. PMOPG/D/2017/0098916, kaba 6tarik Lber 2017 kaba la kdew shai ba ka sorkar pdeng kan shimkhia ban ioh pynbeit ia u pud u sam hapdeng kine ki ar jylla.Ka seng lyngba ka kyrwoh na u President u samla Kyrshan Rymbai, u kyrmen skhem ba lyngba ka sorkar pdeng, yn sa ioh ia u pud u sam uba biang.Ka seng ka ong ruh ba kumba paw ha ki kot khubor ba u Myntri Rangbah ka Meghalaya bad Assam kin ia kynduh ha ka 3 Iaiong 2017 ban iakren halor u pud u sam bad ka seng, ka kyrmen ba katei ka jingiakynduh jong, kan ym long tang ka jingiadihsha, hynrei ban ia pynbeit ia u pud u sam namar khamtam eh ba la jan ka election 2018, lane ba ka seng kan pynbna ban nym shim bynta elekshon lada katei ka jingpynbeit ia u pud u sam kam seisoh, la pynkut u kyrwoh.","Kular U Modi, ban pynbeit kajia  pud hapdeng ka Assam, Meghalaya",https://www.urupang.com/kular-u-modi-ban-pynbeit-kajia-pud-hapdeng-ka-assam-meghalaya/
"Nongstoiñ, 29 Lber:Ka KSU Girls Wing WKHD Unit lyngba ka President jongka, ka kong Iadeimon Khongmalai, ka pynpaw ia ka jingsngewsih kaba khraw halor ka jingshah pyniap dusmon jong ka Samla Daritngen Syiem Shangoi, kaba dei na ka shnong Siejlieh ha ki riew runar ki bymdon shuh ka jingiatiplem para briew ban shim syndon kat ia ka jingim briew.Ka President, ka pynpaw ruh da kaba ong ba katei ka jingshah pyniap dusmon jong katei ka Samla ka dei kaba pynsyier mynsiem haduh katta katta ia kiwei pat ki samla kynthei jong ka sor Nongstoin bad ha ka District hi baroh kawei.Kumta na ka liang jong ka seng ka kyntu ia kiwei pat ki samla kynthei ba ki dei ban husiar ha ka rukom iaid rukom ieng, ban kiar na ki jingdih ba sniew bad kiba pynbuaid bad ruh ban kiar na ki jingleit kai sngewbha.Na ka liang jong ka seng ka kyntu ruh ia ki kmie ki kpa, ki kni ki kong, ki hymmen para ban pynlut por ha ka ban shim ia ka jingkitkhlieh ban sneng ban kraw ia ki khun ki kti bad ki ba ha iing ha sem khnang ban lait na ki kam sniew kam smeh.Ha kaba iadei pat bad ka jingshah pyniap dusmon,katei ka samla na ka liang jong ka seng ka kyntu jur ia ki bor jong ka ain ba ki dei ban pynstet ia ka jingtohkit khnang ban ioh kem noh ia kiba don kti ban leh ia katei ka kam runar bad ban pynshitom ruh katkum ki kyndon kong ka ain, bad shi bynta ban ia sngewlem halor katei ka jingjia na ka liang jong ka seng ka phah ruh ia ka khubor sngewlem sha ki ba ha iing jong katei ka samla .Ha kawei pat ka khubor na ka liang jong ka Dorbar shnong Siejlieh hapoh ka jingialam jong u bah S.K.Thongni kum u Sordar ha ka Dorbar shnong kaba la long mynta ka sngi, da kawei ka sur ki la shim ia ka rai ban iamih paitbah ha ka 3 tarik da kaba yn iaid paidbah bad ban khang shnong syndon ha katei ka sngi kum ka dak ka jingpyrshah ia ka jingshah leh dusmon jong ka khun samla jong ka shnong.Ha katei ka jingiaid paidbah, yn sdang ia ka jingiaid kjat na ka kyntoid Mawiaban bad yn pynkut pat ha Pompor kaba dei u khappud jong ka shnong Siejlieh bad ka Nondeiñ bad kan don ruh ka jingiakren paitbah ha kaba yn ia shim bynta na ki seng bapher bapher kiba napoh jong ka shnong Siejlieh, bad na ka liang jong ka Dorbar shnong ka khot ka wer ruh ia baroh ki sengbhalang bad ki seng bapher bapher jong ka thain ba kin wan ban iashim bynta lang ha katei ka jingjia iaid paidbah.Lah ban pynkynmaw, ha ka step jong ka Sngi U Blei ba ladep, ki pulit, ki la ioh ban tam ia kawei ka met iap kaba la pyut kaba la shah tep ha u shyiap jong ka wah Umpniang kaba don kham harum ia ka madan Nongpathar Pyndengrei.Katei ka samla, ka dei kaba la tip kyrteng kum ka Daritngen Syiem Shangoi 19 snem ka rta na ka shnong Siejlieh West Khasi Hills District bad ka dei kaba la jah na iing la kumba 1 bnai ei ei bad katei ka samla ka dei ka khun swet bad ka sah tang bad la u para jong ka u ba dang 15 snem ka arta ha katei ka shnong Siejlieh kaba jngai tang kumba 2 KM ei ei na ka sor Nongstoin.",3 tarik yn iaid paidbah  & khang shnong ha Siejlieh,https://www.urupang.com/3-tarik-yn-iaid-paidbah-khang-shnong-ha-siejlieh/
"Shillong, 29 Lber:U Sub Divisional Magistrate, Sohra Civil Sub Division, Sohra, ula pynjari da ka kyndon 144 CrPC, ha kaba la mana ia ki kali, ba kim bit ban kit palat ia ka 6 ton ka jingkhia, haba iaid ha ka jingkieng Wahjapuh, kaba don ha ka surok Ichamati Bholaganj.Katei ka jingbuh kyndon ka dei namar ba ka don ka jingkiew jong ka um, kaba la pynsynjor shibun ia katei ka jingkieng bad kumta, kam long satia kaba shngain ba ki kali kiba kit khia, kin iaid lyngba.",Maham U SDO Sohra ban kit 6ton,https://www.urupang.com/maham-u-sdo-sohra-ban-kit-6ton/
"Shillong, 29 Lber:Ka KHADC ka la thung Acting Sirdar ia u Bah Iaishah S Japang jong ka Sohbar Elaka hadien ba ka samoi jong u Bah KS Lyngskor ka la kut noh. Ha ka jingpynbna, u Secretary ka KHADC u la ong ba u Acting Sirdar thymmai un pyniaid ia ka synshar katkum ka riti dustur jong ka Elaa bad ki Act/rules jong ka KHADC ryngkat ka jingiatreilang bad ka Executive dorbar ba la mynjur da ka Executive Committee.Kane ka hukum kaba la pynmih ha ka 28 tarik Lber, 2017 kan treikam mardor haduh ban da pynbna da kumwei pat.",U Acting Sirdar ka Elaka Sohbar,https://www.urupang.com/u-acting-sirdar-ka-elaka-sohbar/
"Shillong, 31 Lber:Ka ju don ka jingong, ba u lum u suh khun, hynrei u kha pynban da u dkhan bad ha ka jingseng ia ka PDF ruh, la ia bna paidbah, ban ialam da U bah PN Syiem MLA, ha ryngkat shibun ki MDC, hynrei mynta ka sngi la pynbna ia ka People’ s Democratic Front (PDF) kum ka seng saiñ pyrthei ba thymmai ha ophis treikam jong katei ka seng hi kaba don ha Nongrim Hills, hynrei u nongialam (ba shipor jongka) dei U bah Ivanlum Marbaniang na Mawsynram, Working President bah Emlang Lytan na Nongthymmai, General Secretary u bah Auspicious L Mawphlang na Mawphlang. Ki don sa kiwei pat ki nongkitkam jong katei ka seng na Pynursla konstitwensi u bah Shanborlang Khongwir, na Nongstoiñ konstitwensi , na Mawkynrew, Mawshynrut, Mawkyrwat bad Mawhati.U General Secretary katei ka seng u bah Auspicious u la ong ba la saiñdur ia katei ka seng ha ka 1 tarik u lber, 2017 bad la thep ia ki kot ki sla sha ka Election Commission ha ka 17 tarik mynta u bnai bad ka EC ka la pyntip sha ki ba kan ai jingtip hapoh 15 sngi lada don kino kino ki jingbym biang hynrei namarba ka por ka la dap 15 sngi bad ym shym la pyntip sha ki la shim ba ka la biang. U la iathuh ba la shim ia ka rai ban thaw ia ka PDF ha ka jingialang kaba la don haduh 120 ngut kiba rung dkhot ryngkat ki nongkitkam hynrei mynta u la ong ba ki la don bun ngut kiba la rung dkhot.U bah Auspicious L Mawphlang u President barim jong ka NEHU Student Union u la ong ba ka kynhun ki paralok jong u-ki la sngewkhia bha namar ka jingsahdien jong ka jylla ha kiba bun ki liang naduh ka jingduk jingkyrduh, ka ioh kam ioh jam, ka rep ka riang, ka jingeh ki samla pule bad kiwei pat ki mat. Na kitei ki daw u la ong ba ka la don ka jingmut ban leit pynrung ia ka jingmut jingpyrkhat kaba thymmai ha ka jingmut ki paidbah ba kin wanrah noh ia ka jingkylla bad dei hangtei u la ong ba ka la shon ha ka jingmut jong ki ban thaw noh da kawei ka kynhun kaba la tip kum ka Campaign For Change ne ban ialap ia ka jingkylla.Hadien ba la mih ka Campaign For Change u la ong ba donkam pat ban wad sa ia ki riew sainpyrthei kiba don shisha ka jingmut rangbah ban wanrah jingkylli bad kiba khih ba ksaid na bynta ka ri bad ka jaitbynriew bad dei hangtei u la ong ba ki la leit ban ia kren bad u Chief Executive Member ka KHADC u bah Pynshngaiñ N Syiem ban ia don bynta lang ban pynsngewthuh ia u paidbah. Hadien ba ka CFC ka la iaid lynti la katto katne por u bah Auspicious u la ong ba ki i donkam pat ban wanrah da kawei pat ka seng sainpyrthei kaba kin don tang ki briew kiba don ia katei ka thong ban trei na bynta ka ri bad ka jaitbynriew bad ban rat diengkhong ia ki jingsahdien baroh bad dei hangtei u la ong ba ka la wan biang ka jingpyrkhat ban thaw da ka PDF.Katkum ka jingkren utei u nongialam jong ka PDF la sngewthuh ba ki nongialam ba mynta ki lah ban dei tang katto katne por, hynrei ia ka kam nongialam kaba hakhmat eh yn sa wan ban shimti da ki briew kiba la ih bha ha ka politik ki ban long kum kita ki Icon jong katei ka seng.Watla ki nongialam ka PDF kim shym la jer kyrteng iano iano ruh hynrei la ioh jingtip pat na kikhubor ba jan bha bad katei ka seng ba u nongialam ba hakhmat jong ki un dei hi u bah Pynshngaiñ N Syiem CEM ka KHADC.La kylli biang hato ki don ne-em ki riew sainpyrthei kiba la ih ha ka politik kiba dei ki dkhot jong katei ka seng, u la jubab ba mynta ki dang shu sdang bad kin dang hap ban pyntyllun ia ka kam shakhmat ban thaw ia ki tnad jong ki samla Youth Wings, ka tnad ki kynthei Women’s Wing bad kin sa thaw ia ki District bad kumta ter ter. U la ong ba ka jingwan rung dkhot ki riew sainpyrthei kan lah ban long kham hadien ha ka por ba yn pyrkhat sa ia ka kam elekshon.La kylli biang hato kan buh kyrtong ne-em ka PDF ha baroh 60 konstitwensi, ia katei ruh u la ong ba dang hap ban peit bniah. La kylli don ne-em napdeng ki MLA ne ki MDC ki ban ia soh bad katei ka seng, ia katei ka jingkylli ruh kim pat kwah ban ong eiei.","Bluit mih ka PDF, U President  “ym U Bah Pynshngain”",https://www.urupang.com/bluit-mih-ka-pdf-u-president-ym-u-bah-pynshngain/
"Shillong, 31 Lber:Ka jingshah kynnoh donkti u CEM Bah Pynshngain N Syiem bad u EC ka tnad pisa u Bah Neil Antonio War, ha ka jyrsieh pyndonkam ia ka pisa tamasa mawbynna, ka lah ban poi shaduh u pud wat ban pynjari synshar administrator rule (president rule) lada jia ba mih ka kynrum kynram ha ka sain pyrthei khamtam lada dang iai neh u Bah Pynshnain kum u CEM.Hadien ba la pynkhyllem ia ka Executive Committee (EC) ba ialam da ka NPP ha Garo Hills Autonomous District Council (GHADC) hynnin ka sngi, ka sorkar jylla ka lah ban thawlad sa kumno ban pynkhyllem noh ia u CEM ka KHADC u Bah Pynshngain N Syiem. Katkum ka jingtip ba la iohlum, ka jingmih kyrteng u CEM bad u EM ka KHADC ha ka jyrsieh pyndonkam bakla ia ka pisa ka tamasa mawbynna, ka long kum ka kabu ia ka sorkar jylla ba kan ai khubor sha ka ophis jong u Lat ka jylla ba un pynjari da ka administrator rule.Ka jingeh mynta ka long ba u Bah Pynshngain u dang ioh ia ka jingbun paid kum u CEM watla, ka Congress kala iai pyrshang ban thawlad ban pynkhyllem noh hadien ka jingiakhun iakawang ktieh hapdeng u Myntri Rangbah ka jylla u Dr Mukul Sangma haduh ba u Bah Pynshngain u la hap ban shah sospon syndon ha ka party haduh lai snem.Ka kaiphod tohkit ka House Committee (HC) ka KHADC ba la wanrah ha ing dorbar kyrpang ha ka sngi Nyngkong, ka la pyni ka shem jingeh ban pynkut ia ka jingtohkit naba bym lah ban pynkitkhlieh marwei tang ha u Secretary barim ka KHADC u bah Welljune Syiemlieh halor ki san tylli ki mat ba ka la tohkit bad la kdew ba katei ka kam ka dei kaba eh bha naba la mih kyrteng ruh u CEM ba mynta ka KHADC u bah Pynshngaiñ N Syiem bad u EM u bah Antonio War bad donkam ba ia katei ka kam yn bteng da ka ing dorbar bad donkam ruh ban lum ia ka dorbar kyrkieh.Lah ban kdew ba ki san tylli ki mat ba katei ka komiti ka tohkit ki long ka bai lutksan ba ioh na Byrnihat na ka jaka ba heh 405 sq.ft ha ka dor T.264 tyngka shi sq.ft kumjuh ruh ka bai lutksan namar ka jingshah pynpra ki jingtei ka KHADC, ka jingsei pisa na MRB Nongpoh bad Nongstoin, ka jingthied jaka ka Council ha Mawkyrwat, ka ram sha ka Anderson Structural Construction bad ka jingthung ia ki nongtrei ba shipor ki peon ki cleaner.Ka Central Executive Committee (CEC) ka United Democratic Party (UDP) kan long ha ka 10 tarik Iaiong ban wan, ban iakren bad ban shim ia ka rai, la yn dang kyrshan ne em ia ka Executive Committee ka People Democratic Forum (PDF) ba ialam da Bah Pynshngain N Syiem ha KHADC.Ha katei ka kaiphod jong ka HC, la iasoi da u nongialam ka Liang pyrshah uba dei u Chairman u bah Manstudy Nongrem, ka nongialam jong ki MDC ka HSPDP ka kong Teilinia Thangkhiew, nongialam ki MDC ka KHNAM bah Adelbert Nongrum bad nongialam ki MDC ka UDP u bah Teinwell Dkhar kiba dei ki dkhot ha ka kynuhn synrop ka PDF.",Ka synshar President ha KHADC  na ka jyrsieh tamasa mawbynna?,https://www.urupang.com/ka-synshar-president-ha-khadc-na-ka-jyrsieh-tamasa-mawbynna/
"Shillong, 31 Lber:U Deputy Commissioner ka East Khasi Hills u bah P.S Dkhar mynta ka sngi ki la lum ia ka jingialang hapdeng ki bor shnong ka Lawsohtun, ki bor District, bor shipai, ia ka kynhun ki nongialam shnong la ialam da u bah Sanbor Shullai MLA ka 19th Shillong South konstitwensi ryngkat u bah Ricky Shullai MDC ka Laban-Mawprem ha ryngkat ka jingdonlang u Rangbah Shnong u bah M Wankhar. Ha katei ka jingialang la shim ia ka rai ba dei ban leit jurip lang ia ka jaka kaba don ha Lawsohtun kaba la kynnoh ba ki bor shipai ki la leit klun da kaba pynieng kynroh bad katei ka pynjulor ia ki tyllong um bam um dih jong katei ka shnong.La shim ia ka rai ba ia katei ka jingleit jurip yn leit lang da ki bor district, bor shnong, bad ki bor shipai. Haba kren sha ki nongthohkhubor u rangbah Shnong bah M Wankhar la iathuh ruh ba ki shipai hapoh ka jingialam u Station Commandant Brig Amrit Lal ki la pan jingbit na ka bor shnong ban shah ia ki ban tei ia ka kynroh “Hynrei ngim shym la ailad bad ngi la ong ba ki dei ban sangeh shisyndon” ong u bah Wankhar.U bah Sanbor pat u la ong ba ka jingtei kynroh ki shipai ka la pynjulor ia ki tyllong umbam ka Lawsohtun nalor kaba ki la pynpra ia ki paip um bad u la ong ba ka shnong kan dang iai pyrshah ba ki shipai kin tei ia kano kano ka jingtei ha katei ka jaka da kaba kdew ba ka Guwahati High Court ruh ka la pynmih ia ka jingbishar jong ka ha u snem 2007 ba ki shipai kin ym la ban tei kino kino ki jingtei ha katei ka jaka.Hynrei u la ong ba ha u 2013 kyndit ki shipai ki la sdang ban tei kynroh khlem ka jingtip ki bor district hynrei ma u bad ka dorbar shnong ki la leit ban pynsangeh. U bah Sanbor u la ther ruh ia ka sorkar jylla naba kam shym la pynbna noh ia katei ka jaka ha Lawsohtun kum ki kynja law adong. U bah Sanbor u la byrngem ruh ban leit pyntip sha ka High Court halor katei ka jingbym lah ka sorkar ban pynbna noh kum ka Law Adong naba u la ong ba ka Advisory Committee ka la dep bthah ia ka sorkar ba ka dei ban pynbna noh hapoh 60 sngi katkum ka jingbishar jong ka ia ka PIL ha u 2005 hynrei ka sorkar kam shym la lah satia ban pynbna haduh mynta ruh.",Lum jingialang U DC ia  ki shipai bad ka Lawsohtun,https://www.urupang.com/lum-jingialang-u-dc-ia-ki-shipai-bad-ka-lawsohtun/
"Umthli, 30 Lber:Lyngba ki khohruh khohram bad ki jingeh jingjynjar ba har rukom ba ka la ia tyngkhuh la bun snem ha ka jingiaid lynti jong ka ha kaba la don ruh ki khep ba ka la duh jingkyrmen ha kaba la don teng ka por ba ym shym la lah ban pynlong skul namar ka jingshah pynjot pynpra ka ing skul ha ki bor mariang pynban ka bor shnong jong ka Umthli kaba pyniaid ia ka Umthli Secondary School ka la lah ban thom naphang ia baroh ki jingeh haduh ba ki lah ban pynieng bad ban pyntyllun ia katei ka skul kumba ka long haduh mynta. Ia kane la pynkynmaw mynta ka sngi ha ka sngi pynkut ia ka jingrakhe Jubili Paila ne ka jingpynkut ia ka rakhe dap 35 snem jong katei ka skul lyngba ka jingpule jong ka kong J.Kharumnuid ia ki mawjam ba katei ka skul ka la iaid lynti naduh ba la seng haduh kumba ka long mynta.Hapdeng ka jingther u lapbah katei ka skul ka la lah ban pyndep lut ia ki prokram jong ka mynta ka sngi baroh kumba la pynbeit. U Myntri ka tnad PHE ka sorkar jylla uba dei ruh u MLA ka Pynursla konstitwensi u bah Prestone Tynsong u la long u kongsan ha ryngkat ka jingdonlang u MLA katei ka thaiñ u bah Titos W Chyne, MDC ka Lyngkyrdem-Laitkroh u bah Jansing Tynsong , BDO 12 Shnong Laitkroh C&RD Block kong E.L Warjri, Rangbah Shnong bah S.J Mylliemngap bad kiwei pat.Haba kren hadien ba la dep ban pyllait paidbah ia ka kot sah kynmaw ne ka Souvenir katei ka skul u bah Prestone u la pynkynmaw ba ha ka por ba ka Laitlyngkot bad ka Umthli ka dang hap hapoh Lyngkyrdem konstitwensi hapoh ka jinglong MLA jong u katei ka skul ka dang dei tang ka UP School bad u la ong ba la pyrkhat kumno ban kyntiew ia ka sha ka kyrdan Secondary bad mynta ka la urlong. “Ngan dang iai ia treilang bad phi, ka sorkar ka buh thong ban kham iarap ia ki LP bad UP School da ka jingthmu ba baroh ki khynnah skul kin lah ban pyndep ia ka matrik na shnong lajong” ong u bah Prestone Tynsong da kaba bynrap biang ba ha ka mang tyngka kaba dang shu dep ka sorkar ka la kham pynnoh sha ka tnad pule puthi naba ka buh thong ba ha u snem ban sa wan kane ka jylla ka dei ban long kaba kiew sted ha ka jingnang jingstad ban ia kiwei pat ki jylla.U la kdew ba ka shnong Umthli ka dei kaba pawnam bha ha ka ri India naba ka dei ka shnong kaba wan ba-ar hadien ka Mawlynnong bad la ithuh ia ka kum ka Clean and Green Village. U la ong ba ka dei ruh ka shnong kaba pawnam naba ka la lah ban sei ki nongialehkai phutbol kynthei kiba tbit bad ka dei ruh ka shnong kaba nyngkong eh ban sei ia ka nonghikai phutbol kynthei kaba nyngkong eh ha ka jylla (Football Coach) bad nangta la don ruh sa kawei pat na Pynursla bad kitei mynta u la ong ba ki bit ki biang bad ki la ioh ka jingsiew kaba biang namar katei ka kam. “Ki kmie ki kpa phi dei ban pynshlur ia ki khun lajong ha kane ka pyrthei kyrduh kam mynta ba ka sap jong ki kan dei ka kam ka jam jong ki” ong biang u bah Prestone haba pyni nuksa ia kitei ki Coach kynthei.Ha katei ka jingialang ba la pyniaid da u Babu T.Khonglam u bah Titos W Chyne u MLA katei ka thaiñ u la ong ba ka tnad pule puthi ka dei ka tnad kaba hap ban shimkhia bha naba ka dei lyngba ka pyle puthi kaba lah ban saindur ia ka lawei. U la pynpaw ka jingsngewkhia namarba la saw snem ka jinglong MLA jong u ka la iaid lynti hynrei haduh mynta um pat lah ban noh jingiarap ia katei ka skul hynrei u la ong ba mynta ka kynti un buh skhim kyrpang kum ka dak ka jingiadonkti lang, “Nga sngew dapram shisha ba la 4 snem mynta ngam pat don lad ban ia donkti lang bad phi, nga pynbna ruh ba nga buh skhim kyrpang ha u 2017-2018 T.5 lak tyngka ia kane ka skul” ong u bah Titos.Nalor kiba bunbah ki nongkren i kong J.Kharumnuid i la pynsngew ruh ia ka khana naduh ba la seng ia ka skul, ia ki jingjynjar ba ka skul ka la ia tyngkhuh bad ki jingiaid lynti jong ka lyngba ki khohruh khohram ha ki snem ba la dep kum na ka jingshah pynjulor ha ki bor mariang bad kiwei pat ki daw ha kaba la don ka khep bym ioh lad ban pynlong skul ruh hynrei ka la lah pat ba nieng mynta kumba ka long. Ha katei ka sngi ka la don ka jingsam khusnam kyrpang sha ki nongseng ia ka skul, sha ki nongialehkai phutbol kynthei kiba la ia khun ha ka phutbol Subroto Cup 2016, ki la don ruh ki jingialehkai pynbyrngia kiba bunjait da ki khynnah skul, ki khynnah skul barim bad kumjuh ruh na ki nonghikai.",Pynkut ka Umthli SS  ia ka rakhe Jubili Paila,https://www.urupang.com/pynkut-ka-umthli-ss-ia-ka-rakhe-jubili-paila/
"Shillong, 31 Lber:Mynhynnin ka sngi ha ka por 4 baje janmiet ka la don ka jingkhie eriong kaba jur bha ha ka thaiñ Mawsynram bad la ong ba ha katei ka jingjia uwei u rangbah bad ka khun kynthei jong u ki la iap hashen hadien ba u diengbah u la khyllem ha ka ingsah jong ki. Katei ka jingjia ka la jia ha ka shnong Pattaghat (Mawsynram PS). U Ramesh Hajong -41 snem karta bad ka khun kynthei jong u ka Gritali Hajon gkaba dang 3 snem karta ki la iap hashen.","Khyllem u dieng, iap shi kpa shi khun",https://www.urupang.com/khyllem-u-dieng-iap-shi-kpa-shi-khun/
"Jowai, 30 Lber:Uwei u briew uba la tip kyrteng kum u Deimi Lyngdoh uba na ka shnong Thadmuthlong B, West Jaintia Hills, u la shah shoh shah bom haduh bym tip briew shuh bad shah lute ruh haduh 25 hajar tyngka nalor ka Mobile Phone bad kiwei kiwei ki tiar.Kane ka la jia ha ka miet sngi Nyngkong ha ka por 10 baje katba utei u Deimi Lyngdoh u dang leit lynti sha iing da ka Kali (Ford FIgo) kaba don ia u No. AS-01-BE-4280.La iathuh ba katba u dang niah ia ka kali jong u, la wan kawei ka trok bad ka la tynrah ia ka kali jong u. Ia u driver bad kiba don hapoh katei ka trok um lah satia ban ithuh.Hadien ba katei ka trok ka la dep tynrah ia ka kali jong u, u driver katei ka trok ha ryngkat ki paralok jong u ki la hiar ban bom ban shoh ia u haduh un da iapler bad ki la lute pat sa ia ka pisa 25 hajar tyngka, kawei ka Mobile Phone bad kiwei kiwei ki tiar kiba don hapoh katei ka kali jong u.Ki pulit ki dang thwet ia kitei ki runar ban pynshitom ia ki katkum ka ain.","T.25hajar, shah lute u rangbah",https://www.urupang.com/t-25hajar-shah-lute-u-rangbah/
"Shillong, 30 Lber:Hadien ba la dep ujor sha u Deputy Commissioner ka Ri Bhoi District ha ka 27 Tarik Lber 2017, ka Joint Action Committee of Social Organizations kaba kynthup ia ka CSWO Umran Dairy Unit, ka CSWO Central Body, Laban, Shillong, Poor People’s Movement (PPM), Hynniewtrep Youth Movement, (HYM), Ri Bhoi People’s Movement (RBPM); ki dkhot ka JAC ha ryngkat katto katne ki nongshongshnong jong ka Umran Dairy, hynnin ka sngi, ki la leit pat ban iakynduh sa ia u CEM KHADC U Bah P.N Syiem bad kumjuh ruh ia u EM Trade, u Bah N.A War halor ka jingpyrshah ban tei ia ka petrol pump thymmai kaba ha Umran Dairy halor ki nongrim kiba biang.Kane ka jingiakynduh jong ki seng ka long kaba seisoh ha kaba kitei ki rangbah, ki la shah skhor shisha ia ka jingud bad jingkyrpad jong u luk u lak kiba shong ba sah ha Umran Dairy.Na ka liang jong ki, ki la kular ban shim khia kloi halor katei ka jingeh bad ban leh ia kaba donkam. Ka JAC of Social Organizations ka kyrmen ba na ka liang jong ki, kin pynsangeh noh shisyndon ia ka jingtrei jong katei ka petrol pump kaba dang iaid shaid shaid haduh mynta bad khamtam eh ban khot hajir ia u Rangbah Shnong, u Bah Lambor Bina.Na ka liang ka seng, ki la dep ruh ban ia ka dorkhas sha ka Meghalaya Pollution Control Board bad kumjuh ruh sha ka NGT, kiba dei ban peit ia ka jing pynneh pynsah ia ka spah mariang.",Pyrshah Petrol Pump  Umran sha U CEM,https://www.urupang.com/pyrshah-petrol-pump-umran-sha-u-cem/
"Shillong, 30 Lber:Ka Rangthylliang Eco-Tourism Co-operative Society Ltd, kum shi bynta ban kyntiew ia ka kam jongoh-kai hapoh ka Shnong Rangthylliang, Pynursla, ka la plie ia ka Rangthylliang View Point Cum Information Centre ha ka 25tarik Lber 2017 ha ka por 02:00baje nohphai sngi.U Kongsan ha kane ka sngi ula long u MDC ka thain, u Bah Jansing Tynsong ha ryngkat u Asst. Registrar ka Co-operative Society, East Khasi Hills.Kiba la ia don ryngkat lang ha kane ka sngi ki kynthup ia ki dkhot ka Executive Committee ka Shnong Rangthylliang, ki dkhot na ka Livingroot Eco-Tourism Society, ki dkhot jong ka Rangthylliang Eco-Tourism Co-operative Society , ki Riew Rangbah bad ki Nongshongshnong.Ki Nongkren ha kane ka sngi ki kynthup ia u Samla Morningstar Khongthaw, uba dei ruh u President jong ka Rangthylliang Co-operative Society, u Secretary jong ka Shnong Rangthylliang, u Bah M. Kharbyngar uba dei u Asst. Registrar Co-operative Society, u Bah Hawson Khongsit uwei na ki dkhot ka Livingroot Eco-Tourism Society, u Bah E.G Khongngai President jong ka HYC- RMC.Haba kren ha kane ka jingialang kum u Kongsan, u MDC, Bah Jansing Tynsong, ula kyntu ia baroh ki dkhot jong kane ka Tourism Society hapoh ka jingialam jong u Samla Morningstar Khongthaw kum u President, ba kin iai tylli lang kawei ha kano kano ka kam ba ka Society ka trei, khnang ba ki kam bad ka roi ka par ha ka shnong kan kiew.Shuh shuh na ka liang jong u, u la kular kum u nongmih khmat, ban ai ka jingiatreilang ban iarap bad kyntiew ia ka kam jngoh-kai ha kane ka shnong.Shuh shuh na ka liang u President jong ka Society, u Samla Morningstar Khongthaw, ula maitphang ia kane ka jingialang da kaba ong ba kane ka Shnong ka dei kawei na ki shnong kaba paw bha ha ka ba iadei bad ka kam jngoh-kai pyrthei ha ki por ban sa wan. Ka Shnong Rangthylliang ka dei na ki shnong ba bun eh ki Jingkieng-Jri ne Livingroot bridges, u Samla Morning ula iathuh shuh ba katkum ka jingwad bniah jong ka Society la lap ba ki don haduh 20 tylli ki Jingkieng-Jri, nalor ki jingkieng-Jri ka Rangthylliang ka don sa kiwei pat ki jaka peitkai kum ki Kshaid, ki Pung (Natural Water Pools), Synrang Maw (Natural Travellers Shelter), ki jaka Kyntang (Sacred Places),kiwei pat ki jingtei nam kum u Mynbarim (Monuments) bad kumta ter ter.Shuh shuh ula ai khublei ia ki dkhot jong ka Society kiba la trei shitom ban pynurlong ia kane ka kam, kum ban shu iathuh lyngkot ia kane ka View Point Cum Information Centre ha Rangthylliang, la shna bad pynlong tang da ka jingtrei mon sngewbha jong ki dkhot, khlem da ioh kano kano ka jingiarap la na ka liang ka Sorkar ne ka bor Shnong.Haba pynkut ia ka jingkren u samla Morningstar Khongthaw u la kyntu na ka liang ka Sorkar ba kan phai khmat lem sha kane ka Shnong ha ka ban thaw ia ki lad jingiarap lyngba ki Scheme bapher bapher na ka bynta ban kyntiew ia ka kam jngoh kai pyrthei (Tourism) ha kane ka shnong.La pynwai ia kane ka jingialang da u Secretary jong ka Rangthylliang Eco-Tourism Co-operative Society, u Bah Paul Micky Marbaniang.",Plie jaka jngoh kai U  MDC ha Rangthylliang,https://www.urupang.com/plie-jaka-jngoh-kai-u-mdc-ha-rangthylliang/
"Shillong, 30 Lber:Ha ka 3 tarik u iaiong kan don ka jingia-lang jong ka Joint Action Committee jong ka Khasi Jaintia Land Owners and Quarries Association. Katei ka jingialang kan long ha ka por 11 baje mynstep ha phyllaw ing u Pa’iem Laboius Syiem ha Mawlai Mawroh. Ka kyrwoh khubor na u General Secretary katei ka JAC u bah Jropsing Nong-khlaw ka la khot la wer ia baroh ki trai jaka bad ki trai par ba kin ia poi lang sha katei ka jingialang ban pyrkhat na bynta ka kam tih maw tih shyiap.",3 tarik ka jingialang ki trai mawshun,https://www.urupang.com/3-tarik-ka-jingialang-ki-trai-mawshun/
"Jowai, 4 Iaiong:Uwei u khynnah ba dang 14 snem ka rta u la shah kem ha ki pulit ka Saitsama Outpost kaba hap hapoh ka jingpeit ka Jowai Police Station namar ka jingdonkti jong u ban tuh haduh 12 lak tyngka na ka iing jong ka kong Emidaplin Rymbai ha ka shnong Khanduli.Utei u khynnah u la tuh ia katei ka pisa naduh ka 15 tarik Lber, hynrei katei ka longkmie ka la ong ha ka ejahar jong ka ba ka daw ka jingslem jong ka ban ujor sha ki pulit kadei namar ba u lok jong ka um don satia ha shnong bad khlem ka jingtip bad ka jingiasngewthuh bad la u lok kam lah ban rai marwei.Na ka liang ki pulit mar synioh ia katei ka jingujor, ki la kem ia utei u khynnah bad la wanrah ia u ha khmat ka iing bishar bad ka iing bishar ka la phah noh ia u sha iing koidi khynnah (Juvenile Home) Shillong.","Shah kem u khynnah  14 snem, ba tuh 12 lak",https://www.urupang.com/shah-kem-u-khynnah-14-snem-ba-tuh-12-lak/
"Nongstoiñ, 4 Iaiong:Ka United Democratic Party (UDP), Mawshynrut Circle, ha ka General Meeting ba la pynlong ha ka 31 tarik March, ka la tyrwa ia u bah Savio Iawphniaw ba un long kum u kyrtong jong ka seng, na katei ka circle u ban ia ai reng ha ka election sha ka iing dorbar thaw ain jong ka Jylla ka ban sa long ha u 2018.U tei u Samla Savio Iawphniaw u dei u wei na ki samla ba la nang la stad hapoh ka Ri Amerika, bad u la wan ban pyndep ia ka jingpule na ka City University of New York bad kumjuh na ka New York University bad u tei u samla u don ia ka Dual Masters ha ka subject Anthropology bad Evolutionary Biology bad u la long kum u researcher kumba san snem ei ei ha katei ka university ba pawnam jong ka pyrthei.Hadien ba katei ka General Meeting jong ka seng, ka la imon bad tyrwa ia u tei u samla ba un long kum u kyrtong jong ka seng, na ka liang jong u tei u samla ruh u la pdiang sngewbha ia katei ka jingtyrwa jong ki Executive Members bad ki Paidbah nongkyrshan jong ka seng na katei ka Konstitwensi.U samla Savio haba ai jingkren ha katei ka jingialang hadien ba la dep ban jied ia u kum u kyrtong u la kular ba un trei tyngeh na ka bynta ban pynkiew ia ka shynshar khadar (Democracy) ka ba khuid bad ruh ban iai trei shitom na ka bynta ki jingangnud jong ki paidbah kiba kynthup naduh ka koit ka khiah kaba biang, ka imlang sahlang, ka jingnang jingstad kaba kham tbit bad ka ioh ka kot na ki kam ki jam ki ba pynim lem ia u ba duk ba suk.Shuh shuh u la ong ruh ba ki nongialam ki ban ialam ia ka ri bad ka jaitbynriew ki dei ban long kiba la bit la biang ha ka jingnang jingstad bad u la ong ruh ba ki ri kiba la kham paw mynta kidei tang namar ba ki nongialam ki long kiba la bit ban ialam, bad ki long kiba la iohi jngai bha bad sngewthuh ia ka rukom im ba ha khmat ha kane ka juk (contemporary zeitgeist).Ha katei ka meeting la don ruh ki dkhot EC jong ka party UDP, ba kynthup ia President, Bah Lowing Sangriang, bah Caphius Lyngkhoi bad bah Qwest Paliar kum ki Working President, u bah Taliham Iawphniaw Publicity Secretary, i kong Eslinda Nongspung, President Women’s Wing, bah Bimstar Lyngkhoi secretary ka Farmer’s Wing, Bah Phostin Diengan bad Bah Eric Thongni, President bad secretary ka Youth Wing, bad kiwei ruh ki Executive Members ba kynthup na ka West Khasi Hills District Executive Members.","Da u samla ba  pule na Amerika, yn pynieng MLA 2018",https://www.urupang.com/da-u-samla-ba-pule-na-amerika-yn-pynieng-mla-2018/
"Shillong, 4 Iaiong:Mynta ka sngi ka 4tarik Iaiong, 2017, u nongaibuit ba Rangbah ka Sorkar Jylla u ba dei ruh u MLA ka thain u la leit ban jngoh ia ki katto katne ki Shnong hapoh ka Constituency ki ba la shah pynjulor ha ki bor ka mariang ha kane ka taiew ki ba kynthup ia ka Shnong Pahamsyiem, Pahamlapong, Nongpoh, Mawdiangum kiba la kot ka jingjot ki tnum iing sha ka san spah tam ei ei, u la leit ban jngoh ha ka por 10:30 mynstep bad hadien kane u la leit ruh ban jngoh ia ka Shnong Umtham, Sarikhushi bad Borgang ka ba la kot ka jingjulor sha ka Lai spah tam ei ei ki tnum iing ha baroh lai Shnong.Ha kane ka jingiakynduhlang la ia don ryngkat ki Ophisar Sorkar kynthup naduh u Project Director ka DRDA u Bah Kharsati, u BDO ka Umling C&RD Block bah R.Kharbihkhiew, u MLA ka Umsning Constituency u Dr.C.Lyngdoh, ki riew rangbah ki ba kynthup ia u Bah Min Makri, Chairman ka Umling C&RD Block, Bah Mayral Born Syiem, Political Secretary jong u Dr.D.D.Lapang, Bah Plielad Tiewsoh, Bah B.S.Teron, Bah Augustine Wahlang, U Sardar ka Nongpoh, Ki Rangbah Shnong, ki riew Rangbah, ki longkmie bad ki samla.La ioh jingkren na ki katto katne ki long iing ki ba la mad ia kane ka jingjia ki ba la iathuh kumba ia kaei kaba ki la mad bad la ioh jingkren na ki rangbah Shnong bad ki riew rangbah, na U Dr.C.Lyngdoh, MLA uba la ai ka jingsngewlem sha baroh ki long iing ki ba mad ia ka jingjulor bad shah ktah ha ki bor mariang.Ha ba ai jingkren ha kane ka sngi u Dr.D.D. Lapang, u la ai khublei ia baroh ki Rangbah Shnong ki ba la shimkhia ban iatreilang bad ki paitbah nongshong Shnong ki ba mad ia kane ka jingjia lem bad ki Ophisar, u la ai khublei ruh ia u Project Diretor bad BDO ki ba la shim khia ban pynkloi katba lah ban pynioh jingiarap ia kine ki lanot bad ha kum kane ka por u la ai ki kyntien sngewlem sha baroh ki ba mad ia kiane ka jingjia ryngkat ki kyntien ai mynsiem ba kin nym duh jingkyrmen, ha ka ba na ka liang jong u, u la ong ba un pyrshang katba lah ban pynsted ia ki jingiarap da ka jing iatreilang bad ki Ophisar sorkar.",Leit jngoh u Bah Lapang  ia ki lanot Shohphria,https://www.urupang.com/leit-jngoh-u-bah-lapang-ia-ki-lanot-shohphria/
"Shillong, 4 Iaiong:Jan baroh na ki nongialam ba hakhmat ka seng KHNAM ki la poi mynta ka sngi ha jingra-khe 15 snem katei ka seng kaba la ia kynduh lang ha ingsah u bah Adelbert Nongrum (Working President) kaba don ha Jaiaw. Hynrei ym shym la iohi ia u MDC ka Mawkhar-Pynthor u bah James Ban Basaiawmoit ba un donlang ha katei ka jingialum ki nongialam KHNAM.La kylli na u bah Adelbert hato ka KHNAM ka la phah jingtip ne-em sha u bah James Ban ba ka don katei ka jingiarakhe 15 snem, u bah Adelbert u la ong ba la pyntip. La kylli biang hato u bah James Ban u la pyntip ne-em ba um lah ban poi ne ioh ka don kano kano ka daw kaba um lah kiar ban poi sha katei ka jingialang, “Em, ngi khlem ioh jingtip eiei-u khlem pyntip” ong u bah Adelbert. Katei ka jingbym lah u MDC ka KHNAM na Mawkhar ban poi sha katei ka rakhe 15 snem ka la pynlyngngoh ia kiba bun ki nongialam jong ka KHNAM.Ha kawei pat ka khubor, ki lad khubor ki la iathuh ba u bah James Ban Basaiawmoit u la pynkhreh bha ialade ban ia khun ha ka elekshon MLA 2018 na Pynthor hynrei haba wad jingtip na ki nongialam KHNAM la sngewthuh ba kam pat don kano kano ka jingiasyllok ne ka jingpynsngew sha ka Party ba u don jingmut ban ia khun elekshon MLA. Hynrei kiwei pat ki lad khubor ki la iathuh ba u bah James Ban u lah ban ia khun na ka PDF ka seng saiñpyrthei kaba dang shu mih thymmai.",Ang lyngngoh ki KHNAM  bym poi u MDC ka Mawkhar,https://www.urupang.com/ang-lyngngoh-ki-khnam-bym-poi-u-mdc-ka-mawkhar/
"Shillong, 4 Iaiong:Mynta ka sngi kum-ba 40 ngut ki nongialam ba hakhmat ka seng UDP na west Shillong konsti-twensi ki la leit ban pyniasoh ialade sha ka seng Congress ban ai ka jingkyrshan radbah ia u bah Mohendro Rapsang ha ka elekshon MLA 2018. Kitei ki nongialam jong ka UDP ki kynthup na ki Unit bapher bapher kum na Lumdiengjri, Qualapatty, Lama Villa,Mawprem bad kiwei pat ki Unit.Ka kong Bari Thangkhiew General Secretary ka UDP na Lama Villa Unit kaba dei ruh ha kajuh ka por ka Secretary jong ka Constituency Committee Women’s Wing jong ka West Shillong bad u bah Willyson Iongnong Vice President ka UDP na Lumdiengjri Unit ki la ong ba kiba wan mynta ka sngi ban kren sha ki nongthohkhubor dei tang ki nongialam hynrei ki don pat da ki spah ngut ki paidbah kiba bun kiba bud lang ia ki nongialam.La kylli na ki na kaei ka daw ba ki la phet na ka UDP ban leit ia soh Congress, ki la jubab ba ka daw ka dei namarba ki la kwah ban wanrah noh ia ka jingkylla. Ki la ong biang ba haba ki ong ka jingkylla kam shym dei eh ia ka roi ka par hynrei ki kwah ban wanrah da u bah Rapsang kum u nongmihkhmat katei ka konstitwensi da kaba ong ba u dei u briew uba la iarap shibun ia ki longing longsem kiba duk ba kyrduh ha ka jingiakynduh kam shimet jong ki. Ki la iathuh ruh ba ka daw ba ki phet noh na ka UDP hapoh ka jingialam u bah Paul Lyngdoh MLA ba mynta ka dei namarba kim sngewhun ia ka jingiakynduh kam jong ki bad u bah Paul.U bah Mohendro Rapsang uba donlang ha katei ka sngi haba kren sha ki nongthohkhubor ha ing jong u kaba don mar pyrshah ka ophis u SP East Khasi Hills u la ong ba da ki spah ngut ki dur khmat thymmai ki la wan ban ia soh bad u bad ban kyrshan ia u ha ka elekshon MLA 2018. U la ong ba kiba bun na kitei ki spah ngut ki dei ki nongkyrshan jong ka UDP bad mynta u la ong ba u don ka jingkyrmen kaba skhem ba un jop ha ka elekshon 2018. U la pynkynmaw ba ha u 2013 ha ka sien ba nyngkong eh ba u aireng pyrshah ia u bah Paul u la shah rem tang da 481 vote, “Mynta ka kynti nga don ka jingkyrmen ba ngan jop khamtam hadien ka jingwan ia soh thymmai ki spah ngut” u la ong.La kylli na u bah Rapsang hato u la kut jingmut lane u la sngew thikna ialade ban ia khun na ka seng Congress ha u 2018, “Haduh mynta nga dei u Congress, hynre iym lah ban tip ka politik te ka politik ka lah ban kylla ha kano kano ka por ruh” u la jubab. La kylli biang hato haba ki spah ngut ki wan pyniasoh sha u don pat ne-em kiba phet na u, “Ki don 4 ngut kiba la phet noh” u la jubab biang. Katkum ka jingiathuh u bah Rapsang uba la long teng u myntri pla tyngka ka Hima Mylliem u la ong ba haduh mynta ki kyrtong kiba dang iaid shakhmat na bynta ka 2018 dei tang ma u bad u bah Paul.","Haduh mynta nga dei u Congress,  ka politik ka lah ban kylla: Rapsang",https://www.urupang.com/haduh-mynta-nga-dei-u-congress-ka-politik-ka-lah-ban-kylla-rapsang/
"Shillong, 4 Iaiong:Mynta ka sngi, ki dkhot ka Khasi Students Union (KSU) ki la pynlong ia ka jingrakhe kyrpang kum ka sngi Kyrsiew Ri, kaba ki shim ka sngi ha kaba u SyiemTirot Sing Syiem, u la hiar thma nyngkong ia ka bor jong ka sorkar phareng ha u snem 1829.Ha kane ka sngi, la thang ruh ia ka dur bula (tyngshop) jong ka Uranium Corporattion of India Limited (UCIL) bad ka Atomic Mineral Directorate ha Nongmensong.Ki dkhot ka KSU na kylleng ki jaka jong ka ri Khasi Jaintia lem bad kiwei ki seng kum ka LYWA, ki la wan ban iashim bynta shitrhem ha kane ka sngi da kaba pynlong ia ka jingiaid paidbah na madan Urkaliar shaduh ka jaka ba don ka ophis ka AMD ha Nongmensong.Ki nongkren naduh u President ka KSU u Bah Lambok Marngar, u GeneralSecretary u Bah Donald Thabah, bad ki nongialam barim ka seng kum u chairman ka NESO u Bah Samuel Jyrwa, bad Bah BS Lyngdoh na ka Langrin Youth Welfare Association (LYWA) ki la ther bad byrthen ia ka UCIL ba ka dei ban sangeh noh ka jingphoh sniew ban ioh khlong ia u uranium na kane ka jylla.U president ka KSU, u samla Lambokstarwell Marngar, u la ong ba ka UCIL haduh mynta ka la shim ïa bun ki jingim jong ki briew namar ka jingïaibteng jong ka ban drill ïa ki jaka na don u uranium, bad bynrap ba lada ka UCIL bad AMD ki dang ïabteng ïa kane ka kam, ka seng kan kynnoh ba kitei ki ar tylli ki tnat kidei ki nongshun bakhraw tam jong ka jaidbynriew bad ka nongpynïap briew ba shyrkhei tam ha ka jylla baroh kawei.“Lada ka UCIL bad ka AMD ki dang bteng ïa ka jingtreikam jong ka ha ki thaiñ ba don u uranium, ka seng kam banse ban pynher krad ïa ki na kane ka Bri Hynñiewtrep,” ong u Bah Lambokstarwell.Haba kren ha ka jingïalang, u president ka LYWA, u Bah BS Lyngdoh u la ong ba ka UCIL bad ka Sorkar ki dei ban nym khmih lynti ne phohsniew ban ïoh tih ïa u uranium na kane ka jylla namar kam don ka jingïohnong ïa ka jaidbynriew hynrei ka wanrah tang ka jingduhnong ïa ki myndiem ba kordor. U Bah Lyngdoh u la pynpaw ka jingsngewnguh ïa ka KSU ha kaba naduh ka snem 1993 ka la ïeng ban ïada ïa ka thaiñ SWKH na ka jingthmu ka UCIL ban tih ïa u tei u marpoh khyndew.Katba u General Secy ka KSU, u samla Donald Thabah u la ong ba ka seng naduh ki snem kiba mynshwa ka ju ïeng pyrshah ïa ka jingthmu ban tih ïa u uranium bad kan ïai bteng ïa kane ka jingpyrshah ha ki pateng ban wan bad lada ka UCIL ne ka Sorkar ka thmu ban tih jubor ka seng kan nym kynrandien wat lada hap ban ïaumsnam.“Ngim kwah ba ki pateng jong ngi kin don hapdeng ka jingkhrew na ki jingpang ba harukom, hynrei ngi donkam ïa ka jaidbynriew kaba khih ba ksar kaba khlaiñ bad kaba im, na kata kadaw ngin nym ai lad ban khlong ïa u uranium na ki thaiñ WKH bad SWKH”, ong u samla Donald.Nalor ka mat uranium kaba dei ka mat pdeng ha kane ka jingrakhe ïa ka sngi Kyrsiew Ri, u nongïalam ka KSU u la pynpaw ba kiwei kiwei pat ki mat kiba ka seng ka ïeng ban ïakhun ki long ka jingbuh noh kloi ïa ki entry bad exit point ban khanglad ïa ka jingwan rung ki mynder, ka jingpyrshah ïa ka jingwan jong ka lynti rel bad ban pyrshah ïa ka jingpynbna nongshong shnong ba pura ïa ki Hindu Bangladesh kiba kwah ban wan sha Ri India namar ngim kwah ban long mynder hala ka jong ka Ri.U President barim ka KSU u Bah Daniel Khyriem, u la ong ba lada ka ophis jong ka AMD bad ka UCIL ki thmu ban tih jubor ïa u uranium na ka jylla na ka liang ka seng kan thom da ka bor ïa katei ka ophis bad kan pynher krad lut ïa ki nongtrei bad khang khyrdep syndon ïa katei ka ophis ha kane ka jylla.Katba u chairman ka NESO, u Bah Samuel Jyrwa u la ong, mynta la 27 snem ka Sorkar ka la thmu ban tih ïa u uranium na kane ka jylla, hynrei dei da ka jingïatylli jong ka jaidbynriew kane ka jingthmu jong ka UCIL bad ka Sorkar ka la pulom noh. U la ong ba ka jingpyrshang jong ka Sorkar ban pynbiej ïa ki paidbah da ki kam pynroi bad wan rah ïa ki surok ba da ki spah klur kadei ka buit sianti suda ban ïoh tur sha ki bynta ba don utei u marpoh khyndew.“Wat la u uranium udei u marpoh khyndew u ba kordor bad u ba rem dor, hynrei lada ailad ban tih ïa u, u long ka jingtim ïa ka jaidbynriew bad ka pateng ban wan,” bynrap u heh ka NESO.Ka jingthmu ban rakhe ia kane ka sngi ka long ban kyrsiew ia ki trai ri trai muluk ban ieng pyrshah ia ka jingthmu ka sorkar pdeng ban tih ia u Uranium ha West Khasi Hills district, la ong u president barim ka KSU u Bah Samuel Jyrwa.U la ong ba ka surok kaba thmu ban shna ha Mawthabah ka thew beit tang ban ioh khlong ia u uranium hynrei na ka liang ka seng bad ki paidbah kim dei ban ailad ia kane da lei lei ruh.Hadien ka jingïalang ki dkhot ka KSU ki la thang ruh ïa ki tyngshop jong ka AMD bad UCIL kum ka dak ka jingpyrshah ïa ka jingthmu jong kitei ki tnat ban tih ïa u Uranium, bad la pyllait ruh ïa ka Disc bala ai kyrteng “Khyllie pat para Ri ïa ka khaïi ka pateng-II” da u Gen Secy barim ka KSU u samla Auguster Jyrwa.","Rakhe Sngi Kyrsiew ri ka KSU,  da kaba thang ia ki bula UCIL",https://www.urupang.com/rakhe-sngi-kyrsiew-ri-ka-ksu-da-kaba-thang-ia-ki-bula-ucil/
"Shillog, 4 Iaiong:U Additional Chief Secretary ka sorkar Meghalaya, jong ka tnat General Administration (A) Department, u pyntip ba baroh ki ophis sorkar Jylla, ki jaka pule, kiba hap ha East Khasi Hills, ba kin khang ha ka 10tarik Iaiong 2017, na ka daw jong ka Shad Suk Mynsiem.",Shuti Shad Suk Mynsiem,https://www.urupang.com/shuti-shad-suk-mynsiem/
"Jowai, 4 Ialong:Uwei u briew uba la tip kyrteng kum u Pualus Lamin (45) na ka shnong Mukroh u la shah kem ha ki pulit hadien ka jingthwet kaba bun bnai halor ka jingshah kynnoh ba u la donkti ban dung ia uwei u briew haduh ba u la jan pei snier ha u snem ba ladep.Utei u briew la ioh kem mynta ka sngi da ka kynhun ki pulit ba kyrpang jong ka West Jaintia Hills na Riatsasim Jowai.Utei u briew u la dung ia uwei u paralok jong u, u Sabit Thappa hadien ba ka la don ka jingiania hapdeng jong ki hadien ba ki la dep ban iadih. Utei u Sabit Thappa u la shah dung na Kpoh haduh ba u la shitom jur.Ia utei u Lamin yn sa rah ia u lashai sha ka iing bishar.",Shah kem u nong Mukroh ba dung briew,https://www.urupang.com/shah-kem-u-nong-mukroh-ba-dung-briew/
"Shillong, 4 Iaiong:U Donald D Ingty Secretary ka Diocese Church of North East India u la ujor sha ki pulit ba ka la don ka jingpyn-donkam bakla ia ka pisa kaba la lum na ka bai skul ki khynnah skul kaba kot haduh T.53,93,621 tyngka. U la ujor ba ia katei ka pisa ym shym la thep ha bank bad haba la wad bniah u la kdew ba la pyndonkam bakla ia katei ka pisa da ki 5 ngut ki nongtrei jong katei ka skul bad kitei ki long u Shri F.G. Daimari, Acctt. Shri Supriyo Biswa, Asst. Acctt., Rishot Shanpru, Banteibah Niangti bad u Shri Dhurbajeet Dey kiba trei ha katei ka skul. U la ong ba ia kane la lap da ka Management Committee jong ka skul.",Pyndonkam bakla T.53 lak tam,https://www.urupang.com/pyndonkam-bakla-t-53-lak-tam/
"Shillong, 4 Iaiong:U Shri Ravi Thakur u la ujor sha ki pulit ba ha ka 3 tarik mynta u bnai ha ka por 11 baje mynmiet uwei u pulit AB constable uba la tip kyrteng kum u Pitamber Hajong u la pynhuri hura ha jaka sah jong u Thakur kaba don ha Lapalang, Shillong bad u la byrngem byrsit ruh ia ute iu nongujor da kaba pyntieng da ka pistol bad u la shoh ia u, u la ujor ba u tei u pulit langrut u la bu-aid kyiad.",Shah pynap Pistol ha u pulit bu-aid,https://www.urupang.com/shah-pynap-pistol-ha-u-pulit-bu-aid/
"Shillong, 4 Iaiong:Ha ka jingkynmaw burom ia ka jingdap 15 snem jong ka-ka Khun Hynniewtrep National Awakening Movement ( KHNAM) ka la dawa na ka sorkar jylla ba ka dei ban thaw noh ia ka Ing dorbar Thaw-aiñ ka jylla namarba haduh mynta ka jylla kam pat don ia la ka jong ka Ing Dorbar Thaw-aiñ kaba pura. Haba kren sha ki nongthohkhubor u General Secretary katei ka seng u la ong ba mynshuwa ia dorbar la pynlong ha ka Hall kaba dei ka Library hynrei mynta pat la pynlong ha ka Hall ia leh tamasa jong ka tnad Arts and Cultures. “Ia ka dorbar la pynlong ha ka Hall ia leh tamasa bad ki minister, ki MLA pat ki ia heh tang ka ia rwai ia shad” ong u bah Batkupar Wahlang uba la pynkynmaw ba la seng ia ka KHNAM naduh u 2002 bad ka jingiaid lynti jong ka mynta ka la kot sha ka 15 tylli ki snem.U President rangbah ka KHNAM u bah Pyndap Saibon u la pynkynmaw ba la seng ia ka KHNAM ha u 2002 shisnem shuwa ka elekshon MLA bad ha u 2003 ka la sei 2 ngut ki MLA bad ha u 2004 ka la sei 2 ngut ki MDC. Ha u 2008 ka la sah sa tang uwei u MLA bad ha u 2009 ka la kiew sha ka 4 ngut ki MDC.Hynrei ha u 2011 u la ong ba la pyrshang ban pynduh pyndam noh ia ka seng KHNAM da ki katto katne ngut ki nongialam jong ka hynrei ki nongialam kiba don mynta ki la lah ban pynkhie im biang ia katei ka seng kaba la ioh jingithuh biang na ka Election Commission ha u snem 2012.“Dei na kitei ki jingjia, ngim shym la ioh ban pynkhreh bha ia ka elekshon 2013” ong u bah Pyndap Saibon, hynrei watla katta ruh u la ong ba ha u 2014 ka KHNAM ka la lah biang ban se ihaduh 4 ngut ki MDC hynrei mynta ki sah sa tang 2 ngut.U bah Adelbert Nongrum working President kumjuh u CEM barim ka KHADC uba dei ruh u MDC jong ka Jaiaw u la ong ba ka KHNAM kan ym kmen toh hoh shuh tang ha ka jingbun paid ne ka jingbun briew hynrei kan iaid beit da ka nongrim bad ki nongialam kiba don ia ka nongrim. “45 tylli ki snem ki la iaid ka jaitbynriew ka la nang ring swai naba kiba don ha ka bor bad kita kiba don ha ka Majority ki pynkylla Minority ia ka jaitbynriew” u la ong.Shuh shuh u bah Adelbert u la ong ba hadien ka jingphiah konstitwensi thymmai ha u 2013 la pynduh noh wat ia ka kyrteng Khasi ruh kum ka Jaiaw, Laitumkhrah bad kiwei hynrei la wanrah pynban da ka kyrteng North, East, South, West ha nongbah Shillong.“Ngi kren shai ba ka KHNAM kam dei ka seng kaba isih ia kiwei pat ki jaitbynriew hynrei ka pyrshah ia kito kiba wan rung be-aiñ sha kane ka jylla ym ia kiba la shong la sah naduh ki por ba mynshuwa” ong biang u bah Adelbert.U la kynthah ruh ia ka sorkar jylla hapoh ka jingialam u Dr.Mukul Sangma kum u myntri rangbah kaba dang shu leit ban ia kren kam pud kam sam bad ka sorkar Assam hapoh ka jingialam u Sarbananda Sonowal, “Balei naduh mynshuwa ha ka por ba synshar ka Congress ha ka jylla bad ka ri ym don kum kane ka jingiakren pud kren sam, hynrei mynta ynda ka seng Congress ka la duh lyer la sdang ban leit ia kren” u la ong da kaba kdew ruh ia kiwei pat ki jingdkoh treikam ka sorkar kum ka ioh kam ioh jam ki samla ne ka mat kaba ka KHNAM ka ia khih mynta ka Reservation Policy ha kaba u la ong “Dei ka sorkar kaba pynbor ia ki samla ban rah suloi bad hadien kan sa pynbna pat ia ki da ka skhim Special Package, ngim kwah da kane ka rukom” u la ong.U President ka KHNAM State Youth Wing u bah Thomas Passah u la ong ba ka kam ba nyngkong ka seng KHNAM ku ka kyrteng jong ka ka dei ban kyrsiew thiah ia ka jaitbynriew bad ka la iaid ia kane ka lynti la 15 snem mynta.U la ong ba ka KHNAM kam shym la lah ban pyni ia ki kam jong ka namarba kam don tang uwei u MLA ruh bad ka la ong ba mynta ka la pynkhreh bha na bynta ka elekshon 2018 ban sei MLA bad dei ynda ka la ioh MLA ba ki MLA jong ka kin pyni da ki kam sha u paidbah.","“Ki Minister & MLA, tang ka rwai  ka shad, ka dorbar ruh ka tamasa”",https://www.urupang.com/ki-minister-mla-tang-ka-rwai-ka-shad-ka-dorbar-ruh-ka-tamasa/
"Shillong, 04 Iaiong:Ka jingbthei ki paip um ha ka janmiet jong ka 3 tarik u Iaiong ha Mawkriah ki la pynkyrduh um ia ka nongbah Shillong bad kumjuh sha ki shnong ba markhap bad ka nongbah. Halor kane, ki nongialam ka Synjuk ki Nongsynshar Shnong ka Bri U Hynniewtrep (SNSBH) hynne kila leit peit da la ki jong ki khmat ha kane ka jaka ha ka jingialam u Bah R Blah u ba dei u Secretary bad ka la iakynduh ia u Executive Engineer ka Public Health Engineering Division II u Bah Samuel Kharmawphlang bad ioh ban iakren bad u ha lor kane ka bynta.U Bah Kharmawphlang u la iathuh ha ki nongsynshar shnong ba ka jingbthei ki paip um ka dei ba ki paip ki la rim palat bad ka rta jong ki ka la poi sha ka 30 snem tam.“Ka jingiapynbeit hapdeng ka tnad PHE bad ka kompeni kaba pyntrei ia ka 2-lane (Sohiong By-Pass) ka don hynrei ka lah ruh ban long ba jingtheh khyndew ha kane ka bynta ka la pynkhia bad pynlong ia ki paip ba kin bthei”, la ong u Bah Samuel.Ki paip ki dei ki 750 mm bad ym lah ban ong ba ka jingpyllait palat ia ka um kan palat ia ka 750 mm namar ia ka jingpyllait ia ka um la leh da kawei ka bynta.Ka Synjuk ka la pynpaw ia ka jingai khublei ia ka tnad PHE kaba la shim khia ban maramot ia kane ka jingbthei jong ki pipe bad pyniaid shaid shaid ia ka kam. La iohi ruh ba ki nongtrei ba kynthup ia u Executive Engineer, u SDO bad kiwei kiwei ki la ia shim bynta ban iatrei lang khlem shongthait naduh ka janmiet 3 tarik ban pynthikna baka jingtrei dei ban pyndep mynta ka sngi ka 5 tarik u Iaiong khnang ba ki paidbah kiba shaniah tylli ha ka tnad PHE na ka bynta umbam umdih kin ym don jingthut.","Kynduh ka SNSBH ba tyrkhong  um ka sor, naba bthei u nar PHE",https://www.urupang.com/kynduh-ka-snsbh-ba-tyrkhong-um-ka-sor-naba-bthei-u-nar-phe/
"Nongstoiñ, 4 Iaiong:U Deputy Commissioner ka West Khasi Hills District, u Arun Kumar Kembhavi, u la hiar sha ki thain Riangdo mynta ka sngi, ban pynlong ia ka jingleit jurip ia ki ar tylli ki jaka thew kali kit dewiong (Weight Bridge) kata kawei kaba don ha ka shnong Mawpun H bad kawei pat kaba don ha Nongdomprut.Hadien katei ka jingleit jurip jong u DC ia kitei ar tylli ki jaka thew kali dewiong kiba don ha ka thain Riangdo, na ka liang jong ki katto katne ki nongthoh khubor, ki la ioh lad ruh ban iakren markhmat bad u DC ban kylli kaei ka jingthmu ka jong u kum u khlieh jong ka District ban leit jurip ia kitei ki jaka thew kali kit dewiong.Haba jubab ia katei ka jingkylli na ka liang jong u DC u la ong ba hadien ba la ioh ia shibun ki jingujor na ki paidbah halor ka jingdon ar tylli ki jaka thew kali kit dewiong ha katei ka thain, na ka liang jong ka sorkar ka la bthah ia u ba un leit ban jurip biang ia kitei ki ar tylli ki jaka thew kali kit dewiong.Shuh shuh u DC u la iathuh ruh ba hadien katei ka jingjurip na ka liang jong u kum u khlieh jong ka District un sa pynlong ia ka jingialang ban iatai sani bha halor katei ka bynta bad ha katei ka jingialang ka ban sa pynlong yn sa khot lang ruh ia baroh ki seng jong ki trai dewiong bad kumjuh ruh ia ka tnat jong ka kit ka bah jong ka sorkar Jylla.U DC u la ong ruh ba ha kaba iadei bad katei ka bynta na ka liang jong un ialeh katba lah ban kham pynkloi khnang ban bishar bniah kano ka ban kham ibit ban buh na pdeng kitei ki ar tylli ki jaka thew kali dewiong kitei ba don ha katei ka thain.Ha katei ka jingleit jurip jong u DC la iadon lang ruh u Superintendent of Police ka West Khasi Hills u bah S. Nongtnger, ki ophisar jong ka tnad Transport bad kiwei kiwei.","Ba don ar ki jaka thew kali,  hiar jurip U DC sha Riangdo",https://www.urupang.com/ba-don-ar-ki-jaka-thew-kali-hiar-jurip-u-dc-sha-riangdo/
"Pyniasoh ialade ha ka klob wad shyiengkrung. Ka bai rung Club, kaba tang T.100 ia kawei ka kyrteng, na ka bynta shi bnai. Phone ha u number 80147 42583 hadien ka 7PM lane shu email ha rupangnews@gmail.com.Ki dkhot jong ka Club, kin ioh ban iashim bynta ha ka wad shyiengkrung bad ia ki kyrteng jongki, yn nym ai paidbah satia, lait tang ia kito kiba para ba long dkhot. Ki la don bun ngut, kiba la rung Club bad ngi kyrmen ia kiwei ruh, ba kin wan noh kloi, ioh duh ei, ia la ka jong ka kabu ksiar ban wad shyiengkrung.Kito kiba siew ia katei ka bai rung T.100, kin ioh ban long dkhot shibnai bad la kyrpad, ia kito kiba la kut por, ba kin leit ban siew biang ia ka bai rung, na ka bynta ban pynthymmai ia ki kyrteng jongki.Hato lada  pyn iasoh bad ka club jong phi ngi lah tharai ban ioh shyiengkrungHato ioh shi sha ia kata ka shyiengkrung",klob wad shyiengkrung,https://www.urupang.com/klob-wad-shyiengkrung/
"Shillong, 04 Iaiong:Ka Khasi Jaintia Butchers Welfare Association (KJBWA) ka la rai ban pynlong ia ka jingiaid paidbah ba jar jar ha ka 7 tarik Iaiong ha nongbah Shillong ban pynpaw pyrshah ia ka jingshalan tuh ia ki masi sha Bangladesh.Ha ka jingpynlait khubor mynta ka sngi, u bah Theodore Nongsteng u general secretary ka KJBWA u la ong ba ka jingialang kaba long mynta ka sngi, kaba la wan iashim bynta da ki spah ngut ki dkhot, ka la shim ia ka rai ban pynlong ia ka jingiaid paidbah kaba jar jar ha ka por 1 baje nohphai sngi na Motphran sha Additional Secretariat ban pynpaw pyrshah ia ka jingshalan masi tuh ne beain sha Bangladesh.U la ong ba ka jingshalan tuh ne beain ia ki masi sha Bangladesh ka la ktah jur ia ki nongot doh masi bad kumjuh ia ki nongbam doh masi na ka jingkiew ka dor ka doh masi.Halor kane, ka seng ka la khot lang ia baroh ki paidbah kiba don mynsiem ba kin wan iashim bynta lang ha kane ka jingiaid paidbah ban pynsngew sha ka sorkar, la ong u Bah Nongsteng.La kyntu ruh ia ki dkhot ka seng ba kin iapoi ryntih shuwa ka por 1 baje khnang ban sdang ia ka jingiaid paidbah ha ka por kaba biang.Ha kawei ka liang, ka ai jingiaroh ia u MLA ka Nongkrem u Bah Ardent M Basaiawmoit uba la rah ban iakren ia kane ka jingeh ki nongkhaii masi na ka jingshalan beain sha Bangladesh.",7 tarik yn tur ki nongot  doh masi sha Secretariat,https://www.urupang.com/7-tarik-yn-tur-ki-nongot-doh-masi-sha-secretariat/
"Jowai, 5 Iaiong:Wat hadpeng ka jingsniew ka suin bneng, ki 120 ngut khynnah skul na kylleng ki la wan ban ia shim bynta shongshit ha ka tamasa Jamboree kaba nyngkong eh ha Jaintia Hills kaba la pynlong da ka District Arts and Culture Society ha ryngkat ka bor synshar District ha North-east Adventist College, Khliehtyrshi kaba la sdang mynta ka sngi bad kaban kut ha ka 7 tarik une u bnai.Ka mat pdeng kane ka Jamboree ka dei ‘Igniting the Young Minds’ ha kaba u Deputy Commissioner, R Rapthap u la plie donburom ia ka, mynta ka sngi.U bah Rapthap u la ai khublei ia ki ophisar, hapoh ka jingialam u ADM bah DM Wallang halor ka jinglah jong ki ban pynlong ia kane ka program.“Kane kadei ka sien kaba nyngkong eh ban pynlong ia kum kane ka tamasa na ka bynta ban iarap bad ban pynioh ia ka lad ia ki khynnah skul ban wan sha khmat ban ioh ia phylliew jingmut hapdeng ki para khynnah skul kiba na kiwei pat ki skul bad ban pyni ruh ia la ki sap ki phong kiba ki don.U la kyntu ia ki khynnah skul ban shim ia kane ka kabu kaba don ban tip ia kiwei bad ia lade da kaba ia shim bynta shongshit ha kum kane ka program.U la kyntu ruh ia ki ba kin long kiba kohnguh bad tip ha kine ki 3 sngi.Katba na ka liang ka kong B. Blah, kaba dei ka Block Development Officer, Thadlaskein C& RD Block cum programme co-ordinator ka la iathuh ba ha kine ki lai sngi kan don ka jingkren sha ki khynnah skul da ki riew paw khmat kiba kynthup ia u Dr. S. Syiem, Brain Dali Kharphran bad Dr. S. Pohsnem.Kan don ruh ka jingiaid kjat (trekking) sha ki jaka donnam naduh Khimusniang shaduh Krangshuri, kaba dei ka jaka shut wait ki shipai u Syiem Jaintia. Krang ka mut Krem, Shuri kamut Waitlam ha ka ktien War Jaintia. Na ka liang ka kong I. Laloo.IAS, SDO Amlarem Civil Sub Division ka la ong ba ka jingthmu ba kongsan eh jong kane ka Jamboree ka long ban ai lad ia ki khynnah skul ia ka rynsan ban ioh ia ka lad ban ia khynnduh ia kiwei pat ki para khynnah skul bad ban ioh jinghikai mar kylliang.Ia ki ktien ai khublei la ioh na u bah B. J Kharshandi, EAC ka West Jaintia Hills District.",Ka jing ia phylliew jingmut  ki khynnah skul ha Jowai,https://www.urupang.com/ka-jing-ia-phylliew-jingmut-ki-khynnah-skul-ha-jowai/
"Shillong, 5 Iaiong:Hadien ba la kut ka jingbuh por ia ka sorkar ka Synjuk jong ki nonghikai SSA bad 4th teachers hapoh la jylla, ka Meghalaya SSA School Association (MSSASA) Central Body ka la pynbna ia ka ra ia khih da kaba iaid paidbah ha nongbah Shillong ha ka 12 tarik mynta u bnai naduh ka por 10 baje mynstep. Katei ka jingiaid paidbah kan sdang naduh Jingkieng -Nongthym mai bad kan iaid lyngba ka Fire Brigade, St.Edmund’s College, Dhankheti, Malki, Barik, IGP bad yn pynkut ha Addl Secretariat, ong u Aristotle C rymbai President ka MSSASA.Ia katei ka rai ka kyrwoh khubor ka la ong ba la shim namar ka jingbym sngap ka sorkar ia ka jingdawa bad ka por ba la buh ka la kut noh ha ka 31 tarik u lber. Katto katne ki mat jingdawa ki long ka tulop thymmai bad Arrears jong ki 12481 ngut ki nonghikai SSA kaba ki dei ban ioh naduh u April 2016 katkum ka jingpynmih hukum da u Commissioner bad Secretary ka tnat pule puthi ka jylla uba long ruh u State Mission Director ka SEMAM , ka tulop ki 4th teachers kiba don 1521 ngut hapoh ka jylla kaba la shu sah teng naduh u snem 2013 bad ban pynbeit ia ki kynrum kynram jong ka resol Diploma in Elementary Education (D.El.Ed) kaba la shu sah teng mynta la shi snem tam.Lah ban kdew ba kham mynshuwa ki la byrngem ban ialam bad khun bad kti bad bahaing hasem ha ka jingiaid paidbah kaba kin sa pynbna.",12 tarik yn tur paidbah ki  nonghikai sha Secretariat,https://www.urupang.com/12-tarik-yn-tur-paidbah-ki-nonghikai-sha-secretariat/
"Mawkyrwat, 5 Iaiong:Ka jing angnud bad jingap khmih lynti ki nong Mawkyrwat ia ka jaka ot doh bad khamtam eh ha kaba iadei bad ka khuid ka suba jong ki sawdong sawkun ban lait na ki jingbret jakhlia pathar mynta ka la urlong ha kaba Ka ophis jong ka San Kur Ri Kynti Khaiñ Nonglang bad Mawkyrwat Hat mynta ka sngi ka la ioh ban plie ia ka jaka theh niut bad ka jaka ot doh ha Phod Umkhniang (Hilland), South West Khasi Hiils District ha kaba ka Kong R. Lyngdoh ka la long kum ka kongsan.Na ka liang u bah L. Shangdiar, Manager Sankur haba ia kren bad u nongthoh khubor u la ong ba dei lyngba ka jingiaid lynti bad ia kynduh shibun ki jingeh bad ruh da ka jingtrei shitom ha kaba na ka liang ka San Kur ka hap ban mad ba sa lah ban plie ia kane ka jaka theh niut mynta ka sngi, u la ong ruh ba dei ha u snem 2015 na ka liang ka 5 Kur ka la pyntrei hi ia ka surok bad ruh da ka jingiarap jong ka skhim lyngba ka Border Area kaba la bah khlieh da ka DC Mawkyrwat la lah ban plie ia ka.Na ka liang ka kong Ripnar Lyngdoh DC Mawkyrwat haba ai jingkren ka la pynpaw iaka jing sngew kmen kaba khraw ha kaba ka la ioh ban don lang ha katei ka sngi ban plie ia kane ka jaka theh nuit bad jaka ot doh ha Phod Umkhniang bad ka la ong ruh ban poi shaduh kane ka sngi ka long ka long ka jingiad lynti kaba jrong bad ka long ruh ka sngi ka ba khraw bad ka ba sah jingkynmaw ha ka history jong ka South West khasi Hills.Shuh shuh ka la ong ruh ba kumba ka pyrthei ka kylla, kum ki briew ruh ka donkam ban pyrshang ban wan rah ia ka jingkylla la ka long ha ka roi ka par bad ha baroh ki liang bad lyngba ka jingiatreilang ki paidbah bad ka San Kur yn dang lah ban pynbha shuh shuh ia kane ka jaka theh ñiut, khatduh na ka liang jongka ka ai ka jingkit bok kit rwiang bad jingkyrkhu kyrdoh ia ka 5 Kur ba kan nang iaid shakhmat bad iaid shaphrang ha ki kam jong ka.Ha kane ka sngi la pyniaid iaka jingialang da u Bah L.Shangdiar bad la ioh jingkren ruh na u bah Y.G.Lyngdoh, Member E.C San Kur, H.G.Lyngdoh, Superintendent of Police South West Khasi Hills, H.S Diengdoh, ADC South West Khasi Hills bad kiwei kiwei ki riew rangbah.",Ioh ka Mawkyrwat ka jaka  theh niut bad jaka ot doh,https://www.urupang.com/ioh-ka-mawkyrwat-ka-jaka-theh-niut-bad-jaka-ot-doh/
"Shillong, 5 Iaiong:Ka Smart Charitable Trust ka la ithuh ia ka jingtrei shitom ki pulit pyniaid kali ha nongbah Shillong bad ka la ai khusnam ruh sha ki 2 ngut ki pulit kum ka dak ka jingithuh ia ka kam ba ki trei.Ki pulit pyniaid kali ba la ioh khusnam ki long ka Women Police Head Constable ka Sabitri Rabha na Laitumkhrah Traffic Branch bad Head Constable Chandradhar Basumatry na Madanriting Traffic Branch , katei ka khusnam la tip kum ka “Best Shillong Traffic Policeman Award” na bynta u snem 2016-2017, la ai ia ki da ka syrnod bad ki jingai sngewbha ban buh jingkynmaw.Ia katei ka Trust la sdang ban wanrah da u Shri. Prashan Naik, Retd. IAS. Ex Addl. Chief Secretary, ka sorkar jylla bad kiwei pat da ka jingthmu ban ithuh ia ka jingtrei shitom jong ki pulit ha ka imlang sahlang da kaba ai khusnam ia ki khnang ban nang pynshlur ba kin long smat ha ka kam.Kiwei pat ba la donlang ha katei ka jingsam khusnam ki long u Shri Davis N R. Marak, IPS. Superintendent of Police, East Khasi Hills, Shillong. Shri Vivek Syiem, MPS. Superintendent of Police (City), Shillong, N K. Syiem, MPS. Superintendent of Police (Traffic), Shillong bad Dr. Sacheng R Marak, MPS. Addl. Superintendent of Police (Traffic), Shillong bad kiwei pat ki ophisar.",Khusnam Pulit pyniaid kali,https://www.urupang.com/khusnam-pulit-pyniaid-kali/
"Shillong,5 Iaiong:Uwei u rangbah u la ujor sha ki pulit ba ha ka 19 tarik u lber ha ka por 6 baje mynstep ka khun kynthei jong u kaba dang 16 snem karta bad kaba don jingduna ha ka bor pyrkhat ka la mih na ing ban leit thied jingthied hynrei kam shym la wan phai ing shuh baroh shimiet. Ha ka sngi kaba bud u la ong ba ki bahaing hasem ki la lap biang ia ka bad la ioh jingtip ba la batbor ia ka da 7 ngut ki briew kiba la tip kyrteng kum u Jok Chyrmang, Kit Shadap, Marjan Chyrmang, Khian Chyrmang, Sai Lamurong, Poisalan Lamurong bad u Boting Chyrmang, baroh kitei ki dei na ka shnong Mynthning kaba don ha East Jaintia Hills.",Shah bat bor ka samla ha ki 7 ngut,https://www.urupang.com/shah-bat-bor-ka-samla-ha-ki-7-ngut/
"Shillong, 5 Iaiong:Ka KSU CEC kan leit ban ia kynduh ia u myntri ka tnad pynroi sor u bah R.V Lyngdoh ban ia kren halor ka jingpyrshah jong ka ia ka jingai jaka ka tnad Urban Affairs ia ka sorkar Nagaland hakhmat ka NEIGRHIMS. Ka KSU kan leit ban ia kynduh ha ka por 3:30 baje nohphai sngi.",Mynta iakynduh myntri ka KSU,https://www.urupang.com/mynta-iakynduh-myntri-ka-ksu/
"Nongstoiñ, 6 Iaiong:Hadien ka jingiai ud jong ki paidbah nongkhaii dewiong ka thain Shal-lang halor ka jingdon bun palat ki khyrdop khrong Pisa beain ha shi lynter ka surok bah na Shallang shaduh Nongchram, ki katto katne ngut ki nong-thoh khubor jong ka thain ha ka sngi Balang jong ka taiew kila hiar sha ka thain Shallang ter ter shaduh Nongchram kaba dei ka kut duh jong ka West Khasi Hills District, ban pynshisha ia ka jingdon jong ki khyrdop lum pisa beain na ki trok kit dewiong kiba iaid lyngba katei ka surok.Na ka liang jong ki nongthoh khubor kila iohlad ruh ban leit jurip ia kawei pa kawei ka khyrdop lum Pisa ha katei ka thain bad la lap ruh ba na pdeng jong kitei ki khyrdop khrong pisa don ruh ki bym don ia ka order bad ia ka singnboard hynrei kila shu shim pisa beit katba wan ki kali kit dewiong katba kiba don ia ka order bad signboard pat kila shim palat ia ka dor ba dei hok ban shim katkum ka order.Naduh ka shnong Shallang haduh Nongchram kaba jngai tang kumba 12 KM ei ei ki don shi bun tylli ki khyrdopkiba kynthup ia ka Entry Gate kaba la khrong haduh 200 tyngka hynrei katkum ka order kalong 20 tyngka, Parking lot 200 tyngka, Mono poly katkum ka order kalong 200 tyngka hynrei la khorng 300 tyngka ka wei ka trok, ka Non- Tribal Gate kaba la khrong haduh 500 tyngka, ka khyrdop lum khajna kaba la kam ba ka dei ka State Transport Authority Good Carriage Transport Agency Shillong kaba khlem sign board bad kaba khlem ka hukum da kaba la kam ba la iehnoh sha iing 300 tyngka ka wei ka trok.Haba ki nongthoh khubor, ki la pyrshang ban kylli halor ka jingshim tam ia kador don kiba la jubab ba ki ioh ka hukum na ki Malik don ruh kiba la ong ba hap ban shimtam na ka bynta ka bai bam jong ki nongtrei khyrdop bad don ruh kiba la len bad ai daw ba kim tip namar ba ki dang Shu wan ban ap bad ha kaba iadei Pat bad ki khyrdop bym don order haba pyrshang ban phah pyni ia ka order kila aidaw ba kila buh ha iing don ruh kiba la ong ka don bad u Malik.Ym tang kata ki nongthoh khubor, ki la iohlad ruh ban iakren bad ki nongniah trok ha kaba kiba bun ki nongniah trok kila phla ba ki la siew katkum ka dor ba kitei ki nongap khyrdop kila pan bad haba phah ban pyni ia ki slip ym shymla don kawei ruh ka slip ka ban thoh dor bad haba kylli ba balei ki draibar ki shim ia ka slip khlem kador ki la jubab da kaba ong ban ia kaba shah than bad shah shoh kaba ban shim la ka shim ia ki slip lada thoh ne khlem thoh dor rub.Hadien katei na ka liang jong ki nongthoh khubor kila iohlad ruh ban iakren bad ki nongkhaii dewiong ka thain Shallang halor katei ka bynta bad na ka liang jong ka Synjuk Shallang Area Joint Action Committee kaba dei kawei na ki synjuk ki nongkhaii dewiong ka thain Shallang kila pynpaw ia ka jingsngew diaw halor ka jingdon bun ki khyrdop khrong pisa beain kiba la mih ruh ban khrong pisa tang ha kapor mynmiet ia kaba ym shymla lah ban tip la kidei kiei.Shuh shuh na ka liang jong katei ka Synjuk ki nongkhaii dewiong ka thain Shallang ha kaba iadei pat bad ka jingshim tam ia ka pisa katkum ka order na ka liang jong ka Synjuk kala pynpaw ba ka wad ia ki lad ki lynti ban pynduh noh ia kitei ki khyrdop beain bad kan sa leit ruh ban ai kynduh ia ki bor ba halor bad ki bor ba dei peit ba kin shimkhia.","Shim kabu ki nongap khyrdop lum  pisa, khrong palat ia ka dor ba la buh",https://www.urupang.com/shim-kabu-ki-nongap-khyrdop-lum-pisa-khrong-palat-ia-ka-dor-ba-la-buh/
"Shillong, 6 ïaiong:Ki nongialam ka KSU Central Body mynta ka sngi ki la leit ban ia kynduh ia u myntri ka tnad pynroi sor ka sorkar jylla u bah Ronnie V Lyngdoh ha kamra treikam jong u. Katei ka jingleit ia kynduh myntri ka KSU ka long ban pyrshah ia ka jingdie ka sorkar jylla ia ka jaka kaba don hakhmat NEIGRHIMS sha ka sorkar ka jylla Nagaland.Haba kren sha ki nongthohkhubor hadien ba la mih na kamra treikam u myntri sorkar u President ka KSU u samla Lambokstar Marngar u la ong ba KSU ka leit ban pynpaw ka jingpyrshah bad ka jingdawa na ka sorkar ba ka dei ban shim biang noh ia katei ka jaka kaba ka la dep die sha ka jylla Nagaland bad ka la ai jingmut ba ha ka jaka ban die sha kiwei ki jylla ka sorkar ka dei ban thaw da ki ïng basa ha katei ka jaka kaba don hakhmat ka jaka sumar khnang ba kan pynmyntoi ia ki paidbah kiba wan na ki nongkyndong kiba wan shim dawai ne thiah pang ba kin sahmiet haba kim ioh kali shuh ban leit phai sha la shnong.U General Secretary ka KSU u samla Donald V Thabah u la ong ba haba ka sorkar ka la thied ia katei ka jaka ka New Shillong ka dei ban peit ba kan pynmyntoi ia ki trai jylla ym ban myntoi ia kiba nabar. U la ong ruh ba ka shong ha ka jingstad ka sorkar kumno ban pynbeit ia katei ka kam la kan ai sha jaka shawei ne katba ka sngewbit hynrei na ka liang ka KSU ka pyrshah beit ba kan ai ia katei ka jaka kaba don hakhmat NEIGRHIMS.Haba pynrem jur ia katei ka jingdie jaka ka sorkar sha ka jylla Nagaland ki nongialam ka KSU ki la ong ba u myntri ka tnad pynroi sor u la ong ba un sa peit bniah namar ba ka jingai jaka kam dei ha ka por ba u long myntri ma u.Katkum ka jingiathuh ki nongialam ka KSU ki la ong ba la ai ha ka por ka jinglong myntri pynroi sor ka kong Ampareen Lyngdoh.","“Shim noh ia ka jaka ka Nagaland, thaw ïng basa ia ki nongkyndong”",https://www.urupang.com/shim-noh-ia-ka-jaka-ka-nagaland-thaw-ing-basa-ia-ki-nongkyndong/
"Jowai, 6 Iaiong:Ka Surok Jowai Bypass kaba jrong kumba 8 km naduh Pung Thadlaskein haduh Soomer, ka la jot la pra noh tang hapoh shibnai eiei naduh ba la dep ban plie lane shah iaid kali.Khublei ia u Slap ba la ther ha kine ki khyndiat sngi ba sa paw katei ka jingtrei torti ia katei ka surok da ka Ms. Dhar Construction Company lyngba ka PWD Central Division, Jowai ha ka jinglut kaba haduh 46.6 klur tyngka.U Executive Engineer ka PWD, u ma Sainia Kyndiah u la iathuh ba ia katei ka surok la trei lyngba ka skim sorkar kmie kaba la tip kum ka Special Accelerated Road Development Programme for North Eastern Region (SARDP-NE), Ministry of Road Transport and Highway.“U slap u la iarap shisha ia ngi ban iohi ia katei ka rukom trei torti”, u la ong bad ha kajuh ka por u la ong ruh ba katei ka Company kan hap ban kitkhlieh ban maramot ia katei ka surok na ka jinglut na lade”.“Kane ka dei katkum ka National Highway Standard ha kaba kano kano ka Company kaba pyntrei ia kano kano ka surok ka hap ban peit haduh 3 lane 4 snem ban maramot hi na pla la jong lada ka surok ka sniew noh.Ia katei ka surok la dep ban trei ha u Nohprah 2016 bad la plie ia ka ha ka 22 tarik u Rymphang 2017.","Tang hapoh shibnai, sniew  ka surok Jowai Bypass ba 46 klur",https://www.urupang.com/tang-hapoh-shibnai-sniew-ka-surok-jowai-bypass-ba-46-klur/
"Shillong, 6 Iaiong:Ka iakob kinglieng, kaba dei ban long lashai ka sngi, ha Wah Umngot, la pynsangeh noh bad ka daw, ka long namar ka jingshlei um jong katei ka Wah, kaba don ha Dawki. Na ka bynta ka tarik, kaba thymmai, yn sa pyntip kham hadien, ong ka kyrwoh na U bah Carmell Manner Secretery jong ka Raid Mukertilla Boat Rowing Competition.",Pynsangeh kinglieng ha Umngot,https://www.urupang.com/pynsangeh-kinglieng-ha-umngot/
"Shillong, 6 ïaiong:U MDC ka UDP na Nongkrem u bah H.S Shylla u la ong ba ka aiñ jong ka MUDA kaba ka tnad pynroi sor (Urban Affairs) ka la pynbna ha ka 13 tarik u kyllalyngkot 1989 ka la iap noh, namar ba kam shym la don kano kano ka rai ne ka Resolution ba ka KHADC ka la pdiang ia ka jingpyn-trteikam ia ka Meghalaya Town and Country Planning Act,1973. U bah Shylla u la ong ba u la ioh da ka jingthoh napoh ka tnad pyniaid ïng dorbar ka KHADC ba kam shym la don kano kano kaba kum kata ka rai hapoh KHADC ba la pdiang ia katei ka aiñ bad ia kane u la ong ba u la pna jingshai na ka sorkar ba kan sei madan ia katei ka rai lada ka don ka rikod ha ka hynrei ka sorkar kam lah ban sei bad dang shen ha ka ïng dorbar Thaw-aiñ ka jylla u la ong ba u MLA ka Mawlai u bah Embhah Syiemlieh u la rah da ka Call Attention Motion ban dawa ba ka sorkar ka dei ban sei ia kita ki dulir ban pynshisha ba ka KHADC ka la pdiang ia katei ka aiñ.Tang mar ia ioh ia ka jingthoh na KHADC kaba la ong ba ym don rikod bad ym don kum kata ka rai u bah Shylla u la leit ban ia kynduh ia u myntri ka tnad pynroi sor u bah R.V Lyngdoh ban dawa ba ka sorkar ka dei ban sngeh noh ia katei ka jingpyntreikam ia ka Notification 1989. U la kynnoh ruh ba katei ka jingpynbna kaba la soi da u P.K Datta Special Secretary sha ka sorkar Urban Development Dept, ka dei kaba be-aiñ. Haba kylli kaei ka jubab ba u ioh na u myntri ka tnad pynroi sor-u bah Shylla u la ong ba kam da shai hynrei u la ong ba un ap katto katne por aiu ka sorkar kan leh naba katei ka aiñ ka la iap hi noh naba kam don ka jingmynjur na ka KHADC. U bah Shylla u la byrngem ruh ba lada ym ioh ka jubab kaba shai un leit sha ing kashari.","“Ka Aiñ jong ka MUDA ka la ïap,  ym don Resolution ha KHADC”",https://www.urupang.com/ka-ain-jong-ka-muda-ka-la-iap-ym-don-resolution-ha-khadc/
"Shillong, 6 ïaiong:U MLA ka 19th Shillong South konstitwensi u bah Sanbor Shullai uba dei ruh u President jong ka seng NCP ha kane ka jylla u la ong ba ki la don bun ngut ki MLA bad MDC ba mynta kiba la wan ban ia kynduh ia u ban pan tiket na bynta u 2018, “Ki don katto katne ngut ki MLA, ki MDC ba mynta kiba kyrpad ba ngan buhrieh ia ka kyrteng jong ki kiba la wan pan tiket na bynta u 2018 kiba phin ym poi pyrkhat satia bad phin sa shu lyngngoh da la dei ka por hynrei kiba bun hi ki dei kito kiba la rem salit ha ki elekshon ba la dep (2013/2014)” ong u bah Sanbor Shullai bad u la iathuh ruh ba kiba bun hi na ki kyrtong ki dei na ri Lum Garo.U la iathuh ba haduh mynta um pat pynkut ia ka jingiakren bad ki, hynrei u la ong ba ha u bnai ba la dep u la leit sha Delhi ban ia kren bad u President rangbah ka NCP u Sharad Pawar halor ki kam elekshon bad ha katei ka jingiakren u la ong ba u Pawar u la ai jingmut ba dei ban pynieng kyrtong tang ha kito ki konstitwensi kiba don jingkyrmen ban jop, “Kam myntoi ba ngin shu pynieng ha baroh 60 tylli ki konstitwensi lada ngim don lyer, hynrei lada ki kyrtong ba ngi ioh ki dei kiba don jingkyrmen ha baroh 60 tylli kam don jingeh eiei ruh em” u la ong biang hynrei la sngewthuh pat ba katei ka seng kan ym pynieng satia haduh 60 ngut”.La kylli hato ka NCP ka don jingmut ne-em ban ia thaw paralok bad kino kino ki party shuwa ka elekshon ban ioh thaw sorkar lang, u bah Sanbor u la ong ba ha ka taiew ban wan kan don ka jingialang heh jong ka NCP ha Delhi ha katei ka jingialang yn ia kren ia ki kam elekshon bad ki kam pynkhlain Party bad un pynsngew sha ki nongialam ha Delhi ia katei ka mat., “Badno ngin ia treilang kan shong ha ka rai jong ki nongialam rangbah ka Party na Delhi, ngi nangne ngi hap ban kohnguh ia ka hukum jong ki, kumba ka long mynta ruh ngi donlang bad ka Congress kumba ka Party ka la rai naduh ba sdang elekshon bad haduh mynta kam pat don kano kano ka jingkylla ha ka rai ka Party” u la ong.Katba kiwei pat ki riew saiñpyrthei ki dang wan pan tiket na ka NCP ha u 2018 u bah Sanbor u la iathuh ba don ruh kiwei pat ki Party heh kiba wan khroh ia u ba un ia khun na ka seng jong ki bad kitei kiba la wan khroh ka dei ka seng BJP bad ka seng Congress.“Ka BJP bad Congress ki la wan, don ruh sa kiwei pat na ka seng UDP, HSPDP kiba dei ki paralok ba iajan jong nga hi kiba la wan ban tyrwa ba ngan ia khun na ka Party jong ki, nga la ong ia ki kumno ka lah ban long haba nga ialade nga dei u metbah jong ka NCP ,nga don la ka jong ka klob” ong u bah Sanbor.","Bun ki MLA/MDC kiba pan tiket, don ruh ki Party kiba wan: Sanbor",https://www.urupang.com/bun-ki-mlamdc-kiba-pan-tiket-don-ruh-ki-party-kiba-wan-sanbor/
"Shillong, 6 Iaiong:Ka HANM ka la ujor sha u Controller ka tnad Legal Metrology namar ka jingbym biang thew ki lyer shet ba sam sha ki paidbah. Ha ka jingujor ba la soi da u President katei ka seng u bah Lamphrang Kharbani ka HANM ka la ong ba ka la ioh jingujor na kiba bun ki paidbah ba ki ioh lyer shet da kaba duna jingthew bad hadien ba la ioh jingujor katei ka seng ka la wad bniah la ki nongsam lyer shet ne ki Ejen ki don ne-em ka tiar ban thew ia kitei ki lyer shet hynrei ka la ong ba ka lap ba ym don tang kawei ka Agency ruh kaba don ia ki tiar thew bad y mdon kawei ka kali ruh kaba kit tiar thew.Katkum ki kyndon jong ka aiñ ka HANM ka la ong ba ki kompani ne ki nongsam lyer shet ki dei ban pynthikna ba ka jingthew kan biang thik pa thik bad ki dei ruh ban thew ia ki lyer shet shuwa ba aiti sha ki paidbah. Ka HANM ka la kyrpad ia katei ka tnad ba ka dei ban leh eiei noh khnang ba katei ka jingjia kan ym bteng hadien habud.",Ym biang jingthew ki lyer shet,https://www.urupang.com/ym-biang-jingthew-ki-lyer-shet/
"Shillong 06 Iaiong:Ar ngut ki bar jylla ba ai jait Khasi ki la shah rai pynrem ha ka Registration Authority ka KHADC, hadien ba u General Secretary ka Hynniewtrep Youth Council (HYC) u Bah Robert June Kharjahrin.Kine ki bar jylla kiba ai jait Khasi, ki long u Varun S Lyngdoh bad ka Sheena S Lyngdoh kiba dei ki khun jong u Shyam Singhania.Haba kren sha ki nongthoh khubor mynta ka sngi, u Bah Kharjahrin u la ong ba kine ki briew kishu shim ia ka kyrteng ka jait Khasi tang ban ioh thied jaka, ban khaii pateng, ki kam sorkar bad kane ka dei kaba pynjemdaw ia ka jaibynriew.“Ban ai jingsneng ia kine ki briew, kiba shim kabu ia ki, ka seng ka la wad jingtip da ka RTI bad la lap ia ar ngut, kynthup u Varun S Lyngdoh bad ka Sheena S Lyngdoh kiba dei u khun jong u Shyam Singhania bad ka Pearl S Lyngdoh na Rock Cliff, Cleve Colony, Dhankheti”, la ong u Bah Kharjahrin.U la ong ba u Pa ieid jongki u dei u RB Lyngdoh bad ka kmie ieid ka Pamela kaba shu ai jait Lyngdoh tang namar ba kam tip tynrai ia la ka jait. Ka Pearl S Lyngdoh ka khun jongi, ka shongkha ia u Shyam Singhania, bad ki ai da ka Jait Lyngdoh.Namar kane ka jingai jait Khasi, ki la ioh Scheduled Tribe (ST) jongki hynrei kim ioh ia ka Khasi Tribe na KHADC. “Ban ioh ia ka ST, ki dei ban nang ban kren Khasi, bad kiwei ki jinglong Khasi. Nga la ujor sha u Registratrar ka KHADC namar ba kim lah ban kam Khasi namar ba tang ban kren ban thoh Khasi ruh kim tip”, u la ong.U la ong ba ki shu shim jait na uta u Pa ieid Khasi (RB Lyngdoh) bad u Khasi ba songkha ia ka dkhar, u hap ban Tang Jait ia ki khun, bad ym lah ban shu kylla ne bud sha u shynrang.“Hadien ba la iakhun shi snem lynter, ka KHADC ha ka 3 tarik, Iaiong 2017, ka la ai rai ba u Varun S Lyngdoh bad ka Sheena S Lyngdoh kim dei shuh ki Khasi”, la ong u bah Kharjahrin bad bynrap ia kum kine ki briew kiba tuh jait na ka jaitbynriew, ym dei ban ailad, ki shu thied jait na Khyndai Lad, bad ngin buddien namar ba ka DC ophis ka la ai ST ia ki bad ngin leit dawa ban weng noh ia ki, bad ruh na Income Tax ba ki la iaid lait ban siew khajna, ki la thied jaka ruh bun da kaba kam Khasi”.“Ngi phah khubor kaba shai sha ka jaitbynriew, lada don kiba shim kabu, tang ban ioh jingmyntoi, sa pyntip sha ka seng, ba kan leh ia kaba donkam”, la bynrap u general secretary ka HYC.",Duh jinglong Khasi ar ngut  ki khun u Shyam Singhania,https://www.urupang.com/duh-jinglong-khasi-ar-ngut-ki-khun-u-shyam-singhania/
"Shillong,6 ïaiong:Lashai ka sngi ka sngi thohdieng 7 tarik u ïaiong ka seng ki nongdie doh masi ha ka jylla ka Khasi Jaintia Butcher and Welfare Association (KJBWA) kan pynlong ia ka jingiaiaid paidbah naduh Motphran shaduh Addl.Secretariat, katei ka jingiaid kan sdang naduh ka por 1 baje mynsngi bad yn pynkut haduh ka por 3:30 baje nohphai sngi.Haba ia kren bad u Rupang u General Secretary katei ka seng u bah Generous Warlarpih u la ong ba kin don da ki spah ngut ki nongdie doh masi ryngkat kiwei pat kiba ai jingkyrshan ki ban ia shim bynta ryngkat ka rah lama iong bad ka jingrah pla kad kiba la dep pynkhreh lypa kum ka dak ka jingpynpaw ia ka jingsngewsih bad ka jingpyrshah ia ka jingbym lah ka sorkar ban tehlakam ia ka jingkhaii masi tuh sha Bangladesh.U la ong ba ha katei ka sngi kin wan ban ia shim bynta da ki nongdie doh masi na kylleng ka ri Khasi-Jaintia hynrei kam shym la don pat kano kano ka jingkhang dukan die doh naba ka dei tang nadh 1 baje haduh 3:30 hynrei la shu pyntip ba kawei pa kawei ka dukan die doh ka dei ban phah briew.Ka daw jong katei ka sienjam ba ki nongdie doh ki shim u la ong ba ka dei namar ka jingkren sting ka sorkar lyngba ka jingkren u myntri rangbah u Dr.Mukul Sangma uba la ong ba kam dei ka kamram ka sorkar ban peit ia ka jingiaid tuh ki masi sha Bangladesh hynrei ka dei ka kam jong ki Custom bad ki BSF.U la ong ba katei ka pynpaw ba ka sorkar kam khein snep ia ka jingeh ki paidbah nongbam doh. Shuh shuh u la ong ba lada ka sorkar ka kwah ban khang ia katei ka jingkhaii tuh ka lah da kaba phah pulit ban pahara ba ki masi kiba khlem soh shkor ym dei ban sha iaid hynrei kam shym la leh kumta.",Na Motphran sha Addl.Secretariat  da ki lama iong bad pla kad,https://www.urupang.com/na-motphran-sha-addl-secretariat-da-ki-lama-iong-bad-pla-kad/
"Shillong, 6 ïaiong:Bun ki jingiakren ki la mih ha kine ki sngi ba ka elekshon MLA ka lah ban long ha u naiwieng ne nohprah mynta u snem. U Rupang u la wad jingtip ia kane, hynrei ym shym la ioh ka jingtip kaba long thikna, hynrei ki tnad syntiat ki la iathuh ba ka Election Commission ka la shong jingialang mynhynin ka sngi ban pyrkhat ban pynlong kloi noh ia ka elekshon ha kane ka jylla bad kiwei pat ki jylla kum ka Tripura bad kiwei. Katkum ki lad khubor la iathuh ba ka Election Commission kam pat lah ban shim rai mynhynnin ka sngi bad la ong ba mynta ka sngi ruh ka la shong jingialang biang bad la iathuh ba ka rai ka lah ban mih noh shen ha kane ka taiew ban wan.Kiwei pat ki lad khubor ki la iathuh ba ka sorkar pdeng ruh kaba lamkhmat da ka seng BJP ka kwah bha ban pynlong kham kloi noh ia ka elekshon ha kane ka jylla naba ka lyer ka BJP mynta ka dang suhsieng bha khamtam hadien ba ka la ioh jingjop dang shen ha Uttar Pradesh, Manipur, Goa bad ymda kham slem than ha Assam.Ha kawei pat ka khubor, u Rupang u la twad jingmut na ki katto katne ngut ki MDC kumno ki sngew lada jia ba ka elekshon kan long noh ha u naiwieng ne nohprah kumba la her ki khubor hamsaia-kiba bun ki MDC ki pynpaw ba ki kmen palat lada jia ba yn pynlong kloi noh ia ka elekshon naba mynta ki dang ia shongshit bha ban sam skhim paidbah na ka T.3 klur tyngka kaba ki ia sam para ma ki ba ki ia ioh lyngba ka Special Assistance na ka sorkar pdeng kaba haduh T.133 klur tyngka.","Ha u Naiwieng ne Nohprah, yn  pynlong ia ka elekshon MLA?",https://www.urupang.com/ha-u-naiwieng-ne-nohprah-yn-pynlong-ia-ka-elekshon-mla/
"Amlarem, 9 Iaiong:Ka Shnong Nong bareh Lyntiar kaba hap hapoh Amlarem Sub-Division ka la pynlong biang mynta ia ka Shad Rong kusi jong ka mynta ka snem ia kaba la wan shim bynta lang ia kane ka jingshad da u MP ka Tura u Conrad K Sangma kum u Kongsan ha ryngkat ka jingdonlang u MLA ka tei ka Thain u Ma Stephenson Mukhim kum u synbud kongsan, u MDC ka War Central u Ma Holando Lamin, ka SDO Amlarem I Kong Isawanda Laloo, I EAC Amlarem I Kong JU Kharpuri, I Ma H.Mohrmen bad shibun ki paidbah kiba la wan sakhi lang.Ha kane ka sngi wan plie u Conrad ia ka ia kane ka jingshad Rongkusi u la plie artad ruh ia u mawnongrim jong ka skul na kane ka Shnong ka Nongbareh Lyntiar Secondary school ha kaba kane ka skul kaba don jingthmu na ka bynta Ban tei thymmai ia kane iing skul.Ha shwa ba u kongsan un ai jing kren  u Headmaster jong kane ka skul u Prolin Langshiang u la ai ia ka dorkas ha kaba iadei bad ki jing donkam jong kane ka skul ha u Conrad K Sangma.Ha ka jing kren jong u Conrad kum u kongsan u la pynpaw  da ka jingkmen ia ka jinglang biang jong u bad ki nongshong shnong jong kane ka Shnong hadien ba u la ju wan teng ia kane ka Shnong naduh u snem 2008, u la  ai ka jing kyntu  ia ki nongshong shnong jong kane ka Shnong ba kin nang pynkiew shuh shuh  ha kaba iadei bad ka jingnang jingstad lyngba ka pule ka dangle, da kaba u la ong ba na ka liang jong u kum u MP un pyrshang ban ai ka jingiarap ia kane ka skul kumba 10 lak tyngka ha kane ka snem Ban wan .Ha kane ka sngi na ka liang jong u MLA jong kane ka Thain u Stephenson Mukhim u la ai ia ka jingiarap ha kaba iadei bad ki riam Shad Rongkusi jong kane ka Shnong kaba la kot sha ka 75,000 tyngka .",Wan iashim bynta U Conrad ha ka  Shad Rongkusi ka Shnong Nongbareh,https://www.urupang.com/wan-iashim-bynta-u-conrad-ha-ka-shad-rongkusi-ka-shnong-nongbareh/
"Shillong, 9 Iaiong:U General Secretary ka HYC u bah Robertjune Kharjahrin u la ong ba ha ka jingwad RTI jong u na ophis u Deputy Commissioner ka East Khasi Hills u la lap ba ki don bun ki bar jylla ne kiwei pat ki jaitbynriew kiba ai jait Khasi ialade tang da kaba shu pynkylla lyngba ka Affidavit. U la ong ba ka jingwad RTI jong u ka dei beit thik tang ia ka East Khasi Hills bad ha katei ka jubab ba u la ioh u la ong ba ki kyrteng jong ki briew kiba dei na kawei pat ka jaitbynriew kiba ai jait Khasi ki bunbha.Dang shen ar ngut ki bar jylla kiba la ai jait Khasi ki la shah pynduh pyndam ia ka jingling khasi jong ki hadien ba ki rem ia ka jingialeh mukot duma, ong u bah Robert uba la iathuh ba namar ka jingbun palat ki kyrteng na ka liang jong ka HYC ka shu jied iano ban ai mukotduma bad haba jied ia kita ki kyrteng ruh u la ong ba la jied ia kiba la ioh jingtip thikna ia ka ing ka sem jong ki kaba ym lah satia ban pdiang ia ki kum kita ki Khasi. “Ki briew ki bym nang tang ban kren ne thoh khasi ruh, ka rukom im jong ki ruh kam dei shuh kum ki Khasi-kumno ngin lah ban pdiang ba ki dei ki Khasi” ong u bah Robert haba ia kren bad une u nongthohkhubor.Lah ban kdew ba u Varun Lyngdoh bad ka Sheena Lyngdoh ki khun jong u Shyam Singhania ki la shah pynduh ia ka jinglong Khasi jong ki. U la ong ba kitei ki ai jait Lyngdoh na ka daw ba u kpa ieid jong ki u R.B Lyngdoh u dei u khasi katba ka kmie ieid jong ki pat ka Pamla ka shu shim jait khasi naba kam tip ia ka jait ka khong jong ka. U bah Robert u la ong ba katkum ka riti ka dustur ki briew kiba shongkha khleh lada ki kwah ban ai jait khasi ia la ki khun ki kti ki hap ban Tang jait thymmai. “Kiba shongkha khleh kim lah ban shu ai jait khasi kumto ki hap ban Tang jait thymmai katkum ka Riti ka dustur” u la ong.Utei u nongialam ka HYC u la ong ba katei ka seng kam pat shongthait hynrei ka dang tih tynrai ia kiwei pat ki briew kiba ka la ioh jingtip bad kan dang wad jingtip shuh shuh sa ha kiwei pat ki District U la ong biang ba bun kiwei pat ki briew na kiwei pat ki jaitbynriew ki shim kabu ban ai jait Khasi ban ioh Schedule Tribe tang ban pynkha pynroi bad pynheh pynsan ia ka kam khaii pateng jong ki.",Kiba shongkha khleh ki hap ban tang Jait thymmai katkum ka dustur,https://www.urupang.com/kiba-shongkha-khleh-ki-hap-ban-tang-jait-thymmai-katkum-ka-dustur/
"Jowai, 9 Iaiong:Ka Shad Sukra jong ka Sein Raij Tuber bad Sein Raij Jowai ka la kutnoh ha kane ka sngi Saitjain bad Sngi U Blei.Ka Sein Raij Tuber ka la pynlong ia kane ka shad lehkmen ha Biar, Tuberkmai Shnong katba ka Sein Raij Jowai pat ka la pynkut ia kane ka tamasa ha ‘Thaw Shad Sukra, Iawmusiang, Jowai.Ha Tuber, ki Sein Raij Shnong bapher bapher jong ka Sein Raij Tuber ki la wan ban pyni ia ki jingshad tynrai bapher bapher bad la sakhi ruh da ki hajar ngut ki paidbah.U ma Justine Dkhar, Local MLA bad u Local MDC, u Laski Rymbai u la ong u kongsan bad Symbud kongsan ha ka jingiadonlang ka kong Violet Lyngdoh, MDC ka Rymbai ha ryngkat ki nongialam ka Sein Raij Tuber.Katba ha Jowai pat, ka Tamasa lehkmen Shad Sukra ka la sdang naduh ka sngi Saitjain bad la pynkut ia ka ha ka sngi U Blei.Ka Sein Raij Jowai, mynta u snem ka la rakhe ia kane ka tamasa halor ka mat pdeng, ‘Ha ki tyrpeiñ ki tympha ka Bei Rymaw, ya ki kha kti u warim u ksoh u wyrchaw’.Da ki hajar ngut ki paid nongshong ka nongbah Jowai bad na kiwei kiwei de ki shnong ki la wan ban sakhi ia kane ka shad sukra ba shisien shisnem. Ki khun ka Sein Raij Jowai ki la iamih paidbah ban lehkmen ha ryngkat ki riam tynrai ba iphuh iphieng ha bar ki sur tynrai ba sngewtynnad.Ka prokram kaba khadduh jong kane ka tamasa ha Jowai la pynlong ha ka por miet ha Mukoi Pyrdi, Loom Pyrdi, Iongpiah Jowai ha kaba ka la don ka shad Kper Syntu bad ka Shad Pynjaw.",Kutnoh ka Shad Sukra ka Jowai & Tuber,https://www.urupang.com/kutnoh-ka-shad-sukra-ka-jowai-tuber/
"Shillong, 09 Iaiong:Ka Shad Suk Mynsiem ba lai sngi lynter ka Seng Khasi Kmie,  Mawkhar Shillong, kan kut lashai la 10 tarik Iaiong kaba la dang naduh mynta ka sngi Saitjain ka 8 tarik u Ïaiong 2017 ha lympung Shad Weiking,Jaiaw.Kumba ka juh long ka sngi ba nyngkong kaba dei ka Sngi Nohkjat yn sdang shwa da ka jingtem ïa ka Ksing Lumpaid  ban tem ïaka haka por 12:30 mynsngi ha phyllaw jong ka Ïing Seng ha Mawkhar.Ha ka por 2 baje  mynsngi yn sdang ïa prokram  da ka jingdwai kaban ai da u Rgh J.S. R Syiemlieh, kaba hadien kane kan don pat ka jingïaid kjat da ki nongshad shynrang ryngkat ki duhalia bad ki paidbah sha Lympung Weiking, JaïawHaba la poi ha lympung kan don  ka nguh ka dem kaban pyndep da u Rgh Skor Jala, ban bud da ka jingkyntiew ïa ka lama jong ka Seng da u Wh N.R Shullai ba dei napoh ka Seiñ Raij Shillong.Hadien ba la dep ban kyntiew ïa ka lama, yn sa sdang pat ka jingshad bad ha ka por 5:30 nohphai sngi yn khreh ban wanphai biang pat sha Ïing Seng, ha Mawkhar ia kaba yn sa pynkut da ka Shad Mastieh ha phyllaw jong ka Ïing Seng.",Mynta  yn kut ka Shad Suk Mynsiem,https://www.urupang.com/mynta-yn-kut-ka-shad-suk-mynsiem/
"Shillong, 09 Iaiong: Saw ngut ki briew  ki la shitom jur bad lait  na ka iap hadien ba ki la bam ia u tit khlaw  ba lieh (uba syr iem kum u tit  thamblai ba ju khot ha ka ktien Jirang) ha ka Jareibasai, Jirang Syiemship,  Ri Bhoi District.Katkum ka  tyllong khubor ba la ioh lum la iathuh ba kitei ki briew ki dei na ka juh ka  iing kiba dei shikmie shi pyrsa, ba la ithuh kyrteng  u Bah Rasin Lapang bad ka Kong Trilowin Doloi (kiba dei shi lok) bad ka khun jong ki ka kong Wall Doloi bad u lok u Hepron Wahlang.Kane ka  jingjia la jia ha ka sngi ba-ar mynta ka taiew  hadien ba kitei baroh saw ngut ki la dep bam ja miet haka sngi ba-ar, 4 tarik mynta u bnai. Hadien katto katne  kynta ba ki la dep bam ja ban thiah noh ki la ioh prie bad pynhiar khlem tip briew shuh, hynrei donbok ba la wan lap noh ki para marjan  ki la iarap  lem bad  pynkit noh  mar mar sha hospital ha Nursing Home VIP,  kaba don hajan Airport , Asssam.La iathuh da ka jingkloi ban iarap ki para  nongshong shnong ban pynkit mar mar sha hospital ki la lait na ka iap, namar ka jingpang ka la ktah jur wat tang ha ki kyndiat kynta namar ka prie pynhiar bad at ka met haduh ba ki kim tip  briew shuh.Haba kren bad uwei  u rangbah Bah B Rani ula ong, donbok ki khun ba dang rit ki la kyntait bam iatei u tit ba lait na ka  iap.Ula ong kitei ki saw ngut ki la kham khlain ia mynta tyngba ki dang hap ba leit phah sumar, namar ka  jingpang ka dang khie haduh mynta wat hadien ba ki la wan shah sumar.",Poi Hospital saw ngut  ba bam tit khlaw ha Jirang,https://www.urupang.com/poi-hospital-saw-ngut-ba-bam-tit-khlaw-ha-jirang/
"Shillong, 09 Iaiong:Ka lympung ba laiphew (30) jong ka Seng Khihlang kan long mynta u snem ha madan Urksew, Pynursla, East Khasi Hills naduh ka 14 haduh 16 tarik Iaiong 2017.Ha kane ka lympung, yn wanrah ia ki mawbynna sahnam da ka Sein Raij Muthlong, West Jaintia Hills ryngkat ka Nguh ka Dem Blei bad ka suit ka shor. Ha kine ki lai sngi kynthih, kan don ruh ka jingiatainia, ka jing iakop rwai, ka phawar, ka jingkren da ki riew kynsai ka Seng Khasi Sein Raij bad ka jingpyni riti dustur na ki tnat seng bapher bapher ka bri u hynniew trep ban pynphalang ia ka jingshai jong ka jaitbynriew. Halor kane, ka Seng Khihlang, ka khot ka wer ia ki khun ki ksiew u hynniewtrep ban iapoi khnang sha kane ka lympung ba kyrpang, la ong ka kyrwoh na u Secretary ka Seng Khihlang.",14-16 tarik ka  lympung Seng  Khihlang  ha Pynursla,https://www.urupang.com/14-16-tarik-ka-lympung-seng-khihlang-ha-pynursla/
"Shillong, 9 ïaiong:Hadien ba ka la pynbna ïap ia u Vinod Khanna ka BJP ka la kynnoh kylla ba katei ka jingbakla ka dei tang na ka daw ka jingpynphriang khubor ha ki social Media. Ha ka sngi sait jaiñ jong ka taiew ka la don ka jing ialang rakhe 34 snem ka BJP ha Jhalupara bad ka la don ka prokram Swachh Bharat Abhiyan. Shuwa ban sdang katei ka prokram u General Secretary ka BJP u bah David Kharsati u la ong ba dei ban kynmaw burom shuwa ar minit ia u Vinod Khanna ( U Aktor kumjuh ruh u MP ka seng BJP na Gurdaspur, Punjab) “Shuwa ban sdang ia ka prokram ngin sngap jar 2 minit ban kynmaw burom ia u Vinod Khanna uba la khlad noh” ong u bah David ha katei ka jingialang.Katei ka dei ka jingkren ha ka jingialang kaba la donlang u National Vice President ka BJP u Avinash Rai Khanna, u Jagdamba Mall uwei na ki nongialam rangbah bad ki nongialam ka BJP na kane ka jylla.Hynrei hadien ba la ioh jingtip ba u Vinod Khanna um pat iap u bah David Kharsati u la phah kyrwoh sha ki lad pathai khubor ba katei ka jingbakla ka dei namar ka jingpynphriang khubor ha ki social media, hynrei u Vinod u dang don hapdeng ka jingshah sumar, u la kitbok kitrwiang ba un shait un khlain noh. U Vinod u la jop MP Lok Sabha ha u 2014 hadien ba u la pynliem ia u kyrtong ka seng Congress u Pratap Singh Bajwa na Gurdaspur, Punjab-mynta u don hapdeng ka jingshah sumar ha Sir HN Reliance Foundation Hospital, Mumbai.","Pynbna ïap ka BJP ia U Vinod Khanna, kynnoh ia ki Social Media",https://www.urupang.com/pynbna-iap-ka-bjp-ia-u-vinod-khanna-kynnoh-ia-ki-social-media/
"Shillong, 09 Iaiong:Ka Civil Society Welfare Organisation (CSWO) hapoh ka jing ialam ka Kong Agnes Kharshiing ka la pyrshah jur ia ka jingthmu ka bor pyniaid ka Secretariat ka Meghalaya Legislative Assembly ban pynlong nongtrei pura ia ki nongtrei kontrak kumba 400 ngut eiei kiba shut hung da ki politishian khlem iakhun eksamin eiei ha ki snem ba la dep.Ha ka jingpynlait kyrwoh, ka President ka CSWO ka Kong Agnes ka la ong ba kane ka jing thmu ka dei ka jingiuhroit ia ka hok jong ki samla kiba la khlem kam khlem jam kiba don ka jingangnud ban iakhun da ka lynti kaba dei.  “Ka CSWO ka maham ia ki bor ba dei peit ba kane ka sorkar ka dei jong u paidbah bad ym dei ka iing ba la pyniaid da uwei ne ar ngut ban pynkhein ia ka ain”, la ong ka Kong Agnes.Ka la ong ba ka Finance Department ka sorkar jylla kam dei ban pynlait ia ka pisa ban siew ia ki nongtrei shipor, kiba shu pynlong nongtrei pura da ka lynti kaba beain ha ka Meghalaya Legislative Assembly Secretariat lane sha kiwei ki ophis hynrei dei ban bud ia ka Service Rule bad ia ki kam dei ban pynmih ia ka jingpynbna paidbah ban plie lad ia ki samla khlem kam ban iakhun da ka lynti kaba dei, ym ban shu thung na kyrpong iing.Ka jingthung kam shipor la leh da ka sorkar ha kiba bun bah ki tnad sorkar kiba dei tang ki briew kiba don ka jingiajan ka jingiadei bad ki politishian bad ki ophisar sorkar, da kaba pynkhein ia ki kyndon thungkam bad ka Service Rules.Ha ka jingshisha, ki tnad sorkar ki dei ban bud ia ka Service Rule bad ban pynbna ia ka ha ka Gazette ka sorkar hynrei bun ki heh sorkar ki iaid lait tang ban ioh thung kam beain. Halor kane, ka seng ka la kyntu ia ka tnad Finance, tnad ain bad ka Meghalaya Public Service Commission, ban sangeh ban pynshlur ia ka jingthungkam beain kaba dei ka jingpynkhein ia ka riti synshar ka ri kaba 14 kaba kdew ia ka hok ka jingiaryngkat ha kaba ka Parliament lane ka Assembly kam lah ban iaid lait.",Byrthen ka CSWO ba thmu pynlong  nongtrei pura palat 400 ngut ha Assembly,https://www.urupang.com/byrthen-ka-cswo-ba-thmu-pynlong-nongtrei-pura-palat-400-ngut-ha-assembly/
"Shillong, 9 ïaiong:92 tylli ki masi kiba shongdor T.15 lak tyngka la ioh ban kurup na kawei ka khlaw kaba don ha Nongshken kaba hap hapoh Pynursla PS bad la ong ba kitei ki masi ki dei kiba la thmu ban khaïi tuh sha Bangladesh. Ia kitei ki masi la ioh kurup da ki shipai BSF bad ki pulit katba ki dang khynra masi khaii tuh sha Bangladesh ha katei ka thaiñ. La ong ba ki nongkhaii masi ki buhrieh ha kitei ki masi ha ki khlaw kiba rben bad ki ap ban ioh ia ka lad ban pynrung sha Bangladesh, la iathuh ruh ba ki la ioh jingtip ba ki nongkhaii masi nangne na India bad Bangladesh ki don ka jingiadei kaba ia jan bha bad ki buddien bha ia ka iaid ka ieng ki BSF ban iohlad ban pyniaid ia ki masi.",92 tylli ki masi   kurup  na Nongshken,https://www.urupang.com/92-tylli-ki-masi-kurup-na-nongshken/
"Shillong, 9 ïaiong:Ka FKJGP kan pynlong ia ka jingiaid Rally da ki kali ha ka 11 tarik u iaiong, katei ka rally kan sdang na Mawlai Motsyiar bad kan iaid baroh kawei ka sor Shillong bad yn pynkut pat ha Dinam Hall. Katei ka dei ka jingiaid paidbah ka FKJGP kum ka dak ka jingsdang ia ka Socio-Economic Movement. Ka kyrwoh khubor na u Eldie Newton Lyngdoh Information Secretary ka la khot ia baroh ki dkhot katei ka seng ban wan ia shim bynta lang.",Ka Rally kali ka FKJGP,https://www.urupang.com/ka-rally-kali-ka-fkjgp/
"Shillong,9 Iaiong:Haba la jubor ka kular bang thylliej, ki mrad ruh ki bitar bad katei ka la jia ha Jirang Kon stitwensi ha kaba la 15 snem mynta ki paidbah ki la ap khmih lynti lano kin ioh PHC, hynrei ka long lehnohei naba la shu pynbiej kai ia ki tang da ki maw nongrim elekshon.Ha kane ka sien, ka la jia ka jingjia kaba kham phylla kaba la jia ha katei ka konstitwensi ha kaba hati khlaw ruh ki nang ban bitar ia katei ka jingshah thok shah shukor ki paidbah bad la iathuh ba mynta ka sngi ka kynhun ki hati khlaw ki la leit ban kyrdem ia kitei ki mawnongrim haduh ba ki la pra hi phum.La wan thung maw nongrim la arsien ha Jirang konstitwensi ban tei PHC bad la thung ha u snem 2002 bad 2003 ha ka jaka ba la tip kum ka Sohkshang, New Jirang-Ri-Bhoi District. Ha u snem 2002 la thung da u Dr.F.A Khonglam (Bam kwai ha dwar u blei) uba dei u myntri rangbah ka jylla ha katei ka por, hadien katei sa ha u snem 2003 la wan thung da u Sayeedullah Nongrum u myntri ka koit ka khiah ha katei ka por hynrei ia kitei ki maw nongrim la shu sop soh pailen bad ym pat iohi syrngiew PHC haduh mynta ruh.",Kyrdem ki hati ia ki maw nongrim  U Dr.Khonglam bad U Sayeedullah,https://www.urupang.com/kyrdem-ki-hati-ia-ki-maw-nongrim-u-dr-khonglam-bad-u-sayeedullah/
"Shillong, 09 Iaiong:Ka Dorbar Hima Jirang ba la khot da u Syiem bad ki Myntri ha ka sngi Thohdieng ka la pulom noh hadien ba ki paidbah ki la pyrshah halor ki kynrum kynram kiba mih hapdeng u Syiem bad ka Joint Action Committee (JAC) lem bad ki Kur Wahlang phra kpoh kiba ujor pyrshah ia u Syiem u Paiem RH Wahlang.Mar ia sdang ka dorbar, la mih ka jingiatai nia ba khluit na ki paidbah bad ki la kyntu ba u Syiem ba u dei ban pynbeit shwa ia ki kynrum kynram hapoh ka Hima bad ban iasuk shwa bad ka JAC lem bad ki Kur Wahlang Phra kpoh, khnang ba yn lah ban iakren ia kiwei pat ki kam dorbar.Ki nongialam ka JAC ki la ong ba ka kam ka dang don hapoh ka District Council ban bishar ia ka kaiphod ba la ai da u observer ka KHADC uba la donlang ha ka dorbar hima  ha ka 11 tarik Kyllalyngkot, 2017.Halor kane,  u Syiem ka Hima Jirang ula pynpaw ba u kloi ban iakren suk bad ka JAC  lem bad ki Kur Wahlang Phra kpoh bad pynbeit ia ki kynrum kynram hapoh ka Hima bad ki la rai ban pynlong ia ka dorbar ban iakren iasuk shwa hapdeng kitei ki ar liang mamla ha ka taiew ba khadduh mynta u bnai.U President ka JAC, Bah O Thangkhiew bad Secretary  Bah M Sangkli ki la la ong, ka JAC ka ieng skkem halor ki mat ba la dep ujor pyrshah u Syiem ia ki kam leh donbor jongu kaba la ktah ia ka riti dustur treikam ha ka it ka hima.Ki la ong, ka jingthmu jong u Syiem ban pynlong ia katei ka dorbar ka long ban tap eit miaw ia ki rai jong ka dorbar kaba long ha ka 11 tarik Kyllalyngkot, 2017 kaba la donlang da u observer ka KHADC, hynrei na ka liang ka District Council haduh mynta shu leh sngap jar bad ki paidbah ki sah ha umdum.Ki la kyntu ia ki bor ka District Council ban pyndep kloi ia ka katei ka kam na bynta ka jingiaid beit iaid ryntih ha ka synshar khadar hapoh ka it ka hima, bad kam dei ban shu sngap mynthi ia ka jingud jingnam ki paidbah.Ki la ong, ki MDC kum nongmihkhmat kiba peit ia ka bha ka miat jong u paidbah ki dei ban pyndep kloi noh bad lada ka council ka sngap jar ka paw ban ka don eiei sha lyndet, namar na ka liang u nogpeit pyrman ka Council ula dep phah ia ka kaiphod jong ka dorbar ba la dep.Ki la byrngem ba lada ka District Council kam leh eiei kim banse ban leit sha kiwei pat ki bor ba halor ka sorkar bad ka ain.U Bah Gumbris Wahlang ula pynpaw ba ka jingleh donbor u Syiem ka la pynjot pynjulor ia ka it ka hima bad ka ktah shibun ia ki khun ki hajar ka hima bad ka Kur Wahlang Phra kpoh ka kyrshan ia ka JAC kaba la iaid shakhmat ban ujor pyrshah ia u Syiem na bynta ban wanrah ia ka synshar kaba khuid ba suba ha ka hima Jirang.",Pulom ka dorbar U Syiem  Jirang ba pyrshah ki paidbah,https://www.urupang.com/pulom-ka-dorbar-u-syiem-jirang-ba-pyrshah-ki-paidbah/
"Shillong, 10 Iaiong:U bah HS Shylla, MDC jong ka seng United Democratic Party (UDP), u kam ba ka ain Meghalaya Town & Country Planning Act 1973, ka long kaba dkoh, naduh ba la thaw ia ka, namar la shu pynkylla tang ia ka kyrteng jong ka na ka Jylla Assam, sha ka Jylla Meghalaya bad na ka snem 1959 sha ka snem 1973, hynrei ki ain baroh, ki dei kiba long thik kum ka ain 1959 jong ka Assam.”Kane ka Act 1973 ka dei ba la kha iap, ka bym lah ban treikam la ha ki jaka sor (urban areas) ne ha ki jaka nongkyn-dong (towns and country sides) namar ki dei ki Autonomous District. Kumta, ka Act 1973 kam don lyngkha-trei ha khyndew lait noh tang ban shu jngi ha ki lyoh ka Meghalaya” ong ka kyrwoh na U MDC",Ka ban shu jngi ha ki lyoh  ka Meghalaya: HS Shylla,https://www.urupang.com/ka-ban-shu-jngi-ha-ki-lyoh-ka-meghalaya-hs-shylla/
"Shillong, 10 ïaiong:U Moderator ka Presbyterian Church of India u Rev Ladawng-liana, haba kren kum u kongsan ha ka jingialang ban ai khublei khatduh (Valedictory service) ia ki samla pule Bachelor of Divinity (B.D) ka John Roberts Theological Se-minary, Mawklot Shillong ula buh ia ka jingkylli kaba khia da kaba u ong, “Haei nga don bad nga dei u ei? Ha kaba ula ong ba kane kam dei tang ia ki, hynrei wat ia ki nongialam Balang bad kumjuh ruh iaki khristan.Ula ong ba ka jingbuh ia katei ka jingkylli ka dei hadien ba kum u nongialam Balang ne wat kiwei ruh hadien ka jingbishar bniah ia ka jinglong jingman ka imlang ka sahlang, la iohi ba kam i don shuh ka jingkyrmen, lada phai sha ka jingjot jingpra ki iing ki sem, ki shnong ki thaw, da kaba u ong, “Ki iing ki sem ki jot ki pra namar ba kam don shuh ka jingieid hapdeng jongki bad ruh ba kam don ka jingniewkor ia kiwei, bad kane ka pyni shai kdar ba kum ki briew ngi pynjot bad pynsepei iala ka jingim tang na ka bynta kiei kiei ki bym don jingmyntoi.”Ka jingkylli ba mano ban leit shaki, kumta ula kyntu ia ki samla pule kiba la dep pule bad kiba dang pule hapoh kane ka shlem jinghikai ban shakri ha ka kam U Kynrad, ula ong ba kin long ka sakhi sha kiwei lyngba ka jingim ha ka doh bad khamtam ha ka jingim ba kynja mynsiem khnang ban wanrah biang ka jingkyrmen bad jingsuk ia ka imlang ka sahlang bad ka ri baroh kawei, kumba kila ioh iaki jinghikai bad jingtip lyngba kane ka jaka pule, khnang ba kin long kum kita ki shakri kiba pyndonkam ia ka sap (talent) kaba u Kynrad u ai, ym ba kin long kum u shakri uba buhrieh iala ka jong ka sap.“Ngi donkam ka jingiatreilang ban sopspaiñ sa shisien ia ka imlang sahlang kaba la duh iaka jingkyrmen lyngba ka jingling jingim kaba bha, ka jingim kaba myntoi sha kiwei bad ba ngin long ka khubor kaba bha,” ong u Rev Ladawngliana da kaba bynrap, ba kum ki samla pule BD kila ioh shibun ki jingmyntoi ha ka liang ka jingling ba shimet jongki (jingling mynsiem) ne wat ha kaba iadei bad kiwei ki bynta.Nalor kane ula kynthoh ruh ba kum ki shlem ai jinghikai ban shakri iaka kam u kynrad ki duna bha ban sei shisha kita ki shakri ki ban don iaka jingling mynsiem, ka jinglong kaba bha bad ka jingmyntoi sha kiwei, namar ka imlang ka sahlang ka donkam ia ki ba kin long ka jingkylla.Ha kane ka sngi na ka liang u President ka Governing Body ka JRTS u Rev T.Mukhim ula ai ia ki Certificate sha ki 40 ngut ki samla kynthei bad shynrang kiba la dep ban pule iaka Bachelor of Divinity (B.D) bad ruh sha ki ba puyndep iaka Lay Leadership. Katba na ka liang u Tbn.T.L Rapmai ula buh ka jingduwai kaba kyrpang na ka bynta kitei ki samla ba kin nang kiew shaphrang ha kaba ban ai ka jingshakri ia ka kam U Kynrad.Ha kane ka sngi ka kong L.Lyngdoh Ex-Secretary Jingiaseng Kynthei KJP Assembly kala pyllait paidbah ruh iaka Seminary Magazine. Nalor kitei ki prokram la pyniphuh iphieng lyngba ka jingrwai kaba kyrpang na ki samla pule B.D.Ha kane ka sngi la iadon ryngkatlang ki nongialam ba hakhlieh ka PCI, ki Pastor ka KJP Assembly, KJP Synod Mihngi, KJP Synod Sepngi, ki Nonghikai ka JRTS, ki kmie ki kpa, kiba ha iing hasem jong ki samla ba pyndep iaka jingpule B.D, bad kiwei kiwei.",“Haei nga don bad nga dei u ei” kylli  U Ladawngliana ia ki samla pule B.D,https://www.urupang.com/haei-nga-don-bad-nga-dei-u-ei-kylli-u-ladawngliana-ia-ki-samla-pule-b-d/
"Shillong, 10 Iaiong:Ki nonghikai skul hapoh ka lama ka Joint Action Committee of All Teachers Meghalaya (JACATAM), kin pynlong ia ka jingshong shah thngan ha ka 12 tarik Iaiong, 2017 naduh ka por 11 baje mynstep ha khmat ka ophis All India Radio, kaba don hajan ka khyrdop ka iing u Lat ka jylla.Kane ka jingshah thngan ka long hadien ba ka sorkar jylla kam shym la ai khubor eiei sha ka JACATAM halor ka jingkular jong u Myntri Rangbah u Dr Mukul Sangma ha iing dorbar dang shen ban pynkiew tulop 100 percent ia baroh ki nonghikai Adhoc ha ka jylla jong ki primary bad upper primary skul.“Namar ba ka sorkar ha ka jingialang ka cabinet kam shym la rai ban pynkiew tulop 100 percent ia ki nonghikai adhoc kumba la kular u Myntri Rangbah u Dr Mukul Sangma ha iing dorbar dangshen, ka JACATAM kam banse ban iaid shakhmat ban pynlong ia ka jingiakhih da kaba shah thngan”, la ong u Publicity Secretary ka JACATAM u Babu Kular Khongjirem.U Babu Khongjirem u la ong ba baroh ki dkhot jong ka JACATAM kin iashim bynta ha kane ka jingshah thngan.Lah ban kdew ba ka JACATAM ha ka jingialang ha u bnai ba la dep, ka la rai ban ap haduh ka 11 tarik Iaiong 2017 ia ka jingkular jong u Myntri Rangbah u Dr Mukul Sangma ban pynkiew tulop 100 percent ia baroh ki nonghikai skul adhoc ha ka jylla kumba u la kular ha ka iing dorbar dang shen.","Bym jubab ka sorkar, 12 tarik yn shah thngan ka JACATAM",https://www.urupang.com/bym-jubab-ka-sorkar-12-tarik-yn-shah-thngan-ka-jacatam/
"Jowai, 10 Iaiong:Uwei u briew u la shah pyniap ha uwei pat u paralok hapoh iing ka kmie jong u hadien ba utei u paralok u la wan kai bad mih ka jingiakajia hapdeng jong ki ar ngut.Katei ka la jia ha ka 8 tarik une u bnai ha ka dong Madan-Laban jong ka shnong Khonshnong kaba hap ha Garampani Police Outpost, Jowai Police Station.Katkum ki pulit na Garampani, ki la iathuh ba ha ka miet 8 tarik une u bnai ha ka por kumba 10 baje eiei, u Rangbah shnong katei ka shnong, u ma Phulbi Passah u la pyntip sha ki pulit ba ka la don ka jingiahylla bad iashoh iadat hapoh kawei ka iing jong ka kong Bhalang Papeng bad haba ki pulit ha ryngkat ki VDP ka shnong ki la wan poi bad rung hapoh katei ka iing ki la lap pynban ia ka metiap jong uwei u briew u ba la tip kyrteng kum u Paitlang Suchiang kaba la thiah lyngktar ha kamra shetja.Hadien kane na ka liang u Rangbah ha ryngkat ki pulit ki la pynlong ia ka jingtohkit bad la lap ba u khun phrangsngi katei ka kong Bhalang Papeng uba kyrteng u Rimiki Papeng ula pyniap ia utei u Paitlang Suchiang.Ia utei u Rimiki Papeng la kem noh da ki pulit bad ka jingtohkit ka dang iaid shakhmat pyrshah ia u. Na ka liang ki pulit ki la register mukotduma ruh pyrshah ia u.",Shah pyniap ha u paralok ha Madan Laban,https://www.urupang.com/shah-pyniap-ha-u-paralok-ha-madan-laban/
"Shillong, 10 Iaiong:Ka BJP Youth wing Amlarem Mandal ka la pynlong ia ka prokram ai jinghikai shaphang ka Bhim App ka rukom thep pisa sei pisa da kaba pyndonkam lyngba ki Android phone ne smart phone khlem pyndonkam pisa ha kane ka sngi Saitjain ba la dep.Kane ka dei kawei na ki polisi ba la wan rah da ka sorkar kmie hapoh ka nongialam u Myntri Rangbahduh ka ri u Narendra Modi kum kawei na ka lad ban pynsuk iaki paidbah haka liang ka iadie iathied bad ka shim ka ai pisa da ka buit stad mynta. Kane ka polisi ka dei kawei na ka buit ban khanglad iaka bamsap bampong.Ha kane ka sngi ka BJYM ka la ai jinghikai iaki samla bad ki nongshong shnong ka thain Amlarem ha Emanuel Pohshna Hall Amlarem ha kaba u Samla Egenstar kurkalang u long kum u kongsan ban ai jinghikai bad la ioh jingkren na Bah Marki Mulieh MDC, u Bah Lam salanki Pariat State Secretary BJP Meghalaya bad kiwei.",Ai jinghikai ka BJP ha Amlarem,https://www.urupang.com/ai-jinghikai-ka-bjp-ha-amlarem/
"Shillong, 10 ïaiong:Ka jingdheng kali mynta ka sngi ha Upper Shillong, ka la long jan baroh shisngi, ha ka por mynsngi ka jingdheng kali ka la sdang tang na 7 mer shaduh 5 mer, hynrei ha ka por janmiet ka la nang jrong bad dei ha ka por ba la kem dum artad naduh ka por 6 baje eiei ba ka la jubor palat. Ka la shim por haduh 3 kynta ban iaid lynti na 7 mer sha 4 mer. Une u nongthohkhubor u dang iaid lynti na 7 mer ban leit sha 4 mer u la mih na 7 mer ha ka por 6 baje janmiet bad u la poi sha 4 mer haduh 9:15 minit baje mynmiet.Ka daw jong katei ka jing dheng kali ka la mih namarba ka don ka jingsiang rong na 7 mer ter ter kaba la dang poi mynta ha Air Force. Ka jingdheng kali kaba kham sharum pat ka la mih namar ka jingiatynruh ki kali bad nalor nangta ka la don ka jingiaid ki trok kiba la kit jingkit khia. Katei ka jingbun kali mynta ka miet ka dei ruh namar ba ki don bunbah ki kali kiba dang wan phai na ka Shad Weiking.","3 kynta na 7 mer sha 4 mer,  dheng kali ha Upper Shillong",https://www.urupang.com/3-kynta-na-7-mer-sha-4-mer-dheng-kali-ha-upper-shillong/
"Shillong, 10 Iaiong:Ka Shad Suk Mynsiem kaba 106 jong ka Seng Khasi Mawkhar Shillong kaba lai sngi kynthih ka la kut mynta ka sngi ha madan shad Weiking, Jaiaw kumba ju long man u snem. Mynta u snem, ki don baroh 1028 ngut ki nongshad kynthei bad shynrang kiba la iashim bynta ha kane ka sngi kut jong ka shad. Ki nongshad shynrang ki kham bun kata baroh ki don 547 ngut katba ki nongshad kynthei ki don 481 ngut.Kumba ju long man u snem, ki nongshad naduh khynnah haduh ki rangbah ki la iashim bynta shitrhem ryngkat ka sur ka tangmuri, ki ksing ki dhah, kum shi bynta ban pyni ia ka riti dustur jong u khun Khasi Khara. La sdang ia kane ka shad ha ka por 1 baje nohphai sngi da kaba sdang naduh ing seng Khasi na Mawkhar shaduh lympung shad Weiking.Lah ban kdew ba shwa ban pynlong ia kane ka shad, ar taiew shwa la pynlong ia ka jingpyrta da kaba sdang ia ka jingtem bom tem ksing ha ing seng ha Mawkhar kum ka dak ban pynkynmaw ïala ki para kur ki para kha ban pynkhreh naka bynta ban ïashim bynta sha ka Shad Suk Mynsiem.Ha ka sngi kut jong ka jingshad la wan sakhi lang ruh ki heh Sorkar, kynthup ka Kong Roshan Warjri, u Lat ka jylla, u Banwarilal Purohit, u Chief Justice ka Meghalaya High Court, u Justice Dinesh Maheshwari, ki riew pawkhmat ka jylla, ki President bad Secretary ki tnat ka Seng Khasi bad Seiñ Raij, ki nongïalam ka Seng Khihlang bad kiwei kiwei.Na ka liang u President ka Seng Khasi (Kmie), u Rangbah Banteilang Rumnong u la batai ïa ka jingmut jong ka jingshad, ïa ki shynrang la pynshad na sharud jong ka jylli namar ba u long u nong ker nong da bad ïa ki kynthei pat la pynshad hapdeng jong ka jylli kaba thew ba kadei ka nong ri nong sumar bad ka nong kdup nong pynbha, wat la ïa ka Ri Khasi la ju kheiñ ka Ri tip briew tip Blei hynrei u la pynpaw ïa ka jing bynñiaw ïa ka jingjur ki kam thom bor pyrshah ïa ki kynthei.U la ong, “Kum ki Khasi ngi dei ban tip ïa ka burom ka akor bad ban kynmaw ban im tip briew tip Blei khnang ban lait na ka jingsniew jong ka pyrthei ha kane ka juk kaba mynta”, u la ïathuh ruh ba na ka liang ka Seng Khasi ka ju maham tyngeh bad ai jinghikai ïa ki khun ki kti ban lait na ki jingsniew ka pyrthei.","Shim bynta 1028 ngut ki nongshad  kynthei, shynrang ha madan Weiking",https://www.urupang.com/shim-bynta-1028-ngut-ki-nongshad-kynthei-shynrang-ha-madan-weiking/
"Shillong, 10 Iaiong:Ka jingiakop thei bha briew jong ka ‘Mrs South Asia, India 2017’ kan long ha New Delhi, ha ka 22 tarik bad kan kut ha ka 25 tarik mynta u bnai, ha kaba ia ka jylla Meghalaya yn mih khmat da ka kong Sabina Parves Warjri. Ki nongiashim bynta baroh kiba la shah jied ki don haduh 28 ngut.Ka kong Sabina Parves Warjri kaba dei ruh ka Miss Shillong, kan mih khmat ia ka jylla Meghalaya ha kane ka rynsan jingiakop thei bha briew bad lada ka jop ha kane ka jingiakop kan long ka nongmih khmat ia ka Ri India ha ka jingiakop bad kiwei pat ki Ri jong ka pyrthei. Ka kong Sabina ka ai khublei ia ki dkhot jong ka Board jong ki Director kiba la ibit ia ka ban mih khmat ha kane ka jingiakop.Ka phang pdeng jong kane ka jingiakop ka long ban ai bor ia ki kynthei bad ban pynneh pynsah ia ka mariang. Ka la ong ba ka la ia don bynta ha ki kam thung dieng bad ka la juh leit ban jngoh ruh ia ki tymmen ki kro kiba sah ha ki jaka ri ia ki tynmen ha kane ka nongbah bah, ha kaba ka ong “Nga pang ka mynsiem ba iohi ba ki kmie ki kpa ki shah ieh ha ka jinglong tynmen”.La ong ba kane ka jingiakob kam dei tang ba la ioh ban ia shim bynta ha ka rynsan, hynrei kaba kongsan ka dei ka thong bad ka thong ka long ban aibor ia ki riew kynthei bad ban pynneh ia ka mariang. Na ka liang jong ka kong Sabina ka kyrpad ia ki paidbah jong kane ka jylla ba kin sngew bha ban kitbok bad ai lem ka jingkyrshan ia ka ha kane ka jingiakob na ka bynta ka burom jong ka jylla bad lada ka jop kan mih khmat ia ka ri sha ki jingiakob jong ka pyrthei.Ka Irish Manju, kaba la mih khmat ia ka Ri India ha u snem 2015 ha ka jingiakop kaba kum kane ha ka rynsan jong ka pyrthei, ka la kren diaw ha kaba ka la ong ba ka Ri India kam juh ai jingkyrshan ha kaba kum kine ki jingiakop, hynrei kine ki nongleit ia shim bynta haba ki mih sha bar jong ka Ri India ki mih khmat ia ka Ri baroh kawei.","Yn mihkhmat ka kong Sabina ia  ka Jylla, ha ka iakob Mrs South Asia",https://www.urupang.com/yn-mihkhmat-ka-kong-sabina-ia-ka-jylla-ha-ka-iakob-mrs-south-asia/
"Shillong, 10 Iaiong:Kum shi bynta jong ka jingpynkhreh na ka bynta ka elekshon sha ka Ing Dorbar Thawain ka ban sa wan ha u snem 2018, ka seng National People’s Party, Ri Bhoi District Committee ka la pynlong ia ka jingia-kynduh lang jong ki nongialam jong ka seng ha Jirang Constituency ha ka 8tarik u Iaiong ha ka madan ialehkai jong ka shnong Umsong.Ha kane ka jingia-lang, la wan ban iashim bynta bad pynshit pynshngain da ki hajar ngut ki nongkyrshan jong ka seng na kylleng ki shnong ki ba hap hapoh u pud u sam jong ka Jirang Constituency.Ia kane ka jingialang la pyniaid da u Bah Sranly Wahlang, u ba long ruh ha ka juh ka por u Adhoc Secretary jong ka seng na ka Western Circle jong ka Constituency.Ha kane ka jingialang la sakhi ia ka jingiadon ryngkat jong u National President ka Party, u Conrad K. Sangma, u ba long ruh u MP jong ka Lok Sabha na Tura Parliamentary Constituency ha ryngkat ka jingsynran u Dr. Charles Reuben Lyngdoh, General Secretary ka Party, State Unit bad u Bimol Saikia, uwei na ki riew rangbah ba pawkhmat na Byrnihat.Ha kane ka jingialang la ioh jingkren na kiba bun ki riew rangbah kiba pawkhmat jong ka constituency kiba kynthup ia arngut ki MLA barim jong ka Constituency, U Rev. Gerson Lyngdoh bad u Bah Snowmik Kalwing, u Bah Sevenman Roy Thangkhiew bad u Bah Wesley Doloi, ki President jong ki Unit bapher bapher bad na ki Mahila Unit jong ka party.Uwei na ki riew rangbah ka thain, u Bah Snowmik Kalwing, uba long ruh u MLA barim haba ai jingkren u la pynpaw ia ka jingkyrshan ba pura ia ka seng bad u khmihlynti ba hapoh ka jingialam jong ka seng NPP u don ka jingkyrmen ba kan don ka jingkylla ha kiba bun ki liang hapoh ka jylla baroh kawei.Ha kane ka jingialang, u Secretary jong ka seng ba peit ia ka Ri Bhoi u la pynskhem ia u Bah Wesley Doloi kum U President jong ka Western Circle bad ia u Bah Sranly Wahlang kum U Secretary jong ka Western Circle.Haba kren ha kane ka jingialang, ka Kong Wandashisha Wahlang, kawei na ki samla ba pawkhmat jong ka thain Jirang, ka la pynpaw ia ka jingthmu ban ia aireng ha kane ka Elekshon ka ban wan. Ka la ong ruh ba ka jingthmu jong ka, ka long ban shakri ia la ka dong ka thain ka ba la shah iehnoh khunswet bad kaba dang sahdien ha baroh ki liang.U MP badonburom, u Conrad K. Sangma haba kren kane ka jingialang u la ai khublei ia ki nongialam jong ka seng ha Ri Bhoi District kiba la trei shitom ban pynkhlain ia ka seng bad u la iaroh ruh ia ki rangbah jong ka Jirang Constituency kiba la wan shakhmat ban kyrshan ia ka seng ha kane ka kynti kaba mynta.U la iathuh ruh ba ki don ia ka jingkyrmen ban leh bha ha kane ka Elekson ka ban wan na ka bynta ban wanrah ia ki jingkylla ha ka Jylla hi baroh kawei. U la kynthoh ia ka jingbymkitkhlieh bad jingbym shimkhia jong u nongmihkhmat ka thain ban wanrah ia ki kam pynroi ha kane ka thain.U la pynpaw ruh ba kum ki nongmihkhmat ym dei ban don kano kano ka jingniew shilliang ia ki paidbah, hynrei ka kamram jong u Nongmihkhmat ka long ban shakri ia ki paidbah ym ba ki paidbah kin shakri ia U.U la pynkynmaw ruh ba u kpa jong u, U PA Sangma (bam kwai ha dwar U Blei)u ju sneng ju kraw ia U ban kynmaw ia ki lai tylli ki nongrim ha ka jingshakri paidbah bd kitei ki long ban tieng ia u nongbuh nongthaw khnang ban lah ban trei hok na ka bynta U paidbah.Kaba ar ka long kum ki nongmihkhmat, dei ban buh ia u paidbah ha khmat, katba ka bor bad ka shuki ki dei ban wan hadien. Kaba khatduh ka long ba ym dei ban biej ia ka tyngka pliah, hynrei dei ban ai ka jingshakari kaba bha tam na ka bynta u Paidbah. U la kynthoh ruh ia ka jingbymlerkam jong kane ka sorkar ba mynta hapoh ka jingialam U Dr. Mukul Sangma, kaba la ka ktah shikatdei eh ia ki nongshong shnong hapoh ka jylla.U la ong ruh ba kane Ka Sorkar ka dei ka Sorkar ka bymlerkam tam ha ka histori jong ka Jylla. U National President jong ka party u la pynpaw ba na ka liang jong u, u la kular ban ai ia ka jingkyrshan ba pura ia ka Kong Wandashisha Wahlang ha kane ka kynti kaba mynta bad kyrmen ruh ban kan poi sha ka thong jong ka jingjop.","Ka Sorkar U Mukul, ka bym  lerkam tam ha ka histori:Conrad",https://www.urupang.com/ka-sorkar-u-mukul-ka-bym-lerkam-tam-ha-ka-historiconrad/
"Nongstoiñ, 10 Iaiong:Kumba 13tylli ki long iing, kiba ring bording ilektrik jongka thain Riangdo, ki la pynpaw ia ka jingsngew kyndit bad sngew lyngngoh kaba jur halor ka jingshah shain kuna, ha u wei na ki ophisar jong ka tnad Meghalaya Power Distribution Corporation Ltd, wat la ki ju iai pynbiang ban siew ia ka bai bording manla u bnai sha katei ka tnad bad kaba kham sngewsih ka long ba ki la shah dain ruh da ki phew hajar tyngka bad don ruh kiba la jan kot 1 lak,da kaba ki la shah kynnoh ruh ba ka rukom ring bor ding ka jong ki ka la long kaba la shu ring tuh bad iaid lait ruh na u meter (bypass) kaba la tam ka jingshim bor ding.Ha kaba iadei bad katei ka bynta na ka liang jong ki katto katne ngut ki paidbah kiba la ngat ha katei ka apot haba iakren bad ki nongthoh khubor, ki la ong ba katei ka jingjia ka la jia ha ka sngi Palei jong ka taiew ba la lah ha kaba u tei u ophisar, u la wan sha ka thain Riangdo bad ruh u la leit ban rung sha ki katto katne tylli ki dukan bad ki ing briew ban jurip bad ka rukom leh jong u tei u ophisar ka long kaba khlem akor haduh katta katta, namar u la shu rung beit sha ki iing briew bad dukan kumba leit wad ia ki riew sniew bad haba ki paidbah ki pyrshang ban kylli ia ka jingthmu jong ka jingwan jurip u tei ophisar u la kren da ki ktien kiba khor bad kynhet ruh artad ia ki paidbah da kaba u la ong ba ki la ialeh tuh bad ki hap siew ia ka kuna.Uwei na ki riew rangbah jong katei ka thain uba la ngat ha katei kajuh ka apot u la ong ba ka jingwan jong u tei u ophisar ka la long kumba shu wan dawa pisa na ki paidbah namar hadien ba u tei u ophisar u la dep ban rung bad jurip sha ki katto katne ki iing bad ki dukan sa kham shiphang, ka la wan poi kawei ka kot kaba la pyni ba ki la shah dain kuna da ki phew phew hajar bad la thoh ruh ba ki la pynkhein ia ka kyndon 126/135 Indian Electricity Act 203 & Amendment Act 2007 bad yn tian bishar bad pynshitom ruh katkum katei ka ain, bad ki hap ruh ban siew dep noh ia katei ka phain hapoh ka 21 tarik mynta u bnai bad lada kim siew ka tnad kan ujor da ka ehajar.Ha kaba iadei bad katei ka bynta ki paidbah kiba la ngat ha katei ka apot mynta ka sngi ki la ialum ia ka jingialang ha ryngkat ka jingiadon lang u Sordar shnong Riangdo u bah M. Mawsor MDC ka thain, ki riew rangbah ban ia pyrkhat halor katei ka kam hapoh ka shnong Riangdo bad ha katei ka jingialang ki la pynpaw ruh ka jingpyrshah kaba jur halor katei ka jingleh jong u tei u ophisar bad ha katei ka jingialang da kawei ka jingmut, ki la ia shim ia ka rai ba da lei lei ruh kin nym siew ia katei ka kuna namar kim tip halor kano ka nongrim ba ki shah dain kuna bad khamtam katei ka kuna ka long thik kumba shu shah dawa pisa jubor bad ka jingsoi ha katei ka kot ruh ka iapher bak la bak na kawei sha kawei pat.U Sordar ka Riangdo haba iakren bad ki nongthoh khubor u la ong ba ka bor shnong ka don bad lada katei ka tnad ka lap ba ki don ki paidbah kiba leh tuh, ki dei ban pyntip lem sha ka bor shnong khnang ba ka shnong ruh kan leh ei ei ban pynshitom kum ia kita ki jait briew, hynrei katei ka jingleh jong u tei u ophisar kala iaid lait ruh na ka bor shnong, shuh shuh u la ong ruh ba jan baroh ki paidbah kiba la ngat ha katei ka apot ki ju ioh ia ka bill na u nongwan peit meter manla u bnai ha kaba ki ju siew dep ruh manla u bnai ia ka bai bording bad ia katei la pynshisha lyngba ka jingiohi ia ki bai bor ding bala siew da kitei ki paidbah manla u bai sha katei ka tnad.Katba na ka liang jong u MDC ka thain u bah Morning Mawsor u la dep ruh ban iakren bad u SDO halor katei ka bynta ban pan jingpynshai bad ha katei ka jingiakren u bah Mawsor u la iathuh ba na ka liang jong u tei u SDO u la ong ba um don jingtip ei ei halor katei ka bynta bad u la bthah ruh ia utei u nongmih khmat ba un iakren bad ki bor ba halor kiba don ha Nongbah Shillong.","Bun phew hajar bad jan  dap lak, shah dain kuna",https://www.urupang.com/bun-phew-hajar-bad-jan-dap-lak-shah-dain-kuna/
