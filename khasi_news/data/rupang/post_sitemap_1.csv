content,title,url
"Nongstoiñ, 4 ‘lyngkot:U wei u rangbah uba la tip kyrteng kum u Hambas Wahlang 35 snem, na ka shnong Umsaw Tyllang u la duh ei noh, ia la ka jong ka jingim hadien ba ka trok kaba u niah, ka la hap bad kylla noh ha kawei ka riat kaba jrong ha ka shnong Domshohksoiñ.Katkum ka tyllong khubor ba la ioh lum la ong ba katei ka jingjia kaba sngewsih ka la jia ha ka janmiet jong ka sngi Balang jong ka taiew, ha ka por kumba 4:00 baje janmiet ei ei ha kaba katei ka trok kaba don ia u Number ML 06 2432, ka la kylla bad hap noh shapoh riat.Shuh shuh ka tyllong khubor ka iathuh ruh ba nalor u nongniah uba la khlad noh hashen, ki dang don sa kumba lai ngut ei ei ki briew kiba shong lang ha katei ka trok, hynrei kitei ki lai ngut kila lait thaw na ka jingiap bad kila don pat ha pdeng jong ka jingmynsaw kaba jur.Ia kitei ki lai ngut la pynkit noh sha Civil Hospital Nongstoiñ ha kaba ki dang don mynta ha pdeng jong ka jingshah sumar hapoh bad na ka liang jong ki pulit ka Nongstoiñ haduh mynta ki dang iai pynlong ia ka jingtohkit kaba bniah ha kaba iadei bad katei ka bynta.","Iap u nongniah,  ba kylla ka trok sha riat",https://www.urupang.com/iap-u-nongniah-ba-kylla-ka-trok-sha-riat/
"Shillong, 4 ‘lyngkot:U President rangbah jong ka seng NPP uba dei ruh u MP (Lok Sabha) ka Tura u Conrad K Sangma haba kren ha ka jingialang paidbah jong ka seng NPP kaba la long mynta ka sngi ha madan Polo u la ong ba u tip ba u kpa jong u, U Purno A Sangma u peit ieid najrong ia ka jingshaniah ba ki paidbah ki ai ia ka seng NPP ka seng kaba u la thaw haduh ba da ki hajar ngut ki ia luim khrui ha madan Polo. “Nga tip ba u kpa jong nga u peit ieid najrong ia ngi, u sarong bad u kmen ba ka jingkylla kan wan ha kane ka jylla kumba u la angnud” ong u Conrad K Sangma.U Conrad u la ong ba haduh mynta mynne u dang bat ia ki jinghikai kiba u kpa jong u-u la hikai ia u shuwa ba un rung ha ka jylli ka saiñpyrthei, “Ki jinghikai jong u ki iai don hapoh dohnud bad hapoh jabieng jong nga manla ka sngi, u kpa jong u hikai ia nga shuwa ba ngan rung ha ka politik, u ong me la ioh ka lad ka lynti ban leit pule sha Delhi bad kylleng ki ri jong ka pyrthei ka dei lyngba ka jingailad jong ki paidbah hynrei kynmaw ba me dei ban siew kylliang ia ki paidbah kane ka jylla da kaba men trei na ka bynta jong ki ha ki kam babha jong me. Wat rung sha ka saiñpyrthei na bynta ka jingrhah bor ,wat rung na bynta ka kyrdan bad ka nam, wat rung na ka bynta ka pisa . Kita baroh kin wan hadien lada men trei shisha naduh mynsiem na ka bynta ki paidbah, wat ka pisa ruh lada me trei bha ki paidbah kin ai ia me” ong u Conrad haba batai ia ki jinghikai u kpa jong u.Shuh shuh u la ong ba u kpa jong u ryngkat kiwei pat ki nongialam ki don ka jingangnud bad ka jingthrang bad ka jingiohi jngai ba kin lah ban ialam ia u paidbah kane ka jylla sha ka thong kaba bha tam hynrei ia kane u la ong ba ka shong ha u paidbah ka jylla ban pynurlong ia ka thong jong ki lyngba kane ka elekshon MLA 2018, “Ka dei ka elekshon na ka bynta ka lawei jong ngi” u la ong.Kaba sngewsih eh u la ong ba ia katei ka jingangnud jong ki nongialam barim ki kpa tymmen ka dei ha kine ki khyndiat snem mynta ha kaba ka sorkar kaba bat ia ka bor synshar ka la pynjot ia kane ka jylla, “Ki briew kiba bat ia ka bor synshar ki la pynjot pynban ia ka jingangnud jong ki longshuwa jong ngi bad dei na katei ka daw ba baroh mynta ki ia phet seng bad ki wan sha ka seng NPP” ong u Conrad. U la kynthoh ia ka jingplie Civil Sub-Division, ka jingplie Police Station ka sorkar ha kaba u la ong la shu plie hynrei kim don pat ia la ka jong ka jaka treikam, “Ki Civil Sub-Division ki treikam na Inddor Stadium, ki Police Station na ki ing basa ka sorkar” u la ong.Kaba kham thamula u Conrad u la ong ba ha kine ki sngi u myntri rangbah ka jylla u Dr.Mukul Sangma u kwah tang ban don ka jingplie ne ka jingbuh mawnongrim ban pyni ia ka jingtreikam ka sorkar, “Ha kine ki sngi ki ophisar ki la phone ia nga ki la iathuh ba u myntri rangbah u la hukum ia ki ba kin wad jingtip kaei kaba donkam ban plie ha ri Lum Garo, ki ong ia nga ba ki jubab ba ym don eiei hynrei em u ong ka dei ban don wad beit ngin plie aiu” u la ong. U Conrad u la takraiñ ruh ia ka sorkar bad u ong ba ka dei ka sorkar ka bym don polisi naduh ka polisi ia ki samla , ka Sports ne ka kam shangkai pyrthei, “Haba y mdon polisi kumno kein yn ia pyntyllun ia ki kam” u la ong.Utei u nongialam ka NPP u la ong ba kan dei ka jingiaid lynti kaba jrong ia ka NPP ban wanrah jingkylla watla kan wan ha ka bor synshar ruh bad ka kham shim por hynrei u la ong ba ka NPP ka la buh ia ka thong ba dei ban lah beit ban pynkylla, “Kaei kaba u Dr.Mukul u la leh kam dei ka kam kaba suk ia ngi ban pynkylla hynrei kane kan dei pat ka jingiakhun jong ngi ba ngi dei ban lah ban pynkylla” u la ong.","U kpa jongnga u peit ieid najrong,  u sarong bad u kmen:Conrad",https://www.urupang.com/u-kpa-jongnga-u-peit-ieid-najrong-u-sarong-bad-u-kmenconrad/
"Shillong, 05 K’lyngkot:U Myntri Rangbah ka jylla u Dr Mukul Sangma, u la ther ia kito ki MLA khamtam ki myntri sorkar barim kiba dei ki paralok jongu, kiba kynnoh ba u dei u dictator ne nongsynshar donbor, da kaba ong ba kito ki dei kiba isih ia u bad ki kwah ban pynkhyllem na ka shuki.“Nga la shah kynnoh ba nga dei u nongsynshar donbor namar ba nga buddien man ka sngi ia ki kam na ka bynta u paidbah. Nga buddien hi ia ki projek surok, nga buddien ban pynneh ia ka suk ka sain bad namar kane ka daw, nga la shah kynnoh ba synshar donbor. Kampher namar ba nga kut jingmut ban trei na ka bynta u paidbah ban pynsted ia ki kam pynroi”, la ong u Dr. Mukul Sangma.U la ong ba namar ba u la trei shitom ban buddien ia ki kam pynroi, ka la pynlong ruh ia kiwei ban kynnoh ba u dei u Myntri Rangbah ka Ampati.U la ong ba ka jingpyntreikam ia ki skhim pynroi sha Garo Hills ka dei namar ba ha ki snem ba la dep naduh u snem 2000, ka dei kaba sahdien bha namar ba ka jingjur ki kam lehnoh haduh ba ki paidbah ki shem jingeh wat tang ban mih na iing hynrei ha kine ki khyndiat snem hadien ba u la wan kum u nongialam ka jinglong jingman ka la kylla sha kaba kham bha bad dei na kane ka daw, ba la ioh ban rah ban pyntreikam ia ki kam pynroi.U la buh jingkylli ruh ia kiba kynnoh ba u rah lut ia ki skhim sha Ampati, da kaba ong, hato niew katno tylli ki surok ba la pyntreikam, ka Shillong Bye pass, ka Shillong-Nongstoin, Tura, ka surok Shillong-Dawki, ka surok Mawphlang-Mawkyrwat tangba ka sahkut namar bym ai NOC ka KHADC baroh kine ki dei ha Khasi Hills. U la jer ruh ia ki surok sha Jaintia Hills, ka surok four lane ha Ri-Bhoi nalor kiwei pat.Halor ka jingkynnoh ba u sam skhim ri jingri T. 5 hajar tang ban thied vote ia ki paidbah, u Dr Mukul u la ong, “Kane ka dei ka skhim kaba ai sha ki paidbah, kam dei ba ngi thied ne pynbam pisa ia u paidbah”.U la ong ba ia kane ka skhim la pyntreikam ka sorkar na ka bynta ban kyntiew ia ka ioh ka kot jong ki briew ban lah ban ieng ha ki jong ki kjat kiba don ka jingthrang ban shim ia ka kam lajong.","“Ki ong Dictator, ba nga im sngi  ban trei shitom ia u paidbah”",https://www.urupang.com/ki-ong-dictator-ba-nga-im-sngi-ban-trei-shitom-ia-u-paidbah/
"Shillong, 04 ‘lyngkot:Ka tnad tohkit ba hakhlieh ka ri ka Central Bureau of Investigation (CBI) ka la pynngat mukotduma ia ka myntri sorkar jylla ka Kong Ampareen Lyngdoh kaba dei ka myntri ba bat ia ka tnad pule puthi ha u snem 2008-09 bad kumjuh ia u Additional Chief Secretary ba mynta, u bah P S Thangkhiew uba bat ia katei ka tnad ha utei u snem halor ka jingkynnoh donkti ban pyndam sia lieh ia ki mark jong ki samla ba ialeh ia ka kam nonghikai Assistant Teacher ha ki LP Skul sorkar ha u snem 2008-09.Ka CBI, Shillong ka la thoh ha ka 3 tarik Kyllalyngkot 2018 sha u Chief Judicial Magistrate, Shillong ia ka ejahar jong ka CBI case no. RC02022018A0001 ba ka la rejister ia ka mukotduma pyrshah ia ka Kong Ampareen Lyngdoh ka myntri PWD (B) ba mynta, ia u Bah PS Thangkhiew (IAS) , ia ka tnad Elementary & Mass Education, ka sorkar jylla bad ia kiwei pat ki bym jer kyrteng ha ka kyndon U/s 120B, 167, 466, 408, 34 jong ka Indian Penal Code (IPC) kaba iadei bad ki kam lehtuh bad ban shah set along.Ka CBI ka la shim kam ia kane ka jyrsieh hadien ba ka Kashari Meghalaya High Court ka la pynmih ia ka hukum ban rejister mukotduma ha kaba iadei bad ka kam iasylla, ka jingthok bad ka jingleh beain pyrshah ia ka myntri ka Kong Ampareen kaba bat ia ka tnad pule ha katei ka snem bad kumjuh ia u Bah PS Thangkhiew uba dei u IAS jong ka snem 1984 uba long u principal secretary ka tnad pule puthi ha katei ka snem.U Bah PS Thangkhiew u long mynta kum u additional chief secretary uba peit ia ka tnad kam pohiing ka jylla.Ka CBI ka la pynngat mukotduma ruh ia ka tnad Directorate ka Elementary and Mass Education bad ia ki briew bym jer kyrteng ha kane ka jyrsieh ha ka ejahar.Lah ban kdew ba ka Meghalaya High Court ha ka 2 tarik Naiwieng, 2017, ka la hukum ia ka CBI ban shimti ban pynlong ia ka jingtohkit ba la rejister da ka tnad pulit halor ka jingkynnoh leh buit tuh ia ka jingthungkam nonghikai ha ki LP skul sorkar ha u snem 2008-09.La kynnoh ba ka Kong Ampareen ka la bthah ia u director ka tnad pule ha katei ka snem u J D Sangma, bad ar ngut ki briew ban pyndam sia lieh ban pynheh bad pynrit mark ia kito ki nonghikai ba iakhun ia kane ka kam.Ka jingujor ka la kynnoh ba ka myntri da ka jingiasylla bad kiwei ki dkhot jong ka iing dorbar (MLA) ka la leh buit tuh ban pyndam da ka sia lieh ia ki mark ba ioh ki kandidet ba ialeh ia kane ka eksamin kam.Ka High Court ka la ong ba kane ka kam ka donkam ia ka jingtohkit kaba bniah bad kaba sani bha da ka tnad ba laitluid.","Pynngat mukotduma ka CBI,  ia ka Kong Ampareen",https://www.urupang.com/pynngat-mukotduma-ka-cbi-ia-ka-kong-ampareen/
"Shillong, 5’lyngkot:U Acting Syiem ka Hima Mylliem u la shaiong ngaiñ namar ka jingshah weng jong u na ka khet Acting Syiem kyndit kyndit ha ka Khasi Hills Autonomous District Council. Haba ia kren bad u Rupang u Pa”iem Ricky Nelson Syiem u la ong ba um don jingtip eiei shaphang ka jingthmu ban weng noh ia u na ka khet Syiem hynrei tang khyndiat minit shuwa ban wanrah ia ka hukum ba la weng noh ia u-u la ioh jingtip noh bad u la mih noh na ophis jong u. “Ngam don jingtip eiei shisha, hynrei tang mar ia ioh jingtip ba la weng noh ia nga, nga la mih noh napoh ophis shuwa ba kin wanrah ia ka hukum” ong u Pa’iem Ricky Nelson Syiem.U la ong ba ka district Council ka la shim ia ka rai ban weng noh ia u khlem da don kino kino ki lad jingpyntip lane ki jingpan jingshai na u halor kino kino ki jingujor, “ym shym la pan jingshai na nga, ym shym la don ka jingpan jubab lada don ki jingujor ruh hynrei la shu weng kyndit kyndit, ngam lah ban sngewthuh shuh ia kane” u la ong. U Pa’iem Ricky u la ong ba mynta u ioh ia ka jingkyrshan kaba 28 ngut na ki 41 ngut ki ba khraw ka Hima Mylliem hynrei ka District Council kam shym la kheiñ snep ia kane, “Kum u Acting Syiem ngam don eiei ban leh hynrei ngin hap ban pyrkhat ryngkat bad ki bakhraw balei ka jia kumne, khlem ki jingpan jingshai la shu weng jubor, kaei nga leh bakla, nga sngew kumba nga la leh bha, ngin ia peit aiu ngin leh nangne shakhmat” u la ong.",Shaiong u Acting Syiem ka Hima Mylliem ba shah weng,https://www.urupang.com/shaiong-u-acting-syiem-ka-hima-mylliem-ba-shah-weng/
"Shillong, 4 ‘lyngkot:8 ngut ki MLA kiba dang shu dep risaiñ ki la pyniasoh ialade mynta sha ka NPP ha ka jingialang bah kaba la long mynta ka sngi ha madan Polo. Kitei ki 8 ngut ki MLA kiba dang shu dep risaiñ ki long u bah Prestone Tynsong, u bah Rowell Lyngdoh, u bah Sniawbhalang Dhar, u bah Ngaitlang Dhar, u ma Comingone Ymbon, u bah Remington Pyngrope, u bah Stephan Mukhim bad u bah Hopeful Bamon. Ha katei ka jingialang kaba la don da ki hajar ngut ki paidbah ki la don ruh 10 ngut ki MDC kiba la leit ban ai soh sha katei ka seng bad kitei ki long 6 ngut na JHADC bad 4 ngut na KHADC.Ha katei ka jingialang ka NPP ka la pynbna ruh ia ki kyrtong jong ka ha ki 50 tylli ki konstitwensi na ki 60 tylli katba ia ki 10 tylli kiba dang sah pat ka la buhteng shuwa. Ki 10 tylli ki konstitwensi kiba ka NPP kam pat pynbna kyrtong ki long ka 6-Khliehriat, ka 15 Mawlai, ka 16-East Shillong, ka 18 West Shillong, ka 20 Mylliem, ka 23 Sohiong, ka 24 Mawphlang, ka 29 Sohra, ka 31 Mawthadraishan bad ka 53 Ampati.Ha katei ka jingialang paidbah ki la don jan baroh ki nongialam jong ka seng NPP bad kiba la ai jingkren ki long State President u Dr.W.R Kharlukhi uba la pynithuh ruh ia ki kyrtong, u bah Sniawbhalang Dhar, u bah Remingtin Pyngrope, u James K Sangma, u bah Rowell Lyngdoh, u Dy.Chief Minister ka jylla Manipur u Joykumar Yumnam, u bah Prestone Tynsong bad u President rangbah u Conrad K Sangma. La pynphuh pynphieng da ki nongshad tynrai na ri Lum Khasi , Jaintia bad Garo, la pynshongshit da ki sur jingrwai jong u bah Anthony Kongwang, ka Pynter Orchestra, ka kynhun jong ka Melomindz bad la pyllait paidbah ruh ia ka sur jingrwai elekshon ka seng NPP. [Pule kyrteng ki Kandidet sla 5].","Rung NPP 8 ngut ki MLA rim, 10ngut  ki MDC, 50 ngut ki kyrtong NPP",https://www.urupang.com/rung-npp-8-ngut-ki-mla-rim-10ngut-ki-mdc-50-ngut-ki-kyrtong-npp/
"Shillong, 04 ‘lyngkot:Ar tylli ki seng, ka CSWO bad ka TUR hapoh ka jingialam ka Kong Agnes Kharshiing bad ka Kong Angela Rangad ki la ujor ejahar pyrshah ia u MLA barim ka South Shillong u Bah Sanbor Shullai ha Sardar Police station halor ka jingkynnoh ba u thungkam beain ia ki khun lajong ha Meghalaya Legislative Assembly.Ha ka ejahar ba ki la ujor, la kynnoh ba katkum ka jinglap ka jingwad jingtip, ka la pyni ba u Bah Sanbor Shullai kum u shakri paidbah (MLA) u la thung kam ia la ka khun ka Evangeline Rabon kum ka Reviser bad ka Vanessa Rabon kum ka PA jong u Deputy Speaker ha ka Meghalaya Legislative Assembly Secretariat.Ki la kynnoh ba u la thungkam ruh ia u pyrsa jongu u Bah Ricky Shullai kum u Peon, shwa ba un shah jied MDC ka KHADC, ka lok jongu pyrsa ka M Rabon kum ka junior Watch & Ward, bad ia ka lok u M Rabon ka Gloria Hujon kum ka Receptionist bad ka pyrsa jongu ka Wansalan Shullai kum ka Asst Librarian ha ka Meghalaya Legislative Assembly Secretariat. Kane ka la long ka jingpyndonkam bakla ia ka bor jongu kum u nongmihkhmat paidbah kaba la kdew ba u leh beain.Ka CSWO bad ka TUR ka la kynnoh ba ka jingthung kam, kam iaid katkum ka kyndon thungkam hynrei la shu shim kabu da u Bah Sanbor kum u nongmihkhmat paidbah.“Ka kyndon 13 ka P.C. Act (Prevention of Corruption Act) ka la kdew ba u nongmihkhmat paidbah ba ka long beain ia u ban shim kabu kum u nongmihkhmat paidbah bad un hap ban tynjuh ha ka kti ka ain”, ki la ong.Kine ki ar seng ki la ong ba katkum ka RTI la kdew ba u Ricky Shullai u dang dei u peon ha Assembly watla u la shah jied MDC.“Nalor kata, Bah Sanbor Shullai u la kubur ba u la thungkam kumba la kren sha ki lad pathai khubor ha u Naiwieng 2017”, la ong kine ki ar seng.la ong ba ka jingslem ban ujor ejahar ka dei namar ba ki dang wad bniah shuh shuh halor ka rukom thungkam bad namarkata, ka ain ka dei ban leh ia kaba donkam pyrshah ia u Bah Sanbor.","Ejahar ka CSWO,TUR ia u Bah  Sanbor ba thungkam ia ki khun",https://www.urupang.com/ejahar-ka-cswotur-ia-u-bah-sanbor-ba-thungkam-ia-ki-khun/
"Shillong, 5 lyngkot:Ha ka Lah Sngi U Blei, ka sorkar Assam, ka la pynmih ia ka khana samari halor ka jingdon briew ha katei ka Jylla Assam bad katei ka la kynthup ia 1.9klur, kiba la ithuh ba ki dei ki nongshong shnong ba pura jong ka Assam bad kitei ki kynthup na ki 3.29klur kiba dei ki nongshong shnong jong katei ka Jylla.Halor katei ka mat, kumta ka KHNAM, ka la phah dorkhas mynta ka sngi, sha u myntri kam poh iing jong ka sorkar jylla, namar ba kin lah ban don kitei ki poiwir, ki ban thawlad ban rung sha ka Jylla bad ka daw ka long namar ba ka Assam, kan beh krad noh ia kitei ki poiwir, kiba don ha ka Jylla Assam.Ka KHNAM State Youth Wing, ka dawa ban pynkhlain namarkata ia ki bor pahara bad ba ki dei ban don ki pulit kiba khlain, ki ban pahara ha kitei ki khyrdop bad la dawa ruh ia ka sorkar Jylla, ba kan maham tyngeh ia ki kontraktor, ba kim bit ban wan rah nongbylla, khlem da pynthikna ia ki kot ki sla kiba biang jong ka jinglong nongshong shnong jong kitei ki briew kiba na shabar Jylla.","Husiar ia ki 3.29klur na Assam,  ong ka KHNAM sha u myntri",https://www.urupang.com/husiar-ia-ki-3-29klur-na-assam-ong-ka-khnam-sha-u-myntri/
"Shillong, 5 lyngkot:Ka Shnongpdeng Tourism Development Society, ka pyntip ba ha ka 8tarik mynta u bnai, kan khang ia ka jaka peit kai, namar kan don ka jing pynkyntang Lyndoh niam ne jingpynkyntang Father bad la kyrpad ia baroh ki nong wan kai ba kin nym wan ha katei ka sngi, ong ka kyrwoh na U Bah Wanbiang Lamin, Chairman STDS.","8tarik, ym shah leitkai ha Shnongpdeng",https://www.urupang.com/8tarik-ym-shah-leitkai-ha-shnongpdeng/
"Shillong, 5 lyngkot:U Ma ECB Bamon, ula pyniasoh ialade sha ka seng NCP mynta ka sngi bad ula rai ba un iakhun ia ka elekshon MLA 2018, na katei ka seng na Mookaiaw Constituency.U Ma Bamon, ha U Naitung 2017, ula mih ialade na ka seng NPP. U Ma Bamon, ula pyniasoh ialade sha ka seng NCP, ha kaba ula ialeh elekshon na katei ka seng ha u snem 2008 bad ula jop kum U MLA na katei ka seng.Ha ki khyndiat bnai ba ladep, U Ma Bamon, ula pyniasoh ialade sha ka seng BJP, hynrei, u sngew artatien ba un nym ioh tiket satia na katei ka seng ruh, hadien ka jing pyniasoh jong ki 4ngut ki MLA sha katei ka seng, ba kynthup ia U Ma Robinus Syngkon, uba dei U MLA ba dang shu iehnoh kam jong ka Mookaiaw.",U Ma Bamon sha NCP,https://www.urupang.com/u-ma-bamon-sha-ncp/
"Nongstoiñ, 5 ‘Lyngkot:Hynnin ka sngi, 13 tylli ki trok, ki la shah kem bad ka daw, ka long namar ba ki pyndonkam da ki shalan thok, na ka bynta ban shalan ia u dewiong.Ki nongtrei jong ka tnad Directorate of Mineral Resources (DMR), kaba don ha Zero Point Riangdo, West Khasi Hills District, ki la ioh kurup hynnin ka janmiet ha ka por kumba 6:00 baje janmiet, ha kaba ki la kurup ia ki 13 tylli ki trok kit dewiong ha ryngkat bad ki shalan thok.Kitei ki 13 tylli ki trok, ba la ioh ban bat noh da ki bor ba dei peit jong ka tnad DMR, ki dei kiba la mih na ki thain Shahlang bad kiba hap ruh ban iaid lyngba ka surok bah Shahlang-Riangdo-Athiabari, hynrei mar iapoi ha katei ka jaka kaba don ka ophis jong ka tnad DMR, kitei ki 13 tylli ki trok kila shah bat noh.Haba kaba iadei bad katei ka bynta, na ka liang jong ki nongthoh khubor ki la iohlad ruh ban iakren markhmat bad u bah K. Swer Inspector Incharge ka tnad DMR ha Riangdo, ha kaba na ka liang jong u bah Swer u la iathuh ba hadien ba ki la ioh pdiang ia ki Challan na kitei ki 13 tylli ki trok, ki la don ka jingsuba sniew kaba jur ba ka Challan ka lah ban dei kiba la shu shna thok.Shuh shuh u la ong ruh ba hadien ynda la peit bad bishar bniah la lap shisha ba ki Challan ba pyndonkam da kitei ki 13 tylli ki trok kit dewiong, ki dei kiba la shu shna thok, namar ba naduh ka kot ka muhor bad ka jingsoi ruh kam iahap satia bad ka Challan kaba shisha.Ki nongshna tuh ia kitei ki Challan kila pyndonkam ruh ia ka kyrteng jong ki lai ngut ki briew kiba na ki thain Shahlang bad kitei ki lai ngut ki briew ki dei ki trai par dewiong bad kiba don ruh ia ki Challan kiba shisha ba ki la ioh lyngba katei ka tnad.Hadien katei ka jingjia na ka liang jong u bah Swer u la leit ban ujor syndon da ka ehajar ha Mawshynrut Police Station bad na ka liang jong ki pulit ka Mawshynrut ruh hadien ba ki la ioh pdiang ia katei ka jingujor, ki la leit ban kurup noh ia kitei ki Challan bad ka jingtohkit ha kaba iadei bad katei ka bynta ka dang iaid shait shait ban lap ia kiba don kti ha katei ka kam.","Da ki shalan thok, kit dewiong 13  tylli ki trok, shah kem ha Riangdo",https://www.urupang.com/da-ki-shalan-thok-kit-dewiong-13-tylli-ki-trok-shah-kem-ha-riangdo/
"Shillong, 5’lyngkot:Mynta ka sngi ka seng Congress ka la pynlong ia ka jingialang lyngkot jong ka ha Congress Bhawan bad ha katei ka jingialang la wan ban ia shim bynta da ki nongiala m ka seng Congress bad kumjuh ruh ki kyrtong jong katei ka seng na kylleng ki konstitwensi. Katei ka dei ka jingialang kaba ka seng Congress ka la pynithuh ia ki nongialam jong ka ia ki nongkitkam ba thymmai jong katei ka seng ha kaba la pdiang sngewbha ruh ia u President ba thymmai ka MPCC u Dr.Celestine Lyngdoh lane uba ki ju khot ieit u Dr.Bom. La pynbna ruh ha katei ka sngi ba u ma Vincent Pala (MP Lok Sabha) u dei u Working President jong katei ka seng nalor u James Lyngdoh uba la bat lypa kum u Working President.Haba kren ha katei ka jingialang jong ka seng Congress u Dr.Mukul u la pynpaw ka jingsngew bynnud namar ka rai shongthait jong u bah D.D Lapang bad u la ong ba u dei u nongialam ba rangbah duh jong ka seng Congress uba la btin lynti ia u ha ki phew snem kiba la leit noh naduh ka por ba u dang long MLA, u long myntri sorkar, long symbud myntri rangbah haduh ba u bat mynta kum u myntri rangbah. U Dr.Mukul u la ong ba u sngew tmang sngew kynjah ban leit sha ka elekshon 2018 khlem u bah Lapang bad u la kyrpad ia u ba lada logn kaba lah ban un pyrkhat arsien biang ia ka rai jong u kata ban ia khun biang ha ka elekshon MLA 2018, “U Rangbah te u rangbah, ngi sngew tmang sngew kynjah lada um don ma u, nga kyrpad biang sa shisien ba une u nongialam jong ngi un ia khun biang na ka Party Congress ha ka elekshon MLA 2018, ngi ngew tmang shisha khlem ma u” ongu Dr.Mukul.Hynrei hadien ba la dei sa ka plai kren jong u Dr.Lapang u la ong ba u la shakri 40 snem tam ia kane ka jylla bad ka rta jong u ruh ka la kot sha ka 85 snem karta bad ka koit ka khiah jong u ruh ka la ktah.U la ong ba ka la don ka jingkren ruh na ki bahaing hasme ba la dei sa ka pali ban ailad lem ia kiwei bad ba u la dei ban shongthait noh, “Nga ruh nga sngew ba la dei sa ka pali ba ngan ailad ruh ia ki samla nga kwah ban ailad ia ki samla kiba don shisha ka mynsiem bad kiba tbit ban shakri ia u paidbah ba kan dei ka kabu ba kin pyni ia ka jinglah jong ki ban shakri paidbah, ngan shongthait na ka kam elekshon hynrei katba ki dang ibit ia nga ngan trei pat na ka byntas ka Party” ong u bah D.D Lapang.","Pynbor U Mukul ban ia khun,  kyrngah u bah D.D Lapang",https://www.urupang.com/pynbor-u-mukul-ban-ia-khun-kyrngah-u-bah-d-d-lapang/
"Shillong, 05 K’lyngkot:Ka myntri PWD (B) ka Kong Ampareen Lyngdoh ka la ong ba ka la long kaba la pynkhreh ban iakhun halor ka jingshah kynnoh donkti ha ka jyrsieh pyndam sia lieh halor ka thungkam nonghikai LP Skul ha ka jylla, kaba la jia ha u snem 2008-09 ha ka por ba ka dang bat ia ka tnad pule puthi ha katei ka snem.Haba kren mynta ka sngi sha ki lad pathai khubor, hadien ba la shah ujor ejahar ha ka tnad CBI, ka Kong Ampareen ka la ong, “Haduh ban pynshisha da ka Kashari ba la leh bakla, nga long kaba dang lui lui”.Ka la ong ba kan iakhun ia ka jingshah kynnoh ha kano kano ka por bad katkum ka jingdonkam bad mynta ka dang ap ia ka jingthoh halor kane namar ba kam pat ioh jingthoh eiei. “Nga dei ka nongshong shnong ba kohnguh ia ka ain ka ri bad kumba long lem kiwei ki para nongshong shnong ka ri, nga ruh nga don ka hok ban iakhun ia ka hok lajong”, la ong ka Kong Ampareen.Ka Kong Ampareen bad u bah PS Thangkhiew u Additional Chief Secretary ka jylla ba mynta, nalor kiwei pat, ki la shah pynngat mukotduma ha ka CBI halor ka jingkynnoh donkti jongki ha ka jyrsieh thungkam nonghikai skul.“Ka ain jong ka ri kan ieng bad kan ai ka jingbishar ia kaba dei bad kaba bym dei bad ngam lah ban kren eiei namar ba ngam dei ka Kashari ne ka nongbishar”, ka la ong.Ka la ong ruh ba kane kan pynlong ia ka ban ioh ia ka lad ban pynshisha halor ka jingshah kynnoh ha kane ka kam jyrsieh kaba la iaid haduh 9 snem tam mynta.“Ia nga kum ka riew madan, kane ka dei ka lad ba ngan pynshisha ia ka jingshah kynnoh”, ka la ong.Ha kajuh ka por, ka la kyntait ba kane ka jingshah ujor ejahar kan ktah ia ka kam elekshon jongka ha kane ka kynti bad ka daw, ka dei namar ba ka la trei baroh ar phew kynta ha baroh kine ki snem. “Nga la dep ialap elekshon la 19 bnai mynta bad mynta lei nga la pynkut ia ka kam ialap elekshon. Nga la trei baroh san snem khlem shong thait”, ka la ong.Ka la kubur ruh ba ki la don bun kiwei ki party kiba la wan tyrwa tiket ia ka hynrei kam shym la treh satia bad ka jied beit ia ka party Congress. “Kum u kulai iong, nga la ioh bun ka jingtyrwa na kiwei ki party hynrei nga la jied ia ka Congress”, ka la ong.Lah ban kdew ba ha ka 2 tarik Naiwieng mynshem snem, ka Meghalaya High Court ka la pynmih ia ka hukum ba ka jingthungkam nonghikai LP skul ha ki skul sorkar ha u snem 2009, ka dei kaba bakla bad ka bym shongnia haei haei ruh bad ka la pyndam ia baroh ka jingthung ia ki nonghikai baroh.Ka High Court ka la pyndam baroh kito ki kandidet kiba la shah thung ha ki san tylli ki jaka ialeh eksamin la ki dei kiba la thung pura ne shah thung shipor da ki politishian ne kiba shu pyndap sia lieh ruh kumjuh.Ka la ong ba ia kito ki kandidet kiba la lap ba shu pyndam sia lieh katkum ka jinglap ka CBI bad ka High Level Scrutiny Committee (HLSC) ha Shillong Sadar, Jowai, Amlarem, Tura bad Dadenggre centre, ki lah ban leit phah jingthoh sha u Chief Secretary hapoh lai phew sngi lada ki kwah ban iassaid ba kim dei kiba shah tah sia lieh.U Chief Secretary un sa bishar ia ka jingthoh jongki ban kynthup lai ngut ki dkhot bad u dkhot u dei ban long u MCS u bym don dak iong bad uwei u dei ban long na ka Central lane ka State Educational Institution lane ka University.Ka komiti kan shim ia ka rai ia ka jingthoh jingkyrpad ki candidate hapoh hynriew phew sngi bad lada ka komiti ka pdiang ba u ne ka kandidet kim dei kiba shah tah sialieh, ka lah ban ailad ba kin iashim bynta ha ka jingialeh eksamin kaba thymmai bad kiwei kiba khlem shah tah sialieh. Hynrei ka dei ban shai ba lada ka komiti ka shem ba ki dei kiba shah tah sia lieh, kum kita ki kandidet kin sa duh ka lad ban iakhun ia kino kino ki kam sorkar baroh shi jingim bad dei ban shain kuna ia ki T. 50,000/- (sanphew hajar) bad ia ka pisa dei ban thep ha ka State Disaster Management Fund.Ha kaba iadei bad ka jaka ialeh eksamin lait noh ka Shillong Sadar, Jowai, Amlarem, Tura bad Dadengre la bthah ba ka CBI kan sa pynlong ka jingtohkit bad ka dei ban buh kyrpang ia kiba tah sia lieh bad kiba khuid bad dei ban aiti ia ka kaiphod hapoh hynriew bnai sha u Chief Secretary.Ha ka jingpynbna ia ka hukum mynta ka sngi, ka High Court ka la bthah ruh ba ia ka jingtohkit baroh dei ban shimti da ka CBI ym shuh da ki pulit ka jylla bad dei ban pyndep ia ka jingtohkit hapoh hynriew bnai.Ka High Court ka la hukum ruh ba ka mukotduma pyrshah ia u Director barim ka Elementary and Mass Education u JD Sangma kan bteng.Lah ban kdew ba kumba 200 ngut ki nonghikai ki la shah thung kam beain ha ki skul LP ha ka jylla da kaba pyndam ia ki mark jongki da ka sialieh bad ia kine ki nonghikai la leh ha ka por ba long myntri ka Kong Ampareen Lyngdoh ha u snem 2009 lyngba ka jingphah jingthoh ki MLA bad ki myntri sorkar bapher bapher.Ka CBI ka la pynmih kyrteng ia ka myntri tnad pule puthi ha katei ka por, ka Kong Ampareen Lyngdoh bad kiwei ba ki donkti ha kaban pyndam sia lieh ia ki mark jong ki kandidet ba pass ia ka eksamin ban pynpass pat ia kiba phiel.Kane ka HLSC ka la bishar ia ki kot ki sla na ki san tylli ki jaka ialeh eksamin kynthup ha Tura, Dadenggre, Shillong, Jowai bad Amlarem. Katkum ka kaiphod, ki don 268 kiba thung ha ki san tylli ki centre bad 101 ngut kiba biang ne pass hok.Ki kandidet kiba thung sialieh ha Tura ki long 23, Dadenggre 54, Shillong 60, Amlarem 38 bad ha Jowai 93 ngut. Ka HLSC ka la ong ba ki mark kiba ai ha ka interbiw ka long lymmuh lymmain khlem da bud ia ki kyndon ka sorkar katkum ka jingpynbna kaba pynmih ha ka 24 tarik Naiwieng, 2008.","Nga long kaba lui lui, lymda pyn shisha da ka Kashari: Ampareen",https://www.urupang.com/nga-long-kaba-lui-lui-lymda-pyn-shisha-da-ka-kashari-ampareen/
"Shillong, 5 ‘lyngkot:Hadien 20 sngi ba u la shah kem u Acting Syiem ka hima Mylliem u Pa’iem Ricky Nelson Syiem u la khyllem noh na ka khet Syiem jong u bad la shimti mynta ia ka khet Acting Syiem da u pyra jong u Pa’iem Latho Manik Syiem u Pa’iem Ainam Manik Syiem uba dang don ha ka rta kaba 29 snem. U Pa’iem Ainam u la shimti mynta ka nohphai sngi ia ka khet syiem ha ka por 4 baje eiei hadien ba ka la mih ka hukum na ka KHADC ba la sloit noh ia ka jinglong Acting Syiem jong u Pa’iem Ricky.Haba kren sha ki nongthohkhubor u Pa’iem Ainam Manik Syiem, u la ong ba u la ioh ia ka hukum na ka District Council ha ka por 3:30 baje nohphai sngi ba un long kum u Acting Syiem. U la ong ba katei ka hukum ka la mih hadien ba ki la don ki ba khraw bad ki myntri ki bym hun satia ia ka jingsynshar u Acting Syiem barim u Pa’iem Ricky Nelson Syiem. U la ong ba ka la don ka jingujor pyrshah ia u Acting Syiem barim bad dei hadien ba la bishar bniah ba ka District Council ka la ibit ban weng noh ia u (Ricky) bad ban thung ia u kum u Acting Syiem ba thymmai.U Pa’iem Ainam u la ong ba shuwa ba un shimti ia ka khet syiem u la don lypa ka jingthmu ban wanrah ka synshar kaba khuid kaba suba ha ka Hima Mylliem bad u don ka jingthmu ban wanrah ka jingshong suk shong shngaiñ hapoh ka Hima baroh kawei. U la ong ba ki la don ki jingujor na ki bakhraw ka Hima Mylliem ba ha Hima Mylliem kam don shuh ka jingsynshar kaba khuid hapoh ka jingsynshar u Acting syiem barim bad ha ka jingsynshar jong u -u la ong ba un wanrah ka synshar kaba khuid ba suba.Uwei na ki myntri ba la khamrim ka Hima Mylliem u myntri Kharbuki u la ong ba katei ka jingshah sloit bor noh u Acting Syiem barim ka dei hadien ba ki la don kumba 8 ne 9 ngut kijba khraw kiba la ujor pyrshah ia u sha ka District Council bad napdeng kitei ki bakhraw ki don ruh kiba don ha syndah bad u syiem ka hima Mylliem. U la ong ba ki jingujor ki long na ka daw ka jingud jong ki paidbah halor ka ïew ka hat, ka jingud na ki rangbah shnong bad kiwei pat kiba u la ong ba um kwah ban pynpaw.Utei u myntri u la ong ruh ba katkum ki aiñ jong ka Hima Mylliem ia u Acting Syiem lah ban weng ha kano kano ka por ruh katkum ka jingibit jong ka District Council kata ka long katkum ka Act No.8 jong ka Hima Mylliem. U la ong ba ki la don ki myntri kiba don ha syndah bad u Acting Syiem ruh kiba la ujor pyrshah ia u bad ki la weg noh ka jingkyrshan bad dei na kata ka daw ba ka District Council ka la weng noh ia u.Utei u myntr u la iathuh ba shuwa ban mih ka hukum ka jingujor pyrshah ia u Acting Syiem u Pa’iem Ricky Nelson Syiem ka la long kumba 3 ne 4 bnai mynshuwa.",Shimti u pyrsa u Pa’iem Latho  kum u Acting Syiem thymmai,https://www.urupang.com/shimti-u-pyrsa-u-paiem-latho-kum-u-acting-syiem-thymmai/
"Shillong, 5’lyngkot:U ma Vincent Pala u MP ka Lok Sabha Shillong Seat uba dang shu shimti kum u Working President ka MPCC, u la ong ba ha u snem 2013 u la ju shah kynnoh lai phew jait ba u ia leh pyrshah ia ka seng Congress bad ba u pynieng la ki jong ki kyrtong ha katei ka elekshon ban ia khun pyrshah ia ki kyrtong ka seng Congress. “Nga don bun ki paralok na ka UDP bad kiwei pat ki seng hynrei kam dei ba nga ia leh pyrshah, nga ia kren bad ki paralok, nga ia ieit bad ki hynrei kam mut pat ba ha ka elekshon nga kyrshan ia ki bad nga ia leh pyrshah ia ka Party” ong u bah Vincent Pala.Halor ka jingkynnoh ba u donkti ban pynduh tiket bad pynioh tiket na katei ka seng ha u snem 2013 u bah Pala u la ong , “Ha ka por ba pynbna tiket ka seng Congress ha u 2013 nga don sha London, nga shu iohi ia ka kyrteng ki kyrtong lyngba ki kotkhubor, ha ka jinglong briew nga ia long paralok bad no badno ruh hynrei ban ong ba nga pyrshah Party dei ka jingpyrkhat bakla” ong u ma Vinvent Pala. U ma Vincent uba dang shu shimti kum u Working President u la ong ba un trei shitim bha ha u 2018 ban wanrah biang ia ka seng Congress ha ka bor synshar.","Nga don sha London por pynbna tiket  2013, kynnoh leh pyrshah: Vincent",https://www.urupang.com/nga-don-sha-london-por-pynbna-tiket-2013-kynnoh-leh-pyrshah-vincent/
"Shillong, 05 Nohprah:Ka sorkar jylla ka dang iasaid ha ka kashari ba khlieh duh ka ri ka Supreme Court, halor ka jyrsieh tah sia lieh ha ka thungkam nonghikai LP skul ha ka jylla. Ka sorkar ka la ujor sha ka Supreme Court ia ka rai ka High Court hynrei namar ba ka Supreme Court kam pynsangeh ia ka hukum ka High Court, ka la pynlong ia ka CBI ba kan iaid shakhmat ban rejister mukotduma ia ka myntri sorkar ka Kong Ampareen Lyngdoh bad ia u Additional Chief Secretary u bah PS Thangkhiew nalor kiwei pat.Haba kren mynta ka sngi, u Myntri Rangbah ka jylla u Dr Mukul u la ong ba wat la ka Supreme Court ka la pdiang ia ka jingujor ka sorkar jylla hynrei kam shym la pynsangeh ia ka hukum ka High Court Meghalaya bad namar kane, ka kam ha kaba ka CBI ka la pynngat muktoduma ia kiba shah kynnoh donkti.“Ka sorkar ka la ujor sha ka Supreme Court, kaba la buh ruh ia ka sngi bishar hynrei kam pynsangeh ia ka hukum ka High Court”, la ong u Dr Mukul haba kren hadien ba la wai ka jingialang ka kynhun myntri.U la ong ba ha ka jingbishar, ka la don ka lad iano iano ban pynsngew ban iasaid ia ka jingshisha bad na ka liang ka sorkar ka la iasyllok bad ki riew said ain ha kaba kan ujor shuh halor kane.",Dang iasaid ka sorkar ha Supreme  Court ia ka jyrsieh sia lieh,https://www.urupang.com/dang-iasaid-ka-sorkar-ha-supreme-court-ia-ka-jyrsieh-sia-lieh/
"Shillong,5’lyngkot:Ki 4 ngut ki kyrtong kiba la risaiñ noh na ka seng LJP ki la byrngem ban ai mukotduma pyrshah ia ki kum ka mukotduma bai mynraiñkhmat, namar ka jingkynnoh ba ki la pan pisa 20 haduh 25 lak tyngka na katei ka seng na ka bynta ka elekshon MLA 2018. Kitei ki 4 ngut ki kyrtong ki long u Tony Marbaniang (North Shillong) , Arelitha K Sangma (Salsella) , Banrilang Jungai (Jowai) bad u Bah Deniss Tynsiar (Pynursla). Kitei ki la ong ba kin ujor pyrshah ia u Jamil Ahmed u nongialam jong katei ka seng ha kane ka jylla halor katei ka jingkynnoh jong u.",Byrngem mukotduma ki kyrtong LJP,https://www.urupang.com/byrngem-mukotduma-ki-kyrtong-ljp/
"Shillong, 8 lyngkot:Ka jingbei pisa jong ka sorkar India, na ka bynta ban pyn itynnad ia ki iingmane, ka kynthup ia ka Cathedral ha Laitumkhrah, ha ka jinglut kaba T.1,833.76lak bad katei ka kynthup ia ka jaka pynieng kali kaba shongdor T.1,565.00lak, ba kin ieng 52 tylli ki kali bad 25 Tylli ki kali ar shaka bad sa T.186.06lak ban buh CCTV lem bad ki ding ban pyn phyrnai ban buh 40 tylli bad ki ban shongdor T.43.94lak.Na bynta ka Nartiang Durga Temple, yn bei pisa T.157.17lak, ha kaba yn kynthup ia ka jaka ieng kali, ki kynroh ban pynskhem ia ka khyndew, ki surok, ki ding pynthaba, ki jingthoh ban buh dak. Ban shna pynitynnad ia ki mawbynna ha Nartiang, yn pynlut T.214.23 lak tyngka kaba kynthup naduh ki jingthoh, ki jaka shong da ki maw bad kiwei.Nangta la mang mar T.6 lak tam ia ka St.Thomas Catholic Church- Mairang, ka Mawkhar Presbyterian Church, ka Jaiaw Presbyterian Church, ka Mawlai Phudmuri Presbyterian Church, ka Laban Presbyterian Church, ka Lawsohtun Presbyterian Church, ka Laitumkhrah Presbyterian Church, Umpling Presbyterian Chuech, Nongthymmai Presbyterian Church, Malki Presbyterian Church, Mawlai Iewrynghep Presbyterian Church, St.Joseph Catholic Church- Mawkhai, St.Dominic Savio church – Mawlai, Devine Saviour Catholic Church bad na kitei kiba ioh mar T.6 lak ka la don ruh ka jingmang kyrpang kaba kham heh na ka bynta ban buh ia ki CCTV Camera hakhmat jong ki ing mane bad katei ka long ha manla ki jaka mane blei jong ki balang Kristan, ki Hindu, ki Muslim bad kiwei pat ki jaitniam kiba don ha kane ka jylla.La iohi ba na katei ka bhah pisa jong ka sorkar India ka Cathedral Sohra ka dei kaba ioh kham heh kaba haduh T.736.47 klur tyngka ha kaba la mang nadh ki Hall, ki jaka ieng kali bad ki jingpynthaba kiba bun. Ia ka Cathedral , Tura la mang T.263.35 lak tyngka, ka Sacred Heart, Tura la mang T.240.19 lak tyngka. Ki la don ruh ki jingmang tyngka kiba kham heh ia ki Temple.","T.1,833.76lak ban pynthaba  ia ka iingmane Cathedral",https://www.urupang.com/t-1833-76lak-ban-pynthaba-ia-ka-iingmane-cathedral/
"Shillong, 05 ‘lyngkot.Ka sorkar jylla ka la bthah ia u Chief Secretary ka jylla ba un pynmih ia ka hukum ban phah husiar ia baroh ki tnad pulit ban khang lad ia ki briew kiba thmu ban wan rung beain sha ka jylla na Assam hadien ba ka sorkar Assam ka la thmu ban beh krad noh ia palat shi klur ngut tam kiba shu wan hap wan wir.Haba kren mynta ka sngi, hadien ba la wai ka jingialang ka kynhun myntri, u Dr Mukul Sangma u myntri rangbah u la iathuh ba ka sorkar jylla ka la bthah ia u Chief Secretary ban pynmih ia ka hukum ba ka tnad pulit kan long kaba peitngor bad husiar na ka jingwan rung beain ki briew kiba lah ban wan jaka rieh sha kane ka jylla hadien ba la shah beh ha ka sorkar Assam.“Ngi la bthah ia u Chief Secretary ka jylla ban pynmih ia ka hukum ban phah phikir ia ki bynta ka jylla khamtam ba ka Meghalaya ka don ki khappud bad ka Assam haduh 900 km”, la ong u Dr Mukul Sangma.U la ong ba ka jingdon ka Residents and Safety Act kan long ka atiar ban iada ia kum kine ki briew kiba thmu ban wan rung beain namar ba naduh ka bor synshar district haduh ki block, la hap ban iaid katkum kane ka ain ia kino kino ki briew kiba wan rung beain.La bthah ia u Director ka tnad pulit ba un iatreilang bad ki bor pulit na Assam.U la ong ba ka ain Residents and Safety Act ka ai bor ha ki briew khamtam ki bor shnong ban bishar ia ki kot ki sla jong ki briew kiba thmu ban wan sah ha ka jylla.U Dr Mukul u la pyrshah jur ia ka National Citizenship Bill ka sorkar NDA kaba ailad kyrpang tang ia ki Hindu ba sah shabar ri ban wan phai sha India namar ba kane ka ain kan ktah jur ia ka thain mihngi ka India ban wan sah kine ki briew.“Ka thain mihngi ka dei ka jaka ha kaba kin wan ban rung bad sah bad kane kan ktah jur ia ki trai shnong kane ka thain. Ki paidbah ka Meghalaya bad ma nga ruh, ngi pyrshah jur ia kane ka ain”, la ong u Dr Mukul.U la ong ba kane ka Citizen Amendment Bill, ka long ka jingma ia ki paidbah ka Meghalaya bad kumjuh ia ka dong mihngi namar ba kan long ka jaka ba kin wan buhai shnong kine ki briew.“Ka sorkar NDA ka kwah ban beh ia kiba rung beain hynrei ha kajuh ka por ka khring ia ki briew ban wan rung”, la ong u Dr Mukul bad bynrap kane kam long kaba lah ban pdiang da lei lei ruh.Kane ka ain ka ailad kyrpang tang ia ki Hindu khamtam kiba na Bangladesh ha kaba kiwei pat kim lah ban wan phai bad kane ka dei ka jingthmu ka sorkar NDA ka long ban pynjah ia ki briew ia ka dong mihngi khamtam kiba rit paid, la ong u Dr Mukul.","Palat 1 klur ngut, yn shah beh  kiba rung beaiñ na Assam",https://www.urupang.com/palat-1-klur-ngut-yn-shah-beh-kiba-rung-beain-na-assam/
"Shillong, 8 lyngkot:Ki 24 kynta ba la dep, ki dei kiba jubor bha ka jingkhriat ha ka nongbah Shillong, ha kaba ka jingshit, ka long tang 14.3 degree, katba ka jingkhriat, ka hiar sha ka -0.7 degree bad kaba long kawei na ki sngi kaba khriat tam jong u snem thymmai 2018.Ka jingkhriat kam da jur satia ha Sohra, ha kaba ka jingshit ka long 17.4 degree, katba ka jingkhriat ka hiar sha ka 2.7 degree, katba ha Umiam, ka long 18.2 degree bad kaba khriat eh, ka poi sha ka 0.2 degree. La iathuh shuh shuh, ba ka jingkhriat kan dang iai bteng ha ki sngi ki ban sa wan ruh ha ki bynta jong ka Jylla.",Khriat jur ka Shillong,https://www.urupang.com/khriat-jur-ka-shillong/
"Shillong, 8’lyngkot:U President rangbah ka NPP u Conrad K Sangma haba kren ha ka jingialang paidbah kaba la long mynta ka sngi ha Wahiajer u la ong ba wat ki nongialam ba hakhmat ka seng Congress ha kane ka jylla kim shaniah shuh ia katei ka seng hapoh ka jingialang u Dr.Mukul Sangma, kum u myntri rangbah kumno pat kin khmih lynti ba u paidbah un dang shaniah. “U bah Lapang u President barim ka MPCC um treh ia leh elekshon shuh naba u tip ba ki sngi ka Congress ki la kut ymdon jingkyrmen shuh, kumno phin khmih lynti ba u paidbah un dang shaniah, u symbud myntri rangbah u Prof.R.C Laloo u tip ba ka Congress kam lah khie khlieh shuh, um treh ia khun shuh, ka myntri ka koit ka khiah ka kong Roshan ka tip bym don jingkyrmen shuh ia ka seng Congress ki kynran dien lut, kumno phin khmih lynti ba u paidbah un dang shaniah” ong u Conrad.U Conrad u la ong ba hadien ba la iohi ba ka la eh than ban khie khlieh biang ka seng Congress ka la khohreh ban sam skhim sha ki paidbah da kaba kular T.5000 tyngka shi ing bad katei ka jingleh u la ong ba ka dei tang kumno ban ioh vote. “Hynrei husiar paidbah wat shah pynbiej ioh phi long kum ha Salsella ka konstitwensi jong nga, ha u 2013 u Dr.Mukul u la wan pynbiej ia ki paidbah ban sam T.5000 tyngka shi ing ynda la dep elekshon, ki paidbah ki la ia thep sha u, hynrei napdeng ki phew hajar ngut ki don tang kumba 300 ngut kiba ioh bad na katei ka 300 ngut ngan ia thuh ia phi kaba sngewsih eh ka long ba tang hadien katto katne por ki Bank ki la wan beh ram ia ki, ki paidbah ki la lyngngoh hynrei ki manager bank ki ong ba phi la shim ram T.5000 tyngka, husiar bha paidbah” ong u Conrad.Utei u President rangbah ka NPP u la ong ba ha kylleng ka jylla mynta ka la beh ka lyer kwah jingkylla bad baroh ki paidbah mynta ki phai khmat sha ka seng NPP.U la ong ba ka NPP ka don ia ka thong kaba skhem ban ai ka jingshakri kaba khuid bad ka jingshakri hun mynsiem ia ki paidbah nongshong shnong ka jylla. U la ong ba mynshuwa ha baroh kawei ka ri India ka Congress ka synshar 18 tylli ki jylla hynrei u paidbah ka ri u la ngiah ijlep bad mynta ka ioh synshar sa tang 4 tylli ki jylla hynrei u la ong ba hadien u 2014 kan duh sa kawei ka jylla bad kata dei ka Meghalaya.","“U bah Lapang um shaniah shuh, kumno phin khmih lynti na u paidbah”",https://www.urupang.com/u-bah-lapang-um-shaniah-shuh-kumno-phin-khmih-lynti-na-u-paidbah/
"Shillong, 8 ‘lyngkot:U MDC ka Langrin uba dei ruh u nongialam rangbah ka seng Congress na South West Khasi Hills District u bah Manstudy Nongrem u la risaiñ noh mynta ka sngi, kum u dkhot ka seng Congress bad kham mynshuwa ia kane ha ka 5 tarik mynta u bnai u la dep ban risaiñ kum u President jong ka SWKH District. U bah Man u la leit ban kyrshan ia u kyrtong ka seng HSPDP na Mawkyrwat konstitwensi u bah Renikton Lyngdoh Tongkhar. Kham ha shuwa ia kane uwei na ki nongialam rangbah ka Congress na Mawkyrwat u bah Stolin Dkhar u la mih na katei ka seng.Haba ia kren bad u Rupang lyngba ka telephone u bah Manstudy u la ong ba ka daw ba u mih noh na ka seng Congress ka dei namar ka jingiajan paralok jong u bad u bah Renikton. Kawei pat ka daw u la ong ba baroh ki nongkyrshan jong u ki la mih lut na ka seng Congress, “Baroh ki paralok jong nga ruh ki la ia mih lut, ia mynta ngam kwah ban kynthoh eiei ia ka seng Congress, nga shu kwah ban kren tang ialade ym ban kdew kti ia kiwei” ong u bah Manstudy.U bah Man u la iathuh ba u la rung sha ka seng HSPDP ha kaba u la ong “Ha District Council ruh shisien ba nga la risaiñ Congress bad ba la rung HSPDP, kumto hi nga la shu kylla long noh u MDC jong ka HSPDP. La kylli hato na Ranikor konstitwensi pat kaba u ia khun u paralok ba iajan jong u-u M.MDango uba dei ruh u MLA ba mynta ha kajuh ka por u myntri sorkar, u bah Man u la ong “Ai ba ka kam kan sa batai pat hadien ,ngam pat kwah ban ong eiei”.Kumba ka long haduh mynta ki kyrtong ki ban ia khun na Mawkyrwat konstitwensi ha ka elekshon MLA 2018 ki long u bah Rowell Lyngdoh na ka NPP, u bah Hadrian Lyngdoh na ka PDF, u bah Renikton Lyngdoh Tongkhar na ka HSPDP, u bah Enbin K Raswai na ka KHNAM bad u bah Carnes Sohshang na ka Congress.","Risaiñ u bah Manstudy Nongrem  na ka Congress, rung HSPDP",https://www.urupang.com/risain-u-bah-manstudy-nongrem-na-ka-congress-rung-hspdp/
"Shillong, 8 ‘lyngkot:Haba kren ha ka jingialang paidbah jong u ma Sniawbhalang Dhar (NPP) kaba la long mynta ka sngi ha Wahiajer konstitwensi, u hynmen jong u, u ma Ngaitlang Dhar u la ong ba ka ïng jong ki ka dei ka ïng kaba u Blei u la kyrkhu kyrpang bad ka dei ruh ka ing kaba don ka jingthrang ka jingangnud ban shakri paidbah. “U Blei um shym la ai ha nga ia ka jingnang jingstad, um shym la ai ia nga ka kyrdan ka Degree hynrei u kyrkhu kyrpang ba ngan long kum u shakri paidbah, mynta na ka ing jong ngi ngi ia khun 4 ngut, u ma Sniawbhalang , u ma Dasakhiat Lamare, u khun jong nga na Mawhati bad u ma Wailadmiki Shylla u kynum jong ngi, ngin jop baroh 4 ngut. U Blei u la kyrkhu ia ngi ha ki kam ki jam ba ngi trei, u kyrkhu ha ka spah ka phew hynrei sngewnguh pat ba u kyrkhu ba ngin long kum ki shakri paidbah ban peit ia u kup shilliang u sem shilliang” ong u ma Ngaitlang Dhar.U ma Ngaitlang u la ong ba haba ki trei shi para ki trei naduh mynsiem khlem jingkhapnap ha ki kam bapher bapher ba ki paidbah ki donkam, “Lada ngi don ka spah ka phew, ngim don ka mynsiem ban trei kam long kaba suk ban shu theh sha ki longing longsem ban shu theh sha ki shnong ki thaw.Lada ngi trei tang ka skhim sorkar ki konstitwensi jong ngi kin long kum ki konstitwensi jong kiwei hynrei nalor ka skhim ba ka sorkar ka ai ruh ngi dang ai sa nalade sa kumba 30% ne 40%” ong u ma Ngait. Kumta u la ong ba ki paidbah kim dei ban shah pynbiej ha kiwei pat naba lada kin shah pynbiej kan long sepngi noh ka mynsiem ba ki don ban trei bad kan dei ka jingduh nong ia ki paidbah hi ym ia ka ing jong ki.U ma Ngait u la kob ba baroh 4 ngut na ka ing jong ki, ki jop da kaba suk ha ka elekshon MLA 2018 kata u Dasakhiat Lamare na Mawhati -khun jong u ma Ngait ( NPP), u ma Wailadmiki Shylla ( NPP) na Jowai u kynum jong ki bad ma ki 2 ngut shi para. U la ong ba haba ki nongialam jong u ki leit ban ialap elekshon ia u khun jong u sha Mawhati ki paidbah Mawhati ki la kylli kumno ka surok ka long ha Umroi konstitwensi, ka sniew ne-em kum ka surok Mawhati kaba long kumba shong surok kulai hynrei u la ong ba ka jubab ba ki ai sha ki paidbah Mawhati ka long ba ha Umroi konstitwensi wat ki masi ruh kim treh ban iaid surok khyndew , “Ha Umroi konstitwensi ki Masi ruh kim treh ban iaid surok khyndew ba ki la mlien ban iaid surok rong” ong u ma Ngaitlang Dhar.","NGAITLANG: Ha Umroi, ki masi  ruh kim treh ban iaid surok khyndew",https://www.urupang.com/ngaitlang-ha-umroi-ki-masi-ruh-kim-treh-ban-iaid-surok-khyndew/
"Shillong, 08 K’lyngkot:Ka KSU South West Khasi Hills District hynne Ka sngi ka la phah da ka jingthoh sha ka Deputy Commissioner ka South West Khasi Hills da kaba ai por ruh shitaiew ban weng noh ia baroh ki shithi ba pan jaka, na ka bynta ban shna iaka Battalion Headquarter jongki shipai Border Security Force (BSF) ha ka thain Mawkyrwat.Ha ka jingthoh ba la ai sha ka DC ki nongialam ka KSU u Samla Forwardman Nongrem , President bad u Samla Jiedskhem Nongsiej, General Secretary ki la byrthen ba lada ka DC kam sngap, ka seng ka la long ba la pynkhreh ban shim sa da kiwei ki sienjam.Ka seng ka pynrem jur ia kine ki jingleh jongki bor District khlem da twad jingmut lypa na ki paitbah jongka thain bad khlem da iathir bad ki nongialam shnong ne ki Sengbhalang napoh ka District hashwa ban pan ne wad jaka na bynta Ki shipai.Ka jingthmu ban wanrah iaki ktem shipai hapoh ka District kam dei shuh kaba dang thymmai hynrei haduh mynta ka kynti kim pat ioh lad.Ka seng Ka maham lypa ia baroh ki ajen ba thmu ban wanrah ia u phud u pyrton haka thain ba kynmaw ba Ka seng Ka la long ba la pynkhreh ban iatyngkhuh badno badno ruh lada ki nud ban wanrah bad ban thom da ka bor ban wanrah iaki shipai hapoh ka thain.",KSU: Weng ia ka shithi  pan jaka buh ktem ki BSF,https://www.urupang.com/ksu-weng-ia-ka-shithi-pan-jaka-buh-ktem-ki-bsf/
"Shillong, 08 K’lyngkot:Ka Aam Aadmi Party (AAP) ka la pynbna ia saw ngut ki kyrtong na ka bynta kane ka elekshon MLA ban wan. KIne kiba la pynbna mynta ka sngi ki long u Bah Wonder Lapang na Umsning, u Bah Peter Dohkrut na Mawlai, Bah Dedrict Binong na Nongpoh bad u Bah Doross Ramsiej na Mawkyrwat.U president ka AAP Meghalaya u Bah Wanshuwa Nongtdu u la ong ba ka party kan iakhun ha ki 35 tylli ki jaka bad kam ruh ba dang don bun kiwei ruh kiba kwah ban iasoh bad ka party. U la ong ba ka thup kyrteng kaba ar kan sa pynbna shen ha kine ki sngi.",Saw ngut pynbna  kyrtong ka AAP,https://www.urupang.com/saw-ngut-pynbna-kyrtong-ka-aap/
"Nongpoh: “Kum kawei na ki shnong Nongkyndong, ngi la dep ruh ban mad ia shibun ki nongmihkhmat bad ha kine ki nongmihkhmat kiba la leit ngim shem la ioh surok, hynrei dei tad ha ka por jinglong MLA u Dr. Celestine Lyngdoh, ka pynlong ia ka shnong jongngi ba ngin ioh surok rong” ong ki paidbah ka Nongmawlong, ha ka sngi kaba u Dr. Celestine Lyngdoh, u la leit ban plie paidbah ia ka surok rong kaba u la pynioh lyngba ka skim sorkar ha ka jinglut kaba la kot sha ka T. 57 lak.Shuh shuh ki paidbah jong katei ka shnong, ki la pynpaw ia ka jingsngewnguh halor ka jingshimkhia da u Dr. Celestine Lyngdoh ban pynioh surok rong ia katei ka shnong, kaba dei ka shnong kaba la slem bha ka la angnud ban ioh ia ka surok rong.Kitei ki paidbah jong katei ka shnong, ki la rai ruh ban ai ka jingkyrshan kaba pura ia u Dr. Celestine Lyngdoh ha kane ka Ilekshon 2018, da kaba ong ruh ba naei kin ioh shuh ia kaba kum une u nongmihkhmat, uba iohi shisha ia ka jingeh ki paidbah nongshong shnong bad lada ngimm lah ban pynjop donburom ia u Dr. Celestine, ka jingleh bad ka jingduhnong kam shong tang ia kane ka shnong jongngi, hynrei ia ki paidbah ka konstitwensi hi baroh kawei, ki la bynrap.Ha kaba plie ia katei ka surok, nalor u Dr. Celestine Lyngdoh, la sakhi ruh da ka jingdon u Bah Corrnelius Laloo, uwei na ki samla rangbah ha ka District kum u symbud kongsan, u Bah Rocky Marwein, u Bah Ecoles Wahlang, Rangbah shnong ka Nongmawlong lem bad kiwei kiwei ki riew rangbah ka thain.","Hadien bun phew snem, ioh surok  rong ka shnong Nongmawlong",https://www.urupang.com/hadien-bun-phew-snem-ioh-surok-rong-ka-shnong-nongmawlong/
"Shillong, 28 Nohprah:Ka Seng AJSU Sengkmie, ka pyrshah jur ia ki briew kiba wan pynbieit ia ki briew sha ki ing ki sem, ha ha ka 4-Mowkaiaw Constituency ban ioh ki jingmyntoi tang ban pynbieit ia ki briew ban ioh jingmyntoi ha ka por elekshon ban ioh vote. “Ngi kyntu jur ia ki paidbah ban husiar bha ioh hadien ha bud ka lah ban ktah ia ka Pisa jong phi. Namar mynta phim dei ban shaniah kulmar iano iano, ha kaba ki briew bym ithuh kin sei ia ka pisa jong ki briew” ong ka kyrwoh jong katei ka seng.Ka seng, ka buh ruh ia ka jingmaham ia ki briew kiba shim ia ki account number jong ki paidbah bad la maham ruh, ba ka seng, kan leh, da kaba tyngeh ia kito kiba shim ia ki account number jong ki paidbah, ha kaba ka la byrngem, ba kan leh, da kaba tyngeh.Ka seng, ka ong shuh shuh ba kam pyrshah lada U MLA, u ai jingiarap ia ki paidbah, lyngba ki skhim, hynrei kaba ka seng, ka pyrshah ia kito kiba wan pan account number, namar ka dei ka kam buit tuh jong kiba kwah burom ialade, ong ka kyrwoh jong ka seng.",Husiar ia kiba pan  account number: AJSU,https://www.urupang.com/husiar-ia-kiba-pan-account-number-ajsu/
"Shillong, 22 Nohprah:Hadien ka jingujor bad ki jingud kiba bun na ki paidbah jong ka Mawsynram konstitwensi, namar ka jingshah pynbor ban pyndonkam ia u Aadhaar ha ki bank, u samla Banshai Marba-niang bad u samla Morgan J Lyngdoh GS HYC Mawsynram Circle ki la leit ban ia kynduh ia u Manager ka Meghalaya Co-Operative Bank Ltd ha Shillong ban ia kren ia katei ka bynta.Ha kate ka jingiakynduh u la ong ba u Manager u la pynpaw ba haduh mynta ki Bank ruh ki dang kulmar jingmut naba kim ioh ia ka jubab kaba shai na ki bor bahalor kumta ki hap ban bud ryntih beit ia ka hukum ba la pynmih da ka sorkar India ba ki paidbah ki dei ban wanrah ia u Aadhaar Nombar.U samla Banshai u la ong ba dang shen u myntri rangbah ka jylla u Dr,Mukul Sangma u la pynpaw ba um kyrshan ia u Aadhaar nombar hynrei u la ong pat balei ba ka sorkar ka pynkulmar khlieh ia ki paidbah, balei kam shym la pynmih beit da ka hukum kumba leh ka sorkar India.Utei u samla la ong ba un leit ia kynduh ia u myntri rangbah ka jylla ban ia kren shai ia katei ka bynta.",AADHAR: Ki Bank ruh  ki kulmar jingmut,https://www.urupang.com/aadhar-ki-bank-ruh-ki-kulmar-jingmut/
"Nongpoh, 28 Nohprah:Ki riew runar ki bym shem la lah ban ithuh durkhmat, hynnin ka miet ki la leit ban kawang maw dusmon ia ka kali jong u Bah Augustine Wahlang, uba dei ruh u President ka NPP, Nongpoh Constituency, ha ka por ba u dang pynieng ha Pahamsohthri, kaba dei ka jaka kaba iajan bad ka ophis treikam ka Nongpoh Block Congress Committee.Katkum ka jingiathuh u Bah Augustine Wahlang, la ong ba katei ka jingjia ka la jia hynnin ka miet ha ka por 11 baje ei ei mynmiet, ha ka por ba u leit donkam bad buh kali hajan jong katei ka jaka.Ha katei ka jingkawang maw da ki riew runar, ka kali jong u Bah Augustine Wahlang, kaba dei ka Jeep ka la julor bad ka iit khmat jong katei ka kali ka la julor lut.",Shah kawang maw ka  kali u President ka NPP,https://www.urupang.com/shah-kawang-maw-ka-kali-u-president-ka-npp/
"Nongpoh, 28 Nohprah:Ka kynhun ki nongrep kiba la shah ktah noh na ka jingtei ia ka Umtru Hydel Project ha Dehal thain Byrnihat, mynta ka sngi kim banse ban mih madan da kaba rah lama iong bad khang tala syndon ia ka Control Room jong katei ka Hydel Project, na ka bynta ban dawa ia ka hok bad ha kajuh ka por kaba long ruh kum ka dak ban pynpaw ia ka jingpyrshah kaba jur halor ka jingthmu ka MePDCL ban plie paidbah noh ia katei ka jaka pynmih bording.Lah ruh ban kdew hangne, ba ka daw kaba kongsan eh kaba la pynlong ia katei ka kynhun ki nongrep ban mih madan, ka dei ban pynurlong ia ki jingdawa jongki kata naduh ia ka bailutksan jong ki jaka bad ruh haba iadei ia ka jingsiew halor ka jingduhnoh ia ki jingthung jingtep, namar katkum ka jingtip kaba ki la ioh, la ong ba ka MePDCL kan plie noh ia katei ka jaka pynmih bording ha ka 3 tarik u bnai ban wan, ia kaba yn sa wan ban plie da u Dr. Mukul Sangma.Haba kane ka sngi kaba katei ka kynhun ki nongrep, ka la pynlong ia katei ka jingiakhih, ki nongthoh khubor ki la ioh ruh ban iakren bad kitei ki trai jaka kiba la shah ktah na ka jingtei ia katei ka jaka pynmih bording, ha kaba ki la ong ba kumno kin pdiang ia kane ka jingthmu ka MePDCL ban plie ia kane ka UHP, ha kaba ka hok kaba ki la iai dawa na ka por sha ka por kat haduh mynta kam pat poi shano shano ruh bad ym pat ioh ia kano kano ka jingsiew.Haba iakren bad u Bah Bat Diengdoh, President jong katei ka kynhun ki nongrep, u la ong ba kum ki nongrep kiba la shah ktah jur na ka jingtei ia katei ka dam, kim lah khlem da pynpaw ia ka jingpyrshah kaba jur halor ka jingshah ibein ha ka MePDCL, namar kaei kaba ki nongrep kiba la shah ktah ki la dawa hynrei ym don uwei ruh uba sngap ia ka jingdawa jongki.“Hooid ngim lah ban len ba ki la don ki katto katne ngut ki briew kiba la ioh ia ka bai lutksan, hynrei kiba bun na kitei kiba la ioh pisa, ki dei kito kiba dang duna ka jingshah ktah bad julor, hynrei jan baroh na kiba la palat ka jingshah ktah ym pat don uwei ruh uba la ioh ia ka bailutksan” ong u Bah Bat Diengdoh.Shuh shuh, u la ong ruh ba ki la don ki jingiateh hapdeng ki nongrep bad ka MePDCL, na ka bynta ka jingmyntoi jong uba bun balang, hynrei ka long pat kaba lyngoh ba kat haduh kine ki sngi, ym pat la iohi dak bad khlem pyndep iala ka kular, pynban la shu iohjingtip bay n plie noh ia kane ka jaka, kren bynniaw u Bah Bat Diengdoh.Namarkata, katba ka MePDCL kam pat khot sha ka jingiakren bad ka jingiasngewthuh jingmutlang, ngi la shim ia ka rai ban pynlong da kane ka jingiakhih kaba khlem sangeh, na ka bynta ban pynpaw ia ka jingpyrshah halor ka jingbympat urlong ki jingdawa bad ha kajuh ruh ka por ban pynpaw ia ka jingpyrshah halor ka jingthmu ka MePDCL ban plie noh ia katei ka UHP, u la bynrap.","Khang ki nongrep ia ka projek  bording, shwa ban plie ha Byrnihat",https://www.urupang.com/khang-ki-nongrep-ia-ka-projek-bording-shwa-ban-plie-ha-byrnihat/
"Shillong, 29 Nohprah:Ka jingkieng kaba la synjor, hynrei ki pulit Home Guard, ki ai ia ki trok, kiba kit palat pud, ba kin iaid laitlan, ha ka jingkieng Wah Umngot ha Dawki.Ka War Jaintia Youth Council (WJYC), ka dawa na U Deputy Commissioner, ka East Khasi Hills bad kumjuh na U Deputy Commissioner, ka West Jaintia Hills, Jowai, na ka bynta ban pyrkhing ia ka jingieng jong ki kali rit kiba kamai, ha ki rud surok jong ka Lad Kongwang shaduh shawah Umngot.Ym tang kitei ki kali rit, hynrei ki don sa ki trok, kiba kit maw bad kiba kit khia bha bad kiba la nang pyndik ia ka leit ka wan ha katei ka jaka.Ka Dorbar Shnong jong ka Bakur bad ka Dawki, ki la pyrshang tyngeh ban pynbeit ia katei ka jingeh ka leit ka wan, hynrei kim shym la lah satia, ong katei ka kyrwoh bad kumta, ki la iakren ia U SDPO jong ka Amlarem bad kumjuh ia ki pulit ka Dawki bad ka Pynursla, hynrei kam shym la iarap eiei satia haduh mynta.La iathuh ba ha ka 17tarik Nailar 2017, ki pulit bad ki bor shnong jong ka Dawki, Bakur, Umsyiem bad ki nongniah lieng, ki la ia kren halor kane ka kam bad ka rai, ka la mih ban khang ia ki trok kiba kit palat pud bad ba U SDPO, ka Amlarem, ula maham ban ujor ejahar ia kito kiba kit palat pud.Mynta ka leit ka wan, ka la sahkut sbak bad ki pulit, kim shym la leh eiei satia ia kitei kiba iaid khlem akor. Ka seng, lyngba U Bah Daniel Khongsit, President bad U Bah D Donstan Khonglah Adviser, ki la kyrpad ia ki bor District, ba kin pynjari noh da ka Section 144 Cr PC, ban khang ia ka jingieng pathar jong ki kali Tourist ha katei ka jaka, ban nym pynthut ia ka leit ka wan jong ki paidbah.Katei ka seng, ka kwah ruh ba kito ki kali kiba wan na sha Amlarem, ba kim dei ban ieng ha ki rud surok jong ka Jowai sha Lad Bakur bad ban nym shah ba kin iaid ki kali heh lyngba ka jingkieng jong ka Wah Umngot. Ka jing ujor jong katei ka seng, ka long ba ki don bun bah ki trot kit maw, kiba wan na katei ka jaka, kiba mut ban pynhiar mar sha Bangladesh bad kiba ieng khlem akor ha ki rud surok jong katei ka thain.La ujor ruh sha U DC, West Jaintia Hills, ba ki pulit Home Guard, kiba pahara ia ka jingkieng Wah Umngot, ki ailad ia ki trok, kiba kit khia, ba kin iaid lyngba jong katei ka jingkieng, kaba la synjor shibun bad kaba la dei ban pyniaid tang ia ki trok rit, kum ki Tatamobile lane ki Tata 207.",Aili ki Home Guard ia ki trok kit  palat pud ha jingkieng Umngot,https://www.urupang.com/aili-ki-home-guard-ia-ki-trok-kit-palat-pud-ha-jingkieng-umngot/
"Shillong, 28 Nohprah:Namarba u la risaiñ na ka kam MLA khlem da pynkut ia ka samoi treikam jong u kaba san snem pura ka Mawsynram Constituency Development Society ka la byrngem ban leit ujor sha kashari da ka Public Interest Litigation (PIL) pyrshah ia u bah Pynshngain N Syiem. Ka kyrwoh khubor na u bah Diralson Dkhar President ka MCDS, ka la ong ba u bah Pynshngaiñ u khlem pyndep satia ia ka samoi treikam ba 5 snem, hynrei u la iehnoh ia ka kam MLA tang 4 snem 9 bnai bad katei ka jingleh jong u ka la buh jingeh ia ki paidbah ka Mawsynram konstitwensi.Katei ka kyrwoh ka la pynkynmaw ba hadien ba mih ka aiñ Ar maloi u bah Pynshngaiñ um shym la risaiñ satia bad u la ong ba u ieng halor ka nongrim ba ia u la jied da ki paidbah bad un pyndep ia ka samoi treikam jong u kaba 5 snem , katei ka kyrwoh ka la ong ba mynta pat u bah Pynshngaiñ u la kylla ktien bad u la ieh ia ki paidbah. U bah Diral ha katei ka kyrwoh u la ong “Balei u iehnoh shiteng por ia ka kam MLA, hato kane ka dei ka jingmyntoi shimet ne ka dei ka jingmyntoi jong ki paidbah ka constituency”.”Kyntait mardor ha ka elekshon MLA 2018 ia kum une u briew uba la iehnoh shiteng por” ong biang katei ka kyrwoh kaba la bynrap biang da kaba ong ba ka jingiehnoh u bah Pynshngaiñ kum u MLA ka pyni ba u la rai rem lypa ialade.","Ba risaiñ MLA byrngem, ujor PIL ia u bah Pynshngaiñ",https://www.urupang.com/ba-risain-mla-byrngem-ujor-pil-ia-u-bah-pynshngain/
"Shillong, 28 Nohprah:Lashai ka sngi phra ngut ki MLA kynthup 5 ngut na seng Congress, ar ngut ki Independent bad uwei na UDP kin hiar shuki noh kum ki MLA na ka bynta ban plie lad ia ki ba kin ioh ban leit pyniasoh noh ia lade bad ka seng National’s People Party (NPP).Ki MLA jong ka seng Congress ki long u Bah Prestone Tynsong na Pynursla, Bah Rowell Lyngdoh na Mawkyrwat, Bah Sngiawbhalang Dhar na Nartiang, Bah Ngaitlang Dhar na Umroi, u Bah Comingone Ymbon na Raliang bad ar ngut ki MLA shimet pat ki long u Bah Stephanson Mukhim na Amlarem bad u Bah Hopeful Bamon na Sutnga-Shangpung bad na ka UDP u dei u Bah Remington Pyngrope na Mawkynrew.Baroh kine ki phra ngut ki MLA ki ban hiar shuki lashai ka sngi ha kaba kin leit ban aiti ia ka shithi risain ha u Lamphang ka iing dorbar khnang ba kin lah pat ban leit pyniasoh ialade bad ka NPP ha ka jingialang paidbah ka ban long ha ka 4 tarik Kyllalyngkot ha Madan Polo.Ka ophis jong ka iing dorbar Jylla, ka iathuh ba katei ka jing iehnoh kam jong kitei ki 8ngut ki MLA, kan long ha ka por 11baje mynstep, ha ka ophis jong u lamphang dorbar Jylla, ha Khyndailad.","5 ki MLA Congress, 2 ki MLA  shimet & 1 U MLA UDP",https://www.urupang.com/5-ki-mla-congress-2-ki-mla-shimet-1-u-mla-udp/
"Jowai, 28 Nohprah:Katkum ka ejahar ba la ujor da kawei ka longkmie ha Khliehriat Police Station, ka kong Rimaya Chullet na ka shnong Narwan East Jaintia Hills, ka la kynnoh ba I khun jong ka uba duna 2 bnai I la kem pang shit tang hapdeng 2 bad 3 kynta hadien ba I la dep ban inject BCG ha Narwan Sub- Health Centre.Ka tyllong kbubor kaba tikna bad kaba la kham dierpor na ka shnong Narwan ka la iathuh ba ka kmie jong itei I khyllung kynthei I la wanrah ia i sha katei ka jaka sumar ha katei ka shnong ha ka 20 tarik une u bnai na ka bynta ban ioh inject BCG.I nurse iba dei na ka shnong Sutnga iba trei ha katei ka SHC I la inject ia itei I khyllung ar thyrnia bad tang hapdeng 2 bad 3 kynta itei I khyllung I ka kem pang bad kiew jingshit ha ka met bad I la khlad noh ha ka por kumba 3 baje eiei mynstep synnia ka 21 tarik.Halor kane ka jingjia ka kmie jong itei I kyllung, ka la ujor sha ki pulit ka Khliehriat bad na ka liang ki pulit ki la pyndep iaka Post Mortem bad ruh ki la pynlong ia ka jingtohkit ban lap ia ka daw jong ka jingkhlad noh itei I khyllung.La iathuh ruh ba ha ka shwa ba itei I khyllung in ioh ia katei ka injection I long iba shait ba khlain bha, ym don dak don shin satia ba in pang haduh ba in da khlad noh.",INJEK BCG: Khlad I  khyllung 1 bnai shiteng,https://www.urupang.com/injek-bcg-khlad-i-khyllung-1-bnai-shiteng/
"Shillong, 29 Nohprah:Hadien ba u la risaiñ noh na ka jinglong MLA jong u mynta ka sngi u bah Prestone Tynsong u la ong ba un leit ban ia soh sha ka NPP ha ka jingialang bah ka ban long ha madan Polo ha ka 4 tarik u kyllalyngkot. U la ong ba ka jingjied jong u ban leit sha ka NPP hadien ba u la iehnoh ia ka seng Congress ka dei namarba u iohi ba ka NPP ka dei ka Party ka ban lah ban ialam ia ka sorkar ha u 2018.La kylli na u bah Prestone hato ka don shisha ka rai ba lada jia ba ka seng NPP kan ioh ia ka bor synshar u myntri rangbah un dei na ka thaiñ ba kham ioh bunngut ki MLA kata na Khasi-Jaintia ne na ri Lum Garo, u bah Prestone u la ong ba ka rai ban jied ia u myntri rangbah ka shong ha ka jingiahunlang jong baroh ki nongmihkhmat kiba la shah jied na ka Party. “Ia mynta ailad shuwa ba ngin kam sha shilliang ka jingkieng, ngin sa ia peit pat hadien, ka rai kan shong ha ki MLA ba shah jied” u la ong.La kylli biang hato hadien ka elekshon 2018 ka NPP kan ia treilang bad kino ki seng saiñpyrthei ban thaw ia ka sorkar ne hato u pdiang ne-em ban ia treilang bad ka seng Congress lada donkam, u bah Prestone u la ong ba yn sa ia peit hadien ka resol elekshon bad yn sa pyrkhat hadien ia kita hynrei kumba long mynta u la ong ba ka jingiakhun ka long beit bad baroh ki Party. La kylli hato u khmih lynti katno ngut ka NPP kan jop ha u 2018, “Dei na kata ka daw nga ong ia phi ba ngi hap ban ia peit namarba ngi don ka jingkyrmen ban ioh ia u Majik nombar u 31, lada ka long kumta ngin synshar hi marwei” u la ong.","Ym treikam ka rai kyrtong MR  ka NPP, na Khasi-Jaintia ne Garo",https://www.urupang.com/ym-treikam-ka-rai-kyrtong-mr-ka-npp-na-khasi-jaintia-ne-garo/
"Shillong, 28 Nohprah:Ka UDP kan pynlong ia ka jingialang paidbah ha ka 11 tarik u kyllalyngkot ha ka por 11 baje mynstep ha madan Malki. Ha ka kyrwoh khubor u General Secretary ka UDP u Dr.Jemino Mawthoh u la ong ba baroh ki kyrtong jong ka UDP ki dei ban lum ia ki nongkyrshan jong ki, katba ki lah ban pynpoi sha katei ka jaka ban pyni ia ka dak sha ka jingjop ha u 2018.","11 tarik, jingialang UDP ha Madan Malki",https://www.urupang.com/11-tarik-jingialang-udp-ha-madan-malki/
"Nongpoh, 29 Nohprah:Hadien ba ka sorkar ka la ai jingbit ia ki trai ban buh ia ka Weigh Bridge harud surok kaba don hajan Shangbangla, ka HNYF, Northern Region, ka la kyntu ia ka sorkar jylla ba hashwa ban plie ia katei ka Weigh Bridge, ba ka dei ban pynlong shwa ia ka jingjurip bad bishar bha khang ban nymdon kino kino ki jingjia ba sngewsih.U Bah Marcus Marten, President ka HNYF, Northern Region, u la ong ba ka seng kam pyrshah halor ka jingthmu buh Weigh Bridge ha katei ka jaka, hynrei ka nongrim hi kaba la pynlong ia ka seng ban kyntu ia ka sorkar, ka dei hadien ka seng ka la pynlong ia ka jingjurip bad lap ba don ki bynta ha katei ka jaka, kiba ym pat long kiba shngain na ka bynta ban buh katei ka Weigh Bridge.“Ha ka jingjurip da ka seng, ngi lap ba ki don ki bynta shwa ban poi ha katei ka Weigh Bridge, kiba lam them, orpait bad noh shilliang sha riat bah, kumta lada ka long ha katei ka rukom ka wanrah shisha ia ka jingma kaba khraw, khamtam eh ia kito ki kali kiba la kit palat pud ba kin ieng ha kum kitei ki bynta” ong u Bah Marten.Shuh shuh, u la ong ruh ba ha u snem 2015/2016, ka la don ka jingtwa khyndew ha katei ka jaka, namarkata ha shwa ba ka sorkar kan plie bad pyntreikam noh ia katei ka Weigh Bridge, ka dei ban da pynlong ia ka jingjurip kaba janai, khang ban lait na kino kino ki jingjia ba sngewsih” ong u Bah Marcus Marten.Haba iadei bad ka jingshngain ban don ka Weigh Bridge ha katei ka jaka, ka seng ka la dep ruh ban buh jingthoh sha ki bor ba halor, khnang ba kin shimkhia da kaba pynlong shwa ia ka jingjurip hashwa ba kin pyndonkam, pynkut u Bah Marten.","Jurip shwa ia ka jaka, sa buh Weigh  Bridge ha Shangbangla: HNYF",https://www.urupang.com/jurip-shwa-ia-ka-jaka-sa-buh-weigh-bridge-ha-shangbangla-hnyf/
"Jowai, 03 ‘lyngkot:Ka kynrum kynram halor ka kam Rangbah shnong ha Ummulong kam pat kut satia bad ka dang bteng wat hadien ba ka Iing Bishar ka la weng noh ia ka rai weng Rangbah shnong ia u Shelsing Langi.Katkum ka khubor na ki paidbah ka shnong Ummulong, la iathuh ba hynnin ka sngi, utei uma Langi u la ujor FIR ia ki katto katne ngut ki samla ka shnong kynthup ia u Campbell Myrboh namar ba ki la khang lad ia u briew jong u ma Langi ban pyrta shnong hynnin ka sngi 1 tarik na ka bynta ban pynkhuid khlaw shnong lane ‘Sain Khloo’ ha ka ktien Pnar.Kino kino ki bym leit pynkhuid ia ka khlaw ki hap ban siew ia ka kuna haduh Rs. 500 tyngkaLa iathuh ba ha ka miet 1 tarik, u Firstborn Shylla u la pyrta shnong da ka kali kaba na ka shnong Moodymmai kaba don ia u No. ML0A-1804 bad na ka liang ki katto katne ki samla shnong ki la pynsangeh ia u bad na ka liang u ma SS Langi pat u la ujor ejhar sha ki pulit Ummulong.La iathuh ba ha ka por 2:30 baje eiei mynstep la pyllait biang ia utei Campbel Myrboh uba la shah bat ha ki pulit Ummulong.",Bteng ka kynrum kynram ka dorbar shnong Ummulong,https://www.urupang.com/bteng-ka-kynrum-kynram-ka-dorbar-shnong-ummulong/
"Shillong, 29 Nohprah:Ka seng Meghalaya Peoples’ United Front (MPUF) kum ka dak ban kynmaw burom ia u Khlawait ka ri Jaintia, kan rakhe ia ka lyngkhuh sngi iap ba 155 U Woh Kiang Nangbah, ha ka ba ka seng kan sdang da ka jingiaid paidbah, ka ban sdang naduh Na lad College Kiang Nangbah haduh ha Ummulong stand iawmusiang hajan thanat jowai ha ka 30 tarik u Nohprah 2017 ha ka por 12:00 baje myn sngi bad hadien pat kan don sa ka jingialang, ha kaba ka mat pdeng jong katei ka jingialang ka long kumno ban kyntiew ia ka Ri bad ka jaitbynriew ha kaba ki unit ki district ki circle bapher bapher kin wan ban ia shim bynta.Ha katei ka sngi, U C.E.M ka Khasi Hills autonomous district council, U Bah Pynshngain N. Syiem un long kum u kongsan.",Mynta rakhe Kiang Nangbah,https://www.urupang.com/mynta-rakhe-kiang-nangbah/
"Shillong, 3’lyngkot:Hadien ka jingrisaiñ jong u bah Sanbor Shullai na ka kam MLA bad kumjuh na ka seng NCP mynta pat sa u pyrsa jong u -uba dei ruh u MDC ka Laban-Mawprem konstitwensi u la risaiñ noh kum u dkhot jong ka NCP. U bah Sanbor u la leit ban ia soh sha ka seng BJP, hynrei u bah Ricky un ym leit ban ia soh sha kano kano ka seng saiñpyrthei bad un long kum u MDC shimet bad un aireng ruh ha ka elekshon MLA 2018 kum u kyrtong shimet na Mylliem konstitwensi.U bah Ricky Shullai u la ong ba ka daw ka jingrisaiñ noh jong u na ka seng NCP ka dei hadien ka jingrisaiñ jong u mama jong u -u bah Sanbor Shullai hynrei u la ong ba un ym leit pat sha ka Party kaba u mama jong u -u la leit ban ia soh hynre iun long pat kum u kyrtong shimet. U la ong ba u la pynkhreh ban ia khun ia ka elekshon MLA 2018 na Mylliem konstitwensi kum u kyrtong shimet ym na kano kano ka Party.U la iathuh ba ka daw kaba u la jied ban ia khun na Mylliem konstitwensi ka dei namarba u la iohi ia ka jingshah iehbeiñ ki paidbah katei ka thaiñ bad haba ki donkam ban ia kynduh nongmihkhmat kim ju ioh ia kynduh ki hap ban wan wad ia u, “Nga dei na Lawsohtun kaba hap MDC ha nga hynrei ka MLA sha Mylliem konstitwensi, ki paidba hhangtei kim ju ia ioh ia kynduh MLA, haba ki donkam nongmihkhmat ki wan sha nga ban ud ban nam ia ki jingdonkam jong ki, haba nga iaid ha Mylliem konstitwensi ruh nga iohsngew ia katei ka juh ka sur ,kumta nga la rai rangbah ba ngan mih shakhmat ban ia khun na katei ka konstitwensi” u la ong.Utei u MDC ka Laban-Mawprem u la ong ba u don shibun ki thong kiba un trei lada un shah jied ha ki paidbah ka Mylliem konstitwensi bad u la ong ba ki don bun kiei kiei kiba ka Mylliem konstitwensi ka dang sahdien naduh ka jingdonkam ki samla , ka rep ka riang bad kiwei pat. U la ong ba kat shaba u iaid mynta u ioh jingkyrshan na ki paidbah bad u kyrmen skhem ba un poi sha ka thong ba un jop ha ka elekshon MLA 2018.","Hadien u bah Sanbor, risaiñ NCP sa u bah Ricky Shullai",https://www.urupang.com/hadien-u-bah-sanbor-risain-ncp-sa-u-bah-ricky-shullai/
"Shillong, 29 Nohprah:Ka Shlem Jingiarap ia Kiba Baduk Tam u Rupang, ka la iaid sha ka kylla kaba hynniew ban sam jingiarap sha ki briew kiba duk tam ha kaba la sam hynne ka sngi sha ki hynniew ngut ki nongioh bynta ha ka jingialang ha skul Mawkhar Christian Higher Secondary School, Shillong.Mynta u snem kiba ioh jingiarap ki long Kong Rikynti Ryntathiang na Lawsohtun, Kong Melos Warjri na Umsaw Umkhwan, Kong Phiar Myrboh na Puriang, Bah Atar Kurbah na Laitkroh, Kong Bandajingsuk Sungoh na Mynso, u Phaimi Phawa na Kyndongtuber bad kong Tiarlis Nongphlang na Jirang.La sam ia ki da ki tiar kum ki nep ki tiar shet da i kongsan Kong AL Lapang bad ia kine ki tiar la thied da ka pisa ba la noh synniang sngewbha da ki riew kylluid mynsiem lyngba ka Shlem jong u Rupang.Haba kren lyngkot ha kane ka jingsam jingiarap, i Kong AL Lapang iba dei i trai jong u kot khubor Khasi u Peitngor, i la ong ba ka jingshakri kane ka Shlem u Rupang kaba hynniew snem ka long kaba bha tam ba u blei un ai jingkyrkhu na ka bynta kiba duk tam.I la kyntu ba kito kiba ioh ia ka jingiarap kim dei ban pyndonkam bakla da kaba die noh hynrei ki dei ban pyndonkam bha ia ki na ka bynta ki jingdonkam jongki.“Don ki briew kiba duk kiba leit die pynban ia ki tiar jongki haba ki ioh jingarap . Wat pyndonkam bakla ban die pynban hynrei pyndonkam hok ia ki”, la ong i Kong AL Lapang.I la kitbok ia kito kiba nongsynniang kiba la pynnoh ia ka mynsiem bad kyrmen ba kan heh na ka snem sha kawei ka snem.Shwa ia kane, u trai u kot khubor u Rupang, u bah RM Shabong u la ong ba kane ka dei ka sien kaba hynniew ban ioh ia ka lad ban sam jingiarap sha ki briew kiba duk tam. U la ong ba kane ka jingthmu ka dei kaba kynja blei ban nang iaid shakhmat.“Ka jingai jingiarap ka shong katkum ka jingmih ka pisa ba wan ai ki nongnoh synniang ki briew. Kane ka jingnoh synniang ka la long kumba ka kynja blei”, la ong u Bah Shabong.U la ong ba ka jingjied ka long ia kiba dei hok bad kam don kano kano ka jingjied paralok ne sngew kumne kumtai.U Secretary ka Shlem u Bah Babu Kular Khongjirem u la ai ia ka kaiphod lyngkot jong kine ki hynniew snem ba la dep naduh ba la sdang ia kane ka jingsam jingiarap. Ha ka snem ba sdang ha u 2011, ka jingmih na ka jingwan noh synniang ki briew ka long tang 5150 tyngka, ha snem 2012 ka la kiew sha ka 19950 tyngka, ha u snem 2013 la mih 24024 tyngka, 2014 ka la mih 31700 tyngka, 2015 la mih 33800 tyngka, ha 2016 la mih 41220 tyngka bad mynta u snem 2017 ka la mih 37520 tyngka.Katba u chairman ka Shlem Kiba Duk Tam u Bah Jied Kurbah u la ong ka jingiarap la jied ban ai da ki tiar namar ba da ka pisa kan lut noh tang shi sngi ar sngi ruh hynrei ki tiar kin neh slem ban pyndonkam.",Iaid ka jingsam u Rupang sha kiba  duk tam sha ka kylla ba hynñiew,https://www.urupang.com/iaid-ka-jingsam-u-rupang-sha-kiba-duk-tam-sha-ka-kylla-ba-hynniew/
"Shillong, 29 Nohprah:U MLA ka UDP na Mawkynrew konstitwensi u bah Remington Pyngrope, haba ia kren bad ki nongthohkhubor, hadien ka jingrisaiñ noh jong u na ka kam MLA ban leit ia soh sha ka seng NPP, u la ong ba u nongialam rangbah ka UDP u Dr.Donkupar Roy u dei u briew u bym pat kot bor ban bat ia ka kam nongialam, “Shisnem duna nga la don bad u Dr.Don ha ka por ba u long kum u myntri rangbah ka jylla, hynrei nga iohi ba um pat kot bor ban ialam ia ka sorkar, um pat kot kyrdan” ong u bah Remington Pyngrope. U bah Reming u la ong ruh ba ha ka por jong u Dr.Don u la pynduh lut man baroh ki mang tyngka ia ka tnad PWD bad katei ka dei kawei na ki jingpheil jong u.Kiwei pat ki daw kiba u la mih noh na ka UDP u la ong ba ka dei namar ka jingbym sngap ki nongialam ka UDP ia ki jingkren jong u ha ka por ba ki ia pynbeit ban ia paralok bad ka HSPDP ha kaba ki la rai ban ia khun paralok ha Mawkynrew, “Nga don ma nga u MLA ka UDP, kumno haba ia teh lok kin buh kyrtong ban ong ba ia lehkai paralok, ha nga ka ialehkai paralok kam ju don, haba lah ia khun ia khun beit” ong biang u bah Reming. Hadien ba u la mih noh na ka seng UDP u bah Reming u la ong ba ka UDP kan ym lah khie khlieh da lei lei ruh ha Mawkynrew , “Shuwa ba ngan rung ma nga ha u 2007 sha ka UDP, ka UDP ka don tang 300 vote nga la lum la lang haduh ba kan da ioh jingjop” u la ong.Shuh shuh haba pyni daw halor ka jingphet seng jong u na ka UDP ban leit sha ka NPP u bah Reming u la ong “Imat ha Mawkynrew ka donkam kane ka jingleh ban bujli Party, u bah Martle Mukhim u jop saw sien , u jop na ki saw tylli ki Party, saw symbol bad u long myntri sorkar ruh ha kitei ki 4 symbol, nga ruh imat kan long kumta” u la ong. Haba kylli balei u jied ia ka NPP u la ong ba ka NPP ka dei ka Party ka ban poi sha ka bor synshar bad ka don ruh ki nongialam kiba tbit kum u bah Prestone Tynsong, “Ka la donkam ia ngi ban shong ha Secretariat ban myntoi u paidbah ym shuh ban shu leit shong Assembly” pynkut u bah Remington Pyngrope.","“Shisnem duna bad u Dr.Don kum u MR,  um pat kot kyrdan kum u nongialam”",https://www.urupang.com/shisnem-duna-bad-u-dr-don-kum-u-mr-um-pat-kot-kyrdan-kum-u-nongialam/
"Shillong, 29 Nohprah:Mynta ka sngi haduh 8 ngut ki MLA ki la risaiñ ha ka juh ka por na ka jinglong MLA jong ki, ki la aiti ia ka shithi risaiñ sha u Secretary ka Legislative Assembly u bah Andrew Symond. Kitei ki 8 ngut ki MLA ki dei 5 ngut na ka seng Congress kata u bah Prestone Tynsong MLA ka Pynursla, u bah Ngaitlang Dhar MLA ka Umroi, u bah Rowell Lyngdoh MLA ka Mawkyrwat, u bah Sniawbhalang Dhar MLA ka Nartiang bad u bah Comingone Ymbon MLA ka Raliang konstitwensi. 2 ngut ki dei ki MLA shimet u bah Stephan Mukhim bad u bah Hopeful Bamon katba uwei pat dei u MLA ka UDP na Mawkynrew u bah Remington Pyngrope.Haba kren sha ki nongthohkhubor ki MLA na ka seng Congress ki la kynnoh ba ka jingphet seng jong ki ka dei na ka daw ka jingsynshar donbor u nongialam katei ka Party uba dei ruh u myntri rangbah ka jylla u Dr.Mukul Sangma. Ki la ong ba um ju sngap iano iano bad um ju syllok iano iano ruh na ki myntri sorkar shuwa ba un leh ia kano kano ka kam. U bah Prestone u la ong ba um ju sngap bad um ju pynshah shkor ia ki jingai jingmut lada u mut ban leh u leit beit. Kawei na kita u bah Prestone u la ong ba ka dei ka aiñ ar maloi kaba ma u (Prestone) u la dep ai jingmut ba kam long hap ban pan jingmut shuwa na ka Election Commission bad na ki stad aiñ “Hynrei ma u, u ong leh beit mynta mynta noh”. U bah Prestone u la ong ba ki bun ki jingleh donbor u Dr.Mukul lada ia kren kan jrong bad u la ong ba bunsien la ujor sha ki bor bahalor ka Congress ban pynkylla noh ia u nongialam shuwa ba kan troiñ hynrei haba kim jubab ka mut ba kim sngap.U bah Rowell u la ong ba um ju poi pyrkhat mynno mynno ruh ba un phet na ka seng Congress, “Ngam ju poi pyrkhat mynno mynno ruh ba ngan phet na ka seng Congress” u la ong. U bah Rowell uba la don bad ka seng Congress naduh u snem 1972 u la iathuh ba wat ha ka por ba ka don ka jingkhih hapoh ka seng Congress ban pynkylla nongialam ruh um ju don liang u ong beit ba lada baroh ki hun u lei u hun hynrei um ju shim ia ka bynta ba hakhmat ban pynkhih pyrthei. U la ong ba ka seng Congress ka dei kaba biang ka nongrim , ka don ka jingmut kaba bha hynrei la pynkylla khongdeh khongpong ia ka da ki nongialam kiba don hangne.Haba la kylli hato ka seng Congress kan dang leh ne-em ban khie khlieh ha u 2018 kumba long ha u 2013 lane ka ka don ne-em ka jingktah ia katei ka party hadien ka jingphet noh jong ki , u bah Prestone u la ong “Mutdur ma phi, 5 ngut ki leit sha ka NPP, uwei sha ka PDF, 3 ngut kim ia khun elekshon shuh, baroh la long 9 ngut yn jia aiu ia ka seng Congress?”.","Risaiñ 8 ngut ki MLA, kynnoh  ba synshar donbor u Mukul",https://www.urupang.com/risain-8-ngut-ki-mla-kynnoh-ba-synshar-donbor-u-mukul/
"Shillong, 29 Nohprah:Ki nongrep kiba pyrshah ban plie ia ka projek bording ka Umtru Hydel Project ha Dehal ha kaba yn wan plied au myntri rangbah ka jylla ha ka 3 tarik u kyllalyngkot ki la shah khot hajir ha ki pulit ka Byrnihat Police Station naba ki la leit ban khang tala ia ka Controll. Kitei ki nongrep ha ryngkat ka jingsynran lang ki dkhot ka HYC ki la leit ban ia kynduh ia ki bor pyniaid ka Meghalaya Energy Corporation Limited.Katei ka jingleit ia kynduh jong ki ia ki bor pyniaid ka MeECL ki la pynpaw halor ki jingdawa ba ki bor ba dei khmih ka MeECL ka dei ban siew dep ia ka bai lutksan jong ki jaka bad ki jingthung jingtep jong ki katkum ka dor kaba ki la buh bad dawa bad ruh ban pynthikna ia ka kam jong ki samla kiba trei ‘casual’ ha kane ka jaka pynmih bording.Na ka liang jong kine ki trai jaka ki la ioh ban ja kynduh bad u Chairman cum Managing Director ka MeECL u Bah PS Thangkhiew uba la khot ia ki sha ka miej ia kren ha ka jingiadon lang ki ophisar ka tnad MeECL ha Lumjingshai ba kynthup ia u Jt Secretary u Bah D Warjri, Bah E Shabong Chief Engineer, Bah Nongrum Director MePGCL, Bah FM Dopth uba dei Director Corporate Affairs.Hadien ka jingiakren bad kine ki heh ophisar, kine ki trai jaka ki la pynpaw ba na ka liang ki ophisar ki la kular ban ia kren sani bha halor kane ka jingdawa jong ki trai jaka.“Ngi dang ap ia ka rai ba kin ia kren ia kaba ki la buh ban pyntip sha ngi ha ka 4 tarik u Kyllalyngkot, 2018”,la ong u Bah W Umsong. Une u rangbah u ba dei u wei na ki trai jaka uba la pynpaw ka jingdawa ban kyntiew ia bai lutksan kaba la buh da ka sorkar kaba long 30 tyngka sha ka dor kaba kham heh namar ka dor 30 tyngka ka dei kaba naduh u snem 2007 bad kam ïahap shuh bad ka jingiaid ka por.U la pynpaw ruh ka jingdawa ba dei ban thungkam thikna ia ki trai jaka bad kumjuh iaki nongshong shnong kumba la don ha ka jingiateh kular.",Shah khot hajir ki nongrep ha Byrnihat,https://www.urupang.com/shah-khot-hajir-ki-nongrep-ha-byrnihat/
"Shillong, 03 ‘lyngkot:U President barim ka Meghalaya Pradesh Congress Committee (MPCC) u Bah DD Lapang u la ong ba ka jingiakhih jongki MLA ka Congress ban pynkhyllem ia u Dr Mukul Sangma na ka shuki myntri rangbah kam urlong satia namar ba kim don ka jingiatylli.“Wat ka AICC ruh ka la ong ba kin wad da uwei u briew ba iamynjur lang ban bujli nongialam hynrei kim don satia, u Dr Mukul u don ka jingbun paid jong ki MLA ba kyrshan, te kumno phin pynkhyllem ia u”, la ong u Bah Lapang haba kren ha kane ka sngi Balang sha ki nongthoh khubor.U Bah Lapang u la ther ruh ia u Bah Prestone Tynsong, uba la leit iasoh bad ka NPP halor ka jingsngap jar jongu ia ka jingkynnoh ba u Dr Mukul u dei uba synshar donbor.“Balei u Bah Prestone Tynsong u sngap jar jar, balei u kynnoh hadien ba u shah weng myntri, shaei ki don? Balei kim ialum lang para myntri ban kren ia kane”, u la ong bad bynrap, “dei kine hi kiba iaroh ia u Dr Mukuk kum uba tbit tam”.U Bah Lapang u la kyntait ruh ba ka jingmih noh jong ki katto katne ki MLA ka Congress kan ktah ia ka party ha kane ka elekshon bad u la pynksan da kaba ong ba kito kiba mih ki shu mih lyngkhuit kim lah ban kit ia ki tiar ki tar ki kuli ki bakhor jong ka party.“Kito ki bym sngew hun shuh ki la leit noh bad kim lah ban rah lang ia ki tiar ki tar, ki shabi, ki kuli namar ba ki briew ka Congress ki iai don beit ha kito ki jaka”, la ong u Bah Lapang.Ki MLA ba phet na ka Congress ki kynthup ia u Bah Rowell Lyngdoh, Prestone Tynsong, Sniawbhalang Dhar, Ngaitlang Dhar, Comingone Ymbon, bad u Bah AL Hek.Halor ka jingshah weng jongu, na ka kam president ka MPCC u Bah Lapang u la ong ba kam dei ba ki shu weng hynrei u la dep iasyllok bad ki halor kane.“Nga la iasyllok bad u president ka AICC u Rahul Gandhi ha ka 29 tarik Nohprah ba ngam lah ban trei lut namar ba ka bor met bor phad”, u la ong.Halor kane ka daw, ki la bujli noh ia u bad bynshet ia ka kam president ha u Dr Celestine Lyngdoh.U Bah Lapang u la kyntait ruh ba ka party kan kyrduh briew bad u la ong ba ha Pynursla, ka la ioh da u Dr Jelington Ryndong ban iakhun pyrshah ia u Bah Prestone Tynsong, u bah Hima Muktan Shangpliang na Mawsynram pyrshah ia u Bah Pynshngain N Syiem bad u Jopthiaw Lyngdoh pyrshah ia u bah Sniawbhalang Dhar na Nartiang bad u Bah George Lyngdoh pyrshah ia u Bah Ngaitlang Dhar.“Nga ngeit ha ka nongrim ba um don uwei ruh uba donkam lut”, u la ong.","LAPANG: Ki kwah pynkhyllem  ia u Mukul, khlem jingiatylli",https://www.urupang.com/lapang-ki-kwah-pynkhyllem-ia-u-mukul-khlem-jingiatylli/
"Shillong, 03 ‘lyngkot:U MLA barim ka Congress u Bah Alexander Laloo Hek ula ong um nym leit biang shuh sha ka Congress hynrei un neh beit ha ka party BJP kaba dei kum ka kmie.“Em, em ngam nym lait phai shuh sha ka Congress, ngan neh beit ha ka BJP”, la ong u Bah Hek haba kren sha ki nongthoh khubor hadien ba iasoh bad ka BJP ha kane ka sngi Balang.U la ong ba ula don ha ka BJP naduh u snem 1996 bad jop ia ka MLA ha u snem 1998 bad u la wan phai biang sha ka BJP hadien ba u la phet sha ka Congress ha kine ki san snem tam.“Nga ai khublei ia ki paralok kiba la ai mynsiem ba ngan wanphai biang sha ka BJP”, u la ong.Ula ong ba ka jingwan iasoh biang sha ka BJP ka dei namar ka jingkular u Alphonse ban pynkiew ia ka kam jngohkai pyrthei ia ka Meghalaya ha kaba ki samla kin ioh kam ioh jam. Ula kyrmen ba ka elekshon kan wanrah ia ka jingkylla ia ka Meghalaya ha ka 2018.Katba u Bah Sanbor Shullai ula ong ba ka BJP kam dei kaba isih niam hynrei ka ngeit ha ka riti synshar ka ri India kaba khlem iashah liang.U la ong ba dei na ka Congress kaba pynshit ia ki paidbah ba ka BJP ka dei kaba shit niam kaba isih Khristan bad kiwei.“Mynta ngin sdang noh ban leit rung sha man ki thliew iing, sha man ki konstitwensi khamtam sha nongkyndong, ban pynshai ia kane ka jingpynsaphriang ka Congress ia ka khubor lamler ia ka BJP”, la ong u bah Sanbor.U la ong ba ka BJP kumba la kren da u Myntri Rangbahduh ka ri u Narendra Modi ka ngeit ha ka riti synshar ka ri kaba khlem don kano kano ka jingiashah ne leh shiliang ia ki paidbah ne ki kynhun jaitbynriew.",HEK: Ngan nym leit phai  biang sha ka Congress,https://www.urupang.com/hek-ngan-nym-leit-phai-biang-sha-ka-congress/
"Nongpoh, 03 K’lyngkot:Namar ka jingiai mynthi ka Meghalaya Energy Cooperation Limited (MeCL) ban pynurlong ia ki jingdawa da ki nongrep kiba la shah ktah na ka jingtei ia ka New Umtru Hydro Electrict Project (NUHEP) ha Dehal thain Byrnihat, ka kynhun ki nongrep ki bym pat ioh jingsiew ei ei khamtam haba iadei bad ka bailutksan ha ka jingjulor ki jaka rep jongki, mynta ka Sngi Balang ki la shim ia ka rai ban mih paidbah da kaba deng lama iong ha ryngkat ki plakad, ha ka sngi kaba u Myntri Rangbah ka jylla u Dr. Mukul Sangma, un plie ia katei ka NUHEP.Lah ruh ban pynkynmaw hangne, mynha ka 28 tarik kitei ki nongrep tang mar ia ioh jingtip ba yn plie noh ia katei ka NUHEP, ki la pynpaw ia ka jingpyrshah da kaba khang tala ia ka Control Room jong katei ka Hydel Project, ha ryngkat ka jingrah lama iong bad ki plakad.Kitei ki nongrep kiba la shah ktah bad khlem da ioh ia ka bai lutksan kat haduh kine ki sngi ba yn plie syndon ia katei ka NUHEP, ki la ong ba ha ka jingshisha kim don jingpyrshah ei ei halor ka jingdon jong katei ka jaka pynmih bording ha katei ka jaka, hynrei ka daw hi kaba la pynlong ia ki ba kin mih paidbah na ka bynta ban pynpaw ia ka jingpyrshah, ka dei namar ka jingbym suidniew da ka MeCL ban iapynbeit, la ka long haba iadei bad ka jingsiew ia ka bailutksan lem bad kiwei kiwei ki jongdonkam ki nongrep ha katei ka jaka.Haba iakren bad u Bah Bat Diengdoh, President katei ka kynhun ki nongrep, la ong ba ha kane ka sngi kaba u Dr. Mukul Sangma, kin pynlong ia ka jingrah lama iong ha ryngkat bad ki plakad, kaba yn sa iashimbyntalang da baroh ki nongrep kiba la shah ktah bad ki bym pat ioh jingsiew ei ei.“Lada ngin shah kem ruh kam lei lei, namar ngi dawa ia ka hok lajong” ong u Bah Bat Diengdoh, namar kine baroh ki jingpyrshah ki wan dei namar ka jingbymshimkhia da ka MeCL ban khot iakren bad iapynbeit bad ngi ki trai jaka kiba la shah ktah na ka jingtei ia kane ka NUHEP.Namarkata, lada ka MeCL kam lah ban khot iakren bad iapynbeit halor kine ki kynrum kynram bad ngi ki trai jaka, ngim banse ban iaibuh ia ki jingpyrshah halor ka jingplie ia kane ka jaka pynmih bording, u la bynrap.",Mynta yn wan plie u MR  ia ka NUHEP ha Byrnihat,https://www.urupang.com/mynta-yn-wan-plie-u-mr-ia-ka-nuhep-ha-byrnihat/
"Shillong, 3 lyngkot:“Um pynshai, ka dei ka jing pynpaw ha ka minit kaba khadduh” ong U bah T Lyngkhoi, General Secretery, ka 14-Pynthorumkhrah Block Congress Committee, haba iakren mynta ka sngi bad U Rupang.U Bah Lyngkhoi, u iathuh, ba kaba ki tip shai ia ka rai jong U bah AL Hek, ban leit iasoh BJP noh, ka dei ha ka 29 bad 30tarik Nohprah 2017 bad katei ka dei, hadien ba u khot jingialang ia ki nongkyrshan jongu. Ha kajuh ka por, U bah Lyngkhoi, u iathuh shuh shuh, ba ka jingthaw thymmai hynnin ka sngi, ia ka Block Committee, ka dei hadien ba ki la iohi ha ki kotkhubor, ba U Bah Hek, ula pyniasoh sha ka seng BJP. “Hynrei, u khlem risain satia haduh mynta ka sngi, kum U President jong ka Block Congress jong ka Pynthorumkhrah” ong shuh U Bah Lyngkhoi.Haba iakren pat halor u kandidet jong ka seng Congress na Pynthorumkhrah, U Bah Lyngkhoi, u ong ba ka shong ha ka rai jong ki nongialam jong ka seng Congress, tangba kaba utei u rangbah, u kren shai, ka long “Ka Block, ka dei ban im”. La iathuh ruh ba U Bah Shngain Rumnong, u dei sa uwei pat uba la pan tiket na ka seng Congress ban ialeh na Pynthorumkhrah, nalor U bah AL Hek, uba la shim phom ialade kum u kandidet ka seng Congress.U Bah Lyngkhoi, u ong shuh shuh, ba ka jingduh ia u bah AL Hek, uba la ih bha ha ka sain pyrthei, ka dei ka jingduh kaba khraw ia ka seng bad kumjuh ia ki nongtrei jong ka seng Congress ha Pynthorumkhrah bad u ong shuh shuh, ba ula ju kren ia U bah Hek, ba un neh beit ialade hajuh, ha kaba u ong “Naduh ba ka mih ka jingiakren shaphang ka iinglok, iing kmie, nga la ju ong ba un neh beit hajuh”.Ka jingialang ka seng Congress mynhynnin, ka la jied ia U Bah Wansalan Lyngwa, kum U President, U B Roy bad ka kum M Marbaniang kum ki Vice President bad U bah T Lyngkhoi kum U General Secretery nalor kiwei pat. Ha katei ka jingialang, ki don 100ngut ki dkhot kiba wan ban shim bynta, ong ka kyrwoh khubor.","“Um pynshai, ka dei ka jingpynpaw  ha ka minit kaba khadduh”",https://www.urupang.com/um-pynshai-ka-dei-ka-jingpynpaw-ha-ka-minit-kaba-khadduh/
"Shillong, 3 ‘lyngkot:Ka jinghap phria mynta ka sngi ha ka nongbah Shillong ha ka por shi baje ei ei mynsngi ka la pynlong ia ki nongleit nongwan, ban hap rieh noh shuwa khnang ban lait na ka jingmynsaw na une u phria uba la neh kumba shi kynta ei ei. Une u phria u la pynthut ruh shibun ia ka trei ka ktah khamtam ia ki nongtrei trei bylla sngi. Ha kane ka jinghap phria la iohi ruh ba don ki kali ba iaid ki la hap ban sangeh noh shuwa, la ioh jingtip ruh ba don ruh ka jingjia aksident ha ka por ba une u phria u hap.Katkum ka jingtip ba la ioh une u phria u la wan hap tang ha Shillong katba kiwei pat ki jaka ba marjan kum ka Sohra ki iohmad ia ka jingrang. Hadien ka jinghap jong une u phria kala pynlong ia ka mariang ban khriat bad ban wanrah ruh ia ka jingdum thah.",Mad ka sor Shillong ia ka  jinghap phria ba nyngkong,https://www.urupang.com/mad-ka-sor-shillong-ia-ka-jinghap-phria-ba-nyngkong/
"Shillong, 3’lyngkot:U kyrtong shimet u ban ia aireng ha ka elekshon MLA 2018 na Shella konstitwensi u bah Wellborn Bynnud u la takraiñ ia tyngeh ia u MLA ka Shella u Dr.Donkupar Roy kumjuh ia kiwei pat ki kyrtong ki ban ia aireng ha u 2018 na Shella konstitwensi.U bah Bynnud u la ong ba u MLA ka Shella u Dr.Don, u dei u MLA u bym peit ia ka bit ka biang ki paidbah nongshong shnong jong ka Shella konstitwensi hynrei u dei u MLA uba pyniaid ia ki kam ki jam tang lyngba ki ejen jong u tang kumno ban bat ia ka vote kaba u donkam ban jop ha ka elekshon.U la ong ba u Dr.Don u la don jingkheiñ lypa katno vote ka donkam ia u ban jop elekshon bad un ym peit satia ia ka eh ka shon ka jynjar ba ki paidbah ki ia kynduh hynrei un pynhun beit tang ia ki ejen jong u ba kin bat ia katei ka vote kaba la don lypa ha ka jingkheiñ jong u ba un jop ia ka elekshon.U la takraiñ ruh ia u kyrtong ka NPP u bah Saiñkupar Riahtam ha kaba u la ong ba u dei u ophisar ba la shongthait uba ka sorkar ruh kam i donkam shuh ia u ban buh hapoh ophis naba ka bor pyrkhat jong u kan ym lah kot shuh naba u la noh ka rta bad ka shu siew noh ia u da ka bai bam tymmen khlem treikam. U la kynthah ruh ia utei u kyrtong da kaba ong ba hadien ba ka sorkar kam ibit shuh ia u ban buh hapoh ophis u la sdang mynta ban mih pyrthei ha ka elekshon da kaba pynbiej ia ki paidbah da kaba sam jaiñ kyrshah.“Ko phi ki samla, ki rangbah wat shah tyllep ha ka jaiñkyrshah” ong u samla Wellborn Bynnud u kyrtong shimet na Shella konstitwensi uba dei ruh u nongialam barim jong ka Khasi Student Union.Utei u kyrtong u la thalaiñ ruh ia ka Congress kaba synshar ia ka jylla bad ka BJP kaba synshar ia ka ri halor ka jingtad dor ki mar-rep kum u synsar, sla tyrpad bad kiwei pat katba ka dor ki marbam mardih pat ka la nangkiew katba nangmih kawei ka sngi.",“U Dr.Don u pynhun ia ki Ejen  lajong; Wat shah tyllep jaiñ kyrshah”,https://www.urupang.com/u-dr-don-u-pynhun-ia-ki-ejen-lajong-wat-shah-tyllep-jain-kyrshah/
"Shillong, 3 ‘lyngkot:Ka UDP bad HSPDP Pynursla ka la ia kynduh ha ka 30 tarik u nohprah ban shim ia ka rai ban ia trei radbah lang ban pynjop ia katei ka seng ha ka elekshon MLA 2018. Ia katei ka jingialang la pyniaid da ka kong Banalari Khongwar President UDP, la don ryngkat u bah Allan F Dkhar Vice President Central Body, na ka HSPDP la don u bah Ferdinand Ryngksai bad Wanhun Massar. La donlang ruh u kyrtong ka UDP u bah Nehru Suting uba la pan ka jingiatreilang na bynta ka elekshon 2018.","Ia kynduh ka HSPDP, UDP Pynursla",https://www.urupang.com/ia-kynduh-ka-hspdp-udp-pynursla/
"Shilong, 02 ‘lyngkot:Saw ngut ki MLA barim ka ing dorbar thawain ka Meghalaya, ki la iasoh ialade sha ka seng BJP ha ka jingialang paidbah kaba long mynta ka sngi bad kane ka la jia tang mar ia dep buh ia ka shithi risain ia ka jinglong MLA ha u Lamphang ka iing dorbar ha kane ka sngi Balang.Kine ki MLA ki long u Bah Alexander Laloo Hek na Pynthorumkhrah ka Congress, bah Sanbor Shullai na South Shillong ka NCP, bah Justine Dkhar na Khliehriat bad u Bah Robinus Syngkon u MLA na Mookaiaw ki MLA shimet. Ka jingrung BJP jongki, ka la pynshai syndon kdar ia ka jingartatien hapdeng ki paidbah ha kine ki sngi.La pdiang sngewbha ia kine ki saw ngut ki MLA nalor u CEM barim ka JHADC u Bah Hambertus Nongtdu, da ki nongialam ka BJP kynthup u KJ Alphonse u myntri sorkar pdeng, u Ram Madhev u General secretary ba peit ia ka BJP North East, u Nahlin Kohli uba peit ia ka BJP Meghalaya, nalor ki nongialam na ka Meghalaya BJP ba ialam da u president Bah Shibun Lyngdoh.“Ka dei ka jingkmen ba ka lyer ka jingkylla kala wan beh ha Meghalaya na ka bynta u 2018”, la ong u Alphonse haba kren ha kane ka jingialang paidbah.Ula ther ia Kane ka sorkar Congress kaba bamsap tam ha ka pyrthei bad ki sngi jong ka jingkut jongka kila bang jan. “Kane ka sorkar Congress kaba ialam da u Myntri Rangbah Dr Mukul Sangma ka dei kaba bamsap tam ha ka histori jong ka pyrthei bad ki sngi jongka, ki la nang jan sha ka jingkut syndon”, la ong u Alphonse.U la kynnoh ba kane ka sorkar ka la lute khait ia ka spah ka pisa jong ki paidbah ha kine ki shiphew snem ba la dep bad Namarkata kam don hok shuh ban synshar ha ka jylla.Ka jingwan iasoh jong ki saw ngut ki MLA barim ka dei ka jingsdang ban pynurlong ia ka angnud jong u myntri rangbahduh ka ri u Nrendra Narendra Modi.“Nalor kine ki saw ngut ki MLA, kin dang don shuh kiban wan rung sha ka BJP”, la kam u Alphonse.U la ong ba ka BJP kan pynkylla ia ka Meghalaya kaba phyrnai namar ba ka dei ka jylla ka paradise khamtam ha ka kam jngohkai pyrthei. Ula kam ruh ba kin dang don shuh kiban rung sha ka BJP.Ula ong ba kala dei ka por ia ka jingkylla Meghalaya kaba dei ka Paradise ha ka snieh pyrthei ha ka BJP hynrei kaba sahdien hapoh kine ki snem baroh ha ka jingsynshar ka Congress. Ka jingiasoh bad ka BJP ka long ka jingiasoh bad u Myntri rangbahduh ka ri u Modi ban pynkylla dur ia ka India kaba thymmai khlem ka jingiashah niam ne leh shiliang.Katba u Ram Mahadhev ula ong ba ka BJP mar ia sdang ka snem thymmai kala ioh saw ngut ki MLA katba ka Congress ka duh 12 ngut.“Ka BJP kala rakhe snem thymmai da kaba ioh saw ngut ki MLA khamtam ia u Bah AL Hek uba la wanphai Ing biang hadien bala jngai katto katne snem. Kine baroh kin sngew kum ka iing lajong ha ka BJP”, la ong u Ram Mahadhev.Katba u Bah Robinus Syngkon ula ong ba ka la don ka jingiapynbeit la kham slem ban ia rung sha ka BJP. “Ka jingrung sha ka BJP ka dei halor ka nongrim ba ki myntri khamtam u myntri tnad jngohkai u Alphonse u la kular ban kyntiew ia ka kam jngohkai ha ka jylla ban kyntiew ia ka ioh kam ioh jam”, la ong u Bah Robinus.Ula ong ba ka jingrung sha ka BJP ka long da ka jingkyrmen ban kyntiew ia ka Meghalaya.Kumjuh u Bah Justine Dkhar u la ong ba ka jingrung jongu sha ka BJP ka dei halor ka nongrim ba ka BJP ka dei ka party jong u paidbah ba pdiang da baroh ki briew ha India. “Ka BJP ka dei ka party jong baroh khlem da niew ne shah shiliang khamtam hapoh ka jingtbit bad jingkhraw jong u Myntri Rangbahduh ka ri u Narendra Modi”, la ong u Bah Justine.Kumjuh u Nalin Kohli ula ong ba ka jingrung ki saw ngut ki MLA ka dei ka jingsdang kaba bha.Ula ong ba ha u snem 2008 ula leit ialap elekshon ha ki thliew bad u bah AL Hek bad mynta ruh un leit biang bad ruh ki kyrtong ka BJP.Ula ther ia ka sorkar Congress kaba synshar ia ka jylla ba kam shym la leh eiei ban kyntiew ia ka jylla hynrei ka kren pat ia ki kam pynroi. “Haei kita ki medical college, ki surok, ki skul haduh ba la mih sa ka jyrsieh bamsap ba shyrkhei ha ka thungkam Nonghikai”, la ong u Kohli.Ula ong ba ka BJP ka ngeit ha ka riti synshar ka ri kaba ai ia ka jinglong iaryngkat baroh ki nongshong Shnong khlem kano kano ka jingpyniapait iapra ne ka jingiasngewpher jaitbynriew. Ka BJP ka kwah ban iakit lang baroh ki Nong-India ha kajuh ka kyrdan khlem iashah liang eiei. Ula pynkynmaw ia ka jingrwai u Scorpion kaba ong ba ka lyer ka jingkylla kala sdang ha Meghalaya ban ioh ia ka sorkar kaba khuid kaba larkam bad kaba shngain ia ka jylla.","Mar ia dep risaiñ, leit rung  BJP ki 4 ngut ha Goflink",https://www.urupang.com/mar-ia-dep-risain-leit-rung-bjp-ki-4-ngut-ha-goflink/
"Shillong,4’lyngkot:U kyrtong ka NPP na Pynursla konstitwensi u bah Prestone Tynsong u la ong ba ka ri India ka don 29 tylli ki jylla bad ka don 29 ngut ki myntri rangbah, hynrei napdeng ki 29 ngut dei tang u Dr.Mukul Sangma u myntri rangbah uba bat jan baroh ki tnad sorkar bad ki myntri sorkar ki long tang kum ki Manager jong u, “Ki Minister ki long tang kum ki Manager, tang une u MR uba bat haduh 18 tylli ki tnad treikam ka sorkar, nga pat ju iohi kum une u myntri rangbah” ong u bah Prestone haba kren ha ka jingialang paidbah ka NPP kaba la long mynta ka sngi ha madan Polo.U la ong ba lada u Dr.Mukul un kheiñ ba ki myntri sorkar kim lah ban trei ia ka kam jong ki balei pat u thung ia ki kum ki myntri.U bah Prestone u la ong ba haduh mynta ka jylla ka dang ioh dang 11 ngut ki myntri rangbah, sdang na u Captain Sangma bud sa u Darwin Diengdoh Pugh, u Purno A Sangma bad ter ter bad u Dr.Mukul u dei u myntri rangbah ba khadwei, “10 ngut ki myntri rangbah ka jylla kim leh kum une uba mynta” ong u bah Prestone. U la ong biang ba ki mih bun ki jingkynnoh halor ka jingphet seng jong ki hynrei kam dei kumba la kynnoh hynrei ka jingshisha ka dei namarba ki MLA ba phet seng ki kwah ban wanrah jingkylla ha ka jylla bad ki iohi ba lada kwah jingkylla dei ban mih noh na ka seng kaba u Dr.Mukul u ialam.U bah Prestone u la ong ruh ba ka jingleh jong u Dr.Mukul ka long kaba shyrkhei bha naba u kwah ban pyniapait ia kane ka jylla, U la ong ba u Dr.Mukul u don jingthmu ban pyniapait ha ri Lum Garo wat hapdeng para Garo bad kumjuh ruh ha kane ka ri Lum Khasi-Jaintia da kaba leh shilliang khmat naduh ki kam pynroi. U la kyntait ia ka jingkynnoh ba ka NPP ka dei ka Team B jong ka BJP ha kaba u la ong ba ki dei tang ki nia shu thaw bad u la ong ba ka NPP ka don la ka jong ka nongrim, ki mat treikam bad ka riti synshar jong katei ka seng. U la ther tyngeh ia ka jingthong jong ka sorkar ban ai skhim ia u paidbah T.5000 tyngka ha ka kyrteng ka Livestock Mission bad u la ong “Balei yn ai skhim tang shuwa ka elekshon, 5 snem duna shano jah ki skhim, paidbah lada don ba wan ai shim beit tang ka vote ai ha ka NPP” ong u bah Prestone Tynsong.U bah Rowell Lyngdoh pat haba ai jingkren paidbah ha katei ka jingialang u la ong ba u la iohi ba ki paidbah ki kwah jingkylla bad lah ban wanrah jingkylla tang lada lah ban weng noh ia u Dr.Mukul kum u nongialam jong ka jylla. Dei halor katei ka nongrim u la ong ba ma u bad ki paralok jong u ki la mih noh na ka seng Congress ban leit ia soh sha ka seng NPP naba ki iohi ba dei tang katei ka seng kaba lah ban wan ha ka bor synshar.","Ki Minister tang ki Manager, MR  uba bat 18 tylli ki tnad: Prestone",https://www.urupang.com/ki-minister-tang-ki-manager-mr-uba-bat-18-tylli-ki-tnad-prestone/
"Shillong, 04 K’lyngkot:Ka BJP Meghalaya ka la pynrem jur ia u myntri rangbah ka jylla u Dr Mukul Sangma uba la shu plie jubor ia ka Umtrew Hydro project ha Ri-Bhoi wat hapdeng ka jingpyrshah jur ki trai jaka namar ba ka MeECL kam pat siew ia ka bai jaka jongki.Haba pynlait khubor mynta ka sngi, u General Secretary ka BJP u Bah Bashailang Khongwir u la ong ba ka seng ka pynrem jur ia u Mukul Sangma bad ka sorkar Congress ia ka jingleh donbor jong u ba u la plie ia ka Umtrew Hydro project khlem da siew ia ka bai jaka sha ki trai.“Kane ka pynpaw shai ia ka jingleh donbor bad iuhroit jong u Dr. Mukul Sangma ia ka hok longtrai. Kum kane ka sorkar ka don hok ban dang synshar ha kane ka jylla?”, la ong u Bah Bashailang ha ka jingpynlait kyrwoh.","Pynrem ka BJP ba plie jubor, u Mukul ia ka Umtrew",https://www.urupang.com/pynrem-ka-bjp-ba-plie-jubor-u-mukul-ia-ka-umtrew/
"Nongpoh, 10 Nohprah:“Watla don kiba briew khamtam eh ki briew sorkar, kiba la pynsngewthuh bakla ia ki paidbah halor ki nongrim ba ka seng ka ieng pyrshah halor ka jingthmu ka sorkar ban wanrah lynti rel sha ka jylla, hynrei ka daw kaba hakhmat eh kaba pynlong ia ka seng ba pyrshah, ka dei namar ba ka sorkar kam pat pyntrei ia ki kyndon kiba pyrkhing na ka bynta ban khanglad ia ka jingrung kyrthep ki mynder sha ka jylla” ong u Samla Ferdynald Kharkamni, President ka KSU, NKHD, ha ka sngi kaba ka seng ka la leit ban nohsynniang da ki shuki sha ka Dorbar Shnong Lumbyrhing, Pahamrioh, Ri Bhoi.Ha katei ka sngi, kaba la KSU ka la leit ban nohsynniang ha shnong Lumbyrhing, la sakhi ruh da ka jingdon u General Secretary ka KSU, NKHD, u samla Lambok Rymbai, u Bah K. Khongsdam, Rangbah Shnong ka Lumbyrhing, ki dkhot ka KSU lem bad ki paidbah nongshong shnong jong katei ka shnong.Haba kren sha ki paidbah ha katei ka sngi, u Samla Ferdynald Kharkamni, u la kren ruh haba iadei bad ka Umroi Airport, ha kaba u la ong ba ka seng kam don jingpyrshah ei ei halor ka Umroi Airport, hynrei kum ka seng kam lah pat khlem da pynpaw ia ka jingsngewkhia haba iohi ia ka jingsuki ban pyntrei ia katei ka kad Liengsuin kaba don ha Umroi.Ka seng ka ai ia ka jingiaroh ia ki paidbah jong kane ka shnong bad thain, namar dei tang ki paidbah jong kine ki shnong kiba lah ban tehlakam ia ka jingshimkabu da ki bar jylla haba iadei bad ka Khaii ka Pateng, namar bun na ki nongshong shnong ki im ha ka kam Khaii Pateng.Namarkata, haba bad kitei ki tiar kiba la nohsynniang, ka seng ka kyrpad ba kin pdiang watla ki long tang khyndiat bad ba kin pyndonkam ha ki ba bun bynta jong ki kam shnong kam thaw.","Sngewkhia ka KSU, ba suki pyntrei ia ka Kad Liengsuiñ ha Umroi",https://www.urupang.com/sngewkhia-ka-ksu-ba-suki-pyntrei-ia-ka-kad-liengsuin-ha-umroi/
"Shillong 08 Nohprah:Ki dkhot ka HYC hynne ka sngi kila shah rah kylleng ki jaka ha ki pulit namar ba kila pynlong ia ka jingleit iakhih dawa Inner Line Permit (ILP) ha phyllaw iing sah u myntri rangbah u Dr Mukul Sangma.Kine ki dkhot ka HYC ki la shah rah nyngkong na phyllaw iing sah u Dr Mukul Sangma sha Sardar police station bad nangne ki la shah rah sha Civi hospital Shillong bad hadien kane la wanrah biang sha sardar police station. Khadduh la leit pynhap biang ia ki sha Mawlai Nongkwai kaba don ka ophis ka seng.U general secretary ka seng u Bah Robert June Kharjahrin u la ong ba ki pulit ki la pynlait ia ki dkhot hadien ba la phah soi ia ka jingiateh watla kim shym la ujor eiei da ka ejahar.“Ki la pynlait hadien ba la phah soi bad ki la wan buh biang sha ophis ka seng ha Mawlai Nongkwar”, u la ong.U general secretary ka HYC u la ong ba ka seng kan nym sangeh hynrei kan bteng beit lashai ruh ban shah thngan ban dawa ia ka ILP bad ki 14 mat kumba la pynbna mynshwa.“Ki rah ia ngi na ing u Mukul sha Sardar police station, ki set ha ka Hall. Ki leit rah sha Civil hospital na bynta ka medical check up. Ki wanrah biang sha Sardar police station. Ki pynngat ha ka ain. Ki ai jamin da kaba phah soi bad bad ki wan buh noh ha ophis ka seng”, u la ong.Ka HYC ka la pynlong ia ka jingiakhih da kaba shah thngan naduh hynnin ban dawa ba ka sorkar ka dei ban pyntreikam da ka ILP bad kiwei ki mat ban iada ia ka jaitbynriew na ka jingwan rung ki briew nabar sha kane ka jylla. Hynnin ki la shah kit noh na phyllaw ka Additional Secretariat hadien ba kim treh ban mih wat hadien ba la kut ka por haduh 4 baje janmiet kumba la ai jingbit da ka bor synshar district.","ARSNGI LYNTI KA ILP: Na phyllaw  u Mukul sha Sardar, Civil,Mawlai",https://www.urupang.com/arsngi-lynti-ka-ilp-na-phyllaw-u-mukul-sha-sardar-civilmawlai/
"Shillong, 06 Nohprah:Tang hadien ar bnai tam eiei ba la seng, la pyndam noh mynta ka sngi, ia ka People Democratic Forum (PDF) Mawlai. Ym tang katta, hynrei u nongialam jong katei ka seng na Mawlai, U bah Teibor Pthaw, ula ai kyrteng thymmai ruh ia ka PDF, da ka Pynshngain Destructive Formula (PDF), ha kaba U Bah Pathaw, ula kynnoh ba u nongialam ba dang shong narieh, u Bah Pynshngain N Syiem u la shet kylla ban nym ai tiket ia u Bah Teibor Pathaw, na ka bynta ka elekshon MLA ban wan.Kine nongkyrshan jong u Bah Teibor Pathaw ki la kynnoh ia u Bah Pynshngain ba ka PDF ka long tang kum ka ‘Pynshngain Destructive Formula’ (PDF), kaba shu par kat shaba lap ba shem khlem sngewthuh.Haba kren sha ki nongthoh khubor mynta ka sngi, u bah Teibor ula ong ba ha ka por ba u iakren bad u Bah Pynshngain, u la ioh ia ka jingpynthikna kaba 100 percent ban ai tiket ia u na Mawlai na ka PDF bad ha ka 19 tarik u Risaw ki la ia rung sha kane ka seng, hynrei mynta ki la shet kylla pynban ha kaba ki la kyntait ban ai ia ka tiket kumba la kular.“Nga la dep iakren bad u Bah Pynshngain ba ngam kwah ban iaknieh tiket bad lada phi ai tiket ngan rung bad nga la ioh ka jingpynthikna kaba 100 percent ban ioh tiket”, la ong u Bah Teibor Pathaw, bad bynrap ba khlem poi pyrkhat ba ki nongialam kin shet kylla.Namar ba ka PDF ka la shet ban nym ai tiket, u bah Teibor u la rai ban iakhun noh kum u kyrtong shimet ha kane ka elekshon na Mawlai.Katba u Bah LS Lyngdoh u secretary ka PDF u la ong ba ha kine ki sngi la mih ha ki lad pathai khubor ba ka tiket PDF na Mawlai kam nym poi sha u Bah Teibor bad ka lah ban leit sha kong Sarita Lyngdoh bad halor kane ka seng ka la pan jingshai na ka Seng, hynrei kaba sngew lyngngoh ka long ba ka seng ka la ai jubab ba ia ka kam kyrtong ki dang ia peit pyrman bha bad yn sa rai da Central Election Committee (CEC).“Ha ka por ba ngi mut ban rung sha ka PDF ngi iohi ia ka lyngkha hynrei ynda la rung ka long lyngkra”, la ong u Bah LS Lyngdoh.Namar ka jingpynkhein ka PDF ia ka rai ban nym ai tiket ia u Bah Teibor, ki nongialam bad ki nongkitkam ka PDF Mawlai zonal committee ki la pyndam noh bad khylliap lama syndon hynnin ka sngi.","KHYLLIAP LAMA: Tang 2bnai  duna, pyndam PDF ha Mawlai",https://www.urupang.com/khylliap-lama-tang-2bnai-duna-pyndam-pdf-ha-mawlai-2/
"Shillong, 6 Nohprah:U Dr.Mukul Sangma myntri rangbah ka jylla u la ong ba ka jingslem ban pyntyllun ia ki kam pynroi ha kane ka jylla ka dei namarba ki la bun palat ki jingiakhih bad ka jingslem ban tei ia ka Shillong Medical College ruh ka dei na katei hi ka daw ba bun ki jingiakhih kum ka ILP bad kiwei. “Naduh ba nga shimti kum u nongialam ia ka jylla, la bun sa tang ki jingiakhih, ka sdang naduh ka jingjia ha Langpih kaba la iap briew, bud sa ka jingpyntriem na ka GNLA, mih ka jingiakynad hapdeng ki Garo bad Rabha, mih sa ka jingiakhih ILP, kine baroh ngi la dep ban pynbeit hynrei dang don pat kiba dang kwah khyllie biang” u la ong.Ha katei ka jingialang buh mawnongrim ban plie ia ka Shillong Medical College on PPP Mode ha Reid Chest Hospital, Mawbah la donlang ki myntri sorkar ba kynthup ia ka kong Ampareen Lyngdoh, u bah Ronnie V Lyngdoh. Na ki jingpynkhreh pynkhrum bad ki jingthoh kiba wah la iohi ba la khot ia u MLA katei ka thain u bah Paul Lyngdoh hynrei um shym la wan poi satia sha katei ka jingialang. Ia katei ka jaka pule doktor yn ia treilang hapdeng ka sorkar jylla bad ka KPC Medical College na Kolkata.Haba kren kum u kongsan ha katei ka sngi u Dr.Mukul u la ong ba donkam haduh 6 tylli ki Medical kolej ha kane ka jylla ban pyndap pynbiang ia ka jingdonkam ki samla bad u la ong ba manla u snem ki don bun bun ngut ki samla pule ba kwah pule doktor hynrei ym don jaka ia ki. “Dei na katei ka daw ba ngam sngewiahap ban peit shilliang ha ka thungkam thungjam ban peit tang ia ki Bonded, ngi peit ruh ia ki Non Bonded namar ka jingkylla Non Bonded jong ki ka dei na ka daw jong ngi hi ba ngim don jaka pule ia ki, ngi sngewnguh toi ia ki kmie ki kpa jong ki ba ki la pynlut pisa nalade ban phah pule ia ki” ong u Dr.Mukul.Shuh shuh u la ong ba ha ka por ba u dang shu jop elekshon nyngkong ha u snem 1993 u la kren ba donkam ban wanrah ia ka Medical College ha ka jylla, “Hynrei baroh baroh ki rkhie bein ia nga , ki ong une u Mukul u la biej namarba lada don Medical College la ka jong ngin duh noh ia ki Quata sorkar, nga ong ia ki ba kam don jingmut kata ka Quata ban phah ia ki khun jong ngi shabar, ngim dei than ban pyrkhat tang ia ki samla pule doktor hynrei ngi dei ban pyrkhat ia ki paidbah ba pang, ka jingioh jingmyntoi ha ka ioh ka kot, peit mynta ha NEIGRHIMS ym dei tang India kiba wan phah sumar hynrei nabar ri, ki briew jong ngi hangne ki ioh kamai” u la ong.",KYNMAW ILP U MUKUL: Slem  ki kam pynroi ba bun ki jingiakhih,https://www.urupang.com/kynmaw-ilp-u-mukul-slem-ki-kam-pynroi-ba-bun-ki-jingiakhih/
"Shillong, 6 Nohprah:Wat la ka Seiñ Kyntu Seiñ Raij 12 Doloi, napoh ka Ri lum Jaintia na ka Ri ki 12 Doloi, kam shym la kdew kti markhmat ia ka KJP Synod, hynrei ka jingkynthoh jongka, halor ka tamasa jingsuk ka KJP Synod, ka pyni, kumba katei ka seng ka shonkhmat ia ka Synod bad kumjuh, halor ka jingshah thang ka iing niam ha Baniun. Ka Sein Kyntu Sein Raij, kumta ka pynrem jur ia ki riew dusmon riew thrangsnam kiba thang dusmon ia ka iing Lehniam, ha “Banium Mylliem” kaba don ha ka Shnong Mylliem. Ka Seiñ Kyntu Seiñ Raij 12 Doloi ka pynrem jur ia ka jingleh jong kine ki riew dusmon ki bym don shuh ka jing ia sngew para briew bad ka Seiñ Kyntu Seiñ Raij 12 Doloi kam lah shuh ban ban klet ia ka ei kaba dang shu dep jia ha ka 11tarik Nailar 2017 ha ka por ba leit sngewlem bad leit on lynti khadduh naduh iing haduh jaka leit on thang ia U Bah Kulam Nongrum, President ka Sengbah ki Nongshat Nongkhein Hynniew Skum Hynniew Trep, bad mynta kumne ka dang iai jia shuh shuh ka jingthombor ia ka jing ngeit Niam tynrai, kiba dang bat dang ksoh ia ka “Niam Khasi” hapoh ka bri u hynniewtrep hynniew skum.Ka Sein Kyntu Sein Raij 12 Dolloi, ka kynthoh ruh ba ka jingshah thang dusmon kane ka iing Lehniam, ka jia tang hadien 3 sngi ba la dep ban pynlong ia ka tamasa jingsuk,da ka Khasi Jaintia Presbyterian Synod Sepngi (KJP) ha ka 02tarik Nohprah 2017 ha ka Shnong Mawphlang East Khasi Hills District. Ka seng ka kynnoh ruh, namarkata ba kane ka tamasa jingsuk kam don jingmut bad jingmyntoi ban wan rah ia katta ka jing ia sngewthuh jingmut. Kumta ka seng, ka kyrpad ia ki bor jong ka aiñ ba kin sngewbha ban shim khia ia kane ka jingjia ban thwet ia kini ki nong leh sniew ban kem bad pynshitom ia ki katkum ki kyndon jong ka aiñ bad ban set byndi ia ki shirta khnang ba kin sngewthuh ia ka jing im jong ki.","Mar ia dep ka tamasa jingsuk,  ka KJP Synod ha Mawphlang",https://www.urupang.com/mar-ia-dep-ka-tamasa-jingsuk-ka-kjp-synod-ha-mawphlang/
"Shillong, 06 Nohprah:Ka Iing Seng Iing Dang ka Sengbah Ki Nongshat Nongkhein Hynniewtrep Hynniew-skum (SNNHH) kaba don ha Baniun ka la thang dusmon ha ki runar ha kane ka janmiet sngi Baar haduh ba ka la kylla dpei lut.Katkum ka jingiakren bad ki nongkitkam ka Seng, la iathuh ba kane ka la jia ha ka janmiet sngi Baar ha ka por 10 baje ne 11 baje duna mynmiet. Kane ka iing seng ka don ha jaka ba ju pynlong ia ka shat ka khein jong ka seng ba la shna ha ka jaka jongka seng hi.U Vice President ka Seng u Bah Pranshon Jala u la ong ba ka seng ka dap sngewsih ia ka jingshah dusmon ki runar ban thang ia kane ka iing kaba ju pynlong ia ka jingknia jingduwai.“Ngi sngewsih ia ka jingleh ki dusmon, tang u Blei uba tip, ngin aiti ha ka bor u Blei nadong shadong”, la ong u Bah Pranshon.U la ong biang, “Ngin sa leh da ka niam ka rukom ba donkam ban iathuh sha ka bor ka mariang bad ka bor Blei”.U Bah Pranshon u la ong ba ka Sengbah kan sa iashong jingialang ban iapyrkhat ia kane ka kam.U Vice President ka seng u la ong ba ka jingthang ia ka iing seng iing dang ka dei ka jingleh dusmon ki runar, khlem kano kano ka daw kaba la wanrah ka jingsngewsih ia ka seng.Kane ka ing ka dei kaba la ju pynlong ia ka jingiashong pyrkhat ia ki kam bad hakhmat jongka, ka don ka duwan ba ju pynlong ia ka jingleh niam leh rukom.“Baroh ki tiar kiba la buh ha kane ka iing katkum ka rukom jingleh u Khasi, la ing khong luit khait namar ka jingshah thang ha ka ding”, la ong u Bah Pranshon.Mynta hi ka step, la ujor sha ki pulit ka Mawngap kiba la wan ban jurip ia kane ka jingjia bad ban rejister katkum ka ain.",Thang ki runar ia ka iing seng ka Sengbah Ki Nongshat,https://www.urupang.com/thang-ki-runar-ia-ka-iing-seng-ka-sengbah-ki-nongshat/
"Shillong, 06 Nohprah:Tang hadien ar bnai tam eiei ba la seng, la pyndam noh mynta ka sngi, ia ka People Democratic Forum (PDF) Mawlai. Ym tang katta, hynrei u nongialam jong katei ka seng na Mawlai, U bah Teibor Pthaw, ula ai kyrteng thymmai ruh ia ka PDF, da ka Pynshngain Destructive Formula (PDF), ha kaba U Bah Pathaw, ula kynnoh ba u nongialam ba dang shong narieh, u Bah Pynshngain N Syiem u la shet kylla ban nym ai tiket ia u Bah Teibor Pathaw, na ka bynta ka elekshon MLA ban wan.Kine nongkyrshan jong u Bah Teibor Pathaw ki la kynnoh ia u Bah Pynshngain ba ka PDF ka long tang kum ka ‘Pynshngain Destructive Formula’ (PDF), kaba shu par kat shaba lap ba shem khlem sngewthuh.Haba kren sha ki nongthoh khubor mynta ka sngi, u bah Teibor ula ong ba ha ka por ba u iakren bad u Bah Pynshngain, u la ioh ia ka jingpynthikna kaba 100 percent ban ai tiket ia u na Mawlai na ka PDF bad ha ka 19 tarik u Risaw ki la ia rung sha kane ka seng, hynrei mynta ki la shet kylla pynban ha kaba ki la kyntait ban ai ia ka tiket kumba la kular.“Nga la dep iakren bad u Bah Pynshngain ba ngam kwah ban iaknieh tiket bad lada phi ai tiket ngan rung bad nga la ioh ka jingpynthikna kaba 100 percent ban ioh tiket”, la ong u Bah Teibor Pathaw, bad bynrap ba khlem poi pyrkhat ba ki nongialam kin shet kylla.Namar ba ka PDF ka la shet ban nym ai tiket, u bah Teibor u la rai ban iakhun noh kum u kyrtong shimet ha kane ka elekshon na Mawlai.Katba u Bah LS Lyngdoh u secretary ka PDF u la ong ba ha kine ki sngi la mih ha ki lad pathai khubor ba ka tiket PDF na Mawlai kam nym poi sha u Bah Teibor bad ka lah ban leit sha kong Sarita Lyngdoh bad halor kane ka seng ka la pan jingshai na ka Seng, hynrei kaba sngew lyngngoh ka long ba ka seng ka la ai jubab ba ia ka kam kyrtong ki dang ia peit pyrman bha bad yn sa rai da Central Election Committee (CEC).“Ha ka por ba ngi mut ban rung sha ka PDF ngi iohi ia ka lyngkha hynrei ynda la rung ka long lyngkra”, la ong u Bah LS Lyngdoh.Namar ka jingpynkhein ka PDF ia ka rai ban nym ai tiket ia u Bah Teibor, ki nongialam bad ki nongkitkam ka PDF Mawlai zonal committee ki la pyndam noh bad khylliap lama syndon hynnin ka sngi.","KHYLLIAP LAMA: Tang 2bnai  duna, pyndam PDF ha Mawlai",https://www.urupang.com/khylliap-lama-tang-2bnai-duna-pyndam-pdf-ha-mawlai/
"Jowai, 6 Nohprah:Uwei u samla rangbah uba la tip kyrteng kum u Kheinlang Sana 31 snem ka rta uba na ka shnong Pynthorsale, East Jaintia Hills District, u la mih na iing bad jah noh naduh ka miet jong ka 05tarik Nohprah 2017 naduh ka por kumba 1:30 shiteng synnia.U Kheinlang Sana u dei u khun ka kong Sai Sana bad u ma Kel Phawa, ha ka por ba u Kheinlang u mih na iing u phong da ki juti jri, jaket rong bthuh bad patlun rong iong. Na ka liang kiba ha iing jong u ki la buh ia ka FIR ha Lad Rymbai Police Out Post ha ka 5.12.2017. Na ka liang kiba ha iing jong une u rangbah ki la kyrpad ia kino kino kiba iohi ne lap ia u kin sngewbha ban pyntip ne phone ha kine ki number: 8014077329 / 7005761995.",Jah u samla rangbah na la iing,https://www.urupang.com/jah-u-samla-rangbah-na-la-iing/
"Shillong, 07 Nohprah:Ka NPP ka la pyrshah bad pynrem ia ka sorkar ba ialam da u Dr. Mukul Sangma kaba la pynbna ia ka 28 bad 29 tarik Nohprah kum ka sngi trei ia baroh ki shakri sorkar.“Ka Khrismas bad ka Snem thymmai ka dei ka por ha Meghalaya ia ki longing ban ialum ialang ban iakynduh ban rakhe ia ka sngi kha jong u Jisu Khrist”, la ong u James haba pynlait khubor mynta ka sngi.U la ong ba ka jingleh jong u Dr. Mukul Sangma, ka kren ia ka jinglong atlukhi bad bym pyrkhat ia ki nongtrei sorkar. “Ka jingphah wan trei ha kine ki sngi ka long kumban pynsuk na ka bynta ban ioh buh mawnongrim kham bun da u Dr. Mukul Sangma”, u la ong.Ka NPP ka pynrem jur ia kane bad u Dr. Mukul Sangma u dei ban weng noh ia kane ka jingpynbna da kaba ai shuti noh ha kitei ki sngi, u la ong u James.","Pyrshah sngi trei ka NPP,  na ka rakhe Khristmas",https://www.urupang.com/pyrshah-sngi-trei-ka-npp-na-ka-rakhe-khristmas/
"Shillong, 06 Nohprah:Ka Sengbah Ki Nongshat Nongkhein Hynniewtrep Hynniew-skum ka pynsngew sha kito kiba thang ia kane ka ing leh Niam ba kin wan ban phla noh ia la ka jong ka jingleh bakla jongki ha ka 9 tarik Nohprah ha ka por 2 PM janmiet ha iing seng ha Baniun.Ka iing leh niam ka Sengbah ka la shah thang ha ki runar ha ka janmiet sngi Baar kaba la kylla dpei namar ba la shna ia ka tang da ki dieng bad ki siej nalor ki tiar ba la buh ha ka, ki la ingkhong lut khait.“Ka Sengbah ka sngewsih halor ka jingshah thang ka iing leh niam ha Baniun ha ka 5 tarik Nohprah. Namar ba ka long briew ka bym biang bad bun sa tang ki jingduna suda bad ka Sengbah ka kren shai sha kito kiba thang ia ka iing leh niam kin wan ban panmab noh ia la ka jingbakla ha katei ka tarik bad ka por ba la buh. Bad lada kim wan ha katei ka sngi ba la buh kin kit khlieh hi dalade”, la ong ka kyrwoh mynta ka sngi na u Bah JL Hynniewta u secretary ka Ka Sengbah Ki Nongshat Nongkhein Hynniewtrep Hynniewskum.","Phla la ki jingbakla, ong ka Seng  Nongshat ia ki nongthang iing",https://www.urupang.com/phla-la-ki-jingbakla-ong-ka-seng-nongshat-ia-ki-nongthang-iing/
"Shillong, 6 Nohprah:Ki nongbylla jong ka thain Sohra kiba don ha ka lama jong ka Sohra Labour Union ki la phah jingthoh sha u myntri rangbah ka jylla u Dr.Mukul Sangma ban kdew ia ki mat jingdawa jong ki nongbylla sngi ha Sohra. Haba kren sha ki nongthohkhubor u President katei ka Union bah Balawanlam kupar Khongmawpat bad u General Secretary u bah Hichestone L Marshillong ki la ong ba ki la dawa na ka sorkar ba kan pynkiew noh ia ka dor bai bylla sngi jong ki kaba ki la kdew ba ki nongtrei ba la tbit ( Skilled) ka dei ban long T.900 tyngka shisngi, Semi Skilled T.700 tyngka shisngi bad Unskilled pat T.500 tyngka shisngi. Kumba ka long mynta ki ong ka bainong u misteri ( Skilled) ka long T.500 tyngka, Semi Skilled T.350 haduh T.400 tyngka bad ki Unskilled pat T.300 tyngka shisngi.Ki la ong ba katei ka jingdawa jong ki ka dei na ka daw ba baroh ki mar bam mardih bad ki tiar ki tar ki la kiew dor lut bad kim lah shuh ban kyrshan ia ka ing ka sem jong ki naduh ka baiing, ka bai skul, ka bai bam, ka bai dud khyllung ruh ka la kiew, ka bai umphniang ruh ka la kiew bad kiwei pat ki mar. Ki la dawa ruh ba ka sorkar ka dei ban shim ia ka lad ka lynti ba ki nongai bylla ki ju pyntrei palat por kata palat ia ka 8 kynta kumba la buh ka sorkar, ki la ong ba la pyntrei ia ki naduh ka por mynstep haduh ban dad um ka bneng bad lada jia ba kim lah kumta ki shah beh kam ha ki nongai kam ia ki. Ki la dawa ruh ba ka sorkar ka dei ban pynbeit ia ka rukom siew bainong namar kum ha Sohra ki ju siew bainong ha ka sngi iewbah hynrei don ki nongaikam pat ki bym siew biang por haduh ba ki nongbylla kim don eiei shuh ban thied jingthied.Ki la ujor ruh ia ka jingbun ki nongbylla kiba na bar jylla bad ki la kyntu ia ka sorkar ba kan peit bniah naduh ki kot ki sla namarba ha Sohra ki ong la bun da ki bar jylla kiba trei laitluid bad kane ka ktah ia ka kamai jong ki. Ki nongialam katei ka seng ki la ong ba ki khmih lynti ba ka sorkar kan pyntreikam shuwa ka dorbar tlang lym kumta kin shim ia ki lynti kiba eh kum ban kyntait thep vote ha ka elekshon.",T.900 shisngi kwah ki nongbylla  ha Sohra,https://www.urupang.com/t-900-shisngi-kwah-ki-nongbylla-ha-sohra/
"Shillong, 06 Nohprah:Kumba 3000 ngut ki samla kiba la pyndep lut ia ka eksamin haduh ka personal interview ia ki kam ba lait ha ka tnad pulit, ki la dawa ba ka sorkar jylla lyngba ka Central Recruitment Board ba kan pynbna noh ia ka result kaba ki la ap slem bha mynta.Haba kren sha ki lad pathai khubor mynta ka sngi, u samla B Kharumnuid, uwei na ki samla ba la ap ia ka result, u la ong ba ka kashari High Court Meghalaya ka la pynmih ia ka hukum ha ki sngi ba la dep, ba la ai bor ia ka sorkar jylla ba kan pynbna noh ia ka result jong kane ka eksamin kam tangba kam pat lah ban thungkam haduh ban pynmih ia ka hukum kaba kut da ka Kashari.Katkum ka jingong kine ki samla, ka hukum ka Kashari ka dei hadien ba ki la ujor da ka PIL ia ka jingpynslem ban pynmih ia ka result hadien ba ki la ap slem la jan dap shiteng snem.Ka jingslem ban pynmih ia ka result ka dei hadien ba la don ba ujor, sha ka High Court ba ka la don ka jingbym beit ia ka jingpyniaid ia ka kam bad dei halor kane ka nongrim ba ka Central Recruitment Board (CRB) kam lah ban pynmih ia ka result haduh kine ki sngi.Ia ka personal interview la dep naduh u bnai Jylliew bad Naitung mynta u snem.“Ngi kwah ba ka sorkar ka dei ban pynbna noh ia ka result namar ba ki samla ki la sah mynta ha umdum kumno ban leh”, la ong u samla B Kharumnuid ba la iadonlang kiwei kiba samla ba ap ia ka result.Ki don 3000 ngut ki samla ba la pyndep ia ka personal interview ha u bnai Naitung mynta u snem kiba iakhun ban ioh ia ki 2700 tam ki kam ba kynthup ia ka UB/AB/SI /SF-10.Kum ban shu pynpaw ka Kashari ka la pynmih ia ka hukum ha ka 30 tarik Nailar ban pyndam noh ia eksamin ba la dep ban pynlong bad ban khot pat da kaba thymmai.Uwei napdeng kine ki samla u la ong ba kane ka jingshah pynsangeh noh ban pynmih ia ka result ka la pynsngewsih ia ki kum ki samla bad na ka liang jong ki kin iaid katkum ka ain khnang ban lah ban pynmih noh ia kane ka result.",Kwah ki SF-10 ban pynbna noh ka sorkar ia ka result,https://www.urupang.com/kwah-ki-sf-10-ban-pynbna-noh-ka-sorkar-ia-ka-result/
"Shillong, 6 Nohprah:U myntri rangbah ka jylla u Dr.Mukul Sangma u la takraiñ kylla ia u ma Comingone Ymbon uba dang shu risaiñ noh na ka kam myntri sorkar kaba u bat kum u myntri jong ka tnad bording. U la ong ba ki jingkynnoh jong u ma Coming ba u tuklar lut ia ki kam ki jam ka dei ka bym don nongrim satia. “Pyrkhat phi ka tnad bording ka dei ka tnad kaba donkam bha bad ka don hapdeng ka jingeh kaba khraw ha ka pisa pilain , ka shuki myntri ka dei ka shuki kaba donkam bha kaba hap ban shim bun ki jingkitkhlieh hynrei haba mih ki jingeh u myntri ka tnad bording um ju don ha Shillong, ngan leh kumno kum u khlieh nga hap ban lum jingialang, nga hap ban shim ia ka rai ban pynbeit ia ki jingdonkam kyrkieh, ki kyndon ruh ki don haba u myntri sorkar um don ha ophis ne u leit jingleit ka phail ka dei ban poi sha u myntri rangbah ioh mih kino kino ki kam kyrkieh” ong u Dr.Mukul Sangma haba ia kren bad ki nongthohkhubor.Haba pynksan nia shuh shuh ba u ma Cooming um ju don ha ophis u Dr.Mukul u la ong,”Wad jingtip seh da ka RTI ia ka leit ka wan une u myntri sorkar, phin shu iohi beit ba u mih na Shillong sha Kolkata bad na Kolkata sha Shillong, ter phin iohi ki jingleit jong u tang sha Kolkata beit, Don aiu sha Kolkata, mano ba ap ia u ha Kolkata,lada nga kum u khlieh ka jylla nga ym shim ia ka jingkitkhlieh shano kein kane kane ka jylla jong ngi kan poi” ong biang u Dr.Mukul. U Dr.Mukul u la ong ba ym dei tang u ma Coming hynrei u bah Prestone Tynsong ruh u dei u bym ju don ha Shillong, “U bah Tynsong ruh uba shu lapmiet tang sha Kolkata” u la ong.Halor ka jingrisain jong u ma Coming hadien ba u la bat tang khyndiat bnai u Dr.Mukul u la ong “Nga tip bha ba kine kiei kiei kin sa mih hadien,hynrei ngam iohi pat ban don uwei ruh uban nud ban risain na ka kam MLA, ngi la ap naduh mynno, ngi kwah khnang ban peit mano ba ud ban risain, ym don uwei ruh uba nud, hynrei kiba kum kine ki jingjiakim dei kiei kiei ruh ki dei tang ki jingshah shet jylla jong ki hajar ngut ki paidbah kiba la jied ia ki nongmihkhmat bad kiba la kyrshan ia ka Congress da kaba jied ia ki, ngan ym kdew kti iano iano ruh” u la ong.Haba kylli balei pat haba u la tip lypa u dang thung ia u kum u myntri sorkar,”Ka dei ruh ka kamram jong nga ban ailad lem ia kiwei pat ba kin pyni ia ka jinglah jong ki ban trei,lada ngam ai un phet noh un og bym ai long myntri sorkar, haba wat mynta ruh ba u ioh lut kat kaei kaba u kwah,u dang phet ngan ong kumno” ong biang u Dr.Mukul Sangma. Ha kaba ia dei bad ka dorbar tlang ka ban wan kaba kan don ka jingiatynjuh bor u Dr.Mukul u la ong “Ai kin leh katba ki mon katba ki kwah hynrei nga ruh nga la tip kumno ngan leh haba mih kiba kum kine ki jingeh, la bunsien nga la ia kynduh ia kum kine, nga don la ka jong ka jingkhein” u la ong.Halor ka jingkynnoh ba u dei u myntri rangbah ba bamsap tam u Dr.Mukul u la ong “Ha ka jingshisha kam dei ia nga ban pynshai,ka kam jong nga ka dei ban shu tan beit sha kashari,don napdeng jong ki kiba la weng noh ia ka jingkren jong ki,hynrei kaei ka ban jia ngin sa ia peit” u la ong. U la kob ruh ba ha ka elekshon 2018 wat hapdeng kiba bun ki jingkynnoh ka seng Congress kan jop 40 ngut ki MLA.","Coming, Prestone kiba shu  lapmiet tang sha Kolkata",https://www.urupang.com/coming-prestone-kiba-shu-lapmiet-tang-sha-kolkata/
"Jowai, 6 Nohprah:Bun ngut ki riew paidbah kila pyntip ba ka don ka jingsahkut kali naduh na Kong-ong- Tahkniang shaduh sha Phramer mynta ka meit na ka daw ba ki pulit ki la pynlong ia ki trok kit dewiong ban lap ia ki ba kit ne shalan dewiong be-ain na Jaintia Hills sha Assam.Ki riew paidbah bad wat ki nongmihkhmat paidbah ruh ki la kynnoh ba ki pulit ki la dawa da ka fine kaba heh ban pyllait ia ki wat lada ki kit be-ain, na kata ka daw ba ka la jia ka sahkut kali ha shi lynter u surok bah naduh Kongkong shaduh sha Phramer.“Kane ka la jia naduh hynnin ka miet bad ka la bteng haduh mynta ka meit bad ka la buh jingeh shi katdei eh ia ki paidbah kiba leit ba wan”, la ong u MDC barim jong ka thain.Ha kajuh ka por, uwei pat u nongiaid lynti u la phone ban iathuh ba wad ka Ambulance kaba ba kit nongpang bad kaba donkam ban poi kyrkieh sha jaka ai jingsumar ruh ka la sahkut mynta ka miet da bun kynta.“Ki pulit ki la dei ban pyrkhat ia u paidbah, ym tang ban khynra ia ki trok. Hooid kidei ban kem bad ban pynshitom ia kiba leh be-ain, hynrei kim dei pat ban pynwit pynthut ia ka leit ka wan jong u paidbah”, la ong u ma H. Dkhar.Utei u rangbah u la kyntu ia u SP ka WJH ban shimkhia halor kane khnang ba u paidbah un suk ka leit ka wan khamtam ia kito kiba pang kiba shitom.",DHENG KALI: Ba khynra  trok dewiong ki pulit WJH,https://www.urupang.com/dheng-kali-ba-khynra-trok-dewiong-ki-pulit-wjh/
"Shillong,6 Nohprah:U MLA barim ka Nongshken konstitwensi u bah Donkupar Massar uba dei ruh u kyrtong jong ka NPP na Ranikor konstitwensi ha ka elekshon MLA 2018, u la kyntait ia ki khubor kiba la pynsaphriang ba un leit ialap ia ka seng NPP ha Pynursla bad Shella konstitwensi ha ki jingialang ialap elekshon jong katei ka seng.U bah Don Massar u la ong ba un ym leit satia ban ia shim bynta ha ki jingialang ka NPP ha Pynursla konstitwensi kaba dei ka konstitwensi kaba ka lok jong u ka kong Grace Mary Kharpuri ka MDC ka Nongshken konstitwensi ka ba dei ruh ka kyrtong jong ka PDF kan ia khun pyrshah ia u kyrtong ka uba ka NPP kan sa pynbna uba dei u MLA ka Pynursla konstitwensi u bah Prestone Tynsong. “Ngan ym leit ban ialap pyrshah ia ka lok lajong” ong u bah Don.U la ong ba ki paidbah ki la jied ia ka kong Grace kum ka MDC bad ka jingjop jong ka dei ba ki paidbah ki ieit ia ka ym na ka daw jong u. “Ki paidbah ki pynjop ia ka ym ba nga iarap ma nga, kam don jingmut hi ruh ban ia leh elekshon ban khring vote da kaba ialam da kiwei pat ki briew ban pyni sha u paidbah, nga ialade nga ialeh elekshon ngam donkam ban ialam iano iano ba ioh vote , nga tur hi nga leit hi dalade sha u paidbah” ong u bah Don Massar haba ia kren bad u Rupang.Shuh shuh u la ong ba ha kane ka elekshon MLA 2018 un ym don por ban leit sha kiwei pat ki konstitwensi hynrei un pynleit jingmut tang sha Ranikor kostitwensi ka konstitwesi kaba u ia khun, “Ka Pynursla, ka Shella kam hap shuh sha nga, mynta nga la dei ha Ranikor konstitwesi” ong u bah Don.Ka kong Grace pat ka la ong ba katei ka jingpynphriang khubor ka dei tang ka buit jong ki liang pyrshah ban pyntroin ia ka naba ki la iohi ia ka jingkhlaiñ jong ka ha Pynursla konstitwensi. “Kumno u lok jong ka un leit ban ia khun pyrshah ia nga, ka dei kaei kaei ka bym lah long, ka PDF ruh ka don u kyrtong ha Ranikor konstitwensi u bah Air Marshall Diengngan hynrei lada ki ong ba ngan leit ialap pyrshah ia u Don hangthie ngan bha kaba ieh ia ka Party ban ia kaba ialap pyrshah ia u lok” ong ka kong Grace haba ia kren bad u Rupang. “Nga kyntu ia u bah Prestone kumjuh ruh kiwei pat ki kyrtong kiba ia khun na Pynursla konstitwensi ba haba ia leh elekshon kim dei ban pyndonkam da ki buit khyllah kiba thmu ba pynpait pynpra shi ing shisem” pynkut ka kong Grace.","Ngan ym ialap pyrshah ia ka lok  lajong, ong u bah Don Massar",https://www.urupang.com/ngan-ym-ialap-pyrshah-ia-ka-lok-lajong-ong-u-bah-don-massar/
"Shillong, 8 Naiwieng:Ka surok kaba iaid lyngba ka Mawphlang, Mawkyrwat, Mawsynram shaduh Balat ter ter, ka la sniew haduh katta katta.Kumta U bah Banshai Marbaniang, na Mawsynram, ula phah da ka dorkhas, sha ka ophis treikam jong u Myntri Rangbah duh jong ka Ri India u Narendra Modi, ha kaba ula phah kopi ruh sha U Myntri Nitin Gadkari ba bat ia ka tnad Road Transport & Highway jong ka Sorkar India.Ha ki khyndiat sngi ba la leit, utei u rangbah, u la ioh ia ka jubab ba na ka liang jong ka Sorkar India ka la shim ia ka bynta kaba dei katkum ba la pynbeit bad la phah ruh ban shim khia napoh ka Ministry of Union Road Transport & Highway lyngba ka ophis jong u Superintendent Engineer jong katei ka tnad.U Bah Banshai, u iathuh ba ula la ioh pdiang ia ka jingtip, napoh ka Planning Department jong ka Sorkar Jylla lyngba ka State Plan Outlay naduh u snem mang tyngka 2007-2008 haduh 2015-2016 kaba kdew ia ka jingioh pdiang pisa lyngba ka Budgeted Outlay ba la bei da ka Sorkar kmie bad haba phai sha ka jingioh pdiang pisa ha baroh kitei ki snem ka la kot haduh Rs. 3,00,032.00 Klur tyngka tang ha ka tnad Transport. Ka jingpynlut lyngba ki surok bad jingkieng (Road & Bridges) ka la poi sha ka Rs. 2,67,013.00 Klur, nangta ka bynta jong ka Road Transport ka long Rs. 3,135.00 Klur bad haba khein kyllum ia kitei baroh ki jing pynlut ka la kot sha ka Rs. 2,70,148.00 Klur. La pyni ba ha u snem 2012 kane ka surok MB Road ka la ioh pdiang pisa napoh ka tnad NLCPR kumba Rs. 12.00 Klur tyngka bad shen dang ha u snem ba la lah la ioh biang ban pdiang pisa lyngba ka SPA Scheme haduh Rs. 15.00 Klur ban maramot bad pynbha ia kane ka surok bad kumta ka pisa kaba dang tam bym pat lah ban pyn treikam lut baroh ka dang sah kumba T. 29,884.00 Klur.",JOT SUROK:Shah shkor ka PMO  ia ka jingud na Mawsynram,https://www.urupang.com/jot-surokshah-shkor-ka-pmo-ia-ka-jingud-na-mawsynram/
"Shillong, 8 Nohprah:“Ha u snem 1996 la shah pom dieng, ki kynnoh ia ka Congress, mynta pat la shah khang tih dewiong, ki kynnoh ia ka Congress tang namar ba ka Congress ka Synshar” la ong u ma Vincent H Pala haba kren ha Saphai hynnin ka sngi Palei ha ka dorbar ki 13 shnong, ha ka jingdon lang jong u ma Nehimayah Tangkan uba dei u kyrtong ka Congress na Mowkaiaw.“Ha u snem 1996, ki la kynnoh ia ngi ki Congress bad ki la jop ki hynniew jainspong halor ka nongrim ba ki la kular ban pyllait ia ka jingkhang pomdieng, Hynrei namar ba ka dei ka rai jong ka Supreme Court, ym satia ka rai jong ka sorkar, da ki jop makna kim shym la lah ban pyllait….”, la ong u ma Pala…U ma Pala u la ong ruh ba ka jingwanrah ia ka Municipal Board da u ma RC Laloo ka la wanrah ia ka jingshahrem bad ka jingjop ia ka UDP kaba la kular ia u paidbah ba mar synjop kin pynduh pyndam ia ka, hynrei mynta pat u bar jylla u la ujor sha Supreme Court ba ka sorkar ka la pynkhein wat ia ka hukum ba hakhlieh duh ka synshar bad bishar ka ri.Ha katei ka jingialang kaba la wan tuid da ki hajar ki la pynpaw ba kim dei ki briew kiba ieid ia ka Party, hynrei ngi dei ki briew kiba trei shitom ban kyntiew ia ka imlang ka sahlang da ka jingiarap ki nongmihkhmat ka thain bapher bapher”.",3hajar ngut ha ka jingia- lang Congress ha Saphai,https://www.urupang.com/3hajar-ngut-ha-ka-jingia-lang-congress-ha-saphai/
"Shillong, 07 Nohprah:Ka dorbar tlang kaba dei ruh ka dorbar kut samoi ka jinglong MLA kane ka san snem, kan sdang lashai ka sngi ha kaban neh lai sngi kata 8 tarik, 13 bad 14 tarik mynta u bnai.Ha kane ka dorbar, ka liangpyrshah hapoh ka jingialam ka NPP kaba la thmu ban wanrah ia ka jingbym shaniah shuh, pyrshah ia u Lamphang ka iing dorbar u AT Mondal ka la weng noh.Haba pynthikna ia kane, u General secretary ka UDP u Dr Jemino Mawthoh u la ong ba kam don shuh ka jing bym shaniah, namar ba la weng noh.“Kam don shuh ka jingwanrah ia ka no confident motion namar ba la weng noh hadien ba la iathir sani ia kane”, la ong u Dr Jemino mynta ka janmiet.Katkum ka jingtip, ka jingpolum ka jingthmu ban wanrah ia ka jingbym shaniah ia u Lamphang ha kane ka kynti ka dei namar ba ki liangpyrshah kim don ka jingiatylli.Ha kawei ka liang, haba iakren bad u Lamphang ka iing dorbar mynta ka sngi, u AT Mondal u la ong ba kam don kano kano ka jingsngew pher ia ka jingwanrah ia ka jingbym shaniah shuh ia u namar ba ka shong ha ki ban leh ia kane.“Lada dei ba nga shah shiliang, ngan nym pdiang ia ka no confident motion hynrei kum u Lamphang nga pyniaid ia ka dorbar khlem shah shiliang”, la ong u Mondal.U la ong ba ban kynnoh ba u Lamphang u don jingiadei bad ka sorkar kam dei namar ba ka kam u Lamphang bad ka sorkar kam don kano kano ka jingiadei.“Lada khyllem u Lamphang ka sorkar kam nym khyllem hynrei kan wanrah ia ka jinghuri huri pynban jong ka riti synshar ka ri”, u la ong bad bynrap, “Ka jingkhyllem ka sorkar ka long tang lada wanrah da ka no confident motion pyrshah ia ka sorkar bad kata lada ka duh ia ka jingbun paid”.U Mondal u la ong ba ki MLA na ka liangsynshar ym lah ban niew lada ki kyrshan makna ia ka no confident motion. “Lada ka sorkar pynmih ia ka jingmana (whip) sha ki MLA liangsynshar, kin shah mait kyrteng lada kin leit kyrshan sha ka liangpyrshah”, la ong u Mondal.Ha kawei ka liang, ka Parliamentary Party ka sorkar MUA-II ka la shong jingialang mynta ka janmiet ha iing sah u Myntri Rangbah u Dr Mukul Sangma ban pynthikna ba ka jingthmu ban pynkhyllem ia u Lamphang kan nym urlong.La iathuh ba ki don bun ki MLA kiba la wan poi sha kane ka jingialang bad ki don katto katne kiba pep.",Weng ka liangpyrshah  ia ka jingbym shaniah,https://www.urupang.com/weng-ka-liangpyrshah-ia-ka-jingbym-shaniah/
"Shillong, 7 Nohprah:Ki nonghikai SSA hapoh ka Jylla kin sdang iakhih da kaba pynlong da ka jingiaiaid paidbah, ha ka 12 tarik mynta u bnai ha nongbah Shillong ka ban sdang naduh na madan phutbol Nongthymmai shaduh Additional Secretariat Parking Lot naduh ka por 11 baje mynstep haduh 2:30 janmiet.Ia kane ka rai ban iakhih la shim hadien ba ka Sorkar Jylla kam pat pyllait satia ia ka arrear ba phra bnai jong ka snem mang tyngka 2016-17, kaba dang sah naduh ka 1 tarik Naitung 2016 haduh ka 28 tarik Rymphang 2017 bad saw bnai ka tulop naduh u Nailar haduh u Naiwieng mynta u snem jong 12481 ngut ki nonghikai SSA. La iathuh da ka seng, ba ka jingaipor ia ka Sorkar Jylla ka la kut noh mynta ka sngi, ong u Bah Aristotle C. Rymbai President ka Meghalaya SSA School Association Seng Kmie.Ka Synjuk ha ka taiew ba la dep ka la buh por, ban iakynduh ia u myntri rangbah, Dr Mukul Sangma ban iakren halor katei ka bynta hynrei u khlem jubab, bynrap shuh shuh u Bah Rymbai.Kumta ka Synjuk ka kyrpad ia baroh ki nonghikai SSA hapoh ka Jylla ban ia mih ryntih kumba la iarailang ha katei ka sngi. Kan don ka jingiakynduhlang shwa ha madan phutbol Nongthymmai ha ka por 9 baje mynstep shwa ban sdang ka jingiaiaid Paitbah.","4BNAI KHLEM TULOP: 12tarik,  yn tur Secreteriat ki babu SSA",https://www.urupang.com/4bnai-khlem-tulop-12tarik-yn-tur-secreteriat-ki-babu-ssa/
"Shillong, 7 Nohprah:Hadien ba la kut ka por katkum ka jingioh jingbit na ki bor District ban shong shah thngan tang haduh ka por 4 baje janmiet, mynta ka janmiet ki pulit ki la thep ia ki dkhot ka HYC hapoh Bos katba ki dang ia lum ha Parking Lot kaba don ha Addll Secretariat. La kit ia ki ha ka por 6:30 baje eiei mynmiet bad nangtei la kit beit beit sha Mawngap Police Station bad hadien shiphang ar phang la kit biang na katei ka jaka bad la leit buh ha ophis jong ka HYC kaba don ha Mawlai Nongkwar. Marsien dep kit ia ki briew ki pulit ki la thep ruh hapoh kali ia ki tynsok, ki tyrpal ba katei ka seng ka la pynkhreh ban thiah miet ha Parking Lot Addll. Secretariat hynrei la ong ba don napdeng ki dkhot kiba la shim noh na ki pulit ban leit buh sha ki jaka ba ki la wanrah.Haba ia kren bad u General Secretary katei ka seng lyngba ka telephone u la iathuh ba hadien ba la wan buh ha ophis katei ka seng ha Mawlai, ki pulit ki dang ap ia ki sha surok. U la ong ba watla ka don ka jingkhanglad hynrei ka HYC kan dang bteng beit ia ka jingshah thngan jong ka ha katei ka ophis ne watla kan long ha kano kano ka jaka ruh. Ha kaba ia dei pat bad ka bynta kaba lashai u la ong ba katei ka seng ka dang shongpyrkhat mynta ka miet kumno kan leh hynrei ka jingshah thngan kan iaid beit kumba la pynbna 3 sngi, watla kan long ha kano kano ka jaka ruh. Ha katei ka jingshah kit ha ki pulit la donlang ruh ki nongialam ba hakhmat ka HYC ba kynthup ia u President ban Peter J Lawai, u Vice President Donbok Kharlyngdoh bad u General Secretary Robertjune Kharjahrin ryngkat kiwei pat ki dkhot.","LYNTI IAID ILP: Na Addl. Secretariat  sha Mawngap, na Mawngap sha Mawlai",https://www.urupang.com/lynti-iaid-ilp-na-addl-secretariat-sha-mawngap-na-mawngap-sha-mawlai/
"Shillong,7 Nohprah:Ki trai par mawshun napoh jong ka Shella Konstitwensi ki la ong ba ki la pynlut shibun bah ka pisa ban pynbiang kot pynbiang sla ban ioh ia ka Quary Permit bad ia ka Mining Lease hynrei haduh mynta kim pat ioh. Ki la ong ba ki briew ki bym dei na ka konstitwensi ki la ioh ia ka bor ban tih mawshun, ryngkat ka jingbit ba ki shim na ki trai shnong katba ki trai shnong pat kim ioh.Katei ka jingeh ka la pynlong ia ki trai shnong ban die tad ia ki mar ki mata jong ki ha ki briew kiba nabar tang ha ka dor T.7,700 tyngka shi trok. Ka kyrwoh khubor ka la ong ba kane ka pynpaw ba ka sorkar ka la isih ia u MLA bad ka wanrah jingeh ia ki trai shnong.Halor kane ka kwah ba u MLa un ther tyngeh ha ing dorbar, pynkut ka kyrwoh na ka Meghalaya Minerals Exporter Chamber of Commerce.","MAWSHUN:Ki bar shnong ki ioh  jingbit, ki trai kim ioh ha Shella",https://www.urupang.com/mawshunki-bar-shnong-ki-ioh-jingbit-ki-trai-kim-ioh-ha-shella/
"Shillong, 8 Nohprah:“Lada ym don aadhar, yn nym ioh ei shuh ia ki kot ki sla” kitei ki long ki jingkren, kiba mih na U Maharaj, uba pyniaid ia ka skul Ram Krishna ha Sohra.Ka KSU Sohra, ka pynpaw ia ka jingsngewkhia jur jongka, halor katei ka jingbthah jong U Maharaj jong ka Ram Krishna, ha kaba u pynbor ruh ia ki khynnah skul, kiba pule ha katei ka skul, ba ki dei ban shon aadhar noh bad ba ula maham ruh, ba lada kim don aadhar, kin nym ioh shuh ia ki jingmyntoi, kumba ioh ei ia ki kot, kaba siew duna ia ka bai skul bad kiwei de kiba ka skul, ka lah ban iarap ia ki khynnah kiba pule ha katei ka skul.U Bah Shemphrang Synrem, President ka KSU Sohra, haba iakren da ka phone bad U Rupang, mynta ka janmiet, u iathuh ba ula iakren hi myntaka sngi bad U DC Shillong, na ka bynta ban ioh jingshai, halor katei ka jingpynbor jong u aadhar, hynrei, u iathuh, ba ula ioh ia ka jing pynthikna ba u aadhar, haduh mynta, u dang long uba kat ka mon jong u briew shimet shimet, la ki kwah ban shon ne em.U Bah Synrem, ha kajuh ka por, u la maham, ba lada ki bor pyniaid jong ka Ram Krishna, ki dang iai bteng ban pynbor ia ki khynnah skul, ban shon aadhar, kumta ka seng, kam banse ban iaid noh da kawei ka lynti. U Bah Synrem, u ong ruh ba U Maharaj jong katei ka skul, um sngewthuh satia ia ki riti dustur jong ki briew ha katei ka thain bad kumta, u iai pynbor ia ki khynnah, namar ba u kwah ban thap myntoi ialade, na ka sorkar India, da kaba pyniaid shakhmat ia ka jingshon aadhar.","AADHAR: Khlem aadhar, ym  ioh ei kot ha Ram Krishna, Sohra",https://www.urupang.com/aadhar-khlem-aadhar-ym-ioh-ei-kot-ha-ram-krishna-sohra/
"Shillong, 8 Nohprah:Ka KSU South Khasi Hills hadien ba ka la iohi ia ka jingduh jingdam noh ka put ka tem jingrwai ieid ri kaba shait ai mynsiem bad pynktik ia ki jingmut jingpyrkhat jong ngi, kane ka Seng ki Samla Pule ka la rai ban pynlong da ka Programme jingiakop rwai Khasi ieid ri ka ban long ha Sohra S.J. Bosco Boys ha ka 21tarik Nohprah 2017 ha ka por 2:00 nongphai sngi. U Organising Secretary u bah Edmund Khongsya u la pynpaw ia ka jingsngewkmen jong u ba ka ri jong ngi ka dang don ia ka All India Radio kaba dang pynsawa ia ki sur rwai tynrai jong ki Khasi Kaitor kaba dang lah ban pynim katlah katiai ia ki jingrwai Khasi tynrai bad ki jingrwai ieid ri. U la bynrap shuh shuh ba khlem ka All India Radio ki jingrwai Khasi jong ngi kin kut noh namar ba ha kane ka juk thymmai mynta ki Khasi kaitor kim mon shuh shuh ban rwai cassette ne Album kumba long ha ki por ba mynshuwa, namar kam iahap shuh ka jingpynlut bad ka jingpynmih. Kumta kane ka seng ka pyrshang nangne shakhmat ban pynlong ia kum kine ki rynsan khnang ba ka sur tynrai ba ieid ri kan nang iai im iai sah ha ka ri baieid jong ngi. Kane ka seng ia iawer ruh ia baroh ka Bri u Hynniew Trep ba kin wan ban iashim bynta ha katei ka sngi, khnang ba ka jingthmu jong ka Seng kan long kaba jop.",Iakob rwai Khasi ha Sohra,https://www.urupang.com/iakob-rwai-khasi-ha-sohra/
"Shillong, 7 Nohprah:Ha ka sngi lyng khuh sngi iap ba 23 jong u President barim ka KSU u bah Bull Lyngdoh, u kni rangbah jong u, u bah Manbha Mastor Sing Lyngdoh Nongkynrih, u la iathuh ba ha ka por ba u la khlad noh na kane ka sla pyrthei u Bull u dang don ha ka rta kaba 31 snem bad lada dei ba u dang im mynta ruh u dang 54 snem karta bad u dang lah ban shakri ia ka jaitbynriew. “Tang ha ka rta kaba 31 snem u la khlad noh, da dei ba u dang im u dang 54 snem karta” ong u kni jong u Bull uba la don mynta 73 snem karta.U bah Manbha u la ong ba ha ka por ba u Bull u long kum u nongialam jong ka KSU, u dei u briew uba beit bad uba shlur bad um ju tieng ju riej iano iano ruh haba u mut ban pynlong jingiakhih bad um ju ngop ha ki jingshah pynbiej ne ki jingthmu ka sorkar ban thied ia u. U la iathuh ba u dei ruh u briew uba khlain hynrei u la troin hadien ba ka sorkar ka la pynryngkar da kaba set phatok ia u ha Silchar, “Marsien shah set ha Silchar u la troin, ngam tip shuh ki leh kumno, ka jingmut jingpyrkhat jong u ruh ka la ktah, ka jingim jong u ka la kylla bad shen u la khlad noh” ong u bah Manbha. U la iathuh ba u Bull u don tang 2 ngut shipara, u dei uba nyngkong bad i don sa i para kynthei jong u bad itei ruh i donlang ha ka jingialang kynmaw burom ia u ba la pynlong da ka KSU bad ka HYC.U Bull Lyngdoh u la iakhun ha ka elekshon shiteng samoi na Laitumkhrah-Malki konstitwensi ha u snem 1990 bad u la jop bad u la long ruh u myntri sorkar uba peit ia ka kam ain ka sorkar jylla hynrei hadien ba la kut ka samoi treikam u khlem ia leh elekshon shuh bad dei ha u snem 1994 ba u la khlad noh, iathuh u kni jong u. Haba kylli shaphang ka jinglong jingman jong ka jylla ha ka por ba u Bull u dang bat kum u President ka KSU u bah Manbha u la ong “Tang ki jingiakhih beit, man ka sngi ki jingiakhih, nga pyrshah bha ia u ba u iakhih namar ba ialade nga trei hapoh ophis u DGP, ngi sah la ka jong ka ing , ki pulit ki wan wad beit ia u hynrei kim ju pyndik pat ia kiba haing ha katei ka por” ong u bah Manbha.","BAH BULL: Tang ha ka rta ba  31 u iap, da u im dang 54 snem",https://www.urupang.com/bah-bull-tang-ha-ka-rta-ba-31-u-iap-da-u-im-dang-54-snem/
"Shillong, 7 Nohprah:Hadien ka jingkyn-noh jong u myntri rangbah ka jylla u Dr.Mukul Sangma ba u bah Prestone Tynsong u myntri sorkar barim bad kumjuh ruh u ma Comingone Ymbon ba ki dei ki myntri sorkar kiba shu lapmiet tang ban leit sha Kolkata, u ba hPrestone Tynsong haba ia kren bad kawei ka lad pathai khubor u la ong ba naduh u snem 2011 u myntri rangbah u Dr.Mukul um ju don bha ha ophis bad u lapmiet ban leit shabar ri , “Ha kitei ki snem u myntri rangbah u poi ophis tang shi taiew eiei ha ka shibnai, wad RTI phi ruh u leit leh aiu shabar ri” ong u bah Prestone da kaba bynrap biang ba katei ka jingleit bar ri u Dr.Mukul ka la bteng ruh ha u 2013, 2014, 2015, 2016. “Um ju pyntip ia ngi ki Minister shaei u leit, u jah shi taiew ne shibnai, teng teng haba wan ki briew ban kynduh ia u um ju don ki hap wan sha nga, dei ma nga uba ju smat bha ha ophis ha ka jingshisha lei, don ki kam ba nga lah dalade ban pyndep bad don kiba nga hap ban kren ia u” ong biang u bah Prestone.Shuh shuh u bah Prestone u la ong ba ka kam myntri rangbah ka dei ka kam kaba shim ia ka jingkitkhlieh ba dei ban don beit hapoh ophis khamtam u Dr.Mukul uba bat da ki phew tylli ki tnad, “U Dr.Mukul lei uba bat da ki phew tylli ki tnad u dei ban don bha hapoh ophis, ngi lei ki Minister ngi bat tang kawei ar tylli ki tnad, kam dei ban shu kren shimet ia u briew tang ba ong bym ia khun shuh na ka seng Congress” u la ong. U bah Prestone u la bteng biang da kaba ong ba lada u Dr.Mukul u lap ba ki myntri sorkar kim don hapoh ophis ne kim lah ban trei ia ka kam ba la bynshet ha ki u la dei ban thoh da ka jingthoh, “Lada u phah da ka jingthoh ban ong balei phim ju don ophis ne balei phim lah ban trei ia la ka kam , nga iaroh hynrei ialade ruh um don ha ophis , u kren pynban kum kitei ki ktien” ong u bah Prestone.","“U CM bun ba u leit shabar ri, u leit leh aiu shabar ri”",https://www.urupang.com/u-cm-bun-ba-u-leit-shabar-ri-u-leit-leh-aiu-shabar-ri/
"Shillong, 7 Nohprah:Ka KSU Central Body mynta ka sngi ka la leit ban buh syntiew ban rakhe kynmaw burom ia ka lyngkhuh sngi iap ba 23 jong u nongialam ba radbah katei ka seng u bah Bull Lyngdoh. Ha katei ka sngi ki nongialam ka KSU ki la pynlong ia ka jingialang ba lyngkot ha kaba la don ryngkat ki nongialam barim katei ka seng u bah Samuel Jyrwa, Hamlet Dohling, la don ryngkat ruh u MDC ka Jaiaw u bah Adelbert Nongrum ryngkat ka jingiadonlang kiba haing hasem jong u bah Bull Lyngdoh .Haba kren ha katei ka jingialang ba lyngkot u President rangbah ka KSU u la ong ba ki bar jylla ki la kmieh noh ia ka khai ka pateng jong ki trai muluk da ka jingioh wan buhai shnong jong ki ha kane ka jylla hynrei nalor kane ruh mynta ki la sdang ban knieh noh sa ia ka synshar ka khaddar da kaba pyrshang ban pynrung kyrteng ialade ha ka thup kyrteng thep vote.“Sangeh ka jingkwah ban knieh ia ka synshar khaddar, ngi tip ba ki don kiba kwah ban iarap ia ki, hynrei ngi ong ia ki ba kim dei ban long ki nongprat lynti ia ki hynrei dei ban logn ki nongkhang lynti” ong u President ka KSU u samla Lambokstar Marngar uba la kren shaphang ka jingthmu ki politishian ban iarap pynrung kyrteng thep vote ia ki bar jylla ha kane ka jylla.Shuh shuh haba kren lyngkot shaphang ka jingim jong u bah Bull, u President ka KSU u la ong ba dei une u rangbah nongialam uba la sdang ban ia khih pyrshah ia ka jingthmu ka sorkar ban wanrah lynti rel ha kane ka jylla bad katei ka ishu ka dang iai im haduh mynta, “Dang khyndiat bnai mynta, 32 ngut ki dkhot jong ka seng ki la shong ha ing byndi namar katei ka ishu, haduh mynta ka KSU ka ieng ha ka nongrim jong ka bad kam shym la kylla, ngin ym ailad satia ba ka lynti rel kan rung ha kane ka jylla khlem ki ain ki kanun kiba khlain ban tehlakam ia ka jingwan rung kyrthep ki briew kiba nabar” ong u samla Lambok.U la ong ba ka sorkar ka la pyntieng pynsmiej ia ki nongialam ka KSU da kaba tynsat da ki ain bapher bapher hynrei u la ong ba kam pher kane ka sla pyrthei kam dei kaba kut jong u briew ,ka dang don sa kawei pat ka jaka bishar. ” Samla long kiba shynrang mynsiem , to tip ba ka ing byndi ka dei ka shlem ka ban phrang ia ka mynsiem ba shynrang bad ka mynsiem ieit ri” u la ong.","Wat long ki nongprat  lynti, ia ki bar Jylla",https://www.urupang.com/wat-long-ki-nongprat-lynti-ia-ki-bar-jylla/
"Shillong, 5 Nohprah:Ki nongialam ka NPP ki la iathuh ba u MLA barim ka Nongshken konstitwensi u bah Donkupar Massar uba dei ruh u kyrtong jong katei ka seng na Ranikor konstitwensi un hiar sha Pynursla bad sha Shella konstitwensi ban leit ialap elekshon ia ki kyrtong ka seng NPP ha kito ki jaka kiba u khlain bha ha ka por ba u jop ia ka elekshon MLA.La iathuh ba ha Shella konstitwensi ki jaka kiba u bah Don Massar un leit ban ialap ia u kyrtong ka NPP kin long ha Umniuh Tmar bad ha Nongjri, hynrei ha kaba ia dei bad ka Pynursla konstitwensi la ong ba ka jingiapynbeit ka dang iaid shakhmat hynrei la ong ba ha ki jingialang ki ban long ha Pynursla un shu don ryngkat ha ka jingialang.Katkum ki lad khubor la iathuh ba ka don ka jingiakren hapdeng u bah Don Massar bad ki nongialam ka NPP ban pynkiar ia u na Pynursla konstitwensi naba ka dei ka konstitwensi kaba ka lok jong u ruh ka kong Grace Mary Kharpuri MDC ka Nongshken kan ia khun na ka seng PDF.Lah ban kdew ba u kyrtong ka NPP na Pynursla konstitwensi un dei u bah Prestone Tynsong bad na Shella konstitwensi pat u bah Sainkupar Riahtam.",Yn hiar u bah Don Massar sha  Pynursla bad Shella konstitwensi,https://www.urupang.com/yn-hiar-u-bah-don-massar-sha-pynursla-bad-shella-konstitwensi/
"Jowai, 5 Nohprah:Hadien ba ka Executive Committee jong ka JHADC ka la shim ia ka rai ban weng noh ia u Rangbah Shnong ka Ummulong, u ma Shelsing Langi ha kaba la tung Rangbah Shnong Shipor ia u ma Leo Laloo, na ka liang u ma Shelsing Langi u la kiew sha iing Bishar ka Meghalaya High Court.Na ka liang ka Iing Bishar badonburom mynta ka sngi ka la shim ia ka rai ban hukum ia u tei u Rangbah shnong ka Ummulong ban lum noh ia ka Dorbar Shnong hapoh shi taiew lane ha ka 12 tarik une u bnai.Kane ka hukum ka la mih na ka daw ba la lap ba ka daw ba ka JHADC ka la weng ia u ka long namar ba um shym la khot dorbar satia bad ka Iing Bishar ka la kyntu ruh ia ka JHADC ban weng noh ia ka hukum weng rangbah shnong ia u ma Shelsing Langi ba un khot ia ka dorbar shnong.Ha kajuh ka por ka iing bishar ha ka hukum ba la pynmih da u Chief Justice, ka la bthah ia ka District Council ban bthah ia u Dolloi ka Elaka ba un long u nongpeit ngor ha katei ka Dorbar Shnong bad ba un phah ia ka report sha ka EC jong ka JHADC khnang ba JHADC kan shim action halor ka Report jong u Dolloi.Na ka daw ba ka don ka jingsuba ba ka lah ban mih ka huri hura, ka Iing bishar ka la dei ban kyrpad ruh ia ka bor District ban pynbiang ia ki bor pahara ha ka por ba pynlong ia ka dorbar shnong.",UMMULONG: Hukum ka High Court  ia u Shelsing Langi ban lum dorbar,https://www.urupang.com/ummulong-hukum-ka-high-court-ia-u-shelsing-langi-ban-lum-dorbar/
"Shillong, 5 Nohprah:“Kiba shu ia shong khlem iathoh ruh, ki dei ban ngat ha ka ain ia shong kurim” lane Ka Meghalaya Compulsory Registration of Marriage, kaba la thaw bad pynkylla ha u snem 2017, ha kaba la weng noh ia katei ka bynta, ha katei ka ain kaba thymmai, ong ka Seng Kur Ka Meisin bad ki khun jong ka Khmah.Ha ka shithi, kaba la thoh sha u myntri rangbah ka Jylla mynta ka sngi, ki nongialam jong katei ka seng, ba kynthup ia U Pastor PBM Basaiawmoit bad U Bah Edmund Kurbah, kim sngew iahap, ba la weng ia katei ka kyntien, ia kiba shu ia shong ruh, ba ki dei ban ngat lang ha ki ain shong kurim bad katei ka dei ka ain thymmai jong ka sorkar Jylla, kaba ha u snem 2015, kaba la weng noh ia katei ka kyndon, kaba ki ong ha ka ktien phareng “live in relationship”.","Kiba shu ia shong khlem iathoh, ki  dei ban ngat ha ka ain shongkurim",https://www.urupang.com/kiba-shu-ia-shong-khlem-iathoh-ki-dei-ban-ngat-ha-ka-ain-shongkurim/
"Shillong, 6 Nohprah:Ka HNYF Dawki, ka ai khublei ia ka tnat shna surok, kaba la maramot ia ka surok na Wahkdait sha Dawki. La ong ba katei ka jing maramot, ka dei hadien ba ka seng, ka la ai por shi taiew, ban leh ia kane ka kam. Ka seng ka kyntu ruh ia ki bor ba peit jong katei ka tnat, ba kin peit ba kiba trei ia katei ka kam, kin nym leh torti satia ia katei ka jingmaramot surok.",Maramot surok Wahkdait Dawki,https://www.urupang.com/maramot-surok-wahkdait-dawki/
"Shillong, 30 Naiwieng:Sha u Deputy Commissioner ka East Khasi Hills District leit pyntip u Sordar ka Mukertila u bah Phren Kongwang ba lada ka sorkar kam shimkhia ban pynheh noh bad siang rong artad ia ka surok na Lad Umsyiem sha Dawki ki paidbah nongshong shnong katei ka thaiñ kin mih paidbah bad kin ïeng hapdeng surok ban khang lut ia baroh ki kali kiba iaid lynti lyngba katei ka surok bad yn pyllait tang ia kito ki kali iew ba kit nongleit nongwan hynrei ia ki kali ki nongwan jngohkai pyrthei yn bat beit.Haba ia kren bad u sordar ka Mukertila u la ong ba ia katei ka rai la shim da u paidbah ha ryngkat ka jingiatreilang bad ki sengbhalang katei ka thaiñ. U la ong ba katei ka shi taiew ka la sdang naduh mynhynin ka sngi bad lada jia ba ka sorkar kam pyni dak kin leh shisha kumta. “Ngin ia ïeng hapdeng surok , ngin bat beit ia ki kali Tourist, ngin pyllait tang ki kali iew ba kit nongleit nongwan” ong u Sordar Phren Kongwang haba ia kren bad u Rupang.Utei u sordar u la ong ruh ba u la dep pyntip ha u DC ba ia ka bai jaka ka sorkar ka la siew bai lutksan la shi phew snem mynta hynrei kam pyni pat ia ka kam, “U DC u lyngngoh , nga ong peit ki rikod ki don beit” u la ong. U la iathuh ba u DC u la kular ba un khot ia ka PWD ban pynbha noh ia katei ka surok kaba u sordar u la pyntip. Haba kdew ia ki jingeh namar ka jingsniew surok u Sordar u la ong ba ka mih ka jingdheng kali kaba jur namar da ki hajar ki kali Tourist ki tuid man ka sngi khamtam ha ka sngi shuti. “Ngi dawa pynbha ki pyndap da ka khyndew, mih sa ka pum pum kaba khlem sangeh ym long ia peit shuh” ong u sordar. Na katei ka jingdheng kali u la ong ba ki kali kit nongpang ki sahkut, “Ka nongpun khun lei I kumba man mih noh sa i khyllung hapoh kali” pynkut u sordar Phren.","Yn ïeng ki paidbah hapdeng surok,  yn khang ia ki kali Tourist",https://www.urupang.com/yn-ieng-ki-paidbah-hapdeng-surok-yn-khang-ia-ki-kali-tourist/
"Nongpoh, 05 Nohprah:Namar ka jingiaipyndik ba barabor da ki bor Pulit ka Assam ha ki shnong khappud kiba hap hapoh ka Raid Nongtung, ka KSU ka la byrthen ba kan sa pynlong ia ka jinglumlang jong baroh ki Nongialam shnong, kaba long ruh kum ka dak ban pynpaw ia ka jingpyrshah kaba jur halor ki kam lehdonbor ba man ka por da ki Pulit ka Assam ha katei ka thain.Haba iakren bad ki nongthohkhubor, ki nongialam ka KSU, Nongtung Area Circle, kiba kynthup ia u samla Edmund Shadap, President bad u samla Aloysius Bina General Secretary, ki ong ba kum ka seng kam lah khlem da pynpaw ia ka jingsngew pyrshah kaba jur halor kane ka jingiai thombor da ki bor Pulit ka Assam, ha kaba kane ka jinglehdonbor da ki Pulit ka Assam, ka la ktah shikatdei eh ia ki paidbah nongshong shnong ha katei ka thain, khamtam eh haba iadei bad ka jingpyntrei ia ki skim pynroi kiba dei na ka jylla.Ki la iathuh ruh ba dang ha kine ki khyndiat sngi, ki pulit ka Assam ki la wan ban hiar sha ka shnong Khlieh Umwang bad ha katei ka sngi ki byrngem ruh ia ki nongialam shnong ba ki dei ban pynpra noh ia u mawsah jingkynmaw kaba la tei da ka Khasi Hills Autonomous District Council ha madan jong katei ka shnong. Ym tang katta hynrei kitei ki Pulit ki la bthah ruh ia ki nongialam shnong ki dei ban pan jingbit (No Objection Certificate) na u Deputy Commissioner ka Karbi Anglong halor ka jingshna ia ka Ing Durbar, lym kumta kin sa pynpra ia katei ka Iing Durbar.“Ka seng ka pynpaw ruh ia ka jingsngew pyrshah kaba jur halor ka jingthmu ka sorkar Assam ban buh ia ka Police Outpost ha ka shnong Umru kaba dang dei hapoh u pud u sam jong ka Raid Nongtung, namar katkum ka jingtip ba la ioh da ka seng la ong ba ka jingthmu ban buh ia ka Police Outpost ha Umru, ka dei namar ka jingkyrpad da ki Khar Nepali kiba sah ha katei ka thain bad ki bym kwah ban pyniasoh ialade sha Meghalaya” ong kitei ki nongialam.Namarkata, kane ka jingiapynthut kaba man ka por da ki bor Pulit ka Assam sha ki shnong jong katei ka thain, ka seng ka buh ia ka jingkyrpad hakhmat ka sorkar jylla bad ka KHADC ba kin shim khia ban leh ei ei khnang weng ia ka jingeh kaba la iakynduh da ki paidbah jong katei ka thain.","Byrngem ka KSU, ba leh donbor  ka Assam ha ki thain Khappud",https://www.urupang.com/byrngem-ka-ksu-ba-leh-donbor-ka-assam-ha-ki-thain-khappud/
"Shillong, 01 Nohphrah:Ka HNYF Mawthadraishan circle, ka la dawa ba ka sorkar ka dei ban weng noh ia u Block Development Officer (BDO) ka Mawthadraishan u bah L Diengdoh namar ba um ju wan tista sha ophis nalor ba um shemphang bha ha kaba iadei bad ka thaiñ.Haba kren sha ki lad pathai khubor hadien ba la iakynduh u myntri ka tnad pynroi nongkyndong mynta ka sngi, u Bah B Marbaniang u president bad u Banlang Sohphoh u Finance Secretary ki la kynnoh ba u BDO ka Mawthadraishan uba la don ha katei ka Block la kumba lai snem mynta bunsien haba ki paidbah ki leit donkam ym ju don thikna ha ophis nalor ba um long shemphang bha khamtam ha kaba iadei bad ka jinglong ka thaiñ.“Ka daw ka jingdawa weng ka long namar ba u BDO um dei uba shemphang bad um tip bha ia ka thain”, la ong kine ki nongialam ka HNYF bad bynrap ba ‘um ju don ha ophis haba ki briew ki leit donkam”.Ki la ong ba nalor ba ka thaiñ ka dei kaba sahdien bha, ka jingbymkitkhia u ophisar khamtam u BDO ka la wanrah ka jingeh ia ki paidbah nongkyndong.Na ka liang jongki, ki la kyntu ia u myntri ba un shim khia ia kane ka kam ban leh kham kloi namar ba ka seng kam lah ban ap slem.Ha kajuh ka por, ki la dawa ruh na u myntri ba u dei ban shim khia ban pynbha ia ka ophis ka Block namar ba ka la jot bad kane ka la wanrah ia ka jingbym itynnad ia ka ophis sorkar.Ki la dawa ruh ba dei ban thung nongtrei shuh namar ba ha katei ka Block ki nongtrei ki duna bha.",UM JU POI TISTA: Weng ia u BDO Mawthadraishan: HNYF,https://www.urupang.com/um-ju-poi-tista-weng-ia-u-bdo-mawthadraishan-hnyf/
"Shillong, 1nohprah:Lashai ka 2 tarik u nohprah kan sdang ka tamasa jingsuk naduh ka por 10:30 baje mynstep haduh ka por 4:30 janmiet, katei ka tamasa kan long ha Madan Lyngktap ha Mawphlang. Katkum ka prokram la iohi ba kin don ki kynhun balang bapher bad kumjuh ruh na ka Seng Khasi Seng khihlang, Sein Raij ki ban ia shim bynta ha ka rwai bad ka shad, kan don ruh ka drama na ka balang Catholic , Shillong Diocese. Hynrei nalor kiba bun ki prokram ba la buh la ioh jingtip ruh ba u kyrtong u ban ia khun elekshon na Mawphlang konstitwensi uba dei ruh u Adviser jong ka Seng Khihlang u bah S.K Sun un ai jingkren.",Yn ai jingkren u bah S.K Sun ha ka Tamasa jingsuk ha Mawphlang,https://www.urupang.com/yn-ai-jingkren-u-bah-s-k-sun-ha-ka-tamasa-jingsuk-ha-mawphlang/
"Shillong, 1 Nohprah :Ka National Commission for Safai Karamcharis (NCSK) mynta ka sngi ka la bthah ia ka sorkar jylla ba kan pynkiew noh ia ka tulop jong ki nongsar surok sha ka T.10,500 tyngka shibnai bad ba ka sorkar ka dei ruh ban buh bhah kyrpang 5% ha ki jaka pule ia ki khun ki kti jong ki. U dkhot ka NCSK u Jagadish Hireman u la ong ba kumba ka long mynta la siew tang T.3000 tyngka shibnai ia kitei ki nongsar surok hynrei mynta ka sngi la bthah ia ka sorkar ba kan siew T.10,500 tyngka.U la iathuh ba ki don 400 ngut ki nongsar surok kiba hap hapoh ka jingpeit jong ka Shillong Municipal Board bad napdeng kitei tang 98 ngut ki dei ki nongtrei ba pura jong katei ka board bad u la ong ba un bthah ruh ia ka sorkar ba kan siew ia ka bai nong jong ki kum ki nongtrei ba pura.U Hireman u la ong ba la dawa ruh ba ka sorkar ka dei ban buh bhah kyrpang 5% ha ki skul ne kolej la kiba dei jong ka sorkar ne kiba dei jong ki riew shimet. U la ong ba ki dei ruh ban ioh ia ka jingmyntoi ba kin peit ia ka koit ka khiah jong ki laisien ha ka shisnem bad dei ruh ban pynbiang ia ka ing ka sem ba kin shong ki nsah. Utei u dkhot ka komishon ba peit ia ki nongsar surok u la wan jngoh ia kane ka jylla da kaba sdang ha nongpoh mynta u la wan poi ha Shillong bad un leit ruh ban pynlong jingialang ha Jowai bad Khliehriat bad un mih noh na Shillong ban leit sha Delhi ha ka lah sngi u blei.U la ong ba ka sorkar ka dei ruh ban pynlum ia ka thup kyrteng ki nongsar surok baroh khoit bad ki dei ban pynbiang lut ia baroh ki jingmyntoi ba ki dei ban ioh. Lah ban kdew ba la thaw ia ka komishon ki nongsar surok katkum ki kyndon aiñ jong ka National Commission for Safai Karamcharis Act, 1993 ban peit ia ka bha ka miat jong ki.","Na ka T.3000 sha ka T.10,500  dawa tulop ia ki nongsar surok",https://www.urupang.com/na-ka-t-3000-sha-ka-t-10500-dawa-tulop-ia-ki-nongsar-surok/
"Shillong, 01 Nohprah:Ka Myntri ba peit ia ka tnad pule puthi ka jylla ka Deborah Marak, ka la niat sha ka sorkar pdeng halor ka jingbym ioh tulop ki nonghikai SSA ha ka jylla bad ha kajuh ka por ka la pynpaw ia ka jingsngew khia ia ka jingbym ioh tulop jongki.Haba kren mynta ka sngi, ka Deborah ka la ong, “nga sngew khia shisha ia ka jingbym ioh tulop ki nonghikai SSA hynrei ngam lah leh eiei namar ba ka pisa la ap ban pynlait da ka sorkar pdeng”.Katkum ka jingong ka Deborah, ka sorkar pdeng kam pat pynlait satia ia ka tulop bad dei na kane ka daw ba ka sorkar jylla kam pat lah ban ai ia ka tulop sha ki nonghikai skul SSA.Ka la ong ba ka sorkar jylla bad ma ka, ka la shim khia ia kane ka kam ban iakren bad ka sorkar pdeng man ka por halor kane ka kam bad mynta ruh kan shong jingialang halor kane.“Ngin shong jingialang ban iakren kumno ban leh ia kane ban pynioh noh ia ka tulop jong ki nonghikai skul SSA”, ka la ong ka Deborah.Lah ban kdew ba ki nonghikai skul SSA ha ka jylla hapoh ka lama ka MSSATA ka la buh por ba ka sorkar ka dei ban pynlait noh ia ka tulop jongki kaba lai bnai shwa ka 8 tarik mynta u bnai bad lada kam pynlait kin mih sha madan ban iakhih.Ki la kam ruh ba ka sorkar pdeng lyngba ka Human Resources Development (HRD) ka la dep ban pynlait ia ka pisa hynrei dei ka sorkar jylla kaba khlem pat pynlait satia.Ka la ong ruh ba kam dei ba ka shu shongkli kti haba ka iohi iaka jingeh jongki nonghikai skul khamtam ka jingbym ioh tulop jongki namar ba ka sngewthuh kumno ki hap ban pynbiang ia ki jingdonkam ha ka iing ha sem bad kiwei ki jingdonkam.Ka la ong ba ka sorkar jylla bad na ka liang jongka, ka la ju leit pynsngew bad kyrpad ia ka sorkar pdeng ba kan pynlait noh ia ka tulop hynrei haduh mynta kam pat pynlait bad kane ka dei ka jingeh ba ka sorkar jylla ka iakynduh.","TULOP SSA: Ngam lah leh eiei,  bym pynlait ka sorkar pdeng: Deborah",https://www.urupang.com/tulop-ssa-ngam-lah-leh-eiei-bym-pynlait-ka-sorkar-pdeng-deborah/
"Shillong, 1 Nohprah:Baroh ki ophis sorkar bad ki ophis trei kam jong ki majistor lem bad ki skul pule, kin khang lut ha ka 11tarik Nohprah 2017, ha East Khasi Hills, na ka daw jong ka Shad Nongkrem. Katei ka dei ka kyrwoh na U Additional Chief Secretary, ka sorkar Meghalaya, General Administration (A) Department.","11 Nohprah, shuti Shad Nongkrem",https://www.urupang.com/11-nohprah-shuti-shad-nongkrem/
"Shillong, 1 Nohprah:U nongialam ka BJP ba peit ia ka Meghalaya u Alphons Kannanthanam u la ong ba ka BJP ha Meghalaya kan sa wan ha ka bor hadien ka elekshon kumba jia ha Manipur. “Ha Manipur ngi don MLA tang uwei hynrei mynta ngi la la ioh ban synshar, ngi lah ban pynkylla ia ka miej shimiet shimiet bad kane kan jia hangne ha jylla Meghalaya ruh”, la ong u Alphonse haba kren mynta ka sngi sha ki lad pathai khubor.U la ong ba shen ki paidbah ka Meghalaya kin sa sakhi ia ka jingwan iasoh jong ki MLA sha ka BJP ha kine ki sngi. Hynrei ha kajuh ka por, u la kyntait ba ka jingpdiang ia ki MLA kan long kumba bujli ia ka kyiad rim sha u bilor thymmai. “Ha ka party ngi donkam ia kiba la kham shemphang bad ia ki samla. Ngim lah ban pyniaid ia ki kam da ki samla pule, ngi donkam ia baroh”, u la ong.U la ther ia u Myntri Rangbah ka jylla u Dr Mukul Sangma da kaba kynnoh ba u dei u Myntri Rangbah ba bamsap. “Ka elekshon 2018 kan long ka rai kaba kongsan bha ia ki paidbah ka Meghalaya kaei kaba bha ia ki, ym da ka sorkar kaba shu thok, lamler bad tuh ia ka pisa u paidbah”, u la ong.U la ong ruh ba ki MLA ki bym lah ban shakri ia ki paidbah kumba ki la angnud, ki dei ban shah kyntait shi syndon.U Alphons u la ong ba haba ka BJP ka wan ha ka bor ka pyniaid ia ki kam katkum ka jingangnud jong u Myntri Rangbahduh ka ri u Narendra Modi kata ban ai ka jingsynshar kaba khuid bad kaba hok na ka bynta ka roi ka par bad ban pynduh ia ka bamsap.“Ngi donkam ia baroh ki paidbah hynrei ka BJP kam lah ban iapein bad ka bamsap”, u la ong.U la ong ba ia mynta kaba kongsan ka thong ka long ban pynliem ia ka Congress na ka bor ha kane ka jylla kaba la bamsap haduh niuhmat.Halor ka jingwan iasoh ki MLA sha ka party, u Alphonse u la ong ba sa ap ia ka por namar ba shisien ba la pynbna ia ka elekshon, kiei kiei kin sa paw.“Kiei kiei kin sa paw hadien ba la pynbn ia ka elekshon. Bun kiban iasoh bad ngi hynrei ym pat lah ban pynpaw pyrthei. Phin sa tip shen”, u la ong.","SORKAR BJP: Ha Manipur ngi don uwei u MLA, ngi synshar mynta:Alphonse",https://www.urupang.com/sorkar-bjp-ha-manipur-ngi-don-uwei-u-mla-ngi-synshar-myntaalphonse/
"Shillong, 1 Nohprah:Ki khubor hamsaia ki iai kren ha kine ki sngi, ba U Ma Comingone Ymbon, uba dei u myntri ka tnat pynroi nong-kyndong bad uba peit ruh ia ka tnat bor ding, un lah ban iakhun ia ka elekshon MLA 2018, na ka seng Nationalist Congress Party (NPP).Katei ka mat, ka la nang paw bha ha kine ki sngi, ha kaba la iathuh, ba ki nongkyrshan ba hajan eh jong U Ma Ymbon, uba dei U MLA ka Raliang, ki la kyntait ba un dang iakhun biang ia katei ka elekshon, na ka seng Congress bad ki la iai pynbor, ba un ialeh noh ha kane ka sien, ka ban wan na ka seng NPP.Na ka liang jong U Ma Ymbon, um pat shym la kren eiei ruh em, ha kine ki sngi, tangba kiei kiei, la shim, ba kin paw shai, ha shwa jong ka shuti Kristmas, ha kaba la shim, ba kan dei ka por bunkam jong ki MLA, ba kin pynkhreh ialade sha kaei ka seng ba kin leit pyniasoh bad iakhun ia ka elekshon 2018.","Yn iakhun U Ma Comingone,  na NPP ha U 2018?",https://www.urupang.com/yn-iakhun-u-ma-comingone-na-npp-ha-u-2018/
"Nongstoiñ, 03 Nohprah:Ka A=Apple Society ha ryngkat ka jingiatreilang bad ka Department jong ka Horticulture, West Khasi Hills ha ka 6 tarik mynta u bnai kan pynlong iaka jingiakop thei bhabriew ne ka Miss Nongstoin bad ka Fruit wine festival hapoh Nongstoin, Children’s park.Katei ka tamasa kan sdang naduh ka por 9:30 mynstep, da ka jingai jinghikai kumno ban shna bad pynmih wain na ki soh ha kaba ki nongwan ai jinghikai kiba dei na Shillong bad na Mairang kin sa ai jingbatai ha katei ka sngi iaki briew kiba don jingmut ban shna bad pynmih wine napoh ka thain West Khasi Hills.La ong ruh ba ki nongshna wain, na kylleng ka jylla kin sa wan ban pyni nam ia ki umsoh wain ba la dep ban shna.Haba phai pat ha ka jingiakop Miss Nongstoin 2017 ka jingpynkhreh kala iaid shaphrang ha kaba 24 ngut ki thei bhabriew na kylleng jong ka West Khasi Hills ki la mih shakhmat ban ia ia aireng ha katei ka lympung kaba heh tam hapoh West Khasi Hills District.Ia katei ka jingiakop Miss Nongstoin la pyniaid da ka A=Apple Society, Nongstoin ha kaba katei ka jingiakop kadei ka sien kaba ar hapoh ka District naduh u snem 2016 ia kaba la pynlong hapoh ka dewlynnong Nongkhnum.Haba iakren bad ki nongthoh khubor ki nongpyniaid ki la iathuh ba haduh mynta ki la dep ban leh iaka photo shoot kaba ar sngi lynter ia kaba la aiti ha ka Nongstoin eco Tourism & Photographic Society (NeTPS) bad myn ha ka sngi saitjain jong ka taiew, la lah ban pyndep ia ka audition ban jied ia kiba bit tam ban ia aireng ha katei ka lympung jingiakob miss Nongstoin bad lyngba ka audition la lah ban jied haduh 24 ngut ki thei bhabriew ki ban ia aireng ha katei ka lympung.Kum ban shu pyntip sha ki paitbah kiba don jingmut ban wan peitkai ha katei ka Fruit wine festival, kin don ruh bun jait ki jingpynbyrngia kiba kynthup naduh ki jingrwai, ki jingshad bad kiwei kiwei, namar ka jingrit jong ka jaka, ka society kaba pyniaid ia katei ka prokram ka pyntip paitbah ba kin thied noh kham kloi iaki ticket namar ioh ba kim ioh ban rung sha katei ka jaka kaba pynlong ia katei ka jingiakop Miss Nongstoin.",MISS NONGSTOIN: Haduh 24 ngut ki thei bhabriew yn iashim bynta,https://www.urupang.com/miss-nongstoin-haduh-24-ngut-ki-thei-bhabriew-yn-iashim-bynta/
"Jowai,3 Nohprah:Ka Rymbai Elaka Tourism bad Environment Society (RETES) East Jaintia Hills District ha ryngkat ka jingiatrei jong ka District Administration East Jaintia Hills, ki la pynlong ia ka tamasa kaba la tip kum ka Latuthiñ Festival 2017″ ha kane ka sngi thohdieng ba ladep ka 01 nohprah ha kshaid Lamu ha ka shnong Iapmala, kaba jngai kumba 15km na ka shnong Rymbai, East Jaintia Hills District kaba don ha ka lynti ban leit sha Leshka.Kane ka tamasa ka la long kaba iphuh iphieng bad shongshit bha, ha kaba ki shnong bapher bapher jong ka Elaka Rymbai ki la wan ban iashim bynta shitrhem haki jingshad tynrai bad haki jingrwai tynrai. Ha kane ka tamasa la wan ban pynshongshit ruh da u kaitor ba pawnam ka Ri lum Khasi u samla Banker Kharkongor bad ruh ki kynhun tem kiba kynthup iaka Green Leaves na Nagaland, Twilight na Jowai, Menders na Jowai, Emperical Tribe na Shillong, The Lynox Band na Shillong, bad ki Lynx na Jowai. Katno ka long kaba sngewtynnad ia ki nongwan sa kane ka tamasa ka long ba ki ioh ruh ban peitkai, ia ka jing itynnad jong kane ka kshaid Lamu kaba noh rymphum ha jan ka jaka ba long tamasa.Latuthiñ u dei u syntiew khlaw u ba phuh itynnad ha ki sharing lum ha pdeng ki jingitynnad ka mariang bad u long u syntiew uba kham ñiar ban shem ia u tang ba u long uba phuh itynnad. Ia kane ka tamasa, la ai kyrteng Latuthiñ, namar ki pynwan dur iaka baka long kaba itynnad hapdeng ki jingjyrngam jong ka mariang.Kane ka long ka sien kaba nyngkong eh ba la pynlong ia kum kane ka tamasa ha kane ka jaka; ka jingthmu kaba kongsan eh jong ki nong pyniaid jong kane ka tamasa ka long ban pynithuh sha ka pyrthei ia kane ka jaka kaba ba don ka kshaid Lamu bad sa ar tylli ki kshaid kiba don mar jan bad ka ba ki nong jngoh kai pyrthei kin tip ba ha East Jaintia ki dang don shibun ki jaka jongoh kai kiba itynnad.Ha kane ka sngi u bah Kennedy C. Khyriem Parliamentary Secretary Tourism u la long kum u kongsan ha ka jing iadon lang u ma Vincent H Pala MP, u ma Justin Dkhar MLA ka thain, u ma J.R. Pyrtuh MDC, kong V.Lyngdoh MDC, ma Elios Swer Daloi ka Elaka Rymbai, u ma M.S.Lhuid u DC EJH, bad kiwei de ki riew khmat.",Ka tamasa Latuthin  hajan ka Shnong Iapmala,https://www.urupang.com/ka-tamasa-latuthin-hajan-ka-shnong-iapmala/
"Shillong, 3 Nohprah:Kumba 350 ngut ki riew ngeit Muslim ki la iaid proseshon ha ka sngi saitjain jong ka taiew ka 2 tarik u nohprah ha nongbah Shillong. Katei ka dei ka proseshon jingsuk jong ki riew ngeit Muslim kaba ki khot ka Eid Milad Un Nabi kaba ki kynmaw ia ka lyngkhuh sngi kha jong u Prophet Hazrat Mohamed.Katei ka jingiaid paidbah jong ki ka la sdang na Mawbah-Jhalupara bad ki la iaid ter ter ka surok bah lyngba ka Rhino Point, ka Barik, St.Edmund’s haduh ban da poi ha Masjid jong ki kaba don ha Fire Brigade Laitumkhrah, la ialam ia katei ka jingiaid paidbah da u President jong ka Eid Milad UnNabi Celebration Committee u Janab Mustafa Shabong.Ha katei ka jingiaid paidbah ki la rah la ki pla kad kiba don ki jingthoh bapher bapher bad ka la don ruh ka jingiapyrta jingsuk ha ka ktien niam jong ki. Haba la poi ha katei ka jaka mane blei jong ki-ki la pynlong ka jinglehniam leh rukom bad nangtei ki sa ia pra noh la ka jong ka lynti.Lah ban pynkynmaw ba kane ka dei ka jingiaid proseshon paidbah kaba-ar kaba ki riew ngeit Muslim ki la iaid ha nongbah Shillong, kaba nyngkong ka dei ba ki sngewlem ia ki Rohingya Muslim bad ha katei ka jingiaid kaba nyngkong ki la don kumba 700 ngut eiei. Hynrei ha kane ka jingiaid kaba-ar pat ka dei da kawei pat ka kynhun bad katei ka kynhun kaba nyngkong kaba 700 ngut eiei kam shym la ia shim bynta satia naba ki ong ba kam dei ka jong ki, ki dei da kiwei pat ki kynhun.","“U Muslim, um dei u Muslim,  lada um ngeit ia U Jisu”",https://www.urupang.com/u-muslim-um-dei-u-muslim-lada-um-ngeit-ia-u-jisu/
"Jowai, 3 Nohprah:Ka JHADC kam shym la khot satia ia ka dorbar tlang haduh mynta bad bun ki MDC ki la pynpaw ia ka jingdiaw mynsiem halor kane ka jingbym shym la khot u Chairman ka JHADC ia ka dorbar tlang.Katkum ki kyndon, ka JHADC ka dei ban don ia ka Dorbar Tlang ha u bnai Nailur, Naiwieng, hynrei ym lah ban tip ia ka daw ba u Chairman ym pat shym la khot ia ka dorbar wat haduh une u bnai.Ka JHADC ka la ioh tang ar tylli ki dorbar ha kane ka pali, katta ka dorbar Mang Tyngka bad ka Dorbar Lyiur katba ia ka dorbar tlang pat haduh mynta ym pat shym la khot ia ka dorbar tlang.Haba pyrshang ban iakren lyngba ka phone bad u Chairman ka JHADC halor kane, ka ym shym la ioh satia.",Khlem khot dorbar ka JHADC,https://www.urupang.com/khlem-khot-dorbar-ka-jhadc/
"Shillong,3 Nohprah:U President ka Meghalaya Pradesh Congress Committee u bah D.D Lapang u la leit ia kynduh ia ka President rangbah jong ka seng Congress ka Sonia Gandhi ha Delhi ban iathuh ha ka ba un ym ia khun shuh ha kane ka elekshon ka ban wan namar ka jingbym shait ka met. Ka Sonia ka la pdiang ia katei ka rai jong u bad ka la kitbok kitrwiang ba un shait un khlain noh bad ka la kyntu ruh ba un bteng ban ai ka jingshakri ia ka seng Congress bad ban long kum nongaibuit jong katei ka seng. U bah Lapang u la ia kynduh ruh ia u C.P Joshi uba dei peit ia ka Congress ha kane ka jylla ia katei ka jingbym lah shuh jong u ban ia leh elekshon.U bah Lapang bad u Dr.Mukul Sangma kin don ha Delhi lashai ka 4 tarik bad la 5 tarik ruh ban ia shim bynta ha ka jingjied President thymmai jong ka seng Congress (AICC).","Iathuh u bah Lapang sha ka  Sonia, bym ia leh elekshon shuh",https://www.urupang.com/iathuh-u-bah-lapang-sha-ka-sonia-bym-ia-leh-elekshon-shuh/
"Shillong, 3 Nohprah:Ka ophis u myntri rangbah bad kumjuh ka ophis jong U Chief Secretery, ki lehrain ban ai jingtip, ia ka jingwad jingtip jong U Ma Madal Sumer, ha kaba iadei bad ka jinglut jingsep, ba kynthup ia ka tulop bad kiwei de ki jingioh, kiba ki ju ai sha ki Parliamentary Secretery, wat la utei u rangbah, ula pan da ka ain jingwad jingtip paidbah na ka sorkar.U Ma Sumer, u iathuh, ba ula wad jingtip, ha ka 20tarik Nailur 2017 bad la iathuh na ka ophis U Chief Secretery, ba ia katei ka jingtip, kin hap wad na ki tnat bapher jong ka sorkar, kumba la wad da utei u nongpan jingtip.Ka jing ujor jong utei u rangbah, (kaba ka Meghalaya High Court ruh, ka la khein beain ia ki kam Parliamentary Secretery) ka long ba namar ba kitei ki kam, ki long beain, kumta kitei kiba bat ia kitei ki kam, ki dei ban pynphai noh ia baroh ka pisa, kaba ki la shim, namar ba ka riti synshar ruh, ka khang ia kaba kum katei ka jing pyndonkam bakla ia ka pisa paidbah.U Ma Sumer, u dawa namarkata, ba kito kiba pyndonkam bakla ia ka pisa paidbah, kim dei ban ioh ialeh elekshon satia bad u dawa ba ki MLA, ki dei ban pynphai noh ia ka pisa, kaba ki la pyndonkam bakla ha kine ki saw snem tam ba ladep.",PYNPHAI TULOP RIM: Ym lah jubab  ka ophis U MR & U CS ia U Madal,https://www.urupang.com/pynphai-tulop-rim-ym-lah-jubab-ka-ophis-u-mr-u-cs-ia-u-madal/
"Shillong, 03 Nohphrah:U President ka Seng Khasi kmie u Bah O Pyngrope u la ong ba ka Seng Khasi kmie kam shym la treh ban ia leit iashim bynta ha ka tamasa jingsuk ba pynlong da ka KJP Synod ha Mawphlang ha kane ka 2 tarik hynrei kam khang pat ia ki tnad seng kiba kwah ban leit.“Ma ngi na ka Seng Khasi kmie ngim treh ban leit iashim bynta namar ba ka dei tang ka jingshad tamasa ban iapyni jingshad hynrei ngim khang ia kiwei ban ia leit namar ba ka shong ha ki”, la ong u Bah O Pyngrope.U la ong ba ka Seng Khasi Kmie kam sngew myntoi ban ia leit shad sha kane ka tamasa namar ba la khot ruh tang ban shu iashad khlem kano kano ka jingiakren iaphylliew jingmut.“Ngi sngew ba ka tamasa kam don jingmut ban shu ai jingshad jingrwai”, la ong u Bah O Pyngrope.Halor ka jingleit iashim bynta ka Seng Khihlang ha kaba u nongai jingmut u bah SK Sun u la leit ban ai jingkren ha katei ka tamasa u Bah O Pyngrope u la ong ba kata ka shong ha ka Seng Khihlang namar ba na ka liang ka Seng Khasi te kam shym la phah briew ban leit hynrei kiba leit dei kiba leit shimet hi.Ia shim bynta ki kynhun Niam bapher ha ka Tamasa JingsukKi kynhun niam bapher, ki la iashim bynta ha ka Tamasa jingsuk kaba la long ha ka sngi saitjain ha Mawphlang, kaba la pynlong da ka Social & Economic Life Development Department jong ka Khasi Jaintia Presbyterian Synod Sepngi.Ukongsan ha katei ka sngi u dei u Dr.Henry Lamin Pro-Vice Chancellor ka skulbah NEHU.Ki kynhun niam kiba la poi sha katei ka tamasa ki long u Dr. Fr. Festus Shadap, Prof of Theological Sacred Heard Mawlai uba dei ruh u Parish Priest ka Laitkor, u Bah Moses Lyngdoh Adviser ka Sein Raij Diengshynrung, u Bah SK Sun, Adviser ka Seng Khihlang, pastor na Balang u Blei ( Meghalaya & Assam) bad na ka balang Presbyterian pat ki long u Rev. SS Majaw uba dei u Moderator ka KJP Assembly, u Rev. WC Khongwir, Chairman ka SELDD bad kiwei pat ki pastor ki riew rangbah.U kongsan haba kren ha katei ka sngi u la ong ba ka jingpynlong ia katei ka tamasa jingsuk ka long ban ia phylliew jingmut ia ki riti ki dustur. U la ong ba ka jingwan ia shim bynta ki niam kiba pher ka pyni ba ka jaitbynriew ka ia tylli bad ka thong jong kate ka tamasa ruh ka dei ban pyntylli ia ka jaitbynriew.La pynphuh pynphieng ia katei ka tamasa da k jingrwai jingshad kiba bunjait kum ka Shad Suk Mynsiem na ka Seng Khasi Mawphlang, Shad pliang na ka Sein Raij Jowai, jingrwai tynrai na KJP Synod Ribhoi bad KJP Synod Mihngi, Shad Kiew ing na Seng Khasi Riwar Mihngi, Shad Thma Seng Khasi Laban, Shad Lahoo na Sein Kyntu 12 dolloi, jingpyni riam tynrai na Jingiaseng Kynthei KJP Synod Sepngi, Shad Wait Seng Khasi Darrang, Phawar Khasi na Seng Khasi Nongthymmai bad ha ka jingialang plie la ai jingrwai da ka KJP Synod Sepngi bad BSI Standing Choir.","Khlem khang ban ia leit Tamasa Jingsuk  ka KJP, ong u President Seng Khasi",https://www.urupang.com/khlem-khang-ban-ia-leit-tamasa-jingsuk-ka-kjp-ong-u-president-seng-khasi/
"Shillong,3 Nohprah:U Waheh Chnong ka Ummulong uba la shah sloit bor ha ka JHADC u la ong ba un ym hiar shuki hi tdot bad un dang iai bteng kum u Waheh Chnong jong katei ka shnong. Ha ka kyrwoh khubor u la ong ba ka jingshah sloit bor jong u kam dei satia ka mon jong uba bun balang hynrei ka dei kaba la shu leh sop sop tang da u Daloi bad u AO ha ryngkat ka jingiasngewthuh jingmut bad ka EC jong u bah Andrew Shullai hynrei ki la don pat 2 ngut ki EM ki bym treh soi.U la kynnoh ba kate ka jingjia ka lah ban dei na ka kam politik jongno re jongno. U la byrngem ruh ban iaid shakhmat lada jia ba hap ban iaid sha ki bor jong ka ain.",“Ngan ym hiar shuki Waheh Chnong”,https://www.urupang.com/ngan-ym-hiar-shuki-waheh-chnong/
"Shillong, 03 Nohprah:U MLA ka Sohiong uba dei ruh myntri sorkar jylla, u Bah Horju Donkupar Roy Lyngdoh u la ong ba ka elekshon 2018 kan long kaba thymmai ban jied biang ia ki nongmihkhmat sha ka iing dorbar bad ma u, kum u MLA un long kum ka um ba thymmai ban shah jied biang.Haba kren ha ka jingialang ha shnong Nongpathaw ha kane ka sngi Saitjain, u Bah HDR u la ong, “Nga uba la shah jied 25 snem, mynta ha kane ka jingjied ne elekshon kaban wan, ngan long kum ka um ba thymmai ha u bilor rim, ym kum ka kyiad rim ha u bilor thymmai”.Ha kajuh ka por, u la pynsngew ba ka pali ka kam myntri rangbah ne ka symbud myntri rangbah kan dei ia u lada un ioh biang ban jop na ka Congress namar ba baroh ki MLA ba kham rangbah kynthup u Bah DD Lapang, u Dr RC Laloo ki la rai ban shong thait noh na ka sain pyrthei.“Lada nga long symbud myntri rangbah ngan kham lah shuh shuh ban wanrah ia ka roi ka par jong phi sha ka konstitwensi”,la ong u Bah HDR.Ha kane ka sngi, la pynkup burom ruh ia u Bah HDR namar ka jingtrei borbah jongu ban wanrah ia ki kam pynroi sha ka shnong Nongpthaw bad ka thain.U la ong ba mynshwa haba u jop na ka HSPDP, u la leit iakren bad kyrpad ia u Bah Hoping Stone Lyngdoh (bam kwai ha duwar u Blei), ba un phet noh sha ka Congress namar ba um lah ban iai neh ha kane ka party namar ba um sngew lah ban wanrah ia ki kam pynroi.“Shwa ban phet na ka HSPDP nga iakren bad u bah Hoping markhmat bad u bah Hoping ula bat ia ka kti jong nga ban duwai hadien ba u la shoh mynsiem ia ka jingkren jong nga ba nga kyrpad ia u ba ngan rung noh sha ka Congress ba ngan kham lah ban rah ia ki kam pynroi”, la ong u Bah HDR.U la ong ba u khlem phet jyndat na ka HSPDP bad dei na kata ka daw ba u ioh ia ka jingkyrkhu na u bah Hoping. U Bah HDR Lyngdoh u la jop MLA naduh 1988.Ha kajuh ka por, u la thalain ia u kyrtong ka HSPDP u Bah Samlin Malngiang uba la pyrshang ban kynnoh da ki ktien kiba khlem nongrim tang ban pynjah burom ia u bad ka longiing jongu.“U kyrtong HSPDP u long kum u nongialeh eksamin ba leit ialeh eksamin khlem khreh kot ban shu peit tuh bad namar ba um don daw da kumwei pat, u la shu pynsaphriang pyrshah ia nga da ki khubor lamler”, la ong u Bah HDR.U Bah HDR Lyngdoh u la ong, “ha kawei ka jingialang, u kyrtong HSPDP u kynnoh ba haba nga lap lap ia u ha kawei ka jaka, nga la kyiuh bad nga la ong ia ki nongbud jong nga sei sei kumba phah sei pistol hynrei haa, nga la sei pynban da u bilor bad nga dih krak krak hana”,.“Kum kine ki jingkynnoh ba khlem nongrim ka dei bym don nia. Balei ngan tieng ngan kyiuh. Haba kwah iakhun, sei da ki nia rangbah ba shongnia ym ban kynnoh khlem nongrim”,la ong u bah HDR.U la ong ruh ba don kiba kynnoh ba ka rot (thei awria) na Mawiong ka la ar met na u khun jong u bad tang namar bym treh kam khun u khun jong nga, hana nga phah da ki kunda (Gang) jong nga ban leit shoh leit dat.U la ong ym tang katta ki la kynnoh ruh ia u ba u dei u nongkhaii kynthei nongshalan kynthei bad ki pynsaphriang ruh ia ka dur ka briew kaba dei na Aaudi Arabia kaba trei missionary.“Ngam ju pynsngap haba ki kynnoh hynrei namar ba ka jingkynnoh ka la ktah ia ka burom jong nga, ngam banse ban ujor sha ka ain”, la ong u Bah HDR.U la ther ruh da kaba ong, “Ka jingkren bein u kyrtong HSPDP ka long kumba haram ia u trai ba la lehbha ia u”.“Naduh ba nga aiti sha ka ain la thanda ban pynsaphriang khubor lamler ha whatapp ha facebook. Lada kum kine kin long MLA tip ka ri kan long kumno”, la ong u Bah HDR bad bynrap, “Ngam ju pynsngap lada ki kynnoh katno katno ruh tangba haba ka la palat nga aiti beit sha ka ain”.Ha kajuh ka por, u la ong ba kum u nongmihkhmat um ju pyrkhat shuh ialade hynrei u pynleit jingmut beit ia ki paidbah.“Nga long nongmihkhmat ngam ju pyrkhat shuh ialade. Kum u khun Khristan imat u Blei ula thoh ia nga ban ialam iaphi ki paidbah bad ba ngan aiti lut shaphi ki paidbah ki khun bynriew. “Kum u khun Khristan haba phi shakri ia ki paidbah shiteng ka jingshakri ka long kumba shakri ia u Blei”,u la ong.",SHUKI MR: Dei sa  ka pali U Bah HDR,https://www.urupang.com/shuki-mr-dei-sa-ka-pali-u-bah-hdr/
"Jowai, 4 Nohprah:U Dkhot ka National Commission for Safai Karmacharis lane u dkhot ka Commission kaba dei peit ia ka bha ka miat ki Kharmetor kane kito kiba trei na ka bynta ban pynkhuid ia ki jakhlia, ki jaboh jabain, U Jagadish Hiremeni u la wan hiar sha Jaintia Hills mynta ka sngi Nyngkong.Ha kane ka jingwan utei u dkhot ka National Commission for Karmacharis, u la pynlong ka jingialang bad ki heh District ha DC Office ha Khliehriat bad ha Jowai.U ma SC Laloo, uba dei u ADC bad ruh u CEO ka Jowai Municipal Board, u la iathuh ba ka jingthmu ba kongsan jong utei u dkhot ka Commission uba dei peit ia ka jylla Meghalaya ka long ban wad jingtip shaphang ka bha ka miat jong ki Karmacharis (Kharmetor) bad kiwei kiwei kiba trei ha ki kam pynkhuid ia ki jakhlia.Ha ka jingshisha la khot ia kito ki nongtrei jong ka Municipal Board, kiba trei ha ki tnad bapher bapher khamtam ha ki Hospital ba kin donlang ha katei ka jingialang hynrei bun ki bym shym la wan satia.Utei u dkhot ka Commission u la bthah ia ka bor District ban pynlong ia ka jingai sumar ei kaba shisien ha ka 3 bnai na ka bynta ban jurip ia ka koit ka khiah jong ki, ban pynioh insuran ha na ka skim Dr. Ambedkar Foundation bad ban iarap ban pynioh loan shna iing ia ki katkum ki kyndon jong ka ain Karmacharis.Na ka liang ka bor District ka la kular ha khmat utei u dkhot ka Commission ba kan iarap katei ka kynhun batrei ia kum kitei ki kam bad ha ka juh ka por u la iathuh ba la pynsngew ruh ha utei u dkhot ka Commission halor ka jingeh jong ki nongtrei ka Jowai Municipal Board.U ma Laloo u la iathuh ba ki don haduh 33 ngut ki nongtrei ban pynkhuid ia ki jakhlia hapoh ka Jowai Municipal Board bad 10 ngut na kitei kidei kiba shu trei bylla nongsngi ha ka jingsiew kaba 6000 tyngka shibnai.Ka bor District kan pynkhreh ruh ia ki list jong ki na ka bynta ban ioh phah sha ka Commission.",U dkhot ba peit  kharmetor sha Jowai,https://www.urupang.com/u-dkhot-ba-peit-kharmetor-sha-jowai/
"Shillong, 04 Nohprah:U president ka BJP Meghalaya u Bah Shibun Lyngdoh u la ong ba ka jinghiar shuki noh u bah Comingone Ymbon ka la paw ba ka la don ka jinghuri hura kaba jur bha ha ka Congress kaban sa bthei shen.Haba twad jingmut mynta ka sngi, u Bah Shibun u la ong ba ka Congress ka la don hapdeng ka jingsyier bad ka jinghiar shuki u Bah Comingone ka la nang pynpaw pyrthei shuh hadien ba u president ka MPCC u Bah DD Lapang u la rai ban nym iakhun shuh; nangta u Dr RC Laloo ruh u la rai ban shong thait noh bad kumjuh ka myntri tnad ka koit ka khiah ka Kong Roshan Warjri ruh.“Ka jinghiar shuki u bah Comingone ka la paw ba ka huri hura hapoh ka Congress ka la jubor”, la ong u Bah Shibun.U la ong ba ki nongialam ba kham rangbah ka Congress ki la rai ban nym iakhun shuh ha kane ka elekshon namar ba ki la sngewthuh ba ka party kan nym poi shuh shano shano ruh.“Baroh ki ju iaknieh ia ka kam myntri sorkar hynrei ka jinghiar shuki u bah Comingone ka la paw ba kane ka party kam don jaka shuh ha kane ka jylla bad ka BJP kumba la kam u nongialam u Nalin Kohli kan sa thaw ia ka sorkar ha ka jylla hadien ka elekshon”, la ong u Bah Shibun bad bynrap”U Bah Comingone u long myntri tang khyndiat bnai ruh u la mad ia kane ka sorkar kaba ialam da u Dr Mukul Sangma”.Hynrei ha kawei ka liang u bah Shibun u la ong ba ka BJP kam pat kwah ban pynpaw ia ki MLA kiban iasoh namar ba ka ap haduh ban kut ka dorbar tlang kaban sdang shen mynta.“Ngi la don ka jingiakren bad ki MLA ban iasoh hynrei ngim pat kwah ban pynpaw namar ba kan ktah ia ki ba ki dang don ha ka jinglong MLA”,la ong u Bah Shibun bad bynrap, hadien ka dorbar yn sa paw pyrthei baroh.","Hiar shuki u Ma Comingone, ka Congress, ka la jan bthei, ong ka BJP",https://www.urupang.com/hiar-shuki-u-ma-comingone-ka-congress-ka-la-jan-bthei-ong-ka-bjp/
"Shillong, 04 Nohprah:Ka Hynniewtrep Youth Council (HYC) ka la pynbna ba kan pynlong ia ka jingiakhih pyrshah ia ka jingkuman kane ka sorkar ban dawa ban pynlong kam ia ki 14 tylli ki mat kynthup ka Inner Line Permit (ILP).Shi bynta ban pynjur ia ka jingdawa na ka sorkar, ka HYC ka la rai ban pynlong ia ka jingshah thngan kaba lai sngi kynthih naduh ka 7 tarik mynta u bnai haduh 9 tarik ha mot u Bah Bull N Lyngdoh uba dei u president barim ka KSU bam kwai ha duwar u Blei.U general secretary ka HYC u Bah Robert June Kharjahrin u la ong ba kane ka jingiakhih ka long shi bynta na ka ‘Save Hynniewtrep Mission’ kaba bteng biang na ki jingiakhih ba la leh naduh kham mynshwa.“Ngin sdang ia ka jingiakhih da kaba shah thngan naduh ka 7 tarik mynta u bnai ha ka por 10 baje mynstep na u mot sah kynmaw jong u nongialam barim ka KSU, u Bah Bull N Lyngdoh ba don ha Dhankheti bad yn pynlong ia ka jingshah thngan haduh lai sngi lynter naduh ka 7-9 tarik”, u la ong haba kren sha ki nongthoh khubor mynta ka sngi.U la ong ba lada ka sorkar kam wanrah ia ka jingiatai ha ka dorbar tlang ia ki mat jingdawa ka seng khamtam kiba iadei bad ka jingioh rung ki bar jylla na ka liang ka seng kan sa pynlong ia ka jingiakhih ba kham tyngeh ka ban sa pynbna hadien ka 9 tarik pyrshah ia ka sorkar bad ki MLA kiba don ha ka liang synshar.U la byrngem ruh ba lada ki seng sain pyrthei kim lah ban pynrung ia ki mat jingdawa jong ka seng ha ki mat elekshon ne manifesto jongki, ka seng kan ialap pyrshah ia ki ha ka elekshon.U nongialam ka HYC u la ong ba ka jingiakhih kan iaid ruh ha ki sngi ba long ka dorbar tlang.U la ong ba ka CEC ka la rai ban bteng ia ka jingiakhi pyrshah ia ka jingkuman jong ka Sorkar MUA-II ia ki mat dawa jong ka seng kaba la ai ruh ha u Myntri Rangbah ka jylla u Dr Mukul Sangma naduh 23 Rymphang, hynrei ka Sorkar ka khlem leh eiei.Halor kane ka seng ka la khot ruh ban iakren bad ki myntri sorkar hynrei kim shym la poi satia, bad na ka liang ka seng ka la leit ban pynsngewthuh paidbah kylleng ka bri Hynniewtrep.U la iathuh ba ka seng ka la iakynduh ruh ia ki seng sain pyrthei kiba don ha ka liang pyrshah, kum ka UDP bad HSPDP, bad wat ki party ki bym don ia ki MLA ha ïing dorbar kata KHNAM bad PDF, ha kaba u la iathuh ba ka KHNAM ka la kular ban pynrung ia kine ki mat ha ka vision document jong ka, bad ka HSPDP ka la rah 5 tylli ki mat ban shimkhia, katab ka UDP wat ka la kular hynrei haduh mynta kam pat ong eiei.","KWAH ILP: Ha u Mot u Bah  Bull, yn shah thngan ka HYC",https://www.urupang.com/kwah-ilp-ha-u-mot-u-bah-bull-yn-shah-thngan-ka-hyc/
"Jowai, 4 Nohprah:Ban pynshlur ha ki kam rep kam riang na ka bynta ban kyntiew ia ka ioh ka kot ki paidbah ha ka thain khappud, Karbi-Anglong bad West Jaintia Hills, ka Chankylliang Development Society (CKDS) ha kane ka sngi Saitjain ba la lah ka la thaw ia ka Club jong ki nongrep kaba la tip da ka kyrteng kum ka Psiar Farmers’ Club ka ban treikam na ka shnong Psiar, West Jaintia Hills.U Executive Director katei ka Club, u ma D Shadap u la iathuh ba ka jingthmu ba kongsan kane ka Society ka long ban iarap ia ki paidbah katei ka thain ha kaba iadei bad ki skim sorkar kiba ma ki kim ju bna satia baroh shi katta.Kane ka Farmers’ Club kan iarap ruh ia ki paidbah ha kaba iadei bad ka kam pyniaid iew ia ki mar rep jong ki khamtam eh ia u Sying, u Shynrai bad ia u Sansar.Ka Club kan pyntikna ba ki paidbah kiba shong bas ah ha ka thain khappud kim dei an don ka jingsnew ba ki la shah iehbein ha ka sorkar namar ka Block Officer bad ka bor District ka donlang ryngkat bad ki ban peit ia ki jingeh jong ki.Ka CKDS ka don ruh ka jingthmu ban plie ia ka ‘Miej Iarap’ (Help Desk) bad ruh ia ka Information Centre lane ka Meij ban ioh jingtip halor ki jingeh bad ki jingdonkam jong ki paidbah. Ia kane ka Help Desk bad Information Centre yn buh ha Jowai kaba dei ka nongbah ka WJH.","Ka Club jong ki nongrep, thaw  sha khappud Karbi Anglong",https://www.urupang.com/ka-club-jong-ki-nongrep-thaw-sha-khappud-karbi-anglong/
"Shillong, 4 Nohprah:Ka samoi hikai Khasi kaba lai jong ka Skul Hikai Khasi jong ka SBUK, kan sdang naduh ka 17 tarik u Rymphang jong ka snem thymmai. ?a ki application forms dei ban pynpoi ha ne shuwa ka 20 tarik u Kyllalyngkot, 2018, bad kito kiba kwah ban nang ïa ka ktien Khasi ki dei ban long kiba la 18 (khatphra) snem shaneng ka rta. Na ka bynta ban kyntiew shuh shuh ïa ka ktien bad ka thoh ka pule Khasi, bad ban pynsuk ruh ha ki jingïadei ba man ka sngi, ha ka imlang ka sahlang bad kiwei ki nongshong shnong ki bym dei ki Khasi, ka SBUK ka ai jinghikai halor ka ktien Khasi ïa kito ki nongshnong shnong ki bym dei ki Khasi, ha man la ka Sngi Saitjaiñ, ha Shillong Law College, naduh ka por 5 baje janmiet, bad ym donkam jingsiew eiei. Ka dei ka skul maphot! Na ka bynta ki jingtip kiba bniah, kylli na une No.9863023736, ne email: wankharkrang@gmail.com.Ka SBUK ka kyrpad ïa ki jingkyrshan lem jong ki para-ri. Khublei ShiSBUK!",Ka samoi hikai Khasi ka SBUK,https://www.urupang.com/ka-samoi-hikai-khasi-ka-sbuk/
"Nongstoiñ, 04 Nohprah:Halor ka jingdawa pynkynriah kam ka HNYF ia u BDO ka Mawthad-raishan C&RD Block, na ka liang jong ka seng Khasi Student Union (KSU) Mawthadraishan Circle ka la ai ia ka jingkyrshan kaba pura ia ka seng HNYF bad ka sngewiahap ruh ia katei ka jingdawa ban pynkynriah kam noh ia u BDO u bah L. Diengdoh.U samla A. Hoojon Publicity Secretary ka KSU, ha ka kyrwoh khubor ba la phah, u la ong ba ka Mawthadraishan Block haduh mynta hi ka dang long kawei na ki Block kaba dang sahdien tam haba ia nujor bad ki wei pat ki Block ha ka West Khasi Hills District.“Ha kine ki snem ba don u tei u BDO u bah L. Diengdoh ka Block kam don satia kata ka jingkiew ha kano kano ka liang , kyrpang lei lei ia ka tei ka ophis kaba la long kum ka sem masi sem blang, kat ka jingshisha ka iing (building) jong katei ka ophis ka la biang palat hynrei namar ka jingbym shim khia da u tei u heh katei ka ophis, ka la long ka jingilehrain ia ki ba hap hapoh katei ka Block” ong u tei u samla ha ka kyrwoh.Wat la ki sengbhalang jong katei ka thain, ki la dawa ban pynkynriah kam noh ia u tei u BDO, hynrei na ka liang jong ka Synjuk ki Rangbah shnong Kynshi Area pat ki la pynpaw ka jingpyrshah kaba jur halor katei ka jingdawa pynkynriah kam jong ka seng HNYF ia u tei u BDO jong ka Mawthadraishan .“Ka jingdawa pynkynriah kam, ka long tang namar ba u BDO u bun kam ha ka kam election ha ka jingshisha sha katkum ka jinglap jong ka synjuk u tei u BDO ba mynta u long shisha u briew u ba kit khia ia ka kam u bym ju pep ban wan ophis kumba la kam da katei ka seng” ong u bah Aiban Syiemlieh President ka Synjuk ha ka kyrwoh khubor.Shuh shuh ka kyrwoh na u tei u nongialam ka synjuk u la ong ruh ba u BDO u long ruh u briew u ba kloi ban iarap ia ki shnong ki thaw ban pynbeit wat ia ki jingduna kiba ki shnong ki ia kynduh ia ki jingeh naduh bala wanbah L. Diengdoh kum u BDO ki kam ki kam ki iaid beit iaid ryntih kam ju don ka kam kaba dkoh kumba la kam da katei ka seng.","WENG BDO: Kyrshan ka KSU,  pyrshah ki Rangbah Shnong",https://www.urupang.com/weng-bdo-kyrshan-ka-ksu-pyrshah-ki-rangbah-shnong/
"Nongpoh, 24 Naiwieng:Ka ju don ka jingong, nang lur u sniang, nang ioh burom u ksew bad halor kane ka phang ruh, la imat kumba ka thew shata bad U bah FD Ramsiej, ula ong, ba ula trei shitom, na bynta katei ka seng, hynrei ia katei la shu wan knieh, da uba dang shu rung thymmai ha ka seng.Katei ka dei hadien ba ka United Democratic Party (UDP) ka la pynbna ban ai ticket ia Bah Mangkara Pathaw na Umroi constituency bad U Bah Firstforce Deki Ramsiej, uwei na ki nongialam ba radbah ka Party bad uba dei ruh uba trei shitom met bad mynsiem ban pynkhlain ia ka Party ha katei ka Konstitwensi, ha ryngkat ka jingdonlang ki nongkyrshan ka Umroi Circle, ki Primary Unit kiba don haduh 72 tylli bad ki phew tylli ki Sub-Unit jong katei ka Konstitwensi, mynta ka sngi ki la pynlong ia ka jingialang kaba kyrkieh ha Bhoirymbong ban pynpaw ia ka jingpyrshah kaba jur halor katei ka jingshimrai kyrkieh da ki heh Nongialam ka UDP.U Bah Firstforce Deki Ramsiej, haba iakren bad ki nongthoh khubor, u la ong ba kane ka jingpynduh Tiket ia u bad ka jingai tiket ia u Bah Mangkara Pathaw na katei ka Konstitwensi, ka dei ka kam kaba la leh da ki nongialam ka UDP hapoh ka jylla.Shuh shuh, u la iathuh ruh ba ha kine ki snem ba la leit, u la trei shitom na ka bynta ba pynkhlain ia ka seng, ha katei ka Konstitwensi, hynrei ynda la dei ka por ban ioh kheit ia u soh (Tiket), la shu wan knieh jyndat pat da kiwei pat bad kiba dei ruh kiba dang rung sha ka seng, dang tang ha kine ki khyndiat bnai ba ladep.“Halor ka jingduh Tiket na katei ka Konstitwensi, u Bah Firstforce Deki Ramsiej, u la kynnoh ba kane baroh ka dei namar ka jingwan tuklar da u Bah Donkupar Sumer, namar u khein poh ianga da kaba niew ba ngam lah ban jop namar ba nga dei uba duk na Umroi Constituency” ong u Bah F.D Ramsiej.Haba ther pat halor ka jingai Tiket ka UDP ia u Bah Mangkara, u Bah F.D Ramsiej, u la ong ba u Bah Mangkara u dei uba dang pyniasoh thymmai sha ka UDP, ha kaba u dang wan pyniasoh ialade dang ha ka 14 tarik Naiwieng mynta u snem, namarkata kane ka jingai tiket syndet sha u Bah Mangkara ka lah ban nangpyntroin pynban ia ka Party ha kane ka Konstitwensi, bynrap u Bah F.D Ramsiej.",Ther U Bah F.D Ramsiej halor ka  jingioh tiket U Bah Mangkara na Umroi,https://www.urupang.com/ther-u-bah-f-d-ramsiej-halor-ka-jingioh-tiket-u-bah-mangkara-na-umroi/
"Shillong, 24 Naiwieng:Ka jingjia ka dei kaba sngew lyngngoh bad kata ka long ba ki 27ngut ki nong shong shnong jong ka 9-Khahbada, kiba hap ha ka 21-Sohlab Polling Station jong ka 26- shella Constituency, kim don kyrteng thep vote shuh, wat la ki don ia ki dur vote jongki.U bah J Goren Swett, uwei na ki nongthep vote jong katei ka shnong kaba rit, kaba hap ha Shella, ula iathuh ha une u nongthoh, ba ka shnong 9-Khahbada, kam don shuh ha ka jaka thep vote ha Sohlab bad kumta kitei ki nongshong shnong, kin nym ioh shuh ban thep vote ha ka elekshon MLA 2018, wat la ki don ia ki dur EPIC, hynrei, kim lah ban pynshisha, namar ba ki kyrteng jongki, kim don shuh ha ki jaka thep vote. La iathuh da u bah Swett, ba katei ka jingtip jongu, ka dei hadien ba ki don ki samla kiba leit pynrung kyrteng thymmai, kiba na katei ka Shnong, hynrei, kim shym la ioh lad satia, namar ba katei ka shnong, ka la jah noh na ka thup jong ki nongthep vote.U Bah Swett, ula kren diaw mynsiem, da kaba ong “Yn leit ud iano” bad u khmih lynti ba U MLA jong katei ka thain, un shim khia ia katei ka kam, ba ki nong Khahbada, kin nym duh, ia la ka jong ka hok ban jied nongmihkhmat ha ka sien ka ban sa wan“U Bah J G Swett na Shella uba long ruh u founder state member ka Aam Aadmi Party Meghalaya u la iasoh noh bad ka party BJP. Ia kaba la pdiang burom daki heh ka BJP jong ka state Meghalaya ha Ichamati ha ryngkat ka jingdon lang jong u Bah Jrop Sing Nongkhlaw uba long ruh u kyrtong ka seng BJP naka 26 Shella Assembly Constituency. Ka jingleit pyniasoh bad kyrshan jong u Bah J G Swett ia ka seng BJP ka long ka jingkmen kaba khraw iaka seng BJP Shella Mandal naka bynta ka election MLA 2018”.",SNGEW LYNGNGOH: Jah kyrteng ka  shnong Khahbada & 27ngut ki nongthep vote,https://www.urupang.com/sngew-lyngngoh-jah-kyrteng-ka-shnong-khahbada-27ngut-ki-nongthep-vote/
"Shillong, 21 Naiwieng:U Myntri Rangbah u Dr Mukul Sangma u la ong ba ka sorkar pdeng imat ka don ka jingmut sniew ban kput ia ki briew kiba seng kam seng jam ha ka kam jngohkai pyrthei namar ba ka buh da ka khajna (GST) kaba kyrpang ia ki nongseng hotel, restaurant.‘Ngan thoh sha ka sorkar pdeng ba ka dei ban pynsuk ia ka rukom lum khajna na ki kam ba iade bad ka kam jngohkai”, la ong u Dr Mukul.U la ong ba ka long kaba sngew sammut ba kumno ka sorkar pdeng ka la buh da ka dor khajna kaba khampher bad kham jwat ia kiba seng ha ka kam jngohkai bad kane kam long kaba sngew dei.“Ka sorkar pdeng imat ka kwah kput iano iano ban buh khajna kaba khamheh ia ki kam ba iadei bad ka kam jngohkai pyrthei. Dei ban don ka khajna kaba iahap sur ym ka khajna ban shu pynbor”, la ong u Dr Mukul.",Imat don jingmut sniew ban oh  khajna ia ka tnad jngohkai: Mukul,https://www.urupang.com/imat-don-jingmut-sniew-ban-oh-khajna-ia-ka-tnad-jngohkai-mukul/
"Nongpoh, 21 Naiwieng:Ka ju long hi ka rukom ba bunsien tang namar ka jingdon jong uwei bad arngut ki riew wad dong hapoh shnong, ka wanrah pat ia ka jingpynkulmar ia ki paidbah nongshong shnong hi baroh kawei bad kawei na ki nuksa halor kane ka dei ha kawei ka jingjia hapoh ka shnong Kynjoiumran, Ri Bhoi District, kaba la mih ki huri hura namar ka jingkynnoh da uwei u riew rangbah ba ki nongkitkam ka VEC ha katei ka shnong kim shem la pyntrei hok ia ka skim MGNERGS.Halor kitei ki kynrum kynram ha katei ka shnong, mynta ka sngi u BDO ka Umsning C&RD Block, u Bah PS Tynsong, ha ryngkat bad ki nongtrei jong katei ka Block, ki la hiar sha katei ka shnong ban wad ia ka jingshisha ban tohkit bniah na ki paidbah, la katei ka jingkynnoh u Bah Plielad Kshiar, uba la leit ban ujor sha u Bah John Mawphniang, General Secretary ka RBPM, na ka bynta ban wad jingtip, halor ki jingpyntrei ia ka skim MGNERGS ha katei ka shnong.Kumba la paw ha ka jing wad jingtip, ka jingkynnoh ba la kynnoh ba la pyndonkam bakla ha kaba pyntrei ia katei ka skhim MGNREGS ka dei ka jingpyntrei ia ka projek kaba ia dei bad ka Irrigation canal bad ka Land Development bad ka Compost pit ba la mang lyngba ka skhim MGNREGS.Hynrei ha kane ka Public Hearing, ka la kylla long pynban kaba ithamula, namar katei ka jingkynnoh pyndonkam bakla ia katei ka skhim ha katei ka shnong, ka dei kaba la shu kynnoh khlem nongrim bad la sakhi ruh da ki paidbah hi kiba la pynshisha ba kam don satia kano kano ka jingpyndonkam bakla.Ki nongbat Job Card ha katei ka shnong, ki la pynshisha hakhmat u BDO ba kam don kano kano ka jingpyndonkam bakla ia ka skhim bad kano kano ka kam ba la leh ha ka shnong na ka skhim MGNREGS ka dei kaba la shim rai hi da u paidbah bad kam don ruh kano kano ka jingbam sap ne ka jingpyndonkam bakla, hynrei la pyntreikam ia ka skhim katkum ki kyndon treikam jong katei ka skhim.Hadien ba la bishar bniah da u BDO bad pan ka jingpynshai na ki paidbah ba la lap ba kam don kano kano ka jingpyndonkam bakla ia ka skhim bad dei hadien ruh ba u paidbah u la pynshai sha u BDO katkum ka rai jong ka VEC ha kaba la pynkut noh ia katei ka jingialang, ha kaba wat u Nongujor ia ka RTI ruh u la hun hadien ba u la lap ba ki paidbah ki sakhi ba la pyntreikam hok ia ka skhim.","Tohkit u BDO, ba pyndonkam  bakla ia ka skim MGNERGS",https://www.urupang.com/tohkit-u-bdo-ba-pyndonkam-bakla-ia-ka-skim-mgnergs/
"Shillong, 21 Naiwieng:Ka Tamasa Sniew surok kan sdang lashai ka sngi ka 22 tarik u naiwieng bad katei ka tamasa kan sdang da kaba leit shon dur kylleng kylleng ki surok ha ka jylla ryngkat ka pla kad bad ki jingthoh ia ka kyrteng ka surok la ka dei ka surok National highway ne ka surok shnong.Katei ka tamasa kan sdang ha kajuh ka por 11 baje mynstep ha kylleng ka kylla ha baroh ka ri Lum Khasi-Jaintia bad Garo. Ka kynhun kaba pyniaid ia kane ka tamasa ka la phiah ia ki kynhun jong ka ki ban peit ha nongkyndong, ha sor, bad la phiah kynhun ruh na bynta ki ban peit ha kylleng ka ri Lum Garo.Ia ka kynhun kaba dei ha sor Shillong yn ialam da u bah Danny Rynjah hynrei na katei ka kynhun jong u la phiah kynhun shuh shuh da ki phew ngut ki nongtrei mon sngewbha ban rung ha kylleng ka sor shillong. Ia ka kynhun kaba dei peit ha Mawkynrew C&RD Block yn ialam da ka kong Agnes Kharshiing ( CSWO) bad ki don la ki jong ki jong ki kynhun ha manla ki C&RD block ki ban leit kylleng ki shnong.Ha kaba ia dei bad ka ingsdang na Sor Shillong u bah Danny Rynjah u la ong ba kin sdang naduh 3 mer shuwa ter ter haduh ban da poi ha Mylliem bad yn shon dur ia ki surok National high way kiab don thliew, kiba sniew bad kumjuh ruh ia ki surok shnong. Nangta kan poi sha Mawkhar, Mawlai, sha NEIGRHIMS bad kiwei pat ki bynta jong ka sor Shillong kaba ki hap ban pyndep kumba 2 ne 3 sngi.Katei ka kynhun ka pynlong ia katei ka tamasa ban lum jingtip baroh ia ka jingsniew ki surok ha kylleng ki C&RD block bad kylleng ka sor Shillong bad hadien ba la lum jingtip baroh ryngkat ki dur ki dar yn ujor da ka PIL sha ka Meghalaya High Court. Hadien ka surok katei ka kynhun ka don jingthmu ruh ban pynlong tamasa sa ia ka umbam umdih, ka jingbym biang ki skul, ka jingbym biang ki jaka sumar bad kiwei pat ki jingduna ki paidbah.",Mynta yn sdang ka  Tamasa Sniew surok,https://www.urupang.com/mynta-yn-sdang-ka-tamasa-sniew-surok/
"Shillong, 20 Naiwieng:Ka KSU Pynursla ha ryngkat ka jingsynran lang ki nongialam ka KSU Sengkmie mynta ka sngi, ki la leit ia kynduh ia u Deputy Commissioner ka East Khasi Hills bad ki la buh ia ka jingujor hakhmat u DC namar ka jingwan tuh maw ki khar Bangladesh kaba manla ka sngi na Wah Khasmar kaba hap ha Nongsohphan-Raid Lyting bad ha Elaka Nongshken.Katkum ka jingiathuh u President jong ka KSU Pynursla u samla Ennocent Khongstia u la ong ba katei ka jingtuh maw ki khar Bangladesh ka dei kaba manla ka sngi bad ki ju wan da ki lieng ne da ki kali. U la iathuh ba ki khar Bangladesh, ki ju wan tuh maw na bri jong ki riew shimet bad ki tuh bad pynjulor ruh ia ki diengkwai bad kiwei pat ki jingthung jingtep.U samla Khongstia u la iathuh ba ki Khar Bangladesh ki la sdang ia katei ka jingwan tuh maw naduh u snem 2007 hynrei hadien katto katne por ba ka KSU ka la shim khia ia katei ka bynta ki la sangeh noh bad dei ha u snem 2015 haduh mynta ba katei ka jingtuh maw ka la sdang biang. U la ong ba la ujor nyngkong eh ha u snem 2007 ia katei ka jingwan tuh maw ki khar Bangla da ka kong Victoria Rymmai hynrei mynta ruh katei ka trai bri ka la wan ujor biang sha ka KSU bad u la ong ba don ruh kiwei pat ki trai bri kiba la sha ktah hynrei tang katei ka longkmie kaba la wan ujor.Katkum ka jingiathuh utei u nongialam KSU u la ong ba bun ki bynta kiba shah ktah eh ha katei ka jingwan tuh maw ki khar Bangla kiba ju wan ha ka por mynsngi ruh ka dei ka jaka kaba hap sha Nongsohphan bad katto katne ha ki bynta ba hap ha Nongshken ( ki jaka ba don mar shilliang bad katei ka wah Kashmar). Katei ka jaka ka don ruh ha syndah jong u Pillar 1263-9S. La kylli kumba katno trok ki khar Bangla ki ju kit maw na kitei ki jaka , utei u nongialam KSU u la ong ba kumba 20 trok ha ka shisngi. Utei u nongialam KSU u la ong ba hadien katei ka jingiakynduh u DC u la ong ia ki ba un sa khot jingialang ia ki shipai BSF bad ia u SP ka East Khasi Hills ban ia kren ia katei ka bynta bad hadien ka jingialang un sa pyntip sha ki nongialam jong katei ka seng.","20 trok shisngi, wan khlong maw  ki khar Bangla na Wah Khasmar",https://www.urupang.com/20-trok-shisngi-wan-khlong-maw-ki-khar-bangla-na-wah-khasmar/
"Shillong, 21 Naiwieng:Ka jingwan tuid ki bar jylla kiba ju wan manla ka sngi sha NEIGRHIMS da ki bos Night Super ka la pyn-kyndit bad pynlyngngoh ia ki paidbah bad kiba bun na kitei ki bar jylla la ong ba ki dei ki Muslim. Ha ka step 7 tarik mynta u bnai ka KHNAM ka la leit kyndit kyndit sha katei ka jaka sumar ban peit ia katei ka jingtuid ki bar jylla bad ka la lap haduh 6 Bos (Night Super) kiba la wan poi dang step phyrngap hakhmat khyrdop ka NEIGRHIMS bad na kitei ki 6 Bos ki la don ruh bun phew ngut ki bym don kot don sla bad ki bym tip tang ia ka EPIC ruh bad ia kitei ka KHNAM ka la aiti sha ki pulit.Hynrei ki lad khubor ki la iathuh ba ka jingwan tuid ki bar jylla sha katei ka jaka sumar kam shym la sangeh satia bad ka la nang iai bteng iai bteng kumta mynta ka step phyrngap ha ka por 3 baje ki nongialam ka KHNAM ki la leit biang sha katei ka jaka sumar bad ki la lap biang sa 3 bos (night Super) ki bar jylla hakhmat khyrdop ka NEIGRHIMS. Katkum ka jingiathuh u President ka KHNAM state Youth Wing u la ong ba ha ka shi bos ki don kumba 50 ngut tam bad 3 bos ki la don kumba 150 ngut tam bad khyllung khynnah bad rangbah bad kynthei.U President jong ka KHNAM State Youth Wing u bah Thomas Passah, u la iathuh ba u la ia kren bad ki briew kiba trei hapoh NEIGRHIMS bad ki la iathuh ba manla ka step ki ju poi kumtei da ki 3 ne 4 bos ki bar jylla. U la ong ba haba ki nongialam ka KHNAM ki kylli ia ka jaka shong jaka sah jong ki -baroh ki la iathuh ba dei na Silchar, “Ki wan bad khun bad lok ym ithuh ithaw shuh, haba peit na ki jaiñ ki nep ki song ba ki wanrah la i kum kiba mut ban wan sah shane” ong u bah Thomas.U la iathuh ba ha kane ka sien ba mynta ki la kham bun kiba don kot don sla bad khyndiat ngut ki bym don kot don sla, “Imat na Infiltration Check gate ruh ki la check, nga la kylli na kitei ki briew ki iathuh ba ki wan check” u la ong.“Nga la kylli ia ki, ki pang kumno don kiba ong pang snieh doh, pang kaei kaei ngam sngewthuh sngewthaw shuh, da nga peit ia ki briew bym i kob pang eiei, don kiba ong ba pang ka lok, ki wan ialam pat bad ki khun ki kti rynjaiñ, nga la ong ia ki balei ha Silchar ym don jaka sumar seh, ki ong pynban ba ka tad hangne, nga lyngngoh shisha kane te ka bym lah long shuh ban kham tad hangne ban ha Silchar, hangne tang ka bai kali ka bai bam jong ki ruh katno shuh, ha Silchar ruh ki Hospital sorkar kiba bun, ki Medical College ki don, nga suba ba kine ki briew ki wan da kawei pat ka jingmut” ong u bah Thomas Passah.Shuh shuh u bah Thomas u la ong ba ha NEIGRHIMS ka don ka L&T Company kaba trei ia ka projek kaba T.100 klur tyngka ban pynheh ia ka NEIGRHIMS bad ha ka por ba ka KHNAM ka leit khynra ha katei ka jingpyntrei ia katei ka kam, ka la lap ba ki nongtrei baroh ki dei na Silchar bad kiba bun dei ki Muslim bad haba kylli ia ka Labour License kim don jingtip eiei shaphang ka Labour License ne ka District Council. Utei u nongialam ka KHNAM u la pynpaw ka jingsngewkhia ba ka District Council ruh ka shong kli kti ha kaba ia dei bad katei ka kam.Utei u nongialam ka KHNAM u la iathuh ba manla ka step kitei ki bar jylla ki ju ap lypa hakhmat khyrdop ka NEIGRHIMS bad tang mar ia plie ka khyrdop ki la leit ieng laiñ ban shim slip dawai bad haduh ban da dei ka por plie ai dawai u laiñ u la jrong bha, “Kane kan pynduh nong ruh ia ki trai jylla kiba leit shim dawai na katei ka jaka sumar”.",Sa 3 Bos ki bar jylla ioh bat  ka KHNAM ha NEIGRHIMS,https://www.urupang.com/sa-3-bos-ki-bar-jylla-ioh-bat-ka-khnam-ha-neigrhims/
"Shillong, 21 Naiwieng:U Deputy Commissioner ka East Khasi Hills u bah P.S Dkhar u la buh por hapoh shibnai kaba sdang naduh mynta hi ka sngi ba baroh ki jala pule, ki jaka bam, ki ing basa ki riewshimet bad kumjuh ki ophis sorkar kiba don hapoh u pud u sam ka Sohra ki dei ban pyndam noh ia ka jingthoh Cherrapunjee bad ki dei ban buh da ka kyrteng Sohra. Ia kane la iathuh da u President ka KSU Sohra Circle u samla Shemphrang Synrem haba ia kren bad ki nongthohkhubor hadien ba ka KSU ka la wan ia kynduh ia u DC.U samla Synrem u la ong ba kham mynshuwa ka ophis jong u SDO (Civil) Sohra, ka la pynmih hukum ba dei ban pyndam noh ia baroh ki jingthoh kiba thoh Cherrapunjee ha Sohra bad ia katei la ai por kumba hynriew bnai; hynrei wat hadien ba la kut katei ka por don ki ophis sorkar, ki jaka pule, ki jaka bam, ki ing basa ki bym bud ryntih bad hadien katei ka KSU ka la ai por biang ia ki haduh ka 11 tarik mynta u bnai hynrei kim shym la patiaw kumta ha ka sngi balang jong ka taiew ba la dep ki nongialam ka KSU ki la leit ban pyndam hi noh ia kitei ki jingthoh.Hynrei ha katei hi ka sngi 6 ngut ki nongialam ka KSU ki la shah kem namar ka jingujor FIR jong u Post Master ka Post Office Sohra bad kham hadien la bynrap sa ka FIR na u Secretary ka RamaKrishna Mission. Dei namar katei ka jingbym iaid beit iaid ryntih ka jingpyndam ia ka Cherrapunjee ka KSU ka la leit ban ia kynduh bad u DC mynta ka sngi. U samla Synrem u la ong ba hadien katei ka jingkular u DC na ka liang ka KSU ruh kan leit ban ia kynduh sa ia u SDO ( Civil) Sohra ban ia kren ba un pyniaid da ka jingthoh.Utei u nongialam KSU u la ong ba ki riew shim kabu ki la sdang ban pyntieng ia ki nongialam ka KSU da kaba ujor FIR bad pynkem ia ki hynrei u la ong ba katei ka seng kan ym shongthait satia bad kan iai trei na ka bynta ka burom jong ka thaiñ Sohra. U la ong ba ha Ramakrishna Mission ka long shisha kumto kumba u la kren ha u Rupang ba shi pick up ka rong ruh ym pat dap ban pyndam ia ka jingthoh Cherrapunjee. Ka KSU ka la dawa na ki bor ba halor ban pynshitom ia baroh kito ki jaka pule, ki ophis, ki jaka ki riew shimet kiba la leh bym salia bad kiba leh pyrshah ia katei ka kam.",Shibnai ai por u DC ban pyndam  noh ia ki jingthoh Cherrapunjee,https://www.urupang.com/shibnai-ai-por-u-dc-ban-pyndam-noh-ia-ki-jingthoh-cherrapunjee/
"Shillong, 21 Naiwieng:Mynhynnin ka nohphai sngi ka 20 tarik u naiwieng ki pulit ki la kem ia 2 ngut ki briew bad la kynnoh ba ki dei kiba thmu ban leit ia kynduh ia ki nongialam ka HNLC sha Bangladesh. Kitei ki 2 ngut kiba la shah kem ki long u Khroo Lamsalanki Pariat, 39 snem karta uba na Iawmusiang, Jowai bad uwei pat u Samir jolly, 44 snem karta na Noida , UP. La kem ia kitei ki 2 ngut na Dawki katba ki dang thmu ban leit sha Sylhet, Bangladesh ban ia kynduh ia ki heh HNLC mynta ka sngi ka 21 tarik u naiwieng. Ka khubor na u SP ka West Jaintia Hills u bah Vivek Syiem ka la ong ba kitei 2 ngut nyngkong kim shym la kren shai hynrei hadien ba la tohkit ki la iathuh ba ki la ia kren bad ki nongialam ka HNLC lyngba u Publicity Secretary jong katei ka seng u bah Saiñkupar Nongtraw bad kiwei pat ki nongialam. Katei ka jingthmu leit ia kynduh jong ki ka long lyngba ka Art of Life hynrei u SP u la ong pat ba kim ioh bor eiei na ka sorkar ban leit ia kren katkum ka UAP Act bad katei ka jingleit jong ki ka dei kaba suba sniew. La rejistar kes ha Dawki PS Case No.15(11)2017 U/S 120B IPC R/w Section 10/13 UAP Act bad la leit rah ia ki sha Jowai District Court na ka bynta ban pan bor ban tohkit bniah.","Shah kem 2 ngut na Dawki, ba  thmu leit ia kynduh ia ki heh HNLC",https://www.urupang.com/shah-kem-2-ngut-na-dawki-ba-thmu-leit-ia-kynduh-ia-ki-heh-hnlc/
"Shillong, 21 Naiwieng:Ka sorkar jylla kam hun ia ka rai ba la pynmih da ka Meghalaya High court kaba pyndam ia ka jyrsieh thungkam ha kaba iadei bad kam nonghikai ha ki skul sorkar ha ka jylla. Ka Meghalaya High Court ka la pynmih ia kane ka hukum ha ka 2 tarik mynta u bnai hadien ba ka la pynlong ia ka jingbishar bunsien ia kane kam.Mynta ka sngi, ka kynhun myntri ka la shim ia ka rai ban ujor sha ka Supreme Court hadien ba la ioh ia ka jingai jingmut na ka tnad ain bad na ka tnad pule puthi ka jylla.Haba pyntip ia kane, u Myntri Rangbah ka jylla u Dr Mukul Sangma u la ong, “hadien ba ka sorkar ka la eksamin ia ka jingai jingmut na ka tnad kam ain bad kumjuh na ka tnad pule puthi ka jylla, ka la rai ban bthah ia ka tnad pule puthi ba kan ujor sha ka Supreme Court pyrshah ia ka rai jong ka High Court”, la ong u Myntri Rangbah.U la ong ba ia kane ka kam yn sa aiti ha ka kynhun jong ki riew said ain bad kin sa pynkhreh ia ka dorkhas ban ujor sha ka Supreme Court ka ri. “Ka kam kan sdang naduh lashai ka sngi bad ka kynhun ki riew said ain kin sa pynkhreh ia ka dorkhas ban ujor sha ka Supreme Court”, la ong u Dr Mukul.U la ong ba ka sorkar hadien ba la bishar bniah ia ka jingktah ka rai jong ka High Court ia ki nonghikai skul ha ki kyrdan bapher bapher, ka la shim ia kane ka rai.Lah ban kdew ba ha ka 2 tarik mynta u bnai, ka Meghalaya High Court ka la pyndam ia ka jingthungkam ia baroh ki nonghikai skul LP ba la thung ha u snem 2009-10 da kaba khein beain hadien ba ka la lap ia ka jingleh tuh bad leh bym hok ha ka jingpyniaid ia ka katkum ka kaiphod ka CBI.Ka High Court ka la rai ban aiti ha ka CBI ban tohkit ia baroh ki jaka ialeh eksamin thungkam nonghikai LP ha ki skul sorkar kaba la dep leh ha u snem 2008. Napdeng ki 365 ngut ki nonghikai kiba la thung, ka CBI ha ka jingtohkit ba nyngkong jong ka, ka la lap ba 268 ngut kidei kiba la thung da ka lynti bym dei.Nalor ka Kong Ampareen Lyngdoh, iba mynta I long ka tnad Labour, ka Ampareen Lyngdoh, ka CBI ka la lap ruh ia kiba bun ki Nongmihkhmat paidbah, kynthup ia kiba mynta bad kiba rim, kiba la phah ia ki kyrteng jong ki briew la jong ban pynrungkam ha kane ka kam nonghikai da ka lynti ka bym dei. Kine ki long u Deputy Chief inister ba mynta uba la ai kyrteng 37 ngut.U MLA ka Mawkynrew, u Bah Remington Pyngrope uba la phah bun eh 47 ngut, u MLA ka Nartiang Bah Sniawbhalang Dhar 37 ngut, u MLA ka Raksamkre, u Limison D. Sangma 34 ngut, u MLA Pynursla, Bah Prestone Tynsong 20, u Myntri ka tnad Urban bad MLa Mylliem, u Bah Ronnie V. Lyngdoh 15, u MLA Pynthorumkhrah Bah A.L. Hek 7, u MLA South Shillong Bah Sanbor Shullai 3, u MLA barim, ka War Jaintia, Bah R.L. Tariang 29, u MLA barim kaNongpung bad Vice President ka BJP mynta, u Bah J.A. Lyngdoh 6, u Speaker barim, Bah Charles Pyngrope 3, MLA barim ka Nongshken, Bah Donkupar Massar 2, u MDC ka JHADC, Bah Moonlight Pariat 11, u MLA barim ka Nongkrem, u Bah Lambor Malngiang 4, Bah F.War, adviser jong u Bah, D.D. Lapang 3 ngut.Ka High Court ka la ai por hynriew bnai ia ka CBI ban pyndep ka jingtohkit bad ban pynshitom ia kiba donkti.Kham mynshwa, u Myntri rangbah ka jylla u Dr Mukul Sangma u la kyntait ban pynhiar shuki ia ka myntri ka Kong Ampareen Lyngdoh kaba la shah kynnoh kum kawei na kiba donkti ha ka jyrsieh thungkam nonghikai.","Sha Supreme Court, yn ujor  pyrshah ia ka rai ka High Court",https://www.urupang.com/sha-supreme-court-yn-ujor-pyrshah-ia-ka-rai-ka-high-court/
"Shillong, 21 Naiwieng:Ka sorkar jylla ka la rai ban pynkhie im biang ia ka kam khalai nusip hadien shiphew snem eiei ba ka la shu sah kumto namar ka jingiakhun ha ka kashari bad ka kompeni MS Associate. Ka sorkar jylla ka la iasoi bad ka MS Associate ha u snem 2005 ban pyniaid ia ka khalai nusip hynrei ka la poi sha ka kynrum kynram haduh ban poi sha iing kashari kaba dang sah haduh mynta.Ka jingialang ka kynhun myntri mynta ka sngi ka la pdiang ia ka jingai jingmut na ka tnad Excise, Registration, Taxation and Stamp (ERTS) ba pyniaid biang ia ka khalai nusip shi bynta na ka bynta ban pynmih khajna ia ka jylla.“Ka kynhun myntri kala pdiang ia ka jingtywa ka ERTS ba kan iaid shakhmat ban pynlong biang ia ka khalai nusip”, la ong u myntri rangbah.U myntri rangbah u la ong ba ka jingpyniaid ia ka khalai nusip dei ban dro dur ha kata ka rukom ba ka mar ka dei ban iaid iew bha ha kylleng ki bynta jong ka ri namar ba la shem ba ka jingpyniaid mynshwa, kam long kaba biang ha kaba la shu leh tuh da u nongshim wai namar ka jingiasoi kaba bakla.Ka khalai nusip yn sa pynlong shisien shi taiew bad yn pyndonkam ruh da ka kot kaba kham lait na kano kano ka jingartatien. “Ka ERTS kan sa khot ia ka tender na ka bynta kane bad ka tender ka dei ban long ha ka national level”, u la ong.U la ong ba ka tnad kan pynkhreh ia ki jingdonkam baroh ban pynthikna ba ka jingleh buit tuh na ki nongshim wai kumba la jia ha ka por mynshwa kaba la wanrah ka jingduh nong pynban ia ka sorkar jylla.U Dr Mukul u la ong ba uno uno ne kano kano ka kompeni kaba la ioh ban pyniaid ha kawei ka jylla, ym dei shuh ban jied ban pyniaid ia ka khalai nusip namar ba kumba la jia mynshwa ka sorkar ka la aiti ban pyniaid da u briew ba la pyniaid ia kane ka juh ha kawei ka jylla bad u la pyntroin kylla da ki kam buit tuh.Lah ban kdew ba ka sorkar jylla Meghalaya ka la duh nong da ki phew klur da kaba hap siew sha ka MS Associate tang namar ba ka la iasoi ia ka soskular kaba lyngkrang haduh ba ka kompeni MS Associate ka la ioh lad ban dawa pisa na ka sorkar lyngba ka jingiakhun ha ka iing kashari.",Pynkhie im biang  ia ka khalai nusip,https://www.urupang.com/pynkhie-im-biang-ia-ka-khalai-nusip/
"Shillong, 22 Naiwieng:Ka Sengsamla dong Pdengshnong Mawryng-kneng East Khasi Hills District, ha poh ka jing-ialam u President Samla Pynroi Mukhim Bad U Khrawkupar Lyngdoh General Secy bad la ia don ryngkat lang bad ki samla ka Dong bad da ka jingiarap lang jong ki bor jong ka Mawryngkneng Police Station,myn ha ka 19-20-21tarik Naiwieng 2017 ki la leit ban khynra bad ioh kem kyiad ha ka jaka ba suba die kyiad ha kiba bun ki bynta jong ka dong pdengshnong.U Rangbah Dong Pdengshnong Mawryng-kneng bah Robin Nong-rum. Na ka liang jong u, u la ai ka jingiaroh ia ki samla kiba la trei shitom na ka bynta ka jingbha jong ka dong bad ka shnong hi baroh kawei bad u la maham tyngeh, ba da lei lei ruh un ym ai lad ia ki kam sniew ba kin dang kha roi hapoh dong bad u la kyntu ruh ia ki nong shong shnong ba kin husiar bad lada don kano kano kaba i suba kin sngewbha ban ai jingtip mar mar.",Khynra dukan kyiad ha Mawryngkneng,https://www.urupang.com/khynra-dukan-kyiad-ha-mawryngkneng/
"Shillong, 22 Naiwieng:Ka seng treimon sngewbha ka round table Shillong ka la jied ia ka skul Mohan Massar ha Mawprem na ka bynta ban shna ia ka iing skul, bad kiwei ki jingdonkam jong ka skul. Ka jinglut ban shna ia kane ka iing skul kan long T. 2 klur ban pyndep hapoh lai snem.U Arnav Chachan, u chairman haba kren sha ki nongthoh khubor u la ong ba ka seng ka la dep leh teng ia ka skul Balika Vidhalaya School, Keating Road, Shillong ha kaba ka la shna ia ka painkhana, bad moramot ia ka iing kaba la pei la jot jong kane ka skul.Ban pynmih pisa ia kane ka kam, u la ong ba ka seng kan sa pynlong ia ka Brain Humour ban wan pyni da u nongleh danda ba pawnam u Zakir Khan ha ka 25 tarik Naiwieng ha u Soso Tham Auditorium, Shillong.U la ong ba ia ka jingjied ia ki skul la leh hadien ba la bishar bniah ia ka jinglong jingman jongki, khamtam kito kiba la shah ieh khunswet.",2 klur yn shna iing skul ka Round Table,https://www.urupang.com/2-klur-yn-shna-iing-skul-ka-round-table/
"Nongstoiñ, 22 Naiwieng:Hadien ba ka iing bishar ba ha khlieh duh jong ka Ri, ka la pynmih ia ka hukum ban shah biang sa saw bnai, na ka bynta ban shalan ia u dewiong; ki paidbah ka thain Nongstoiñ, kiba kynthup lang naduh ki malik dewiong, ki trai par dewiong, ki nongbylla bad ki paidbah, ki la sdang ban ia phuh mut phuh mat.Katkum ka kyrwoh khubor ba la wan lyngba ki katto katne ki nongbylla dewiong jong ka thain Nongstoin, ki la pynpaw ia ka jingkmen kaba khraw tang hadien ba kila ioh ban pule lyngba ia ki kot khubor shaphang ka jingpyllait ia u dewiong watla ka long tang saw bnai.“Kat kum ka khubor ba la mih hynne ka sngi ka long kaei kaei kaba sngew tynnad bad ba kmen na ka bynta ki nong bylla dewiong namar ka jinglah jong katei ka SCCCMD ban trei shitom naka bynta ban ia leh ban pyllait noh ia u dewiong, bad ngi ai khublei ruh ia katei ka seng” ong u bah R. Nongsiej u wei na ki nong bylla dewiong.Hyrei kitei ki nong bylla dewiong, ki la pynpaw ruh da kaba ong “Ngi sngewsih ioh lehse don ki briew kiba kam ia lade ba dei ma ki, kiba pyllait ia u dewiong hynrei na ka liang jong ngi, ngi pynrem jur iakito ki briew ki ba kam ba dei ma ki hynrei ngi tharai naka liang jong ki paitbah ki la ioh i mano ba pyllait” ong u biang u tei u rangbah.","Sngewkmen ki nongbylla, ia ki  saw bnai ban pyllait dewiong",https://www.urupang.com/sngewkmen-ki-nongbylla-ia-ki-saw-bnai-ban-pyllait-dewiong/
"Shillong, 22 Naiwieng:Namar ka shuti ban kynmaw burom ia U Rev Thomas Jones, kumta ka Khasi Authors Society (KAS), ka ai khublei, ia u myntri rangbah ka Jylla.Ha ka kyrwoh mynta ka sngi, katei ka seng, ka pynsngew ba kam lah khlem da pynpaw ka jingsngewnguh ïa ka Sorkar Meghalaya hapoh ka jingïalam u Dr. Mukul Sangma, Myntri Rangbah kaba la sngewdei ban pynbna ïa ka 22 tarik Jylliew kum ka Sngi Shuti Sorkar ban burom ïa ka jingtrei kaba radbah jong u Rev.Thomas Jones uba la saiñdur bad pynlong ïa ki dak thoh ha ka ktien Khasi.Kum ban shu pynkynmaw, ka Khasi Authors’ Society ka la pynlong ka jingrakhe ïa ka jingdap 175 snem ka thoh ka pule ha ka ktien Khasi naduh ba u Rev.Thomas Jones u la saiñdur ïa ki dak thoh bad ka jingsdang jong u ïa ka thoh ka pule ha ka ktien Khasi ha ka snem 1842. Ka jingrakhe ka la long shi snem kynthih. La plie ïa ka pyrda ka jingrakhe ha ka 10 tarik Nailur, 2016 bad pynhab ïa ka pyrda ha ka 16 Nailur, 2017. Hapdeng kane ka jingrakhe, ka Seng ka la pynlong ruh ïa ka jingïaid Pyneh Rngiew ïa ka Ktien Khasi ha ka 5 tarik Jymmang, 2017 ha Shillong. Ar bnai hadien ka jingpynhab pyrda ïa katei ka jingrakhe, ka Sorkar Jylla ka la pynbna ïa ka 22 tarik Jylliew kum ka Sngi Shuti Sorkar.Ka Seng ka ai ka jingkyrshan ïa ka Sorkar Jylla kaba la pynpaw ka jingieit ïa ka thoh ka pule ha la ka jong ka ktien Nongmei Nongpa da kaba burom ïa u Nongseng bad U Kpa ki Dak Thoh Khasi, ki dak kiba im bad pyndonkam da ka jaitbynriew Khasi baïar haduh mynta mynne.Ka Seng ka ai khublei ia baroh ki bor Balang, ki Nongthoh bad ki Nonghikai kiba la ia shimkhia ban iai kyntu ia ka Sorkar ba kan pynbna ia ka 22 tarik Jylliew man la ka snem kum ka shuti sorkar.Ka Seng ka don ruh ka jingkyrmen kaba skhem ba kane ka Sorkar Jylla hapoh ka jingïalam u Dr.Mukul Sangma kan shim khia ban pynurlong noh shen ban pynïoh jaka ïa ka ktien Khasi ha ka Khyrnit Baphra ka Riti Synshar ka Ri India.","Ai khublei ka KAS ia ka  Sorkar,  na ka shuti 22 Jylliew",https://www.urupang.com/ai-khublei-ka-kas-ia-ka-sorkar-na-ka-shuti-22-jylliew/
"Nongstoiñ, 22 Naiwieng:Ka tyllong khubor kaba la ioh lum dier por ka iathuh ba mynta ka janmiet kala don ka jingiashoh ia dat ha ka Shnong Langpih, haduh ba u wei u rangbah u la mynsaw jur.Katkum ka tyllong khubor bala ioh lum mynta ka miet da u nongthoh khubor la ong ba u tei u rangbah uba la mynsaw jur la tip kyrteng kum u Domenic Wahlang u ba dei ruh artad u sordar shnong u ba thymmai jong ka shnong Langpih kaba hap ruh ha ka jingpeit jong ka Hima Nongmynsaw Syiem Ship.Shuh shuh ka tyllong khubor ka iathuh ruh ba katei ka jingjia kala jia ha ka por ba dang pynlong ia ka Dorbar jong katei ka shnong bad ha katei kapor ki katto katne ki briew kiba na katei hi ka thain, ki la wan ban shoh ban dat ia u tei u Sordar.Wat la ym pat lah ban pyntikna na kaei ka daw kaba la pynlong haduh ba kan mih ka jingiashoh iadat hynrei kat kum ka khubor la suba ba katei kajingmih jong ka jingiashoh iadat kadei halor ki kam skul bad ki kam thung nonghikai .Hadien katei kajing shah shoh na ka liang jong kiba haiing ha sem jong u tei u sordar, ki la leit ban buh ruh ia ka jingujor sha ki pulit pyrshah ia ki katto katne ki briew kiba don kti ha katei ka kam shoh kam dat ia u tei u sordar haduh ba u la mynsaw jur.",Mynsaw jur u Sordar Langpih ba iashoh ha Dorbar,https://www.urupang.com/mynsaw-jur-u-sordar-langpih-ba-iashoh-ha-dorbar/
"Shillong, 22 Naiwieng:Ka UDP ka la kam ba ka lyer ka la beh bha ba ki seng riewlum, kata ka UDP bad ka HSPDP kin sa jop bun tam ki MLA ha kane ka elekshon, hynrei kam kwah ban shu pyneh nia kumba la kam kiwei ki seng sain pyrthei.Haba kren sha ki nongthoh khubor, hadien ba la wai ka jingialang ka Central Election Committee (CEC) mynta ka sngi, u General Secretary ka UDP u Dr Jemino Mawthoh u la ong “Wat la ka lyer ka beh hir hir ba ki seng riewlum kin ialam ia ka sorkar hynrei ngim kwah ban shu pynheh nia kumba long kiwei ki party kiba kam ban jop katta katta ngut ki MLA”.“Ka sur jong u paidbah ka la paw ba ka UDP bad ka HSPDP kin jop bun tam ki MLA napdeng baroh ki party ban iakhun ha kane ka elekshon ban ialam ia ka sorkar hynrei ngim kwah ban shu kam ba ngin jop katta katta ngut kumba kam kiwei ki party”, la ong u Dr Jemino.U la ong ba ka UDP kam kwah ban shu pynheh nia hynrei ka kwah ba ka thong ka dei kaban larkam.“Na ki dak ki shin kiba paw, ka jingiateh lok ka UDP-HSPDP kiba dei ki seng riewlum kin ialam ia ka sorkar ha kane ka jylla hadien ka elekshon bad kane ka dei ka jingpynsngew bad ka jingangnud jong u paidbah ka jylla”, la ong u Dr Jemino.U la ong ba ia ka Common Mininum Programme hapdeng ka UDP bad ka HSPDP yn sa pynbna shen ha kaba ka UDP kan sa don shwa ka jingialang bah ne ka general council ha ka 15 tarik u Nohprah ban iakren ia ki mat ba kongsan.",Ka lyer ka beh sha ki seng  riewlum: Jemino,https://www.urupang.com/ka-lyer-ka-beh-sha-ki-seng-riewlum-jemino/
"Shillong 22 Naiwieng:Ka UDP ka la pynbna sa lai ngut ki kyrtong na ka bynta ka elekshon MLA ban wan shen ha ka jylla. Haba kren hadien ba la wai ka Central Election Committee (CEC) mynta ka sngi, u General secretary ka UDP u Dr Jemino Mawthoh u la ong ba hadien ba la iatai sani bha, ka jingialang ka la pynskhem ia u Bah Nehru Suting na Pynursla, u Bah Nujorki Sungoh na Mookaiaw bad u Bah Mangkara Pathaw na Umroi konstitwensi.“Ka party ka la pdiang bad pynskhem ia ka kyrteng u bah Nehru Suting na Pynursla, uba la don lang ha ka jingialang, bad ia ka kyrteng u Bah Nujorki Sungoh uba dei u khun u MLA barim u Bah Mihsalan Suchiang bad ia u bah Mangkara Pathaw”, la ong u Dr Jemino.Ha kajuh ka por, u Dr Jemino ula ong ba ka jingialang ka la iakren ruh ia ka Mawkynrew konstitwensi hadien ba ka la mih ka khubor ba u MLA u Bah Remington Pyngrope u la don jingthmu ban iakhun na kawei pat ka party bad hadien ba la iathir, la rai ban aiti sha ka Discliplinery Committee ba kan peit ia kane ka kam.“Kumba ka paw la iohi ba u Bah Remington u la ong ban nym ialeh shuh na ka party UDP hynrei haduh mynta ym pat tip namar ba la shu iohi ha ki lad pathai khubor bad halor kane, ka party ka la iakren bad la aiti ha ka Discliplinery Committee ba kan leh ia kaba donkam”, la ong u Dr Jemino.Katkum ka jingong u Dr Jemino, wat la ki dak ki shin ki la kdew ba da kumwei, hynrei na ka liang ka party kan shim ia kaei kaban mih ne ka jingpynshai na ka liang jong u Bah Reminton hi namar ba kiba paw baroh ki long lyngba ki lad pathai khubor.“Ngim pat shim ba u Bah Remington un nym iakhun na ka UDP bad ngin hap ban ioh ia ka jingpynshai na u namar ba ngi la shu iohi na ki lad pathai khubor bad ngi ieh ha ka jingstad jong ka Disclipinery Committee ban don u Bah Bindo M Lanong, u Bah Paul Lyngdoh, Kong Pretty Pyngrope bad kiwei”, u la ong.Ha kine ki sngi, la mih khubor ba u Bah Remington u lah ban nym iakhuh shuh na ka UDP watla ula pynbna da ka party bad u lah ban iakhun noh na NPP.Katba ia ka Sohiong, u Dr Jemino u la ong ba ka party ka dang iakren la ka party kan shu kyrshan ia u kyrtong HSPDP ne em. “Ngin iakren ia kane shen ban iapynbeit”, u la ong.","Pynursla, Mookaiaw & Umroi,  sei kyrtong 2018 ka UDP",https://www.urupang.com/pynursla-mookaiaw-umroi-sei-kyrtong-2018-ka-udp/
"Shillong, 22 Naiwieng:Ka Arts of Living, ka la pynmih kyrwoh mynta ka sngi, ha kaba ka la kam ba ki arngut ki dkhot jongka, U Samir Jolly bad U Khroo Lamsalanki Pariat, ki don ha mishon wad jingsuk ban iakren bad ki samla, ki ba la shah ialam bakla bad ban iakren ba kin wan phai noh sha ka lynti bah jong ka jingsuk.La iathuh shuh shuh, ba kitei ki don ha ka jingleit, katba kum ka jing angnud jong U Sri Sri Ravi Shankar, ha kaba u kwah ba kin wan phai noh sha la iing bad katei ka jingshim khia jong ka Art of Living, ka la pynlong ia 68ngut ki ehrang, ba kin wan phai iing ha Manipur.La ong shuh shuh ba ka Art of Living, ka la ai jinghikai bad ai jaka shong jaka sah ia ki spah ngut kiwei pat ki dkhot jong ka United Liberation Front of Assam (ULFA) bad ki seng lehnoh na Manipur, kiba la pyndem wait ialade.Lah ban pynkynmaw, ba ha ka 20 tarik u naiwieng; ki pulit ki la kem ia 2 ngut ki briew bad la kynnoh ba ki dei kiba thmu ban leit ia kynduh ia ki nongialam ka HNLC sha Bangladesh. Kitei ki 2 ngut kiba la shah kem ki long u Khroo Lamsalanki Pariat, 39 snem karta uba na Iawmusiang, Jowai bad uwei pat u Samir jolly, 44 snem karta na Noida , UP. La kem ia kitei ki 2 ngut na Dawki katba ki dang thmu ban leit sha Sylhet, Bangladesh ban ia kynduh ia ki heh HNLC mynta ka sngi ka 21 tarik u naiwieng.Ha kawei pat ka khubor, ka HNLC, ha ka jingpynmih khubor, kaba mynta ka sngi, ka kam ba ka jingkem ia arngut ki dkhot ka Art Of Living ka long kaba beain. “Kine kim dei ki briew ka HNLC hynrei ki dei ki briew ka sorkar kmie na Delhi kiba la iohbor ban wan iakynduh ia ki nongialam ka HNLC na bynta ban pyntyllun shakhmat iaka jingiakren iasuk”. Ka HNLC, ka ong shuh shuh, ba ka sorkar Congress na Meghalaya hapoh ka jingialam u Mukul Sangma ka la tyrwa bad kyntait hi pat hadien ban iakren bad ka Seng ha u snem 2014.Ka kyrwoh jong ka HNLC, ka ong shuh shuh “Lada ia ki dkhot ka Art of Living lah kem tang namar ba kim iohbor naka sorkar jylla ban iakynduh iaki Nongialam ka HNLC te balei baroh shi katta ki Pulit kim nud ban kem ia ka Kong Roshan Warjri kaba iakren phone bad u General Secretary ka Seng ha kato ka por khlem ka jingtip ka Sorkar Jylla, wat hadien ba ngi la dep thad madan iaki mobile numbers jong ka haki lad pathai khubor”.Ka HNLC, ka ong shuh shuh ba kaba sngewthamula ka long ba ka Sorkar MUA II, ka dang phah briew ha u bnai Jymmang ban pan jingiarap na ka HNLC na bynta ka Elekshon 2018 bad nangta ki weng ia ka Kong Roshan na ka shuki myntri kam poh iing, katba ia ka Ampareen,Deborah kiba lah don daksaw kam lah ban leheiei haduh mynta. Ka Seng ka pynpaw ia ka jingsngewnguh halor ka jingshimkhia ka Sorkar BJP khamtam eh ka ‘Art of Living’ na ka bynta ka jingkloi jong ki ban rah ia ka HNLC sha ka miej ka jingiakren, pynkut ka kyrwoh na U bah Sai?kupar Nongtraw, Publicity Secretary,HNLC.","“Ka kong Roshan, ka iakren phone  bad ka HNLC kam shah kem”",https://www.urupang.com/ka-kong-roshan-ka-iakren-phone-bad-ka-hnlc-kam-shah-kem/
"Shillong, 22 Naiwieng:Wat pynbor ia u aadhar, ioh kan ialam sha ka jing ia pyni bor, maham ki saw tylli ki sengbhalang na Garo Hills.Ki sengbhalang na Garo Hills, ba kynthup ia ka GSU, FKJGP, AYWO bad ka ADE, ki pynpaw ia ka jing pyrshah jur jongki, ha kaba pyntreikam ia u aadhar number, ha kaba ki shim, ba ka dei ka jingknieh noh ia ka hok shimet jong ki nongshong shnong, kaba la buh kyndon, ha ka riti synshar ri bad kitei ki seng, ki byrngem ruh ba kin ialeh pyrshah, da kaba mih paidbah, lada ka sorkar India, ka iai pynbor ia ka jingthmu jongka, ha kaba iadei bad u aadhar.Kitei ki sengbhalang, ki kren pyrshah jur, hadien ba ki la ioh jingtip, ba ka jingpynrung kyrteng aadhar, ka la iaid ia 15 percent ki nongshong shnong ha ka Jylla, ha kine ki sngi.Ki sengbhalang, ki kam ba ka UIDAI, kam sngew lehrain ban pyni paidbah, ia kiba don aadhar, ha ka Jylla, ha kaba kiba don ki long tang 15 percent lane 5,09,964ngut, na ka jingdon briew, kaba 32,30,132 ha ka Jylla baroh kawei. Ki sengbhalang, ki ong ruh ba ka jingbishar khadduh, na ka bynta ka sobjek aadhar, kan dang wan ha U Naiwieng 2017, ha Supreme Court bad ki ong ruh ba katei ka kam, namar ba ka dang don ha ka iing bishar, kumta ka kam, ka dang sahteng bad kam pat lah ban lushia ha kano kano ka dur. Kitei ki sengbhalang, ki kren shai, ba lada ka don ka jingpynbor ban shondur aadhar, kumta ma ki ruh, kim banse ban iaid da ka bor ban khanglad ia kaba kum katei ka jingthmu.","Wat pynbor ia u aadhar, ioh  poi sha ka jingialeh pyrshah",https://www.urupang.com/wat-pynbor-ia-u-aadhar-ioh-poi-sha-ka-jingialeh-pyrshah/
"Shillong, 23 Naiwieng:Ka ain wad jingtip paidbah, ka dei tang ka ain ban ioh jingtip, hynrei kam lah ban pynshitom ia kiba donkti bamsap, hynrei ka Lokayukta kan long ki bniat ban ktha ia kiba leh tam.Halor kane, u nong-ialam ka Maitshaphrang Movement u Bah Michael N Syiem lem bad ka Kong Agnes Kharshiing na ka CSWO nalor kiwei ki kynhun, mynta ka sngi lyngba ka Campaign for Independent Lokayukta (CIL), ki la dawa ba ka sorkar ka dei ban pynmih noh ia ka jingpynbna ba baroh ki nongtrei sorkar jylla ki dei ban pynbna lut ia ka jingkamai bad ka spah jongki man u snem kumba leh ki nongtrei ka sorkar pdeng.“Haba ka RTI ka la wan ha ka bor, kam don kano kano ka jingpynshi-tom ia kiba donkti ha ki kam bamsap. Ka RTI ka long tang ban ioh jingtip khlem kano kano ka jingpynshitom. Na kata ka daw, ngi la iakhun ban ioh ia ka Lokayukta kaba laitluid kumba la pdiang da ka Iing dorbar thawain naduh u snem 2012”, la ong u Bah Michael haba kren mynta ka sngi sha ki lad pathai khubor.U Bah Michael ula ong ba katkum ka kyndon ka Lokayukta kano kano ka jingtip lada don ka jingujor ka dei ban tohkit hapoh hynriew bnai bad ban pynshitom artad ia kiba donkti. “Ngi dawa ba ka sorkar ka dei ban pynmih noh ia ka jingpynbna ia ka Lokayukta khnang ba baroh ki nongtrei sorkar kin hap ban pynbna ia ki jingkamai bad ka spah jongki kumba leh ka sorkar pdeng da ka Lok Pal”, la ong u Bah Michael.U Bah Michael u la ong ba watla ka sorkar kam pat thung ia u chairperson bad ki dkhot kumba leh ka sorkar pdeng, hynrei ka dei ban shu pynmih shwa tang da ka jingpynbna khnang ba baroh ki nongtrei sorkar naduh u Myntri Rangbah haduh ki nongtrei barit eh, kin hap ban pynbna ia ka jingkamai bad ka jingdon spah jongki kynthup ki khun ki kti, ka lok ne u lok. Lada kim ai jingtip kaba bakla lane kim ai ia ka jingtip, kin sa shah kurup khait ia ka jingdon jongki bad kin sa shah pynshitom”, la ong u Bah Micheal.Haba kren mynta ka sngi, u Bah Michael N Syiem, ka Kong Agnes Kharshiing ki la ong ba watla ka sorkar jylla ka la mynjur ia ka ain Lokayukta hynrei kam pat thung satia ia u chairperson bad ki dkhot jongka kumba la long ka Lok Pal ka sorkar pdeng.U bah Michael u la ong ba namar ba ka sorkar kam pat thung ia u chairperson bad ki dkhot, ka la dei ban shu pynmih shwa ia ka jingpynbna ia ka Lokayukta ha kaba baroh ki nongtrei sorkar ki dei ban pynbna ia ka jingkamai bad ka spah jongki man u snem.U la ong ba ki nongtrei sorkar katkum ka Lokayukta ki dei ban pynbna ia ka jingioh kamai jongki man u snem bad ka spah jong ki khun, ka lok ruh kumjuh.Katkum ka jingong u Bah Michael ka Lokyukta lada lap ba ka spah jong u ne ka nongtrei sorkar kam iahap katkum ka jingkamai jongki, kin shah kurup bad shah kem noh bad kane kan pyntieng ia ki ban bamsap.U la ong ba ka jingtip ba la lap da ka RTI ia kano kano ka jingle bakla, yn sa pynshitom da ka Lokayukta.Kumjuh ka Kong Agnes ka la ong ba ka jingpynslem ia ka Lokayukta ka dei namar ba ki leh khlieh shrieh ki ophisar IAS, MCS namar ba ki pyrshang ban thaw lad ban lait na kane ka ain.Ha kajuh ka por, u bah Michael u la ong ba bun ki seng sain pyrthei kiba ju opyrta ba kwah ban wanrah ia ka synshar kaba khuid, ban ialeh pyrshah ia ka bamsap, bad kin sa peit la kin pyntreikam ne em ia ka Lokayukta.“Ngin peit ia ki seng sain pyrthei kiba ju pyrta pyrshah bamsap, ba ki kwah ban wanrah ia ka jingsynshar kaba khuid, la ki nud ne em ban pyntreikam ia ka Lokayukta”, u la ong.Ha kajuh ka por, u la kyntait ba ka RTI ka long tang ban tad madan ha ka por elekshon da kaba ong, ba bun kiba mih ha ka RTI ia ki jingpyndonkam bakla ia ki MLA skhim ki la wanrah soh ha kaba bun ki MLA ha ki elekshon ba la dep, ki shah rem.“Ka jingtip na ka RTI ka la seisoh bha bad bun ki MLA kiba la pyndonkam bakla ia ka MLA skhim ki la shah rem ha ka elekshon”, la ong u Bah Michaela.Katba ka Kong Agnes ka la ong ba ka jingslem ban pyntreikam ia ka Lokayukta ka dei namar ba ki heh sorkar kum ki IAS, MCS ki la leh khlieh shrieh ban buhrieh ia ka jingkamai bym hok jongki bad ka la dawa ba ka sorkar kam dei ban pynslem shuh ban thung noh ia ki chairperson bad ki dkhot jongka.","Ki nongtrei sorkar ki hap pynbna  ia ka kamai, ka spah ki khun, ki lok",https://www.urupang.com/ki-nongtrei-sorkar-ki-hap-pynbna-ia-ka-kamai-ka-spah-ki-khun-ki-lok/
"Shillong, 23 Naiwieng:U General Secretary ka Seng Khasi Kmie u Bah Arwan S Tariang u la ai kaiphod ba ki don 200 ngut ki shijur kiba dei na ka niam tynrai kiba la shah kyntiew kurim mynta u snem. U Bah Arwan u la pynsngew ia kane ha ka lympung seng kut snem ba 118 kaba long mynta ka sngi ha madan Jaiaw Weiking.Nalor kine, 428 tylli la lah ban seng ia ki tnat seng Khasi ha kylleng ki jaka ha ka ri Khasi bad 16 ngut la tang jait thymmai.“Hapdeng ka jingtynjuh ba bun, ka Seng ka la lah ban iai tyllun haduh kine ki sngi ban pynneh pynsah ia ka jingngeit bad ka jinglong tynrai”, la ong u Bah Arwan.Ha kajuh ka por, u Bah Arwan u la ong ba ki Khasi ba dang bat ha ka jinglong tynrai, ki iakynduh shibun ki jingtynjuh na ki bor nabar kiba thmu ban pynjot bad ban thom da ka bor ia ka jinglong tynrai ka jaitbynriew.“Kala don ka jingtynjuh ia ka hok jong ngi ia ka kyrdan rit paid ne ka minority status”, u la ong.U la ong ba ha ka jingshisha ka Meghalaya High Court ka la dep pan jubab na ka sorkar, hynrei haduh mynta kam pat ai jubab satia.Kumjuh u la pynpaw ia ka jingshah thombor jong ki riew ngeit Khasi kumba la jia ha Mylliem Madan Ing syiem bad ka seng kam shym shongthait bad kane ka dang sahkut ha kashari High Court.“Ka la don ruh ka jingshah thombor kiba dei ki Seng Khasi ha Raid Mawpun bad ka dang sah ha Kti u Syiem”, la ong u bah Arwan.Ha kawei ka liang, haba iakren bad u Rangbah Synroplang Kharshiing, u la iathuh ba ka Seng Khasi hapdeng ka jingtynjuh kaba jur ha kine ki jingiaid lynti ba shi spah snem tam, ka la lah ban tyllun na ka por sha ka por. U la ong ba ka nongrim jong ka seng ka long ban ieid ia la kajong bad ban burom ia kiwei.U la ong ba ka saw ka sian ka la tur ban thombor ha ki synshar nongwei kaba la ktah ia ka synshar ka khaddar bad kumjuh ha ka jingngeit ruh kumjuh.U la ong ba ka jingmih ka Seng Khasi ka dei na ki 16 ngut ki rangbah kiba la iohi jngai ia ki jingma. U la ong ba kum ka jaitbynriew ka long ban pyni sha ka pyrthei ia ka jinglong kyrpang jong ka jaitbynriew.Mynta ka sngi ki paidbah Khasi bad Jaintia mynta ki la jingrakhe ia ka Seng Kut Snem kaba 118 ha ka nongbah da kaba pynlong ia ka jingiaid paidbah na Madan iewrynghep ha ka por mynstep shaduh madan shad Weiking, ha Jaiaw.Ia ka Seng Kut Snem la rakhe da ki paidbah ba dang bat dang ksoh ia ka niam tynrai u Khasi naduh ba la seng ha u snem 1899 da ki 16 ngut ki rangbah ka Seng.Kumba ju long, ha ka por mynstep la pynlong ia ka jingknia jingkhriam, bad kumjuh ha madan iewrynghep shwa ban ia iaid kjat paidbah shaduh Madan Weiking ha kaba ka la don ka jingkren na ki riew rangbah ka seng bad ka jingknia jingduwai pyneh rngew katkum ka niam ka rukom da u Rangbah Skor Jala.Ha madan Weiking, la ioh ia ka jingkren lyngkot na u Bah DS Lyngdoh u rangbah na ka Seng Khasi Lyngkyrdem bad ruh na u Rangbah SK Lato na ka Sein Raij kiba la kyntu ia ki paidbah ba kin pynneh bad pynskhem ia ka jinglong tynrai da kaba ieid ia la kajong bad burom ia kajong kiwei.Shwa ia kane, la ioh ruh ia ka kaiphod na u general secretary ka Seng Khasi Kmie u Rangbah Arwan S Tariang uba la iathuh ba katba nang tyllun ki sngi, ka Seng Khasi ka la nang lah ban sei lung da kaba ka thaw haduh haduh 428 tylli, kynthup 200 ka jingkyntiew kurim bad 16 ngut la tang jait thymmai.Ha kane ka sngi, la don ruh ka jingpyllait ia ka kot kaba kyrteng ka ‘Kait’ da u rangbah O Pyngrope u president ka Seng Khasi Kmie.La don ruh ka jingpyni ia ki riti dustur da ka shad ka rwai na ki tnat seng bapher bapher jong ka Seng Khasi.",Shah thombor ki riewngeit Khasi  ha Mylliem & ha Mawpun,https://www.urupang.com/shah-thombor-ki-riewngeit-khasi-ha-mylliem-ha-mawpun/
"Shillong, 23 Naiwieng:Ka HNYF Southern RiWar Circle ka la ai por shi taiew ia ka sorkar ba kan maramot noh ia ka surok Dawki-Wahkdait lym kumta katei ka seng ka la byrngem ba ka iaid da kiwei pat ki lynti. Ka kyrwoh na u President katei ka seng u bah Tarson Lymba ka la ong ba ka sorkar kam khaiñsnep satia ia ki paidbah ka thaiñ Ri-War Mihngi. U bah Lymba u la ong ba ka jinglehbeiñ ka sorkar ia katei ka surok ka long kumba kdiah ia u budlum ka thaiñ Ri-War Mihngi.Kiba bun ki jaka u la ong ba ki la thliew bad pungktieh la kum ka pung dohkha.Na Dawki sha Wahkdait u la ong ba ka shim por tang 15 minit ban iaid lynti hynrei mynta namar ka jingsniew palat ka surok ka shim por haduh kumba shi kynta eiei. U la ong ruh ba ka jingsniew surok ka la pynlehraiñ ia ka thaiñ khamtam haba ki nongwan jngohkai pyrthei ki wan ban peit ia ka Shnongpdeng bad Umsyiem. U la dawa na ka tnad PWD ba ka dei ban maramot noh ia katei ka surok.","Shi taiew ai por, ban maramot surok Dawki,Wahkdait",https://www.urupang.com/shi-taiew-ai-por-ban-maramot-surok-dawkiwahkdait/
"Nongstoiñ, 23 Naiwieng:Ha ka jingbuddien jong u nongthoh khubor, halor ka jingpluh kynsan kynsan jong ka iew Shahlang la ioh jingtip ba ka jinglut jingsep baroh khoit ka la poi shaduh ka T.78 lak 98 hajar bad ki Iing kiba la pluh baroh ki don haduh 12 tylli kiba dei ar tad ki dukan.Haba iakren bad ki heh pulit jong ka District, ki la iathuh ba katei ka jingkem ding bad ka jingpluh jong katei ka iew ka dei na ka jingthut jong ka bording kaba la mih na ka iing jong u bah Shanbor Nongbri katta na pdeng kawei na ki 6 tylli ki dukan kiba don ha tei ka juh ka iing ia kaba u nong shim wai ia katei ka dukan um shym la don mynta la bun bun sngi.Shuh shuh na ka liang jong ki heh pulit ki la iathuh ruh ba ki tei ki 12 tylli ki iing kiba la ing khong ha katei ka jingpluh kidei jong ki 12 ngut ki briew kiba kynthup ia ka iing jong u bah Purno Marak kaba don ka wei ka dukan, Lowel Nongbri kaba don 3 tylli ki dukan, kong Debina Mawsor Kiba don 10 tylli ki dukan, Bithurson Marak kaba don ka wei ka dukan, kong Theirisa Nongbri ka wei ka dukan, Nocheni Sangma kawei, Risen Mawsor ka wei, Arpan R.Marak kawei, Shanbor Nongbri kaba don 6 tylli ki dukan, Paren Marak kawei ka dukan, Gohe Momin kawei bad u Hores Sangma ka wei ka dukan.Haba iadei bad ka jingshah lun maw jong ki kali pynlip ding na ka liang jong ki pulit, ki la pynrem jur ia ki riew shim kabu bad kila ong ruh kumba ka long mynta la i donkam ba ka sorkar Jylla lyngba ka tnad ba dei peit, ba ka la dei ban buh noh ia ka tnad pynlip ding ha Shahlang khnang ban pynsuk ia ki paidbah lada ki donkam ha kano kano ka por kaba kyrkieh khamtam ha kum kitei ki jingjia pluh Iing.Na ka liang jong ki pulit, ki la kyntu ruh ia ki paidbah ka thain Shahlang ba kin ai ka jingiatreilang bad ki pulit khnang ban wanrah ia ka shong suk shong sain ha ka thain hi baroh kawei.","Julor T.78 lak 98 hajar, na  ka jingpluh ka Iew Shahlang",https://www.urupang.com/julor-t-78-lak-98-hajar-na-ka-jingpluh-ka-iew-shahlang/
"Shillong, 23 Naiwieng:Ka HYC ka pyrshah jur ia ka jingpynkylla ka MBOSE ia ki kot pule ha ki kyrdan bapher bapher ha ki skul lyngba ka jingpynbna jong ka kaba ha ka 14 tarik u naiwieng, da kaba khot ia ki nong pynmih kot, ban soi ia ki kontrak.Katei ka seng ka la ong ba ka kwah ban tip kumno hapoh shibnai ka MBOSE ka la lah ban pule ia ki jingthoh, ba lah phah da kiba bun ki Nongpynmih kot na ka bynta ki kyrdan pule bapher bapher.Shuh shuh ka kyrwoh ka la ong ba katkum ka jingtip jong katei ka seng ka syllabus jong ka National Curriculum Frameworks (NCF) ruh ka lah ban wan ha u bnai Nohprah mynta u snem. Hato ka MBOSE kan pynkylla biang ia ka syllabus jong ka ban pyniahap bad ka syllabus jong ka NCF. Mano ban kitkhlieh ia kane lada don ka jingkylla lyngba ka jingpynbna jong ka NCF. Ne ki leh khnang mamar ba ki tip ba kan don kaba kum kane? ong katei ka kyrwoh khubor.Ka la pynpaw ia ka jingsngew kyndit ba dang mynta u snem 2017 ka MBOSE ka dang shu dep pyn kylla, ia ki kot pule ha ki class 8, 9 bad 10 ha ki katto katne ki sobjek. “Kumno kynsan kynsan mynta lah shu pynkylla noh ia kita ruh. Kane ka ktah shibun ia ki nongpynmih kot khamtam ia ki nongdie kot ba rit ba ria ha ki dukan shnong ne nongkyndong. Ka stok kaba ki don lehse kin hap ban shu bret noh. Ka jingduhnong bakhraw kan long ia ki. Mano ban buria ia kane ka jingduhnong ka jong ki” ong biang katei ka kyrwoh.",Pyrshah ba pynkylla kot ka MBOSE,https://www.urupang.com/pyrshah-ba-pynkylla-kot-ka-mbose/
"Shillong, 23 Naiwieng:Ka dor jong ka pylleng pham, kaba ju bam paidbah, ka la kiewdor kyndit ha kine ki sngi bad la iathuh ba na kaba ju die mynshwa, kaba long T.5 kawei, mynta ka la poi sha ka T.7 kawei bad kaba lah ban nang kiew dor shuh shuh ha ki sngi ban wan. Ka dor jong ka pylleng shi song, kaba don 30 tylli, ka la poi mynta sha ka T.210 kaba duna eh, ha kaba ka la kiewdor kumba T.60, na kaba ju long mynshwa tang T.150 ne T.160 duh.Ki nongkhaii pylleng, haba iakren bad U Rupang, ki iathuh ba ha kine ki sngi, ym ioh thied pylleng shuh na Guwahati bad ki mahajon na katei ka nongbah Assam, ki la sangeh ban die pylleng lane ki die duna bha sha ki nongthied kiba na Shillong bad ka dei na katei ka daw, kaba la pynlong ia ki mahajon, ban die ha ka dor T.7 kawei ka pylleng bad kaba lah ban tam ruh ha ki sngi ki ban sa wan.Ym tang ki pylleng pham, kiba la kiewdor, hynrei la iathuh ba ka dor jong kiwei pat ki pylleng, ka la kiewdor bha ha kine ki sngi bad kitei ki kynthup ia ki pylleng saw, kiba la poi sha ka T.10 kawei bad nangta kiwei ki jait pylleng, kum ki pylleng han, ki pylleng syiar ruh ki la kiew dor kynsan ha kine ki sngi.Kiwei ki lad khubor, ki iathuh ba ka dor jong ka pylleng, ka la nang kiew dor ha kylleng ka India ha kine ki sngi bad ka sorkar Assam, ka la buh dor, ba ka dor jong ka pylleng, kam dei ban palat ia ka T.6.50 kawei ha ki iew ki hat jong katei ka Jylla.U Atul Bora, myntri ka tnat ri jingri, ula pyntip ia kane hadien ba ula ia kynduh bad ki nongdie pylleng mynta ka sngi bad ba ula bthah ia ki, ba ki dei ban peit ba ka dork am dei ban tam. Ka dor jong ka Assam, na ka jaka thied, kan long T.5.10pisa kawei bad kumta, la pynbeit ba kam dei ban palat ia ka T.6.15pisa kawei ha katei ka Jylla.",SA KA KYRDUH PYLLENG:  T.7 kawei ka pylleng pham ha Shillong,https://www.urupang.com/sa-ka-kyrduh-pylleng-t-7-kawei-ka-pylleng-pham-ha-shillong/
"Jowai, 23 Naiwieng:Ki paid nongshong shnong kiba don ha ka shnong Artiang Sanphaw kaba hap hapoh ka Saitsama Polling Station ki don ar kyrteng sha Assam bad kumjuh ha Meghalaya.Katei ka shnong ka hap hapoh Nartiang Constituency bad kumjuh hapoh ka Hamren District Council Constituency, Karbi-Anglong District. Katei ka shnong ka don haduh kumba 200 ngut eiei ki nongthep vote.Halor katei ka jingdon kyrteng ar jaka ki nongthep vote ha katei ka shnong kaba don khappud bad ka Assam, na ka liang ka HNPF ka la iathuh ba kan sa ujor ia kane sha u Chief Election Officer jong ka jylla.","Ha Artiang Sanphaw, don ar kyrteng  thep vote, sha Assam & Meghalaya",https://www.urupang.com/ha-artiang-sanphaw-don-ar-kyrteng-thep-vote-sha-assam-meghalaya/
"Jowai, 24 Naiwieng:U Chief Election Officer ka Meghalaya Election Commission, u bah FR Kharkongor u la wan hiar hynnin ka sngi sha ka shnong Mutong na ka bynta ban iathuh ia ki paidbah ba ka kor thep vote kam long satia kaba lah ban leh thok leh shukor.Ha kane ka sngi la pynlong ia ka jingpyrshang ban thep vote ha kaba da ki spah ngut ki nongshong shnong hapoh ka jingialam u Rangbah Shnong, u ma Helping Phawa ki la wan ban ia shim bynta. Ia kane ka program la pyllong hapoh iing Dorbar ka shnong.Kane kadei ka program kaba nyngkong eh ha East Jaintia Hills bad ka bor District hapoh ka jingialam u Deputy Commissioner, u ma MS Lhuid u la jied ia katei ka shnong ban pynlong ia kane ka program.Ia ka jingialang la pyniaid da u ma Helping Phawa, Rangbah Shnong bad la ioh ruh ka jingkren na u SP ka EJH nalor u DC bad kiwei kiwei ki sahep na ka tnad Election Office bad kumjuh na utei u heh ka Election Commission ka jylla.Hadien kane ka program, u bah FR Kharkongong uba la sdang eh nyngkong eh ia k Discover Jaintia ha Jaintia Hills ha ka por ba u long kum u DC, u la leit jngoh ruh ia ka Moopun Water Falls ha kaba u la iaroh ia ka jingitynnad jong ka.","Hiar u CEO sha Mutong, ban pyni  ba ka machine thep vote kam thok",https://www.urupang.com/hiar-u-ceo-sha-mutong-ban-pyni-ba-ka-machine-thep-vote-kam-thok/
"Shillong, 15 Naiwieng:6 ngut ki nongialam jong ka KSU Sohra Circle ki la shah kem mynta ka sngi na ka daw ba ki leit ban pyndam ia ka jingthoh kaba la thoh Cherrapunjee da kaba synreit rong ïong ha kylleng ki jaka ha Sohra bad ka KSU ka kwah ba ha ka jaka ban thoh Cherrapunjee dei beit ban thoh da ka kyntien ‘Sohra’. La kem ia ki nongialam ka KSU na iew Sohra hadien ba ki la dep ban wan pyndam ha kiba bun ki jaka kiba kham bun ki dei kiba don ha Lower Cherra.Ki 6 ngut ki nongialam kiba la shah kem ki long u President ka Sohra Circle u samla Shemphrang Synrem, u General Secretary u Vicky Mawnai, u Mesadapbor Skhankil, u Patrick Lyngdoh Nonglait, u Lambhakupar Syiemlieh bad u Meban Nongrum. La kem ia ki ha ka por 2:15 ne 2:30 ha ka nohphai sngi hynrei la pyllait noh ha ka por janmiet hadien ba ki la ioh jamin. Ki nongialam KSU ki la shah kem hadien ka jingujor jong u Post Master ka Post Office da kaba kynnoh ba ki nongialam KSU ki la rung hapoh ka jaka jong katei ka ophis bad ki la synreit rong iong ia ka Signboard.Katkum ka jingiathuh u President ka KSU Sohra Circle u la ong ba naduh u bnai jymmang mynta u snem u SDO (Civil) Sohra u la pynmih jingpynbna ba baroh ki jaka trei, ki ophis ne ki jaka ki riew shimet kiba dang buh ia ka jingthoh Cherrapunjee ki dei ban pyndam noh hynrei ki dei ban buh da ka ktien Khasi da kaba thoh Sohra. Hadien katei ka jingpynbna u la ong ba ka KSU ka la leit ban ia kren da kaba jai jai bad da ka jingiasngewthuh jingmut bad kiba bun kitei ki jaka ba kin weng noh ia ka jingthoh Cherrapunjee hynrei kim shym leh satia kumta, kumta ka KSU ka la ai por ia ki haduh ka 11 tarik mynta u bnai hynrei hadien ba la kut katei ka sngi ruh kim patiaw kumta ka la leit ban pyndam hi noh da kaba shu siat da ka rong iong ia ki dak ba don jingthoh Cherrapunjee.U la iathuh ba ki ophis sorkar ki bym sngap satia ia ka jingkyrpad ban pyndam noh ia ka kyntien Cherrapunjee ki long ka Post Office, ka CHC bad ka ophis ka tnad khlaw (Forest) bad ki jaka ki riew shimet pat ki dei ki jaka bam , ki ing basa (Home stay) bad kiwei kum ka Coniferous (jaka bam), ka Halari , ka Averon (ki jaka bam), ka M.K 7 Star (homestay, ka Viviyor (home Stay) bad kiwei pat. U la iathuh ba ki nongialam ka KSU ki la leit tang katto katne ban pyndam ia kitei ki jingthoh mynta ka sngi bad la sdang naduh ka por 11:30 baje mynstep.","Shah kem 6 ngut ki nongialam  ka KSU Sohra, ba synreit rong iong ia ka Cherrapunjee",https://www.urupang.com/shah-kem-6-ngut-ki-nongialam-ka-ksu-sohra-ba-synreit-rong-iong-ia-ka-cherrapunjee/
"Shillong, 17 Naiwieng :Na ka daw ka jingiateh paralok jong ka HSPDP bad ka UDP, 20 ngut ki rangbah nongialam jong ka HSPDP ha Umsning konstitwensi ki la phet seng noh bad kitei ki la leit ia soh sha ka NPP. Kitei ki nongialam ki la kynnoh ba ki nongialam ka Party HSPDP kim kheiñ snep ia ki bad la ia teh paralok bad ka UDP khlem da pyntip ne twad jingmut shuwa na ki, ong u rangbah SK Nongsiej uba dei u Finance Secretary ka HSPDP Umsning.Kitei ki nongialam ki la rai ban leit ai jingkyrshan ia u kyrtong ka NPP, katto katne ngut na kitei ki nongialam kiba la leit ia soh sha ka NPP ki long u bah SK Nongsiej, Finance Secreatry, Bah Donkupar Wriang, Organising Secretary, bah Donbor Marbaniang, bah Kitdor Lyngdoh Mawnai, kiba dei ki Executive Member bad bun kiwei pat ki riew rangbah. Ka kyrwoh u bah Nongsiej ka la ong ba ki la rai kut ban trei shitom dukhi dukhait ia ka seng NPP. La pdiang sngewbha ia kine ki nongkitkam ka HSPDP da u Bah Clement Mawlong, u ba dei ruh u District President ha ryngkat ka jingdonlang bad u Secretary NPP Umsning bah Shiningstar Warjri.","Phet ki nongialam HSPDP  Umsning, sha sha ka NPP",https://www.urupang.com/phet-ki-nongialam-hspdp-umsning-sha-sha-ka-npp/
"Shillong, 16 Naiwieng:Kawei ka karkhana shna kali, ka la kem ding bad 13tylli ki kali ki la julor ha katei ka jingjia ha Mawlai Nongkwar, kaba don mar pyrshah bad ka Banalari World Cars. Ki nongshong shnong jong katei ka shnong ki la antad ba katei ka jingjia ka lah ban jia ha ka por shiteng miet naba ki la iohi ia katei ka jingjia mynta ka step phyrngap.La antad ba katei ka jingjia ka dei na ka daw ka jingthut ha ka bording ilektrik ha kitei ki karkhana. La iathuh ba kitei ki karkhana ki dei kiba don haduh 4 ngut ki trai, kiba ia don marjan bad la ong ba ha ka por ba jia katei ka jingjia u Chowkidar u la pyrshang ban tem ia ka ding, hynrei hadien ba u iohi bym lah ia khun shuh u la phet noh ialade ban lait na ka jingmynsaw. La iathuh ba kumba 13 tylli ki kali naduh ki kali rit haduh ki trok ki la julor bad don napdeng jong ki kiba dang long ban shna bad don ruh ki bym lah shuh naba ki la ing khong lut. Ha katei ka jingjia ym shym la don ba mynsaw.Ka khubor na U SP News Agency, ka iathuh ba katei ka jingpluh jong ka karkhana, ka dei ha ka por kumba lai baje lane lai shiteng dang step ngir bad katei ka dei ka karkhana shna kali jong u Bah Branding Marbaniang kaba don ha Mawlai Nongkwar, ha kaba ki kali kiba la pluh, ki don 13 tylli ki don bad baroh ki la ingkhong lut.Haba kren ha u SP News Agency u Bah Marbaniang, u la ong ba kane ka jingjia kala jia ha ka por kumba lai baje lane lai shiteng mynstep bad ka jingkem ka ding ka la long sted ha kaba 13 tylli ki kali ki la ingkhong ha kane ka jingpluh. Na ka liang jong u trai kane ka karkhana u la ong ba ia ka daw ym lah shuh ban tip namar ka dei ha ka por bay m don briew shuh.Na ka liang jong ki pulit jong ka Mawlai Police station ki la shim ia ka jingtohkit ban wad ia ka daw jong kane ka jingpluh kane ka karkhana shna kali ha kaba 13 tylli ki kali ki la julor ha kane ka jingpluh.","Kem ding ka karkhana shna  kali, ing khong 13tylli ki kali",https://www.urupang.com/kem-ding-ka-karkhana-shna-kali-ing-khong-13tylli-ki-kali/
"Pynursla, 12 Naiwieng:Ka Raid Shabong, ka la ioh Sordar thymmai, hynnin ka sngi, ha ka jing ialeh kaba lai ngut, ban iaknieh ia katei ka kam Sordar jong ka Raid.U bah Biggestson Lyngdoh, ula jop ia ka elekshon Sordar jong ka Raid Shabong, kaba la pynlong hynnin ka sngi, da kaba u ioh 1,682 vote, da kaba tam 495 vote ia uba wan ba ar, U Bah Kaleptor Khongdup. U Bah Biggestson Lyngdoh, u ioh 1,682 vote, U Bah Kaleptor Khongdup, u ioh 1,187 vote bad U Bah JS Jeffrey Khonglam, uioh 136 vote. Baroh kiba thep vote, ki long 3,005 vote bad kiba la shah kyntait ki don 62 vote.U Bah Biggeston, un shimti ia katei ka kam, na U Bah Herin Khongngai, uba dei U Sordar, uba dang bat ia katei ka kam haduh ha kine ki sngi.U Bah HP Pyngrope, uba dei U Chairman ka Election Committee jong ka Saw Raid, u iathuh ha U Rupang, ba ka elekshon, ka long kaba iaid beit iaid ryntih.Ki nongthep vote jong ka Raid Shabong, ki don 4,024 vote baroh. Ki jaka thep vote, ki long ha Laitmynrieng, Pynursla, Urksew Wahpathaw, Mawpran, Pynter, Siatbakon.",U Sordar thymmai  ka Raid Shabong,https://www.urupang.com/u-sordar-thymmai-ka-raid-shabong/
"Shillong,12 Naiwieng:U MDC ka Nongkrem konstitwensi u bah H.S Shylla uba la leit ban ia soh mynta sha ka seng NPP u la ong ba ki seng riewlum kin ym lah satia ban poi sha ka thong ban thaw sorkar bad ki dei tang ki Party rit party ria kiba don tang sha ri Lum Khasi bad kim lah ban phrung tang ha Jaintia ruh “Ka UDP bad HSPDP ka kut tang ha Puriang, tang ha Jaintia Hills ruh kim lah rung ki shu don tang ka nam khlem lah treikam, ki kut noh tang ha Mawshynrut khlem lah ksam ia ka Garo Hills bad ki kut ruh tang ha Khanapara, kaei phin ap kyrmen na kine ki Party, ka PDF lei ka dei ka Party u Malik, kren katba kren rai katba rai ha ka Central Working Committee jong ki hynrei ka rai kaba khadduh ka dei ka jong u Malik” u la ong.U bah Shylla u la ong ba ki Party riewlum kim pat kot bor ban thaw sorkar, “Ban thaw sorkar donkam haduh 10 phut, kiba pli ki dei tang ki Khyndai Khup kin kot shano shaduh uta u pud. U Dr.Don u ai jingkheiñ ba kin ioh 32 ngut ki MLA u bakla imat u mut ban ong 3 la 2 hynrei u kum iohi bakla pynban, katei ka jingkheiñ jong ki 3 la 2 ruh kaba la heh hynrei kin ioh kham rit pynban ia kane ruh” u la ong. Haba kren ia ka PDF pat u la ong ba dang shen u bah Pynshngaiñ u la ong ba ki Party ban wan hakhmat ha kane ka elekshon MLA 2018 dei ka NPP bad PDF, “Ngi ruh ngi sngewthuh ia kata dei na kata ka daw balei ngin shu sdien bos, rung syndon hapoh NPP” u la ong.Haba kren pat ia ka seng HSPDP u la ong “U Sing rangbah ha Nongkrem u la rem lypa , kiwei leinai ia kren shuh, u bah Ardent u la pynlong jingialang ha Mawpynthih poi tang 50 ngut, kita mar shiteng dei ki jong ngi kiba leit sngap lorni. Na Nongkren ngi la jop lypa u sing rangbah u la leit, katba leit ud ki paidbah ka jubab jong u ka long beit bym don ha ka bor. Ki paidbah bapli ki la sngewsynei ba I bah Ardent im don ha ka bor la kum ba kin iam -ialade ha pla shi tyngka kim don, i bah pat ka tulop T.2 lak shibnai”.Ia ka Congress pat u la ong ba ka jingplie Civil -Sub-division, ka jingplie Block kaba lah i shyrkhei , “Lah long kumba thied Banian na iew thied kawei ioh 2 kumba long ka Mawlai, pan ka Mawlai ioh ar bad ka Mawpat, ka pisa pat ym don. Lah long kum kito kiba mih ing tang poi ka por shet ja pat pan khaw na ing i mei”, u bah Shylla u la ong ba katei ka jingleh ka sorkar ba ialam da ka Congress ka long pynban kum ka kamkai.U James K Sangma ruh ha ka jingkren jong u -u la ong ba ha ri Lum Garo ka jingiakhun ha kane ka elekshon MLA 2018 ka dei beit tang hapdeng ka Congress bad NPP, “Ha ri Lum Garo ym don UDP, ym don HSPDP, ym don PDF , ka GNC ka don hynrei kam lah thaw pyrthei, ngin ia khun beit ma ngi bad ka Congress, nga pynthikna ba ngin tam kput ha manla ki konstitwensi” ong u James.","UDP, HSPDP tang ha Puriang, PDF ka Party u Malik: Shylla",https://www.urupang.com/udp-hspdp-tang-ha-puriang-pdf-ka-party-u-malik-shylla/
"Shillong, 12 Naiwieng:U bah Prestone Tynsong MLA ka seng Congress na Pynursla konstitwensi u la ther kylla ia ka sorkar ba ialam da ka Congress bad u la kynnoh ba kane ka sorkar MUA-II mynta ka la kylla long pynban kum ka kompeni shimet, “Ka sorkar mynta kam dei shuh ka sorkar u paidbah, i kumba ka la kylla pynban kum ka kompeni shimet, la pyniaid ia ki kam tang da u wei u briew, donkam skhim ym donkam kynduh Minister hap leit beit tang sha u wei u briew -u nongialam bad u ta u Mama Mukul Sangma” ong u bah Prestone haba kren ha ka jingialang paidbah ka seng NPP kaba la long ha Sohryngkham ha ka sngi saitjaiñ. U bah Prestone u la ong ba kat shaba phai mynta u iohsngew ia ka sur ba ki paidbah ki kwah jingkylla bad u ju kylli marwei marwei kaei kata ka jingkylla bad u lap ba ka sorkar naduh u 2013 haduh 2017 ka khlem leh eiei. U ong ba ki paidbah ki ia kynduh jingeh shisha ha kane ka sorkar kaba mynta.U bah Prestone u ong ba ka rukom treikam kane ka sorkar mynta ka long khyllah khyllah bad mar khongpong bad haba ia kren ruh ym don ba sngap, “Nga la kren ha ka jingialang ki myntri sorkar hynrei ym don ba sngap lehnohei lah long kumba kren pynban sha ri khlaw” u la ong. U la kdew katto katne tylli ki mat ia ka rukom treikam kane ka sorkar kum ka Organic Mission ha kaba u la ong “Ia ka Organic Mission nga la ong bym long ban pyntreikam noh mynta mynta leh suki suki ai kan iaid lang bad ka rukom rep kaba rim hynrei ki ong em, nga ong ka biang -ka long kumba pynkdor jubor ia u siej uba la heh haduh ba un da kdiah syndon”.Shuh shuh u la ong ba kane ka sorkar ka bunkam ban leit sam ia ki tynrai dieng Agar, “Haba ia kren ha Cabinet u Dr.Mukul u ong ba une u dieng un pynmih ia ka umphniang kaba rem dor tam ha ka pyrthei bad ka shim por 25 snem ia une u dieng ban heh, 25 snem hap ap kata ruh ym don jingtikna la kan mhi umphniang ne ym mih, kum u myntri ka tnad khlaw nga leit dalade hi sha Dehradun ban wad jingtip shaphang une u dieng, ki iathuh ba ha Kerela ki la thung 15 ne 20 snem mynshuwa hynrei ka pheil, ngam tip hangne ha Meghalaya ioh don jadu pynban-kum kita ki jait prokram ka sorkar” ong u bah Prestone.U la kdew sa ia ka jingsam ksing ngap ka sorkar lyngba ka tnad Industries lyngba ka Basin Development Authority “Ki la bunkam ban sam synduk ri ngap da ki phew hajar tylli, da nga kylli balei kumne ki ong u ngap un wan shong hi-khie hangta te naei yn ia wad kiaw, la shu bret kai ia ka pisa da ki klur tyngka sha nala, kita ki jait prokram kane ka sorkar”. U bah Prestone u la ong ba dei na kata ka daw ba ym pei ia kren satia ha kane ka sorkar ba mynta ba un mih noh na ka seng Congress bad shen un rung sha ka NPP ban wanrah da ka sorkar kaba thymmai.Kumba ka long mynta u la ong ba ki skul sorkar ha ka por slap ki khynnah ki hap kup shatri hapoh ing skul, ki jaka sumar ym don doktor, ki lynti syngkien kum ka surok kulai, ka rep ka riang ym don polisi hynrei kane ka sorkar kaba mynta kam iohi ia kine. Ha kaba ia dei bad ka tnad jngohkai pyrthei u la ong ba u la ia kren hapoh Cabinet ban thaw polisi ban pynsangeh noh ia ki kali Assam ba wan shane, “Hynrei kata ruh ki ong bym long, yn ia ong kumno keiñ” u la pynkut.",“Ka sorkar ka la kylla long kum ka kompeni shimet”,https://www.urupang.com/ka-sorkar-ka-la-kylla-long-kum-ka-kompeni-shimet/
"Shillong, 12 Naiwieng:Ka seng M.P.U.F-EJHD, East jaintia hills districts, ka sngew lyngngoh halor ka jingujor jong ki katto katne ki nong shong shnong ka Pynurkba kaba hap hapoh East jaintia hills district, ha kaba iadei shaphang ki kran tin, ka painkhana bad u surok pohdong.Na ka liang ka seng, ka la hiar sha katei ka shnong Pynurkba ban tohkit, hynrei la ioh ban ia kynduh ia ki katto katne ki nong shong shnong ka Pynurkba bad ma ki ruh kim tip shaphang kita ki kran tin ne ka skhim painkhana ka ba ki khot ka Swatch Bharat mission, namar ba haduh mynta wat tang kawei ruh ki paidbah kim pat ioh kum katei ka jait skhim painkhana bad ka seng ha katei ka sngi ka pyrshang ban iakynduh ia u Rangbah shnong ka Pynurkba uba tip kyrteng kum u Ras Rymbai, hynrei kiba ha iing jong u ki ong ba umdon ha iing. Ha ka sngi ka ba bud pat ka seng ka la phone ia u tei u Rangbah shnong na ka liang jong u pat u la kular iaka seng ban iakynduh hapoh kine ki artaiew, hynrei haduh mynta umpat iakynduh ia ka seng.Ka seng ka lyngngoh ruh ban iohi ia u wei u surok pohdong katei ka shnong antad u ba jrong kumba shiteng kilometre ei ei na ka surok PWD, haduh ban da poi ha iing u tei u Rangbah shnong, ha kaba la iohi, ba katei ka surok kam dei na ka bynta u paidbah, hynrei ka dei tang naka bynta u Rangbah shnong namar ba ka kut thik ha iing u tei u Rangbah shnong. Kaba sngew phylla shuh shuh ba ia u tei u surok la pynshna na ka skhim shispah sngi (MGNREGA) bad hadien pat la shna ia ki nala bad siang mawria, na ka skhim kaba wan na ka Border area.Halor ki kran tin sop iing kiba wan na ka SWRP skhim (MLA skhim), ka seng ka ioh jingtip na ka ain wad jingtip paidbah, ba naduh u 2013-2017 ki don haduh 23ngut ki nong ioh lai bad kitei ki la ioh lai ban ka tin bad ki nongioh ki long U Ma Hamlet Pdang,Thehmon Rymbai,Bliw Lamo,Pynurkba primary government skul, Phyrnai pdiang, Pies pdang,Philan syih,Edling pdiang,Kyrmen syih,Lis rymbai, Seiborlang pdang,Daioshwa pdang,Nishwa dkhar,Storin dkhar,Thrangmon Rymbai,Yar syih,Beldis pdang,Shirup Shylla,Koming pdang,Morial Lamo,No Lamurong,Melci dkhar,Sunshine Rymbai.","Ym tip ki paidbah Pynurkba ia  ki skhim pynroi, ong ka MPUF",https://www.urupang.com/ym-tip-ki-paidbah-pynurkba-ia-ki-skhim-pynroi-ong-ka-mpuf/
"Nongstoiñ, 12 Naiwieng:U samla uba 22 snem, ula shu duh ei, ia la ka jong ka jingim, ha ka jingleit bam khana hynnin ka sngi, ha kaba ula ngam jyllop ha wah Blei.Katei ka jingjia kaba sngewsih, ka dei ia u wei u samla u ba la tip kyrteng kum u Iengskhem Tynhiang 22 snem, na ka shnong Myndo, ha kaba ula khlad noh hadien ba u la ngam jyllop noh ha kawei na ki jaka kaba la tip kum ka Sapporli jong ka wah Blei kaba don ha ka thain Mawshynrut West Khasi Hills District.Ka tyllong khubor ba la ioh lum, ka iathuh, ba katei ka jingjia kala jia ha ka sngi Saitjain, ha ka por 2.00 bane nohsngi, katba u tei u samla ryngkat kiwei pat ki para samla ki dang leit kai bam khana, ha katei ka jaka.La iathuh da ki lad khubor, ba hadien ba ki la poi ha katei ka wah ban khwai, utei u samla ha ka por shiteng sngi eiei ryngkat ki paralok jong u, ki la sdang ban sum bad ban jngi ha katei ka wah; hynrei hadien ba u la sdang ban ngam ha ki jaka ba jylliew, kyndit kynsan utei u samla u la sdang ban ksaid, namar um shym la nang bha ban jngi bad ban pan jingiarap ruh bad uwei na ki paralok kiba ia wan lang u la leit ban ai jingiarap, hynrei um shym la lah namar ka jingjylliew bad utei u paralok u la ngam lang ha katei kajuh ka jaka; hynrei la lah pat ban iarap ia u da kiwei pat ki paralok kiba wan ban ia jngi lang,katba ia u Iengskhem ym shym la lah shuh ban iarap.Hadien ba u tei u samla u la ngam jyllop ha katei ka wah na ka liang jong kitei ki para samla, kiba ia don lang ki la pyntip noh mar mar sha ki rangbah jong ki shnong ba mar jan bad la pyntip ruh sha ki pulit jong ka Mawshynrut Police Station bad la iathuh ba ha ka jingiatreilang jong ki paidbah nong shong shnong jong ka shnong Langumshing, Langumshing A, Porsohlang, Myndo ryngkat bad ki pulit ia katei ka met iap jong u tei u samla la lah ban lap bad sei noh mynta ka janmiet jong ka sngi u Blei ha ka por 2.00baje nohsngi.","Na ka leit bam khana, ngam jyllop  u samla 22 snem ha Wahblei",https://www.urupang.com/na-ka-leit-bam-khana-ngam-jyllop-u-samla-22-snem-ha-wahblei/
"Nongstoiñ, 12 Naiwieng:Hynniew ngut ki snar ehrang jong ka GNLA, ki la rahbor ia u rangbah na Riangdin, ha ka miet jong ka Sngi Thohdieng.La iathuh ba 7 ngut ki suba lehnoh jong ka kynhun kieng atiar, na Rilum Garo, ki la rahbor ia u wei u rangbah u bala tip kyrteng kum u Neelam R Sangma u ba na ka shnong Riangdim West Khasi Hills District.Katkum ka tyllong khubor bala ioh lum na ki pulit ka West Khasi Hills, la ong ba katei ka jingjia kala jia ha ka miet jong ka 10 tarik mynta u bnai ha ka por kumba 10:00baje mynmiet ei ei ha kaba ki suba GNLA kiba la wan ha ryngkat ki tiar siat kila rahbor noh ia u tei u rangbah u ba dei ruh u sordar shnong (Nokma) ka shnong Riangdim kaba hap hapoh ka Shallang Police Station.Shuh shuh ka tyllong khubor ka iathuh ruh ba hadien ba kitei ki suba GNLA kila rahbor ia u tei u rangbah kila ai ruh ia u phun nombor sha kiba ha iing jong u da kaba kila bthah ruh ban phun ha u nombor ba kila ai.U Superintendent of Police ka West Khasi Hills District, u bah G.D. Kharwanlang haba iakren bad u nongthoh khubor u la ong ba na ka liang jong ki pulit haduh mynta ki dang iai pynlong ia ka jingtohkit halor katei ka jingjia bad haduh mynta ym shym pat la tip satia na kaei ka daw ba u tei u rangbah u la shah rahbor bad shano u don.Shuh shuh u bah Kharwanlang u la ong ruh ba na ka liang jong ki pulit ka Shallang haduh mynta ki dang pynlong ia ka jingthwet kaba jur ha kitei ki thain khnang ban ioh pyllait im ia u tei u rangbah bad ruh ban lap dien ia kitei ki ehrang.","Rahbor ki GNLA, ia u Nokma  ka shnong Riangdim",https://www.urupang.com/rahbor-ki-gnla-ia-u-nokma-ka-shnong-riangdim/
"Shillong, 12 Naiwieng:Ha ka jingialang kaba la long ha Sohryngkham kaba u la pyniasoh ialade sha ka seng NPP ubah Pyniaid Sing Syiem MDC ka Sohryngkham u la thalaiñ ia u bah Ardent M Basaiawmoit MLA ka Nongkrem uba dei ruh u President rangbah ka seng HSPDP da kaba kynnoh ba ka jingshah beh jong u kam dei ka rai jong ka Party hynrei ka dei ka rai shimet jong u bah Ardent. “Ngam kynnoh ia ka Party HSPDP hynrei nga kynnoh ia u bah Ardent ba dei ka rai shimet jong u hi hynrei nga ioh thiah suk ba watla nga la shah beh seng ha u bah Ardent hynrei ki paidbah kim beh ia nga, lada dei ba beh u paidbah ngan ym ioh thiah shuh” ong u bah Pyniaid.U la pynkynmaw ia ka jingshah beh seng jong u da kaba kynnoh ba u ialap pyrshah ban pynrem ia u kyrtong ka HSPDP ha Nongkrem bad Laban ha ka elekshon MDC shiteng samoi, “Lada dei na nga u kyrtong ka HSPDP na Nongkrem um dei ban rem kput, hynrei u la shah rem haduh 3000 vote hato kaei kane ka dei ka dak ba ki paidbah ki la ngiah ia u MLA, ki dei ki kam jong u MLA ba pynrem ia u kyrtong katei ka seng, ha Laban nga la trei shitom ia u kyrtong ka HSPDP la sakhi ruh da u Paduh trai jong u bah Ardent u bah Sounder Cajee hynrei kim hun” ong biang u bah Pyniaid.Hadien ka jingshah beh seng u la ong ba la long kumba shah beh na ing lok bad u la shong ing kur 10 bnai bad bun kiba wan tyrwa, ” U bah Lapang u la phah briew nga ong wat sngew eiei, ka UDP la wan u bah Bindo bad bah Jemino nga ong dang hap ia peit, ka BJP, ka NCP ki la wan ngam pat treh, hynrei dei ha ka seng NPP kaba don ki nongialam kiba don ia ka juh ka thong kumba nga don ba nga pyniasoh ialade”. U la ong ba kum u MDC u la trei katba lah la ka bor hapoh ka konstitwensi bad ia ka bhah kaba u ioh T.3 klur tyngka ruh u la ong ba u la sam da kaba shai hakhmat ki shnong ki thaw bad u la ai jingkheiñ tiak pa tiak bad u la pan jingkyrshan na ki paidbah ban pynjop ia u kum u MLA jong ki ba un lah ban ai ka jingshakri kaba bha tam.Ha katei ka jingialang la don ki heh NPP ba kynthup ia u President rangbah u Conrad K Sangma, u MLA James Sangma bad bah Prestone Tynsong, la wan ban ai mynsiem mynstep shuwa ban sdang jingialang da u bah Remington Pyngrope MLA ka UDP na Mawkynrew, la don u DR.W.R Kharlukhi President ha ka jylla, ba hJied Kurbah President East Khasi Hills. La don ruh ki kyrtong kum u bah C.B Syiem na Nongpoh, bah Lawan War na Mairang, Wailad Shylla na Jowai, H.S Shylla na Nongkrem, la donlang ruh kiwei pat ki nongialam barim jong ka seng Congress kum u bah Boldness Nongrum bad kiwei pat.",Thalaiñ u bah Pyniaid ia u bah Ardent,https://www.urupang.com/thalain-u-bah-pyniaid-ia-u-bah-ardent/
"Shillong, 12 Naiwieng:Lashai sngi, yn leit tur ki nong kamai trok lem bad ki lama iong sha ki jaka ba don ki karkhana dewbilat ha Lum Shnong.Katei ka dei ka rai jong ka Joint Action Committee jong ki nong kamai trok ka Ri Khasi Jaintia, ha kaba kan leit tur bad rah lama iong lashai ka sngi sha Lumshnong, ban pynpaw ia ka jingsngew pyrshah jur jongki, halor ka jing leh bym salia ki trai karkhana dewbilat ia ki trok jong ki trai Jylla.Ha ka jing iakren bad U bah Handle Mukhim, uba dei U Chairman ka JAC, u iathuh ba kan don shwa ka jingiakynduh lang jong ki dkhot, ha ka por 10baje lashai mynstep ha 7mer bad hadien kata, kin hiar sha Lumshnong, ha kaba la khmih lynti, ba kin ia kynduh ia ki bor pyniaid jong ka Star Cement kompeni bad hadien kata, kin iakren bad sngapthuh ia kaei ka jubab jongki, ha shwa ba kin rai da kumwei pat. La iathuh ba ka jingleit tur sha ki karkhana lashai ka sngi, kan long kaba jai jai bad kin don kumba 50,60ngut ki dkhot jong ka JAC, ki ban ia shim bynta lang.",Mynta yn leit tur ki nong kamai  trok sha ki kompeni dewbilat,https://www.urupang.com/mynta-yn-leit-tur-ki-nong-kamai-trok-sha-ki-kompeni-dewbilat/
"Shillong, 12 Naiwieng:Na ka jingialang jong ka seng NPP kaba la long ha ka sngi saitjaiñ ha Sohryngkham-Mawryngkneng konstitwensi la paw shai ka kyrteng ki 7 ngut ki MLA ki ban ia soh noh shen ialade sha ka seng NPP. Ka kyrteng ki 7 ngut ki MLA ka la paw na ka jingpynpynkupburom da ka jaiñ ryndia jong ka seng NPP hynrei napdeng kitei ki 7 ngut tang u bah Prestone Tynsong MLA ka Pynursla uba la donlang ha ka jingialang bad uba la kren paidbah, u bah Remington Pyngrope u la wan mih mynstep ban pdiang sngewbha ia u Conrad, hynrei u khlem shong satia ha katei ka jingialang kaba la iathuh ha ki nongthohkhubor ba u donkam kyrkieh kaba um lah kiar um lah ban ia don lang.Kitei ki 7 ngut ki MLA kiba la paw kyrteng ki long u bah Prestone Tynsong (Congress) uba la shimti hi ia ka jaiñ ryndia, u bah Ngaitlang Dhar (Congress), bah Sniawbhalang Dhar (Congress) la shimti ia ka jaiñ ryndia da u hynmen jong ki u bah Paia Dhar, bah Rowell Lyngdoh (Congress) la shimti da u bah Diverland Lyngdoh pyrsa jong u, nangta u bah Stephan Mukhim, bah Hopeful Bamo bad u bah Remington Pyngrope (UDP).U bah Prestone Tynsong u la ong ba haduh mynta um pat ia soh sha ka seng NPP hynrei shen un ia soh noh bad un risaiñ noh na ka jinglong MLA. “Ngan risaiñ noh hi shen bad ngam ap shuh haduh da poi ka dorbar ruh, ka la donkam palat ia nga ba ngan leit kylleng ki jaka” u la ong. Kumba long mynta u bah Prestone u dang dei u MLA Congress, hynrei u la wan ban ialap ia u bah Pyniaid Sing Syiem u kyrtong jong ka NPP. Haba kylli halor kane u la ong “Ka jingwan jong nga ban ialap ia u bah Pyniaid kawei ka dei ba nga don ki jingiadei shimet bad u bad sa kawei ruh ba u paidbah ka Mawryngkneng konstitwensi u kwah ba ngan donlang ha kane ka sngi” u la ong.Haba jubab ia ka jingkylli ki nongthohkhubor u bah Prestone u la ong ba ym dei tang mynta ka sngi ba u leit sha ka jingialang ka NPP hynrei u la leit sha kiwei ki jaka ruh, “Phi lah iohi nga ju kren sha ki nongthohkhubor, nga leit sha kylleng ki jaka ruh ha ka jingialang NPP, kam don shuh ka jingialehkai ia rieh baroh ka la paw shai kaba sah sa tang ba ngan risaiñ, ka High Command na Delhi ruh ka tip ia kata lada dei ban shah pynshitom ki la dei ban pynshitom naduh mynno” u la ong.Ha katei ka jingiakren u la ong ba ka daw tynrai kaba u la mhi noh na ka seng Congress ka dei namar ka ingbym biang ki nongialam ha ka jylla, “Ka daw ba kongsan ka dei namar ka jingbym biang ki nongialam ha ka jylla -haba ong nongialam ka mut u Dr.Mukul Sangma, dei na kata ka daw bun ki paralok MLA ruh ki ban mih noh, mynta ka sngi ruh ha ka jingialang ngam pat kren than nga dang shu kren ba ki paidbah ki la kwah ia ka jingkylla” ong u bah Prestone.U bah Prestone u kyrtong Myntri Rangbah lada jop bun ka NPP na Khasi-JaintiaKi nongialam ka seng NPP ki la pynbna ha ka sngi saitjaiñ ba lada jia ba ka NPP kan jop bun na ri Lum Khasi-Jaintia u bah Prestone Tynsong un long u myntri rangbah jong ka jylla bad lada jia pat ba katei ka seng kan jop bun na ri Lum Garo u myntri rangbah un wan na ri Lum Garo bad u lah ban dei u James K Sangma lane ka Agatha Sangma ki khun jong u Purno A Sangma, uba la khlad noh.U Dr.W.R Kharlukhi u la ong ba ka seng NPP kam long kum ka seng Congress, u la ong ba ka Congress ka jop tang 14 ngut na ri Lum Garo bad 16 ngut na ri Lum Khasi-Jaintia hynrei ka shuki myntri rangbah ka leit sha u Garo, “Ngim long kumta ngi la buh lypa ia ka thong ba lada ngin ioh bun nangne u bah Prestone un dei u myntri rangbah jong ngi” ong u Dr.W.R Kharlukhi haba kren paidbah ha ka jingialang ha Sohryngkham.Katkum ka jingong ki nongialam ka NPP ki la ong ba ki la buh ia katei ka thong khnang ba kan ka jingtrei shitom na baroh ar liang na Khasi-Jaintia ruh bad na Garo ruh bad kumba ka long mynta u la ong ba ki nongialam Party ki la ia tur bad trei shitom tyngeh ha la ki jong ki jong ki jaka bad lada baroh ar ki trei shitom bha khlem pep ka NPP kan ioh ban thaw sorkar marwei hi.","Ngan risaiñ noh shen, ngam ap  shuh ia ka Dorbar: Prestone",https://www.urupang.com/ngan-risain-noh-shen-ngam-ap-shuh-ia-ka-dorbar-prestone/
"Shillong, 12 Naiwieng:U MP ka NPP na Tura konstitwensi uba dei ruh u President rangbah jong ka seng NPP u Conrad K Sangma, u la takraiñ tyngeh ia ka sorkar jylla kaba ialam da u Dr.Mukul Sangma ha kaba u la kynnoh ba kane ka sorkar ka don pisa ban leh ia kiba bun ki kam sngewbha, hynrei kam don pisa pat ia ki kam ba kham kongsan bad u la ong ba ka daw ka dei ka jingnang jon gu myntri rangbah ka jylla u Dr.Mukul Sangma ban pyniaid ia ki kam.“La weng ia ki phew hajat ngut ki Muster Roll kiba la trei da ki 20 snem bym don pisa ban siew tulop, ym don pisa ban shna surok shna lynti, ym don pisa ban siew tulop ia ki nonghikai, kaei kane. U Dr.Mukul u don pisa pat ban shna ia ka ïng lajong kaba T.15 klur tyngka, u don pisa ban ai sngewbha T.4 klur T.5 klur sha ka phlim, u don pisa ban pynlong tamasa ia tem ia put sngewbha, kum u nongialam dei ban tip kino ki kam ba donkam hakhmat bad kino ba dei ban leh hadien” ong u Conrad.U Conrad u la ong ba ka jingbym biang ka rukom pyniaid kam ka sorkar ka la wanrah ia ka jingduhnong ia ka jylla ha kaba katkum ka CAG Report la lap ba ka jylla ka la duh nong T.850 klur ha u snem 2015-2016 na ka tnad Mining, Transport bad Excise bad ka la duh nong ruh T.700 klur ha u snem 2013-2014 na kitei ki juh ki tnad. U la ong ba baroh kitei ki jia dei na ka daw ka jingbym ler ka sorkar. “Ka jingshongshit ka seng NPP mynta ha ri Lum Khasi-Jaintia ka la long kumba wan ka Tsunami ha ri lum Garo ha kaba ki paidbah mynta baroh ki phai khmat sha ka seng NPP bad kane ka Tsunami ka la khih lut ha ka jylla baroh kawei, ngi ngeit ba ngin synshar marwei ha u 2018” ong biang u Conrad.Haba kren shaphang ki kam bamsap bad ka jingkwah burom u Conrad u la ong “U kpa jong nga u Purno A Sangma u la hikai ia ngi baroh 3 ngut, ma nga u James bad ka Agatha ba ngim ju dei ban rung sha ka saiñpyrthei na ka bynta ka pisa, ne na ka bynta ka burom hynrei u la ong rung sha ka politik da ka thong ban leh kaba bha na kaba bha tam ia ki paidbah bad ngi long kumta, ka sorkar ha u 2018 kan dei ka sorkar jong u paidbah, kan peit ia ki jingdonkam u paidbah” pynkut u Conrad haba kren ha ka jingialang paidbah ka seng NPP kaba la long ha Sohryngkham.","“Ka ïng ba T.15 klur don pisa,  ban ai tulop nonghikai ym don pisa”",https://www.urupang.com/ka-ing-ba-t-15-klur-don-pisa-ban-ai-tulop-nonghikai-ym-don-pisa/
"Shillong, 13 Naiwieng:Hadien ba ka High Court Meghalaya ka la khein beain ia ka jingthung ia ki Parliamentary Secretaries, u Bah Madal Sumer uba la ujor ia kane ka mukotduma, da ka PIL, u la iakynduh ia u Lat ka jylla mynta ka sngi, u Ganga Prasad ban dawa mait jinglong MLA ia baroh kiba bat kum ki Parliamentary Secretaries ha kane ka sorkar MUA-II kaba la ialam da ka Congress.Ha kane ka dorkhas kaba don phra miej, u Bah Madal u la dawa na u Lat ka jylla ba u dei ban pynduh noh ia ka jinglong MLA ki 17 ngut kiba bat kum ki Parliamentary Secretaries namar ba ka ain Meghalaya Parliamentary Secretaries (Appointment, Salaries Allowances and Miscellaneous Provisions) Act 2005 ka long kaba beain.Haba kren sha ki nongthoh khubor hadien ba la iakynduh bad u Lat, u Bah Augustine Shanpru uba iadon lang ha ka kynhun bad u Bah Madal Sumer, u la ong ba u Lat ka jylla u la pynsngew ba un bud katkum ka artikil 192 ka riti synshar ka ri.Katkum kane ka artikil 192, ka la pynkup bor ha u Lat ba un shim ia ka rai ban mait jinglong MLA hadien ba la ioh ia ka jingai jingmut na ka Election Commission.“U Lat u la ong ha ngi ba un bud ia ka artikil 192, bad un khot ia u Lamphang ka Iing dorbar thawain, bad kumjuh ia ka Election Commission”, la ong u Bah Augustine. U la ong ba kin shaniah ha ka rai jong u Lat ba un leh ia kaba donkam khnang ba ki MLA kiba bat kum ki Parliamentary secretaries ki dei ban shah mait jinglong MLA.“Ka sorkar ka don kyrhai ka pisa ban thung ban pynlut da ki parliamentary secretaries hynrei lyngngoh ba kam don pisa ban thaw kam thaw jam ia ki samla, ban shna ia ki surok, ki lynti synkieng, ki skul, ki kolej”, la ong u Bah Augustine.U la ong ba ka sorkar ka la thaw ia ki district ha ka jylla, ki sub-division, ki block, ki police station hynrei kine baroh haduh mynta ki dang long tang ki shynrong khlem don eiei.“Ka long kaba lyngngoh ba ka sorkar ka la iakhun dohiap ban iada ia ki Parliamentary secretaries hynrei haba iakynduh jingeh ki paidbah na ka jingkhang dewiong, ka shu leh mynleh”, u la ong.U la ong ba kumba ka paw, ka jingthaw ain ka sorkar kam dei namar ba kaba da shongnia hynrei la shu thaw tang namar ba don ka jingsngew bad iabuh shun iano iano, ym ia ka jaitbynriew.Katkum ka ain lada kine ki MLA ki shah mait jinglong MLA, kin sa duh noh ban ioh iakhun elekshon.Ki 17 ngut ki MLA kiba risain hadien ba la mih ka hukum na ka High Court ki long u Bah Comgingone Ymbon, uba dang shu shah pynkiew myntri shen, u Samuel M Sangma, Limison D Sangma, Winnerson D Sangma, Kennedy C Khyriem, Cherak W Momin, Brigady Marak, Sengnam Marak, Rophul S Marak, Robinus Syngkon, Micheal T Sangma, Justine Dkhar, Ashahel D Shira, Stephanson Mukhim, Dr Delestine Lyngdoh uba dang shu shah pynkiew mynti shen, Noverfield R Marak, bad u Marthon Sangma.Baroh kine ki MLA ba shah thung kum ki Parliamentary secretaries ki dei ba la thung katkum ka ain 2005 kaba la khein beain da ka High Court.Ka ain ka kren shai ba ka jingbat kam Parliamentary secretaries ka dei ka kam iohnong kaba la mana da ka ain bad ki dei ban shah tangon ha ka ain katkum ka artikil 191 (1) (a).Ha ka jingshisha ka sorkar jylla tang ban pynneh ia ka sorkar, ha u 2016, ka la pynkylla ia ka Meghalaya Parliamentary Secretaries (Appointment, Salaries Allowances and Miscellanesous Provisions) Act 2005 ha u snem 2016 hadien ba la dep ujor PIL ia kane ka kam ha ka High Court bad ka Kashari High Court ka la khein beain ia kane ka ain kaba la pynkylla da ka sorkar.“Tang ka jingrisain kam lah ban pynneh ia ka jinglong MLA namar ba ka hukum ka High Court kam buh ia kane ka kyndon bad bad namarkata, ki dei ban shah sloit ia ka jinglong MLA”, la ong u bah Madal ha ka sorkhas ha u Lat ka jylla.","Phra peij ka dorkhas U Bah Madal ha  u Lat, ban mait MLA ia 17 ngut ki PS",https://www.urupang.com/phra-peij-ka-dorkhas-u-bah-madal-ha-u-lat-ban-mait-mla-ia-17-ngut-ki-ps/
"Shillong, 13 Naiwieng:Ki khubor ki la saphriang ba u bah Remington Pyngrope MLA ka UDP na Mawkynrew konstitwensi un phet noh na ka seng UDP bad un leit ban pyniasoh sha ka NPP bad ia kane la kren shai ruh da u bah Prestone Tynsong MLA ka Congress na Pynursla konstitwensi ba shen ma u kumjuh u bah Reming kin ia soh noh bad ka NPP. Ka Mawkynrew konstitwensi ka dei ka konstitwensi paralok hapdeng ka UDP bad HSPDP ha kaba ka UDP ka la pynbna ia u bah Remington Pyngrope kum u kyrtong katba ka HSPDP pat ia u bah Martle Mukhim.Ka jingkylli kaba mih mynta ka long ba lada u bah Remington Pyngrope un leit sha ka seng NPP, hato ka UDP kan sei da uwei pat u kyrtong ne kan ailad noh sha ka seng HSPDP ka paralok jong ka ha ka elekshon 2018. La ia kren ia kane bad u bah Ardent M Basaiawmoit ha kaba u bah Ardent u la ong ba kumba ka long mynta kam pat don kano kano ka jingshai la u bah Reming u la phet ne-em hynrei u la ong ba lada dei kata ka por ba ka lah shai ka HSPDP kan hap ban shong ia pynbeit bad ka UDP, “Ngi hap ban sngewthuh bha ba haba ngi ia paralok, ngi hap ban trei na ka bynta ka jingmyntoi ka Alliance, ngin dang hap ban ia kren pynbeit, ngin peit da kano ka bynta kaba ngi hap ban leh ban ioh nong ka Alliance” ong u bah Ardent haba kren sha ki nongthohkhubor.Halor ka jingkynnoh jong ka KHNAM ba ka jingsei kyrtong ka HSPDP bad UDP na North Shillong konstitwensi ka dei tang ban pynrem ia ka KHNAM, u bah Ardent u la ong ba haba pynieng kyrtong ka mut ba la pyniakhun ia u ba un jop, “Haba ngi pyniakhun , ngi pyniakhun ba un jop, haba ngi ia leh lang kata ka mut ngi la pyrkhat na ka bynta ka jingmyntoi ka Alliance, kaei kaba ngi leh ka long na bynta ka jingmyntoi ka Alliance-ym ia ka HSPDP ne UDP, ai ba u paidbah ka Shillong North un ai ia ka rai, ngi la sei u kyrtong uba biang rynieng uba la biang pura ka jingnang jingstad-ka shong ha ki paidbah” ong u bah Ardent.Halor ka jingkynthoh ka KHNAM ba ka UDP ka dei ka paralok jong ka BJP ha ka NEDA bad ki don jingthmu ban ia thaw sorkar lang bad ka BJP, u bah Ardent u la ong “Ngi la kren shai ba ka jingthaw ia ka Alliance ka dei ban wanrah ia ki seng riewlum ha ka bor synshar ba ngin lait na ka jingsynshar ka Congress ne BJP, kam don jingmut ban shu kynnoh khlem da lah ban sei ia ki jingshisha, ka long kaba shu jler” u la ong.Halor ki jingkynthoh jong u bah H.S Shylla MDC ka Nongkrem ba u bah Ardent u la rem lypa, u bah Ardent u la ong “Ngam tip ka dei ka jingiathuh lypa ne dei kaei hynrei nga kwah ban ong ba ym dei ma ngi ban rai lypa ia ka rem ka jop -ka rai ka dei jong u paidbah, tang ia ka por elekshon ruh ka Election Commission kam pat buh tarik, kumno lah ban ia thuh lypa ia ka rem ka jop, wat hadhu ban da dept hep vote ruh ka eh ia ngi ban ia thuh lypa” ong u bah Ardent da kaba bynrap ba kum u nongmihkhmat paidbah bad kum u nongialam um kwah shuh ban kawang ktieh bad ia thad ha ki kotkhubor da ki ktien ki bym don nongrim “Ngim kwah shuh ban kren ia ki ktien kiba pyni ia ka jinglong khyllung khynnah hynrei ngi kwah ban pynleit jingmut kumno ba ngin kren ia ka nongrim ba ki paidbah kin shai” u la pynkut.","Ba phet seng u bah Reming, yn pynbeit  ka UDP-HSPDP ia ka Mawkynrew",https://www.urupang.com/ba-phet-seng-u-bah-reming-yn-pynbeit-ka-udp-hspdp-ia-ka-mawkynrew/
"Shillong, 13 Naiwieng:Ka HYC Ri-Bhoi ryngkat ka Raid Nongtung Circle ki la kynnoh ba ka sorkar Assam mynta ka la sdang ban ban klun jaka ha u pud u sam ka Meghalaya bad dang ha u bnai ba la dep ha ka 22 tarik u risaw ka sorkar Assam ka la wan jurip na ka bynta ban shna ia ka Police Out post ha Umru kaba hap hapoh ka Raid Nongtung.Haba ia kren bad ki nongthohkhubor u bah Hercules Suting General Secretary HYC Ri-Bhoi u la ong ba ka HYC ka la leit ban ai jingthoh sha u myntri rangbah ka jylla u Dr.Mukul Sangma kumjuh sha u CEM ka KHADC ban pynpaw ia ka jingpyrshah halor katei ka jingthmu ka sorkar Assam. U la kynnoh ba ka daw ka jingnud ka sorkar Assam ka dei ka jingsngap mynthi jong ka sorkar jylla ka bym shym la leh eiei ban pyni ia ka jinglong trai jong ka ha katei ka thaiñ. Haba pynpaw ia ka jinglong trai ka Meghalaya u bah Hercules u la ong ba katei ka jaka ka dei ruh kaba ka sorkar jylla ka ju pynlong tamasa Amur Falcon.Ka HYC ka la pynrem jur ruh ia u Gau Bura ki Nepali ha katei ka shnong ha kaba u bah Hercules u la ong ba dei utei u Gau Bura ki Nepali uba ju ai khubor sha ka sorkar Assam ia ka jinglong jingman ha katei ka shnong bad dei ma u ruh uba la ai NOC bad ai jingbit na ka bynta ba ka sorkar Assam kan wan shna Police Out post.",Pynkhreh ka Assam ban  thaw ktem pulit ha Umru,https://www.urupang.com/pynkhreh-ka-assam-ban-thaw-ktem-pulit-ha-umru/
"Shillong, 13 Naiwieng:Ha ka 12 tarik u nohprah ka seng HSPDP kan pynlong ia ka jingialang paidbah ha madan Malki naduh ka por 11 baje mynstep. Haba kren sha ki nongthohkhubor u bah Ardent M Basaiawmoit President rangbah ka HSPDP u la ong ba la khot ia ki paidbah na kylleng ka ri Khasi Jaintia ban ia poi sha katei ka jingialang ba ka seng HSPDP kan pynshai paidbah ia ki nongrim treikam jong ka bad kumjuh ruh ban pynshai paidbah ia ka jingiateh lok hapdeng ka HSPDP bad ka UDP ha ka elekshon MLA 2018.U bah Ardent u la ong ba la khot ruh ia katei ka jingialang namarba ha ka jingialang bah jong ka seng HSPDP (General Council) kaba la long ha u bnai ba la dep ka ym shym la khot lut ia baroh bad la bthah ba kawei ka konstitwensi kan phah briew tang 40 ngut namar ka jingkhim palat ka jaka bad bun ki dkhot jong katei ka seng ki kwah ban ioh sngew ia ka jingpynshai na ki nongialam namar ka elekshon 2018 kumta la jied ia katei ka sngi ban pynlong da ka jingialang paidbah.U bah Ardent u la ong ruh ba ha ka 28 tarik mynta u bnai ka seng HSPDP kan pynlong ia ka Workshop na ka bynta ki kyrtong jong ka ki ban ia khun ha ka elekshon MLA 2018 kiba don kumba 16 ne 17 ngut. Ka jingthmu jong katei ka Workshop u la ong ba ka dei ban ailad ia ki kyrtong ba kin sngewthuh shai ia ka nongrim jong katei ka seng namarba u la ong ba don ki kyrtong kiba la jop elekshon ruh kim shai ia ka nongrim jong ka Party. Ha katei ka jingiakren bad ki nongthohkhubor la donlang ki nongialam ka HSPDP ba kynthup ia u bah K.P Pangniang-MLA, u bah Grossper Ryntathiang bad kiwei pat.",12 tarik u Nohprah ka jingialang  paidbah ka HSPDP ha Madan Malki,https://www.urupang.com/12-tarik-u-nohprah-ka-jingialang-paidbah-ka-hspdp-ha-madan-malki/
"Shillong, 13 Naiwieng:Ka MPCC ka la tah da ka notis (pynbna) hakhmat ka ophis jongka ha Congress Bhawan kaba kynthah ia kito ki MLA bad ki nongialam kiba thmu ban phet na ka party ki dei kiba khwan myntoi hadien ba kila ioh jingmyntoi na ka party.Ki kyntien ba la thoh da ka ktien phareng ki long, “Kito kiba phet na ka party hadien ba la ioh jingmyntoi na ka party, ka dei namar ka jingmyntoi shimet jongki ym na ka bynta ka roi ka par ka jylla Meghalaya.”Ki MLA ka Congress kiban sa phet noh kumba ka paw mynta ki kynthup ia u Bah Rowell Lyngdoh (MLA Mawkyrwat), Prestone Tynsong (MLA Pynursla), Sniawbhalang Dhar (MLA Nartiang), Ngaitlang Dhar (MLA Umroi) bad u Bah PN Syiem (MLA Mawkyrwat) uba shah sospen lai snem.","Tah notis ka MPCC, “Kiba phet dei ki riew khwan myntoi”",https://www.urupang.com/tah-notis-ka-mpcc-kiba-phet-dei-ki-riew-khwan-myntoi/
"Shillong, 15 Naiwieng:Haba buddien ia ka jingioh jingiarap ki lanot kiba shah lynshop ha ki bor mariang ha u snem 2016 bad 2017 ka KSU Ranikor Circle ka la wad jingtip lyngba ka RTI ia ka jingioh jingiarap ki lanot kiba hap ha ka Ranikor C&RD Block. Katkum ka jingtip ba la ioh na ka ophis Deputy Commissioner South West Khasi Hills katei ka seng ka la lap ka DC ophis ka la phah jingtyrwa bad pan pisa na ka tnad Revenue and Disaster Management haduh T.92,61,600 tyngka na ka bynta ki 2721 tylli ki longïng kiba shah lynshop ha ka bor mariang ha ka u snem 2016 bad 2017 Ka la lap ruh ba don 1044 tylli ki longïng kiba dei ban ioh jingiarap bad ka ophis DC ka la pan pisa T.34,53,600 tyngka na ka bynta kitei bad haduh mynta ia kitei ki 3765 tylli ki longïng ka sorkar kam pat mang pisa haduh mynta ruh.Ka kyrwoh na u President KSU Ranikor Circle u samla Marconi Thongni ka la ong ba ki don sa 702 tylli ki longïng kiba ka ophis DC ka la phah da ka jingthoh sha u Branch Manager jong ka State Bank of India Mawkyrwat Branch naduh u nailur mynta u snem hynrei ki paidbah kim pat ioh ia ka pisa. Ka KSU ka la ong ba ka la leit ban ia kren bad ka Bank bad la kular ban pyllait noh shen ia ka pisa jong kitei ki 702 tylli ki longïng bad ia ka pisa yn sa phah sha ki bank account jong ki.Ka KSU ka la dawa na ka tnad Revenue and Disaster Management ba kan pyllait noh ia ka T.34,53,600 tyngka sha ki 1044 tylli ki longïng kiba ka ophis DC ka la phah sha katei ka tnad ban ai pisa. Ka kyrwoh na ka KSU ka la ong ba kan iai buddien ia katei ka bynta haduh ba ki lanot kiba shah lynshop phria , eriong kin ioh ia ka hok jong ki.","Na ki 4467 ïng tang 702  ïng, kiba ioh jingiarap",https://www.urupang.com/na-ki-4467-ing-tang-702-ing-kiba-ioh-jingiarap/
"Shillong, 15 Naiwieng:Ka 08 tarik u Naiwieng, 2017 kan long ka jingsah kynmaw ia ka Raid Nongblai, Khyrim Syiemship ha kaba u Paiem (Dr) Balajied Sing Syiem, ula wan da lade hi ban wan ai ka Sanad pynkupbor ia u Sordar ba thymmai ka Raid, u bah Batstarson Khongsni ryngkat ki nongkitkam ka Raid ha Wahlyngkhat, Raid Nongblai. Ha kane ka sngi, ki khun ki hajar na ka Raid Nongblai ki la ap naduh surok ryngkat ka ksing ka dhah ban pdiang burom ia u Syiem bad ki Basan Raid Mawlieh kynthup ia u Myntri W. Nongrum bad Lyngdoh Khynnah u bah RF Lyngdoh. La wan ban sakhi lang ruh da ki Rangbah Shnong na ki Lai Kyntoit ka Raid Nongblai, u sordar ka Raid Wahkhen bah S. Khongjirem, Rangbah Shnong Mawlieh bah S.Marbaniang bad u bah Stanly na ka Raid Nongkhlieng.U Secretary ka Raid Nongblai bah V.S. Buhphang kum u shongknor, u la pynsngew ba ka long ka burom ia ka Raid Nongblai ba ha ka sien ba nyngkong eh, u Syiem ryngkat ki Basan ka Raid Mawlieh, ki da wan hi da lade ban jngoh bad aiti Sanad ia u Sordar ka Raid. Ka Raid Nongblai kam ju kwah ban pyni ia kano kano ka kam ing sha ka pyrthei, hynrei ka iai shah bad ap ia ka lynti ban pynbeit hi hapoh ka Hima ryngkat u syiem u kmie. Dei ruh halor kane ba U Paiem, hadien bala ioh ban iashong pyrkhat lang, da kajuh ka sur ryngkat ki Basan Raid Mawlieh lem bad ki Nongkitkam jong ka Raid Nongblai baroh kawei, ula mynjur ban pyllait por khnang ban pyndep ia ka kam.U Basan ka Raid Mawlieh, Myntri W. Nongrum u la ban ba ka jingiadei hapdeng ka Raid Nongblai bad Raid Mawlieh ka ia jan bha naduh hyndai bad ki long ha syndah eh ha baroh ki liang. U la ong ba kane ka jingleh ka Raid Nongblai ha kane ka sngi ka pyni ba ka Raid Nongblai ka la nangkiew ha baroh ki liang ba bha. U ong ruh ba ka jing wan hi jong ki na ka Hima, ka pyni ia ki dak ka jingkyrmen ban nang mih – nang sei shuh shuh ia shibun kiei kiei kiba khraw ha ka it ka hima nangne sha khmat da ka jing iatreilang.Hadien kane ka sngi, la aiti ia ka Sanad sha u Sordar Batstarson Khongsni da u Paiem ryngkat ka duwai phirat bad kyrkhu kyrdoh ba un lah ban shakri bad pyndep hok ia ka kamram ba la bynshet ryngkat ka hok ka sot ha longbriew man briew ban pyndep ia ka kam katkum ka riti dustur bad ka niam ka rukom.U sordar ula ai ka jingkren sngew nguh ia baroh khamtam ia ka Dorbar Raid kaba jied ia u kum u sordar da ka jing ia beit ia ryntihlang kawei ka sur ban trei hok nabynta ka bit ka biang hapoh Raid. Kum ka jingsngew nguh, ka Raid ka la pynkup burom kyrpang ruh ia u Syiem ryngkat ki Myntri, Lyngdoh ha kane ka sngi.U Paiem Balajied Sing Syiem u la ai khublei ia ki Riew Rangbah ka Raid baroh khamtam ia U Bah Tonywell Khongshun iba ai jingshai, jing pyntngen bad pynhun mynsiem lyngba ka khana jongu, halor ka jingiadei ka Raid Nongblai bad ki Syiem. U la iathuh ba ka long ka sien nyngkong shisha ba un leit da lade hi ha shen ban pynkupbor ia ki sordar kumba ula wan mynta sha Raid Nongblai.U la pynpaw ka jing sngew kmen eh halor ka rukom jied sordar ka Raid Nongblai kaba khlem don kano kano ka jing ia pharia liang hynrei ban jied da ka monlang shi raid katkum ka riti dustur. Kane ka jingiatylli ban bud ryntih katkum ka jing pyniaid ba stad ki Long shuwa ka long ka burom ia ka Raid bad ia ka Hima. U la kyntu ruh ban nym ailad ia ki bor na bar ba kin pharia ia kane ka jingpyniaid ba stad hynrei ban iatylli bad long ka nuksa ba bha ia kiwei. Ka jing jied da ka sacret ballot shano kan ialam ia ka riti dustur ka hok longbarim. Mih ka jing iapait ar -lai liang para nong shong shnong ha kiba la bakla ban pyniaid hok halor ka riti.Ula ai ruh ki kyntien sneng ktien kraw ban bat hok la bor la ka deiti bad pyndep hok la kamram. Ryngkat ka jingnang jingstad dei ka kamram jong ngi ban niew kor bad ri sumar la ka riti dustur bad ka tem ka put. Khlem ka riti dustur kumno ngin dawa la ka hok ka jinglong tynrai kyrpang. U la kyntu ban ialeh katba lah ban pyniaid katkum ka hok, ban kren da kaba shai, bad bret shabar ia ka thok ka shukor. Ka nang ka stad baroh khlem ka tip briew tip blei kam wanrah jingsuk. Haba suk u Khun U Hajar ka long ka Pansngiat ia u Syiem. Ka Spah pyrthei kam dei kaba kongsan tam.U Paiem ula pynkut da kaba Duwai bad ia said ia thew nabynta ka Raid Nongblai ryngkat ka jing kyrkhu kyrdoh ba u kynrad hi un weng ia ki jingeh baroh. Khamtam ba ka Raid kan bit kan biang kan phuh kan phieng, kan roi kan man bha manla kawei pa kawei ka longing, kin koit kin khiah krat bha bad kin lait na kano kano ka sabuit -sakai na kylleng.","Hiar U Syiem Khyrim, ban ai  sanad ia U Sordar Raid Nongblai",https://www.urupang.com/hiar-u-syiem-khyrim-ban-ai-sanad-ia-u-sordar-raid-nongblai/
"Jowai, 13 Naiwieng:U Myntri ka tnad PWD ka sorkar Manipur ha ryngkat u Nalin Kohli uba dei u nongaiktien ka sorkar u Narendra Modi bad uba dei ruh u Advocate ka Supreme Court ha ryngkat ki heh ka BJP ha ka jylla ki la wan hiar mynta ka sngi sha Jowai kum shi bynta ka jingpynkreh ia ka election 2018.Ha kane ka sngi, ym duna ia ka 4000 ngut eiei ki nongtrei bad nongkyrshan jong ka BJP na ki 7 tylli ki Mandal lane Constituency ki la wan sha ka jingialang kaba la pynlong ha madan Jrisalein.U Kohli haba kren ha ka jingialang u la ong ba kane ka jingia kynduh ki nongtrei jong ka party lane kita ki Polling Booth Samelan ka long kaba nyngkong eh ha ka jylla bad shen kin sa pynlong ia kum kane ka juh ka program ha Khasi Hills bad Garo Hills.Utei u heh ka BJP u la ong ba ka sorkar Congress ha Meghalaya kam shym la pyntreikam hok ia ka pisa kaba ka la ioh na Delhi. Ka sorkar ka la synshar 10 snem kynthih hynrei ka jylla ka dang don shibun ki jingduna naduh ki surok, ki skul college bad wad ki jaka ai jingsumar.“Ka Congress kadei kaba bamsap tam ym tang ha kane ka jylla hynrei ha ka ri hi baroh kawei. U Dr. Mukul Sangma u Chief Minister ka jylla u la don hapdeng ka jingsheptieng bad syier mynsiem namar ba u la iohi ba ka BJP ka la nangkiew nangkiew ha kane ka jylla”, la ong u Kohli.Haba kren halor ka jingkhang tih dewiong, u la kop ban pynlait ia kane na ka jingkhang jong ka NGT hapoh 7 bad 8 bnai lada ki paidbah ki ai ka jingiatreilang bad lada ka party ka wan ha ka bor ha kane ka jylla.U Myntri ka sorkar Manipur, u Bishwajit Singh u la ong ba ka sorkar Congress ka la synshar 15 snem ha Manipur bad kam shym la lah ban wanrah ia ka roi ka par, hynrei mynta hadien ba ka BJP ka la jop 21 ngut bad ka la ioh ban ialam ia ka jingsynshar ki paidbah katei ka jylla ki la sdang ban iohi ia ki jingkylla ha ka liang ka roi ka par.U la ong ba ka party BJP ka long kaba pher bha namar ka dei ka party kaba shakri ia ki paidbah katba ka Congress kan dei kaba synshar donbor.U la ong ba ka lynti rel ka dei kawei kaba donkam tam bad ka sorkar ka India ka la rai ban pyniasoh ia ki lynti rel ha ka jylla Manipur bad ka la mang ruh 22 klur na ka bynta ban pynbha ia ki surok ha katei ka jylla.U la ong ba ka ha ki snem ba ladep, ka Manipur ka long kum ka Meghalaya, kam ju don uwei ruh u MLA ka BJP bad mynta ka la kiew kyndit shaduh 21 ngut. Bad u la khmih lynti ba ha Meghalaya ruh da ka jingtrei shitom ki dkhot ki Mandal bapher bapher ka BJP kan sa ioh ban synshar ha Meghalaya.",Hiar u myntri ka Manipur bad  U Kohli sha Jowai ban ialap election,https://www.urupang.com/hiar-u-myntri-ka-manipur-bad-u-kohli-sha-jowai-ban-ialap-election/
"Shillong, 13 Naiwieng:La pynlong mynta ka sngi, ia ka jingrah plakad bad pynher lama iong, da ki trai trok ha khmat ka Star Cement kompeni, ha Lumshnong.Kumba 200ngut ki dkhot jong ka Joint Action Committee On Indege-nous People Economic Right (JACIPER), ki la ia leit mynta ka sngi sha Lumshnong, ban pynpaw pyrshah halor ka jing bym ioh kit mar, ki trok trai Jylla, na ki karkhana dewbilat bad ha kaba ki dawa ruh, ba dei ban pynkiew ia ka bai kit mar, ia ki trok, katba kum ka dor, ba la buh da ka sorkar Jylla, kaba la pyntreikam naduh ka 22tarik Nailur 2005, kaba long T.1.25 shi kwintal ka mar, na ka bynta shi kilometre.Ha katei ka jingleit pynpaw pyrshah, ki dkhot jong ka JECIPER ki la ia kynduh bad ki nongialam jong ka All Jaintia Cement Factory Association, ha ka jaka trei kam jong ka Star Cement, ha kaba ki la pan por shiphew sngi, ban rai halor ki jingdawa jong katei ka seng. Ha kajuh ka por, ki trai trok, ki mynjur, ia ka jingbuh por jong ki karkhana dewbilat, tangba ki dawa ruh ba dei ban sangeh shwa ka jingkit dewbilat, ha kine ki shiphew sngi, lane kat bym pat sha ka jing ia beit.U bah Handle Mukhim, Chairman ka JACIPER, u iathuh ba ka jing ia rah lama iong lem bad ki plakad, ka la sdang naduh ka por 2baje nohsngi bad la khot ban iakren, ha ka por 3.15 nohsngi bad ka jing iakren, ka kut noh ha ka por 4baje nohsngi.Ha katei ka Joint Action Committee on Indigenous People Economic Rights, kiba don lang ki kynthup ia ka JHTOA, MCVU, KSU JHDU, JSU CB, HYC-JHD, JNCCB, ka AJSUCB bad ka HYC East Jaintia Hills.",Tur ki trai trok sha karkhana  dewbilat ha Lumshnong,https://www.urupang.com/tur-ki-trai-trok-sha-karkhana-dewbilat-ha-lumshnong/
"Shillong, 13 Naiwieng:Ha kine ki sngi u Rupang u la leit jngoh ia katto katne ki longïng kiba la ioh ia ka skhim ïng baduk ka Pradhan Mantri Awaas Yojana -Gramin kaba T.1,30,000 tyngka kiba don hapoh ka jingpeit ka Mylliem C&RD Block bad la lap ba ka jingshna ia ka ïng jong ki ka shu sah khongreng khlem lah pyndep watla ka por ban pyndep katkum ki kyndon ha ka Work Order ka la dei. La ia kren bad ki nongioh jingmyntoi ki la iathuh ba ki ioh tang ia ka 1st Installment kaba T.52 hajar tyngka hadien katei kim ioh pisa shuh bad haba ki leit mih sha Block la jubab ia ki bym don pisa shuh.U Rupang u la ia kren lyngba ka telephone bad u Block Development Officer ( BDO) jong ka Mylliem C&RD Block u bah P.Passah ban wad jingtip halor katei ka jingsah khongreng ki ïng baduh. U bah Passah u la ong ba kane ka la jia ym tang ha Mylliem C&RD Block hynrei ka la jia ruh ha baroh kawei ka District bad ka daw ka long bym poi pisa na ka sorkar pdeng. Lah ban kdew ba hapoh Mylliem Block dang shen u BDO u la sam ia ka Work order ing baduk kaba haduh 123 tylli ki longing kiba ioh jingmyntoi.Lah ruh ban kdew ba ha katei ka jingleit jngoh u Rupang ha kawei ka shnong ha Mawklot ki nongioh jingmyntoi ki la pynpaw ia ka jingeh ba ki ia kynduh ba ki hap ban sah khapngiah ha i ing trep namarba ki la pynpra ia ka ing barim ban shna ing thymmai lyngba ka skhim ba duk.",“Ym poi pisa na ka sorkar pdeng”  ong u BDO bym ioh pisa ki ïng baduk,https://www.urupang.com/ym-poi-pisa-na-ka-sorkar-pdeng-ong-u-bdo-bym-ioh-pisa-ki-ing-baduk/
"Shillong, 13 Naiwieng:Ki pulit ki la kem haduh 55 tylli ki trok kit dewiong na Lumshnong kiba pynkheiñ ia ka hukum ka NGT. Ha ka 11 tarik mynta u bnai la kem 12 tylli, ha ka 10 tarik pat la kem 43 tylli. Ha katei ka jingjia baroh ki nongniah ki la phet krad bad la ioh bat tang ki kali.Ha ka 9 tarik pat ki pulit ki la ioh kem sa 2 tylli ki trok kit dewiong na Lumshnong kiba don ia u nombar AS-01CC-6413 ba la niah da u Md. Jiaur Ali bad ka trok ba don ia u nombar AS-11BC-6895. Ha kawei pat ka jingjia ha ka 10 tarik ha ka por 7:30 baje mynmiet ki pulit ki la ioh kem ia kawei ka trok kit dewiong kaba don ia u nombar ML-05G 8658 na Toll Plaza-Ri-Bhoi District.",Shah kem 57 tylli ki trok dewiong,https://www.urupang.com/shah-kem-57-tylli-ki-trok-dewiong/
"Shillong, 15 Naiwieng:Sa katto katne bnai ba ka jylla kan leit sha ka jingjied ia ki MLA thymmai, u Chief Electoral Officer (CEO) ka jylla u Bah Frederick R Kharkongor u la kwah ban pynshai paidbah ba ka vote jongno jongno, ka dei kaba kordor tam bad ym dei ban die noh ia ka ha ka pisa.“Wat die ia ka vote jong phi ha ka elekshon, ka dei kaba kordor tam”, la ong u Bah Frederick haba iakren mynta ka sngi.Ban pynsngewthuh kham bha ia kane bad ban khring ia ki briew kiba la kot 18 snem ban pynrung kyrteng, u CEO u la ong ba ka tnad elekshon ka la pynlong shaid shaid mynta ka jingialap paidbah ha kylleng ki jaka khamtam sha nongkyndong.“Ngi la pynlong ia ki jingialehkai surok, ki drama, ki jingialap kylleng ki jaka ba kham kongsan sha nongkyndong ruh ban pynshai ia ki paidbah shaphang ka hok ba ki dei ban jied nongmihkhmat”, la ong u CEO.U la iathuh ba ka jingpynrung kyrteng khamtam ia kiba dang kot 18 snem ka dang iaid shaid shaid mynta shwa u Nohprah mynta u snem.“Ngi la buh thong ba ka jingdon jong ki nongthep vote ha ka jylla kam duna ia ka 18 lak shwa ban wan ka elekshon”, la ong u bah Frederick.Haduh mynta ki don 17 lak ngut tam ki nongthep vote ha ka jylla bad ka elekshon ka la khmih lynti ba haduh ban kut kane ka snem, kin kot sha ka 18 lak ngut tam.Ym tang ka jingpynrung kyrteng ia kiba dang samla, hynrei u CEO u la ong ba ka tnad elekshon ka la pynlong ruh ia ka jingpynshai paidbah shaphang kumno ba kin nang ban pyndonkam ia ki mashin thep vote (EVM) bad ki VVPAT.Ha kawei ka liang, u la ong ba ka jingpynrung kyrteng nongthep vote ia ki briew kam dei kaba shu pdiang pathar hynrei ka iaid katkum ki kyndon bad ki sakhi satar bad ki bym biang ki kot ki sla ban pynshisha kum ki nong-India kim lah ban rung ha ka thup kyrteng ki nongthep vote.U CEO u la iathuh ruh ba ki briew ka elekshon ki la lap teng ia kiba thmu ban pyrshang pynrung kyrteng khlem da la lah ban pynshisha ia ka jinglong jongki bad ki la shah weng noh bad kane ka jia ha thain Garo Hills.“Ki don katto katne ki khep ba ngi la lap ia ki briew ba thmu ban pynrung kyrteng khlem lah ban pynshisha ha thain Garo Hills bad ngi la weng noh ia ki”, la ong u CEO.U la iathuh ruh ba ki briew na ka election commission na Delhi kin sa wan jngoh ia ka jylla Meghalaya ha ka taiew ban kut mynta u bnai ban pynkhreh ia ka jingpynlong ia ka elekshon ha ka jylla lashem snem.Katkum ka jingong u Bah Frederick, ka jingialang ka election commission ka la iakren ruh ha kaba iadei ka jingpyndonkam ia ki mashin EVM, VVPAT bad kiwei ki mat ba kongsan.U la ong ba ka Election Commission of India ka la buh lai tylli ki bynta kynthup ka Sugam kaban peit ia ka jingai permishon, ka Suvidha ban ai permishon ia ki seng sain pyrthei ban pynlong jingialang bad kiwei ki jingdonkam ha ka elekshon bad ka Samadhan ban peit bad sngap ia ki jingeh jong ki paidbah khamtam kiba iadei bad ka ain pyniaid elekshon ne ka model code.U la ong ba kan don ka jingai jinghikai ruh ia ki ophisar jong ki jylla ban pynlong ia ka elekshon kumno ban pyniaid ia ka elekshon.",Ka jingpynrung kyrteng nongthep  vote kam dei ba shu leh pathar,https://www.urupang.com/ka-jingpynrung-kyrteng-nongthep-vote-kam-dei-ba-shu-leh-pathar/
"Shillong, 6 Naiwieng:Ka ishu Sohra ka la pyniatyngkhuh bad ka pynmih ka jingiapher jingmut hapdeng ki nongialam ka BJP ha kane ka jylla. Katkum ki tyllong khubor ba la iohlum la ong ba u bah Shibun Lyngdoh President rangbah ka BJP, u don ha ka liang jong ka Mandal kaba mynta kaba don sha ka liang u bah Bantei Rumnong katba kawei pat ka kynhun jong ki nongialam ka don sh akawei pat ka liang kaba ialam da u Dr.P.W Khongjee.La ong ba dei na katei ka daw ba ka jingiapher jingmut ka la mih hapdeng ka BJP ha kane ka jylla ha kaba u bah Shibun, u la ong ba ka jingwan jong u Nalin Kohli dei ka jingwan kaba khlem ka jingtip jong ka Party katba kiwei pat ki nongiala m ki ong ba la Party ka don jingtip bha bad ka la bthah ia baroh ki nongkitkam jong ka ban ia donlang ha katei ka sngi.Haba ia kren bad u nongaiktien ka seng BJP u bah J.A Lyngdoh u la ong ba ka jingwan u Nalin Kohli bad u Alphons ka dei kaba shu wan kynsan ban peit ka jinglong jingman ka seng BJP ha Sohra hynrei ka Party ka tip bha ia kata. Halor ka jingkynnoh ki BJP na Sohra u ba U Dr.Khongjee um dei u dkhot jong ka BJP u bah Lyngdoh u la ong, “Ngi tip bha ba u Dr.Khongjee u dei u dkhot ba pura jong ka BJP, ha ka BJP phi lah ban rung dkhot da ka phone Call lane SMS ne Miss Call” u la ong.Kiwei pat ki tyllong khubor ki la iathuh ba nalor katei ka mat ka la don sa kiwei pat ki mat kiba ia kynad hapoh ka seng BJP ha kane ka jylla bad katei ka jingiakynad ka la poi sha u pud kaba lah ruh ban mih ka jingbujli nongialam thymmai ha kaba yn bujli noh da uwei pat u nongialam ha ka ha jaka u bah Shibun Lyngdoh. Ki lad khubor ki la iathuh ba ia ka kam President lah ban shimti noh da u bah J.A Lyngdoh ha kaba ia ki nongbud jong u bah Shibun kum u bah David Kharsati, yn thung noh kum ki nongialam ba kham hakhmat.","Na ka ishu Sohra yn ia pait ka BJP, lah ban bujli President",https://www.urupang.com/na-ka-ishu-sohra-yn-ia-pait-ka-bjp-lah-ban-bujli-president/
"Shillong, 06 Naiwieng:U MLA ka South Shillong u bah Paul Lyngdoh u la ther ia kane ka sorkar ba ialam da ka Congress da kaba kynnoh ba ki kam tamasa kim nym lah ban kyntiew ia ka jylla bad ki samla.Haba kren sha ki nongthoh khubor mynta ka sngi, u bah Paul u la ong, “ka tamasa cherry blossom, ka tamasa iaput iatem kam nym lah da lei lei ban kyntiew ia ki samla bad ka jylla”.Ula bynrap, “ka jylla bad ki samla ka kiew lyngba ki kam ban siandur ia ka lawei jongki”.U Bah Paul u la ong ba ka jylla Meghalaya kan kiew kan san lyngba ka jingkhlain jong ki briew bad ka spah ba ka don ban pyndonkam hok.“Ka dei ka kam beain ban ialehkai ia ka lawei jong ka jylla da ki kam bym ler kam eiei”, la ong u bah Paul.Lah ban kdew ba ka sorkar jylla dang shen, ka la pynlong ia ka tamasa kaba shi taiew kynthih kaba ai kyrteng ka 18 degree bad mynta ka la pynkhreh ban pynlong sa ia ka tamasa syntiew dieng ne cherry blossom.Katkum ka jingtip, ka tnad khlaw ka jylla ka la pynlut haduh kumba 80 lak na ka bynta ban pynlong ia ka tamasa syntiew dieng hynrei bun na kine ki dieng kiba khlem syntiew khlem sla shuh namar ba ki la hap lut. Ki don ruh sa kiwei ki tnad ki ban pynlut ia kane ka tamsa.","Ki kam tamasa kim lah ban kyntiew  ia ka Meghalaya, ong u bah Paul",https://www.urupang.com/ki-kam-tamasa-kim-lah-ban-kyntiew-ia-ka-meghalaya-ong-u-bah-paul/
"Shillong, 06 Naiwieng:Ki nongthoh khubor ka nongbah Shillong ki la ujor sha u Deputty Commissioner ka East Khasi Hills u Bah Peter S Dkhar halor ka jingphet jyndat ka kompeni Reliance Communications Ltd, khlem da pyntip shwa ne ailad ia ki paidbah ka jylla.Ha ka jingujor ki nongthoh khubor ki la ong ba kane ka kompeni, ka la pynthut ia ka network naduh ka 25 tarik Risaw haduh mynta bad ka ophis jongka, ruh la shu khang dam khlem da pyntip paidbah shwa ban leh ia kane.Baroh ki nongpyndonkam da kane ka kompeni naduh kiba leh pre-paid bad post-paid ki la sah ha ka lyngngoh ngain ia kane ka jingleh ka kompeni.Halor kane, la kyrpad ia u DC ba un tuklar ban hukum ba kane ka kompeni ka dei ban siew bailutksan ia ki nongpyndonkam namar ka jingleh bym suidniew jongka ia ki paidbah.","Ujor ki nongthoh khubor ha u  DC, ba phet jyndat ka Reliance",https://www.urupang.com/ujor-ki-nongthoh-khubor-ha-u-dc-ba-phet-jyndat-ka-reliance/
"Shillong, 6 Naiwieng:Ki trai hotel bapher, ha ka nongbah Shillong, ki la rai ban pyniaid iew noh, da ka doh, ban shalan da ki trai jylla, ha ki jingdonkam jongki, ha kaba shet ba tiew bad ai bam ai sa, ia ki nongbam, kiba sah ha ki hotel jongki.Katei ka rai, ka mih ha ka jing ia kynduh, ba la pynbeit da ka Seng FKJGP Sengkmie lyngba ka Socio Economic Movement, kaba kyrsiew thiah ia ki paradoh para snam ha kaba iadei bad ka ioh ka kot lyngba ka Livestock Farming Committee ka la trei shitom bad iaid shakhmat ban pyntyllun ia kane ka thong, kaba la pynkha ha ka 11tarik Iaiong 2017 ban iarap ban btin lynti ia ki paradoh para snam ha kaba iadei bad ki kam ri jingri ha ka jylla baroh kawei.Katei ka dei ka jing ia kynduh, ba la pynlong da ka Seng FKJGP Central Body bad ki trai jong ki Hotel jong ka jylla bapher bapher ha ka 3tarik Naiwieng 2017 ha shillong Club kiba kynthup naduh ka Hotel Pine Wood, City Hut Dhaba, Bamboo Hut, Polo Towers, Yalana Hotel, Heritage Club, Heritage Royal, Shillong Club, Pegasus, Blue Inn Berries bad kiwei kiwei de, ki la rai da kawei ka sur ban snoh kti lang da kaba yn pyniaid iew noh ha ki jingdonkam bapher bapher jongki da ka doh(Poultry) ki ban shalan hi noh da ki trai jylla. Kane ka thong, ka dei thik ban kyntiew iaka ioh ka kot ka jylla bad ruh ka kabu plié lad plié lynti ia ki ba bun ki riew shimet ki paradoh parasnam kiba im ja naka kam ri jingri. Ha katei ka jingialang la iadon ryngkat ruh ki nongialam ka Sengkmie naduh u President Bah Wellbirth Rani, General Secretary Bah Dundee Cliff Khongsit, Chairman ka Livestock Farming Committee Bah Marbud Dkhar, Dr. Marco Mitri bad kiwei de ki dkhot ka Seng.","Mynjur ki trai hotel, ban pynbiang  da ka doh ba pynmih ki trai Jylla",https://www.urupang.com/mynjur-ki-trai-hotel-ban-pynbiang-da-ka-doh-ba-pynmih-ki-trai-jylla/
"Shillong, 2 Naiwieng:Hadien ba ki lad khubor, ki pynpaw ba U Ma Lahkmen Rymbai, uba dei U President jong ka West Jaintia Hills District Congress Committee, un lah ban nym iakhun shuh, na ka tiket Congress, ha ka elekshon 2018, ka la mih sa kawei pat ka kutlad ia katei ka seng, ha kaba U Ma RC Laloo, ula rai ban nym ialeh elekshon shuh ha ka sien ka ban wan.Ka West Jaintia Hills, ka don san tylli ki Constituency bad na kitei, la iathuh ba ka dei tang ka Jowai, Nartiang bad ka Sutnga, kiba la shai ki kandidet jongki, ha kaba ka Jowai, un iakhun U Ma Andrew Shullai, uba dei ruh U Chief Executive Member jong ka Jaintia District Council, ka Nartiang, un iakhun U bah Jopthiaw Lyngdoh bad ka Sutnga, un iakhun U Ma Shitlang Pale. Na bynta ka Shangpung Nangbah, ki don ki khubor, kiba iathuh ba U Ma Comingone Ymbon, un lah ban ialeh na ka tiket Congress, hynrei ki don pat kiba kam, ba un lah ban ialeh, na kawei pat ka seng sain pyrthei.Haduh mynta, ka Congress, kam pat don ia ki kandidet kiba thikna na ki ar tylli ki Constituency ka East Jaintia Hills, ka Mookaiaw bad ka Khliehriat Constituency, ha kaba na Mookaiaw, la mihkhmat da U Ma Robinus Syngkon bad ka Khliehriat, la mihkhmat da U Ma Justin Dkhar.Na ka liang jong ka Meghalaya Pradesh Congress Committee (I), ka la buh ba ki Block Congress, ki dei ban phah ia ki kyrteng jong ki kandidet, ha shwa ka 31tarik Risaw 2017, hynrei, la sngewthuh ba ki don ki Constituency ha Jaintia Hills, ki bym pat pynpoi ia ki kyrteng jong ki kandidet sha ki District Committee, ba kynthup ia ka Amlarem, kaba dei ka Constituency jong U Ma Lahkmen Rymbui, uba dei U President jong ka West Jaintia District Congress Committee (I).","Ym pat don kandidet ka Congress  na Khliehriat, Mookaiaw",https://www.urupang.com/ym-pat-don-kandidet-ka-congress-na-khliehriat-mookaiaw/
"Shillong, 2 Naiwieng:U Pastor PBM Basaiawmoit, ula thoh mynta ka sngi sha U Mukul Sangma, myntri rangbah ka Meghalaya, ha kaba ula ai jingiaroh, halor ka nongrim jongu, ba ym dei ban pyntreikam naphang ia u aadhar number.U Pastor, ula thoh shuh shuh, ba u sngewkmen shi katdei, ba U Mukul hi ialade ruh, um pat shym la treh ban shondur aadhar bad u khmih lynti, ba ka jing iatrei lang jongki arngut bad u myntri rangbah ka Assam, kan iarap ban pyllait ia ka dong shatei lam mihngi, na ka jingthmu ka sorkar India, ban pyniaid shakhmat ia ka jingshondur aadhar.U Pastor, u kren diaw mynsiem shuh shuh, ba ki nongtrei sorkar Jylla, lem bad ki skul pule jong ka sorkar lane jong ki riew shimet, ki mane dem ialade, na ka bynta ban pyniaid shakhmat ia ka jing pynrung kyrteng aadhar, wat la ka Supreme Court, ka la kren shai, ba katei ka shong ha ka jingsngew bit shimet jong u briew, na ka bynta katei ka jing pynrung kyrteng aadhar.","Mane dem ki nongtrei sorkar ia u aadhar, ong U PBM",https://www.urupang.com/mane-dem-ki-nongtrei-sorkar-ia-u-aadhar-ong-u-pbm/
"Shillong, 2 Naiwieng:“Ka long ka jingbakla ba khraw ban pyn ia syriem ialade bad ki briew jong ka Bible; kane ka pyni ba ngim niewkor ne burom ia ki jingthoh ha ka ktien U Blei(Bible)” ong U bah HS Shylla, MDC ka Nongkrem, haba kynthoh halor ki jingkynnoh jong ki MDC ka PDF pyrshah ia u, ba u dei U Judas, uba la shet kylla ia ka PDF.U Bah Shylla, u ong shuh shuh, ba ki MDC jong ka PDF, ki dei baroh ki nongphet seng, ha kaba ula pyni ba ki don 4 ngut na ka Congress, 4 na ka HSPDP, 1 na ka UDP, 2 na ka KHNAM, 1 Independent. Ha ka 30 tarik Nailur, 2017 ka PDF ka pdiang burom ia ki nongphet seng, da ka burom kaba khraw bad katei ka pyni, ba ka PDF ka mynjur bad ka pynshlur ia ka jingphet seng. “Kaba pher bad phylla ka long ba ka PDF ka pynrem jur ia ka jingphet-seng jong nga da ki kyntien kiba ym dei ban pyndonkam syndon kumba la kdew haneng”.U Bah Shylla, ula ong shuh shuh, ba kumba ka long haduh mynta ba PDF ka ia hap bha bad kine ki kyntien “Proper Defectors Front” lane “Perfect Defectors Front” katba ki 11 ngut ki MDC phet-seng ki dang don bad ka, kumta kam don hok kam don don nongrim ban pynrem ia ka jingphet-seng jongno jongno ruh wat tang da ki kyntien kiba jem ruh namar ka PDF ka dei ka nuksa jong ka jingphet-seng. “Kan bha ruh shibun ia ki katto katne ngut ki MDC jong ka PDF ba kin kham tyngkai ia ki kyntien ba ki kren namar ka pynpaw tang ia ka jingbieit jong ki. Kumba ka long bieit ia ka shymprong kmie ban mai ia ki khun ba ki kynran da dien. “Nga kwah ban pynkynmaw hangne ba ka jingmih jong nga na ka PDF ka dei da ka rai jong ka Executive Committee jong ki 100 ngut tam ki dkhot na kylleng ka Nongkrem Constituency kaba la long ha ka janmiet jong 24 tarik Risaw 2017 ha ophis treikam ha Laitkor, kata, ba kam dei ka rai shimet jong nga bad ba yn pynskhem ia kane ka rai da ka general meeting ka ban long ha ka 6 tarik Naiwieng, 2017 ha Lad Nongkrem por 7.00 janmiet” pynkut ka khubor.",“Ka long ka jingbakla ban pyn ia syriem  ialade bad ki briew jong ka Bible”,https://www.urupang.com/ka-long-ka-jingbakla-ban-pyn-ia-syriem-ialade-bad-ki-briew-jong-ka-bible/
"Shillong, 2 Naiwieng:Hadien ka jingiathuh u myntri rangbah ka jylla u bah Dr.Mukul Sangma sha ki nongthohkhubor ba um don Aadhaar mynta pat sa u Chief Executive Member ka KHADC u bah Pynshngaiñ N Syiem u la ong ba ma u ruh um pat don Aadhaar nombar. “Nga ruh ngam pat don Aadhaar, ngam pat da sngew donkam palat ban leh” u la ong haba ia kren bad ki nongthohkhubor shaphang ka jingkulmar jingmut ki paidbah ka jylla ia u Aadhaar nombar ha kine ki sngi.Haba kren sha ki nongthohkhubor u bah Pynshngaiñ, u la ong ba ka District Council kan sa thoh sha ka sorkar pdeng halor katei ka bynta ba ha Meghalaya ki paidbah kim pat kwah, hynrei shuwa ia kane u la ong ba un sa lum shuwa ia ki paidbah lyngba ki Khlieh Nongsynshar, ki Kur, ki shnong ban pan ia ka jingmut na ki. U la kynthah ia ka sorkar jylla namar ka jingkhohreh pyntreikam Aadhaar ha kane ka jylla u la ong ba baroh dei na ka daw ka jingkheiñsting bad ka jingmyn kitkhlieh ka sorkar.“Ka sorkar ka khlem pan ia ka jingmut ki paidbah, ka khlem wanrah ia katei ka bynta sha ki paidbah hynrei la shu pyntreikam beit ia ka hukum khle mda pan jingmut, ka paw shai ba kane ka sorkar kam dei ka sorkar u paidbah, kam kheiñ briew ia ki paidbah, ka dei ka jingbym kitkhlieh ki nongialam. Lada ka sorkar ka sngewkhia na ka bynta u paidbah balei kam thoh sha ka sorkar pdeng bym long ban pyntreikam Aadhaar hangne” u la ong.U CEM u la ong ruh ba dei na ka jingkheiñ sting ka sorkar ba ki shnong ki thaw ki hap ban tynruh ia u paidbah ban leh Aadhaar namar la pyntieng ba lada ym leh kin duh ia ki jingmyntoi ba ki dei ban ioh, “U myntri rangbah ialade u ong ba um don Aadhaar, sngewlyngngoh ba u khlieh ka jylla um don Aadhaar u hukum pat ia ki tnad sorkar pat kiba hap ha ka jingpeit jong u ban pynbor ia ki paidbah ban leh Aadhaar” u la ong.Haba kren shuh shuh halor u Aadhaar u CEM u la ong ba kumba long kiwei pat ki ri la ha Europe ne Amerika la iada kyrpang ia ki jaitbynriew rit paid da kaba bud ia ka nongrim jong ka Free, Prior and Informed Consent (FPIC). U ong ba ha kane ka jylla ruh kaba dei ka jaka ki riewlum kaba la iada kyrpang da ka 6th Schedule ka sorkar kam lah ban pyntreikam ia u Aadhaar khlem da bud ia ka nongrim jong ka FPIC. “Hynrei hangne la pynsted bad khohreh ban pyntreikam kaba long pyrshah ia ka hok ki rit paid kiba shong basah ha ki Schedule Areas, ia ngi la iada kyrpang da ka 6th Schedule hynrei ka sorkar ka khlem ieng ha ka nongrim jong ka FPIC” u la ong.Katkum ka FPIC ai ia ka hok ia ki rit paid ba khlem ka jingmynjur jong ki lane khlem ka mon jong ki ka sorkar kam lah ban pyntreikam ia kano kano ka project lane kiwei pat ki bynta kiba long pyrshah ia ka riti dustur lane ka jinglong tynrai jong ki bad ka dei ruh ka hok ba la ailad ia ki ban shim ia ka rai ha ka mon lajong. Hynrei hangne u CEM u la ong ba la shu pyntreikam beit khlem da ia syllok bad ki paidbah kiba hap hapoh ka jingpeit ka 6th Schedule.","“Ngam don Aadhaar, u MR ruh um  don, ki tnad sorkar pat ki pynbor”",https://www.urupang.com/ngam-don-aadhaar-u-mr-ruh-um-don-ki-tnad-sorkar-pat-ki-pynbor/
"Nongpoh, 03 Naiwieng:Ka confederation of Ri Bhoi People (CoRP) Sengkmie, lyngba u Evannassar Shylla u ba dei u Asst-Secretary ka CORP Sengkmie, ka la pynpaw ia ka jingsngewkhia kaba jur halor ka ha ka jingjia kaba la jia ha ka 25 Tarik u Risaw, ha kaba u Kba jong ki nongrep uba la kot da ki spah mon tam ula sha pynjulor noh ha ki Hati khlaw ha ka Shnong Wah Umbla kaba don hajan Umsiang ka Raid Maiong Ri Bhoi District.Ki Nongrep kiba la shah ktah ha katei ka jingwan pynjulor da ka kynhun ki Hati, ki kynthup ia u Bah Planing Pator, Enterfield Mangu, u Bah Speaker Mangu lem kiwei kiwei ki nongrep ba marjan ha katei ka Shnong.Ha ka kyrwoh, u Bah. E.Shylla u la pynpaw shuh shuh ia ka jingsngew khia naka bynta kitei ki nongrep kiba shah ktah ha katei ka apot, namar ka jingpynlut por bad trei shitom jongki na ka Rep na ka bynta ban pyndap ha iing ha sem bad ia ki khun ki kti bad kiwei de ki jingdonkam ha iing ki la shu sepei noh tang namar ka jingwan pynjulor da ki Hati khlaw.Kumta na ka liang ka CORP Sengkmie, ka kyrpad jur ia ka Sorkar Meghalaya ba kan shimkhia ban leh eiei da kino kino ki lad jingiarap na ka bynta kitei ki nongrep kiba la duh noh ia u Kba jong ki tang namar ha jingshah pynjulor ha ki Hati khaw bad ha kajuh ka por ki la kyrpad ruh ia ka Wildlife ba kin peitngor lem ia kiba kum kitei ki jait jingjia ha baroh sawdong ki jaka ki ba shaid jia khah khah namar kum kine ki jingjia kan ktah shibun iaki nongrep. Kane ka long katkum ka kyrwoh khubor ba la pynlait da u Bah. Evannassar Shylla.","Pynjulor ki Hati khlaw  ia u Kba, hajan Umsiang",https://www.urupang.com/pynjulor-ki-hati-khlaw-ia-u-kba-hajan-umsiang/
"Shillong, 2 Naiwieng:Ka Meghalaya High Court mynta ka sngi ka la pynmih ia ka hukum ba ka jingthungkam nonghikai LP skul ha ki skul sorkar ha ka jylla kaba la leh ha u snem 2009, ka dei kaba bakla bad ka bym shongnia haei haei ruh bad ka la pyndam ia baroh ka jingthung ia ki nonghikai baroh.Hynrei ka ailad ia kito kiba pass da kaba hok, ba kin bteng shwa ha ki kam hikai jongki shipor haduh ban pynbeit da kumwei pat.Ha ka jingpynmih hukum hynne ka sngi, U Chief Justice Dinesh Maheshwari bad u Justice Ved Prakash Vaish ka High Court ka la ong ba ka jingthung kam nonghikai katkum ka jingpynbna ba la pynmih ha ka 10.12.2008, ba pynmih da u Deputy Inspector of Schools ka dei kaba thmu ia ka bym dei ha ki jaka ialeh eksamin kynthup ha Shillong Sadar, Jowai, Amlarem, Tura bad Dadengre Centre.“Ka jingthung kam la pyndam baroh lait noh tang kito kiba la pass da kaba lynti, la ailad ba kin bteng shwa ia ka kam haduh ban pynbna da ka jingjied kaba thymmai bad ym dei ban khein iaka rta jongki hadien ba la khot biang ka jingpynbna ba thymmai”, la ong ka High Court.Ka High Court ka la pyndam baroh kito ki kandidet kiba la shah thung ha ki san tylli ki jaka ialeh eksamin la ki dei kiba la thung pura ne shah thung shipor da ki politishian ne kiba shu pyndap sia lieh ruh kumjuh.Ka la ong ba ia kito ki kandidet kiba la lap ba shu pyndam sia lieh katkum ka jinglap ka CBI bad ka High Level Scrutiny Committee (HLSC) ha Shillong Sadar, Jowai, Amlarem, Tura bad Dadenggre centre, ki lah ban leit phah jingthoh sha u Chief Secretary hapoh lai phew sngi lada ki kwah ban iassaid ba kim dei kiba shah tah sia lieh.U Chief Secretary un sa bishar ia ka jingthoh jongki ban kynthup lai ngut ki dkhot bad u dkhot u dei ban long u MCS u bym don dak iong bad uwei u dei ban long na ka Central lane ka State Educational Institution lane ka University.Ka komiti kan shim ia ka rai ia ka jingthoh jingkyrpad ki candidate hapoh hynriew phew sngi bad lada ka komiti ka pdiang ba u ne ka kandidet kim dei kiba shah tah sialieh, ka lah ban ailad ba kin iashim bynta ha ka jingialeh eksamin kaba thymmai bad kiwei kiba khlem shah tah sialieh. Hynrei ka dei ban shai ba lada ka komiti ka shem ba ki dei kiba shah tah sia lieh, kum kita ki kandidet kin sa duh ka lad ban iakhun ia kino kino ki kam sorkar baroh shi jingim bad dei ban shain kuna ia ki T. 50,000/- (sanphew hajar) bad ia ka pisa dei ban thep ha ka State Disaster Management Fund.Ha kaba iadei bad ka jaka ialeh eksamin lait noh ka Shillong Sadar, Jowai, Amlarem, Tura bad Dadengre la bthah ba ka CBI kan sa pynlong ka jingtohkit bad ka dei ban buh kyrpang ia kiba tah sia lieh bad kiba khuid bad dei ban aiti ia ka kaiphod hapoh hynriew bnai sha u Chief Secretary.Baroh ki kaiphod jingtohkit jong ki pulit dei ban ai lut sha ka CBI hapoh ar taiew.Mar aiti ka CBI ia ka kaiphod, kan dei ka kamram u Chief Secretary ban leh lyngba kane ka komiti ban eksamin ia ka kaiphod ka CBI bad kan phah sha ka sorkar hapoh lai bnai. Ka Kashari ka la ong ba lada lap ba ka don ka jingtuklar ki MLA ne ki ophisar ne kino kino, dei ban pyndam baroh ka jingthungkam ha kum kita ki jaka ne centre bad ka sorkar kan dei ban leh ia kaba donkam.Hynrei lada lap ba kam don kano kano ka jingtuklar ki MLA, ne kino kino ia ka kaiphod lah ban pdiang.Ha kajuh ka por, ka Meghalaya High Court ka la pynmih ia ka hukum mynta ka sngi da kaba pyndap noh ia baroh ki nonghikai skul ba la shah thung da kaba shu leh tuh ne pyndam sia lieh ha ki kam nonghikai ha LP Skul sorkar ha ka jylla. Hynrei ia shipor, ia kito ki nonghikai kiba la lap ba ki biang ki mark ne bym shym la tah sialieh katkum ka jinglap ka CBI, dei ban pynneh shwa haduh ban da pynmih da kumwei pat.Ha ka jingpynbna ia ka hukum mynta ka sngi, ka High Court ka la bthah ruh ba ia ka jingtohkit baroh dei ban shimti da ka CBI ym shuh da ki pulit ka jylla bad dei ban pyndep ia ka jingtohkit hapoh hynriew bnai.Ka High Court ka la hukum ruh ba ka mukotduma pyrshah ia u Director barim ka Elementary and Mass Education u JD Sangma kan bteng.Lah ban kdew ba kumba 200 ngut ki nonghikai ki la shah thung kam beain ha ki skul LP ha ka jylla da kaba pyndam ia ki mark jongki da ka sialieh bad ia kine ki nonghikai la leh ha ka por ba long myntri ka Kong Ampareen Lyngdoh ha u snem 2009 lyngba ka jingphah jingthoh ki MLA bad ki myntri sorkar bapher bapher.Ka CBI ka la pynmih kyrteng ia ka myntri tnad pule puthi ha katei ka por, ka Kong Ampareen Lyngdoh bad kiwei ba ki donkti ha kaban pyndam sia lieh ia ki mark jong ki kandidet ba pass ia ka eksamin ban pynpass pat ia kiba phiel.Kane ka HLSC ka la bishar ia ki kot ki sla na ki san tylli ki jaka ialeh eksamin kynthup ha Tura, Dadenggre, Shillong, Jowai bad Amlarem. Katkum ka kaiphod, ki don 268 kiba thung ha ki san tylli ki centre bad 101 ngut kiba biang ne pass hok.Ki kandidet kiba thung sialieh ha Tura ki long 23, Dadenggre 54, Shillong 60, Amlarem 38 bad ha Jowai 93 ngut. Ka HLSC ka la ong ba ki mark kiba ai ha ka interbiw ka long lymmuh lymmain khlem da bud ia ki kyndon ka sorkar katkum ka jingpynbna kaba pynmih ha ka 24 tarik Naiwieng, 2008.",Pyndam ka High Court ia baroh  ki nonghikai ba thung sia lieh,https://www.urupang.com/pyndam-ka-high-court-ia-baroh-ki-nonghikai-ba-thung-sia-lieh/
"Shillong, 03 Naiwieng:Ka phlim Khasi kaba kyrteng ka Haban Tony ka la khring haduh 11 hajar ngut tam ki paidbah nongpeit ha kine ki shi taiew kynthih kaba dang iaid mynta ha Bijou Cinema Hall, Shillong.U Director kane ka phlim u Bah Daniel Nongrum haba iakren bad u nongthoh khubor, u la iathuh ba katkum ka jingsngew jongu, ka daw ka jinglah jong kane ka phlim Khasi ban khring ia ki nongpeitkai ka dei namar ba la shna ia kane ka phlim ha ka rukom kaba juk bad ka jingjia kane ka juk mynta.U la ong ba ka jingmut jong kane ka phlim, ka dei hapdeng ar ngut ki shipara ba kha synrap, u Haban bad u Tony. “Nga sngew ba ka daw ka jingkhring jongka ia ki nongpeit ka lah ban dei namar ba la ring dur ia ka katkum kane ka juk mynta bad nalor ka jinglong ka video ruh ka kham biang ban ianujor bad kiwei pat ki phlim”, la ong u Bah Daniel.U la ong ba la ring ia kane ka phlim ha kylleng ki jaka jong ka ri Khasi bad Jaintia bad katto katne ha ki bynta jong ka jylla Manipur.Ha kane ka phlim, ki tyngshop kiba iashim bynta ki kynthup ia u Daniel Nongrum, Sweety Angelirie Kharumnuid, Favian Sawkmie, Wanrida Pyngrope, Basharboy Nongrum, Master Ambresstar Kharumnui, Mebanri Saphai bad Master Wanteillang Saphai.Ka jingmut jong kane ka long ba kine ki ar ngut shipara synrap u Haban bad u Tony ki don ka jingiakynduh kaba shem mynsiem uwei ia uwei pat. U Haban u ak kum u tyngshop ba kongsan uba leit tuh na ka iing uwei u briew u Bah Fullmoon Syingdoh.Hynrei ia ki kam jongu la paw pyrthei. Ka la don ka jingieid, ka jingiaburom hapdeng jongki bad ka don ruh ka jingiapynhiar kput, ka jingynbyrngia ia ki nongpeit ia kane ka phlim.","Khring ka phlim ki synrap, Haban  Tony; la 11 hajar kiba wan peit",https://www.urupang.com/khring-ka-phlim-ki-synrap-haban-tony-la-11-hajar-kiba-wan-peit/
"Shillong, 3 Naiwieng:Haduh mynta ka seng Congress ha Pynursla konstitwensi kam pat ioh kyrtong satia u ban ia khun ha ka elekshon MLA 2018. Kumba ka long haduh mynta dei sa tang ka Pynursla konstitwensi ka bym pat shai satia mano ban ia khun na katei ka seng hynrei ha kiwei pat ki konstitwensi ki kyrtong ki la iaid shakhmat ban ialap elekshon. Haba pyrshang ban wad jingtip iano ka seng Congress kan pynieng na Pynursla ha u 2018 ki la mih ar tylli ki kyrteng u bah Shining Khongthohrem bad u bah Nehru Suting.Shibnai mynshuwa ka UDP Pynursla ka la pynbna ba ka la mynjur ia ka kyrteng jong u bah Nehru Suting kum u kyrtong jong ka na Pynursla konstitwensi hynrei tang hadien shisngi u bah Nehru u la ong ba kam dei satia ba u pan tiket hynrei dei tang ka jingiakren bad ka shithi ba u jubab ia ka jingtwad jingmut jong ki bad katei ka jingiakren ka long ruh kumjuh bad ka seng Congress, u la ong. Ha katei ka jingiakren kaba khyndiat sngi mynshuwa u bah Nehru u la ong ba dei ha ka 15 tarik u naiwieng baroh kan sa shai.Lah ban kdew ba ka Congress ka la buh por khadduh ha ka 31 tarik risaw ia ki kyrtong ba kin pynpoi ia ki phom jong ki hynrei la ioh jingtip ba ka Congress na Pynursla haduh mynta kam pat lah ban pynpoi ia ka kyrteng u kyrtong jong ka. La iathuh ba haduh mynta ka dang don ka jingiatan tyllai na ka seng Congress bad UDP ia u bah Suting.Ki don katto katne tylli ki konstitwensi ba ka Congress ka dang buh teng ban pynskhem ia ki kyrtong hynrei la iathuh ba ki kyrtong pat ki la don lypa kum ka Mawryngkneng konstitwensi la ong ba ka Congress ka dang sngap jar hynrei ki khubor pat ki la ong ba yn ai khun u khun jong u Charles Pyngrope uba dei u MLA ba mynta u bah David Nongrum. Ha Mawsynram watla ka don ka jingpynsah teng mynshuwa hynrei mynta ka la shai ba un iakhun u bah Himalaya Muktan Shangpliang.",Ym pat ioh kyrtong ka  Congress na Pynursla,https://www.urupang.com/ym-pat-ioh-kyrtong-ka-congress-na-pynursla/
"Shillong 03 Naiwieng:Ki trai jaka na shnong Thieddieng kaba hap ha Mawsynram konstitwensi ki la kynnoh ba ka NEEPCO ka la shu jynrat naphang ia ki bri ki bsah jongki haduh ba ki la lko pom khlem da ioh jingbit satia na ki kum ki trai jaka.Haba kren sha ki lad pathai khubor mynta ka sngi, ka kong Kwintal Diamai bad ka kong Simarbon Syierlait ki la kynnoh ba ka kompeni NEEPCO kaba pyntrei ia ka Mawphu Hydro Power project ka la shu tih ia ki nala (tunnel) ban pyniaid um kiba dei ha jaka jongki, khlem da ioh jingbit satia na ki haduh ba ki la lko hi pom.Ki la kynnoh ba ka NEEPCO ryngkat ka jingiasngewthuh jingmut bad ki nongpyniaid shnong ki la tih donbor ia katei ka tunnel kaba kum ba 4 phut sawdong ban pyniaid um khlem ka jingtip jong ka kum ka trai jaka.“Ki la shu tih jubor ia ka jaka jong nga khlem da ioh jingbit namar ba ki don ka jingiasngwthuh jingmut bad ki nongpyniaid shnong”, la kynnoh ka kong Simarbon Syierlait haba kren sha ki nongthoh khubor mynta ka sngi.Ka la ong ruh ba bun ki khlaw ki la shah pynjulor lut bad ka la ktah ia ka kamai kajih jong ki kum ki nongrep. “Nga wan hangne ban iathuh ia ki jingeh kiba la wan ban pynduh ia ki jaka puta jong nga ha kyntoit Rangshi khlem ka jingtip jong nga, kim don hok ban wan leh donbor”, ka la kam ka kong Simarbon.Ka la kynnoh ruh ba bun ki jaka kiba la shah leh donbor da kaba pom pathar ia ki dieng ki siej, ki la sdang ruh sa ha kiwei ki jaka bad ka dawa ban pyndap biang ia ka tunnel ba 4 phut kaba la pynjot.Ha kawei ka liang, ka Westaibon Synjoin kaba dei ka nongialam seng longkmie ka la kynnoh ia u MLA ka thain u Bah Pynshngain N Syiem uba la stad ban leit tuklar shabar ka konstitwensi jongki katba ia la kajong ka konstitwensi pat u sngap jar jar wat haba ki paidbah ki iakynduh jingeh.“Shano ki nongmihkhmat ki jah haduh ba la shah pynduh ia ka hok jong ki, ki nongialam shnong kim ju wan mih satia. Ka jingleh la kum ba udei ma u trai jaka ia ka shnong Thieddieng baroh kawei”, ka la ong.Ka la bynrap, “lada ki donkam ia ki jaka ki dei ban wan pan jingbit, ngin iai pyrshah haduh kaba kut”.Ka North East Electric Power Corporation Ltd ka la ioh ia ka jingmynjur na ka sorkar ban tei ia Mawphu Hydro Power Project Stage-II bad ka la pyntrei shaid shaid mynta ia ki kam jongka.","Jynrat naphang ka NEEPCO,  kam ki trai jaka na Thieddieng",https://www.urupang.com/jynrat-naphang-ka-neepco-kam-ki-trai-jaka-na-thieddieng/
"Shillong, 3 Naiwieng:1,202 ngut ki nongshong shnong jong ka Khasi, Jaintia Hills, ki la rai ban weng noh ialade na u aadhar number bad katei ka dei, hadien ka jing pynshlur jong ka Meghalaya Peoples’ Committee on Aadhar (MPCA).Na ka liang jong ka MPCA, ka la tyrwa ban iarap sngewbha ia kito kiba kwah ban weng noh ialade na u aadhar, ha kaba la sdang naduh ka 30tarik Risaw haduh ka 3tarik Naiwieng 2017 ha Shillong bad ha Nongstoin.Ka MPAC, ka ong shuh shuh, ba namar ki dang don bun ngutkiba kwah ban law noh ialade ryngkat bad ka jingkyrpad bala ioh na kylleng ban pynjlan sngi shuh, la ia kut ban dang bteng haduhka sngi thohdieng, 10 tarik U Naiwieng, 2017 ha ki laijaka; kata, ha Shillong ha Office ka KSU Central Body, haNongstoin hapoh ka jingpynbeit ka KSU Nongstoin Circle bad ha Mawkyrwat hapoh ka jingpynbeit ka KSU Mawkyrwat Circle, ong ka kyrwoh na U Bah Auguster Jyrwa, Rev. K. Pyrtuh, Rev. Dr. P. B. M. Basaiawmoit.","1,202 ngut, ki la rai ban  weng ia u aadh ar number",https://www.urupang.com/1202-ngut-ki-la-rai-ban-weng-ia-u-aadh-ar-number/
"Shillong, 3 Naiwieng:Ki nongialam ka seng NPP ki la kam ba kin nangbun shuh shuh kiwei pat ki MLA na kiwei ki seng saiñpyrthei ki ban wan ia soh sha katei ka seng bad ym dei satia tang na ka seng Congress, hynrei na kiwei pat ki seng ruh. Ki nongialam katei ka seng ki la ong ba kiba bun kitei ki MLA ki dei na ki konstitwensi nongkyndong. Ki la iathuh ba nalor ki MLA kiba la paw kyrteng ha ki kotkhubor kin dang don shuh sa kiwei pat kiba ka jingiakren ka dang iaid shakhmat bad ki pan por ban ai jubab naba ki dang ia syllok bad ki nongkyrshan jong ki.Ki nongialam NPP ki la pynpaw ka jingduh jingkyrmen lypa ha ki konstitwensi kiba don ha nongbah Shillong hynrei ki la pynpaw pat ka jingsngew skhem ba kin khur jingjop ha ki konstitwensi nongkyndong. U State President ka NPP u Dr.W Kharlukhi, haba ia kren bad ki lad khubor u la ong ba ym don satia kiba pan tiket na katei ka seng ha ki konstitwensi kiba hap hapoh sor Shillong lait noh tang ka North Shillong konstitwensi, hynrei u ngeit ba u kyrtong jong ki, na North Shillong ruh u dei uba la rem lypa.Katei ka seng ka la ong ba kan ia khun ha ki 50 tylli ki konstitwensi na ka 60 bad ka jingbuh thong jong ki ka long ban jop 15 konstitwensi na ri Lum Garo bad 18 na ri Lum Khasi -Jaintia bad katei ka biang pura ia ki ban thaw sorkar ha u 2018. Katkum ka jingiathuh ki nongialam katei ka seng ki la ong ba ha ri Lum Garo ki la don ki nongpan tiket ha baroh ki konstitwensi katba ha ri Lum Khasi -Jaintia ki nongpan tiket ki dei tang ha ki konstitwensi nongkyndong watla don iwei -ar ha sor kiba kim kyrmen poi sha ka thong. U Dr.Kharlukhi u la ong ba ha ki konstitwensi ia knieh tiket, ka NPP kan ai tiket beit tang sha kito ki briew kiba don ka jingkyrmen ban jop.","Kam ki nongialam NPP, ban  nangbun ki MLA ban wan ia soh",https://www.urupang.com/kam-ki-nongialam-npp-ban-nangbun-ki-mla-ban-wan-ia-soh/
"Shillong, 3 Naiwieng:Ki nongialam UDP jong ka Amlarem Circle, haba iakren bad u nongthoh khubor mynta ka sngi, ki kam, ba ki la dep phah ia ka shithi jingmynjur jong ka Circle, ba kin ai tiket ia U Ma Lahkmen Rymbai MLA barim jong katei ka Constituency, na ka tiket UDP, ha ka elekshon MLA 2018.Katei ka rai, ka dei kaba la shim, ha ka 27tarik Risaw 2017, da ki nongialam jong ka Circle. La iathuh ba haduh mynta, U Ma Rymbui, uba dei ruh U President jong ka West Jaintia District Congress Committee, u dang pan por na ki nongialam UDP, ha kaba ula buh por, ba un risain shwa na ka seng Congress, ha une u bnai Naiwieng, ha shwa ba un pyn iasoh ialade sha ka seng UDP bad ban shim ia ka tiket jong katei ka seng, na ka bynta ka elekshon 2018.","Kam ki nongialam UDP, ia U Ma Lahkmen",https://www.urupang.com/kam-ki-nongialam-udp-ia-u-ma-lahkmen/
"Shillong, 3 Naiwieng:U bah K.Pohshna u la ong ba la 5 snem mynta ym don skhim satia hapoh Amlarem Block bad ki paidbah ki shem jingeh shibun. U la ong ba ym shym la don kam pynroi satia ha baroh ki tnad sorkar hapoh Amlarem Sub-Division lait noh tang ka bylla 100 sngi ne ka MNREGS.U bah Pohshna u la ong ba ki la don ki skhim kiba la dep mang ia ki shnong bapher bapher hynrei ym tip satia na kaei ka daw la pynduh noh kaba ki lah shuh ban ioh. Ha ka Border Area ruh u la ong ba bun ki shnong kiba don ha ka thup kyrteng ki la shah pynduh. Ka khaïi pateng u la ong ba ka la ktah jur, ym lah shuh ban pyniaid iew ia u mawshun, u dewiong bad kumjuh ia ki mar -rep.Utei u rangbah u la kynnoh ba kine baroh ki jia na ka daw ka jingbym ler ki nongmihkhmat kum u MLA bad MDC ki bym lah ban treikam na ka bynta u paidbah. U la ong ba ym paw satia ha ki khubor ba u MLA ne MDC kin ia tai na bynta katei ka jingeh u paidbah. U la kyrpad ia u myntri rangbah ka jylla u Dr.Mukul Sangma ba un plie ia ka iew khappud ha katei ka thaiñ bad ban pyllait noh ia ki challan khaïi mawshun, dewiong kumba u la dep ban aiti ia ki mat jingdawa ha u myntri rangbah.",5 snem ym don skhim ha Amlarem,https://www.urupang.com/5-snem-ym-don-skhim-ha-amlarem/
"Shillong, 3 Naiwieng:Ki nongialam UDP jong ka Amlarem Circle, haba iakren bad u nongthoh khubor mynta ka sngi, ki kam, ba ki la dep phah ia ka shithi jingmynjur jong ka Circle, ba kin ai tiket ia U Ma Lahkmen Rymbai MLA barim jong katei ka Constituency, na ka tiket UDP, ha ka elekshon MLA 2018.Katei ka rai, ka dei kaba la shim, ha ka 27tarik Risaw 2017, da ki nongialam jong ka Circle. La iathuh ba haduh mynta, U Ma Rymbui, uba dei ruh U President jong ka West Jaintia District Congress Committee, u dang pan por na ki nongialam UDP, ha kaba ula buh por, ba un risain shwa na ka seng Congress, ha une u bnai Naiwieng, ha shwa ba un pyn iasoh ialade sha ka seng UDP bad ban shim ia ka tiket jong katei ka seng, na ka bynta ka elekshon 2018.","Kam ki nongialam UDP, ia U Ma Lahkmen",https://www.urupang.com/kam-ki-nongialam-udp-ia-u-ma-lahkmen-2/
"Nongstoiñ, 3 Naiwieng:Mynta ka sngi, ki nongshong shnong jong ka Mawrok Porsohsat, ki la ia mih paidbah, da ka jingthmu ban leit kyndang naphang ia ki lai tylli ki dukan kyiad, kiba shu mih kynsan, ha Kenkba, kaba don harud ka surok bah Nongtoin.Kitei ki 3 tylli ki dukan kyiad, ki dei kiba la long trai da ka kong Shandaris L Nonglait, B.Thabah bad ka T.S. Wine shop, ha kaba la shu plie sop sop, khlem da ioh jingtip jong ki paitbah ka shnong bad ba shu ialeh sop sop bad U Sordar Shnong.Ha katei ka jingiamih paitbah jong ki nongshong shnong jong ka Mawrok Porsohsat la iadon ryngkat lang ruh ki sengbhalang kiba kynthup ia ka KSU, FKJGP, HYC bad ki nongialam jong ki Seng longkmie bad ha katei ka sngi, ka la don ka jingialang kaba lyngkot ha kaba da kawei ka jingmut ki la shim ia ka rai ba baroh ki trai jong kitei ki wine store kin kit noh ia katei ka kyiad kaba don ha katei ka dukan bad ban lied noh ia katei ka jaka die kyiad.Hynrei kyndit kynsan kynsan ka jingkhluit bad bitar shla jong ki paidbah ka la sdang ban paw bad katba nang slem, ka la jan mih ruh ka jingiaklumar kaba shyrkhei ha kaba kala ima haduh katta katta namar ba ki paitbah ki la thmu ruh wat ban thang noh ia kitei ki wine store, namar ka jingbym wan u Sordar u Bah H.Wahlang ha katei ka jingialang hadien ba la phah khot nyngkong ban pynshai halor katei ka jingai jingmynjur.Shuh shuh hapdeng jong katei ka jingiaklumar la wan poi ruh u Dy Superintendent jong ka tnad Excise u Bah R.C. Lyngdoh u ba la pyrshang ban tem ia u paidbah ha kaba na ka liang jong ki paitbah ruh ki la iasngap shipor bad u bah Lyngdoh u la pynsngewthuh ruh ia ki paidbah ba kim dei ban thaw kino kino ki jingklumar, namar kitei ki trai jong kitei ki dukan kyiad (wine store) ki buh ia kitei ki dukan ruh ka dei namar ba ki la ioh ia ka jingmynjur na ka shnong bad lada ki kwah ban pynduh noh ruh ki hap ban leh da ka lynti kaba dei.Kham hadien katto katne por la wan hiar sa ki pulit ryngkat ka kong B Ranee, Magistrate bad ha katei ka por hi u sordar katei ka shnong u bah H.Wahlang u la wan mih namar ka jingphah khot na ka liang ka tnad Excise bad mar kumta la risa ki paitbah ryngkat ka jingthapkti arsap ia u sordar shnong bad ha katei ka jingiaklumar u sordar um shym la ioh ban kren wat shikyntien ruh namar ki paitbah ki la bitar bad mar ia kren ma u ki paitbah ki la pynphai ktien kylla, wat ki ktien ktien sang ruh ki la mih lut.Kumta ha katei ka por ka Kong Ranee, kaba dei ka Magistrate, ka la ialeh ban tem ia ki paitbah kiba don ha katei ka jaka ha kaba ka la kyrpad ia ki ba kim dei ban thaw ki jingklumar namar wat uwei ruh um don uba bah khlieh, lada mih ka jingia umsnam ha kaba ka la kyrpad ruh ban ailad ia ki nongtrei jong kitei ki winestore ba kin kit noh ia ki mar jong ki; hynrei hapdeng jong katei ka jingkren da ka jingpynshit jongno re jongno la mih biang ka jingklumar ha kaba ki paitbah ki la thmu ban ktah kti ia u sordar jong katei ka shnong, hynrei namar ka jinglah jong ki katto katne ki riew rangbah la lah ban tem noh ia katei ka jingjia.Ha katei ka jing iakhih paidbah, la ai por tang 2 lane 3 sngi, ba kitei ki wine store kin lied noh ia kitei ki dukan bad na ka liang jong ka Kong Ranee, ka la kular ruh ban phah pulit ha katei ka jaka ban ap miet khnang ba kan nym don kano kano ka jingjia kaba sngewsih.Na ka liang jong ki nongthohkhubor ki la ioh lad ruh ban iakren bad u sordar katei ka shnong u Bah H.Wahlang ha kaba na ka liang jong u ula iathuh ba ia katei ka rai ban ai jingmynjur, ia kitei ki wine store la dep ban ai naduh ka snem 2014 da ka rai jong ka dorbar ha ryngkat kumba 100 ngut eiei ki nong wan dorbar, hynrei kaba sngew lyngngoh ka long ba na kano ka daw kitei ki paitbah ki don biang ban pyrshah ia kaei kaba ki la rai lang.Haba kylli pat na u Secretary jong ka shnong Mawrok Porsohsat u bah K.Iawphniaw u la iathuh ba katei ka rai ka la don naduh ka snem 2014 ban shah tang kawei ka wine store, ym lai tylli kumba la lap mynta.",Mih paidbah ki nong shongshnong Mawroh Porsohsat,https://www.urupang.com/mih-paidbah-ki-nong-shongshnong-mawroh-porsohsat/
"Shillong, 4 Naiwieng:Ka Joint Action Committee (JAC), ka la rai ban bat naphang ia ki trok nabar jylla ban ym shah ba kin pynhap dewbilat hapoh kane ka jylla kiba khlem ioh ia ka trading license bad ia ka special permit namar ba ka la ktah jur ia ka kamai kajih jong ki trok ki trai jylla na ka jingioh laitlan jongki ban wan kamai sahuh ha kane ka jylla. Ki la buh por ba ki bor ba dei peit kin jubab happoh ka 10 tarik bad lada kim jubab, kin sa shong jingialang ha ka 9 tarik ban shim ia ka rai da kumwei pat halor kane ka kam.Ban pynkhlain ia kane, la thaw ruh ia ka JAC Indigenous People Economic Rights ba kynthup ia ka Meghalaya Commercial Vehicles Union (MCVU), HYC, KSU Jaintia Hills, JSU,AJSU bad kiwei ki seng.U nongaibuit ka JAC u Bah Peter J Lawai, haba kren sha ki nongthoh khubor, u la ong ba ka jingialang jong ka JAC kaba long dang shen ha Jaintia Hills, ka la shim ia kane ka rai hadien ba ki district council bad ka tnad Transport ka sorkar jylla kim shym la leh eiei ban tehlakam ia ka jingwan leh kam khaii ki briew nabar ka jylla, khlem ioh trading license, labour license bad ka work permit haduh ba ka la ktah jur ia ka pliang ja ki trai jaka.“Katkum ka motor vehicle Act 1982, ki kali ba ioh national permit kim lah ban wan kamai ha ka jylla ban kit mar na kawei ka jaka sha kawei pat lait tang na kawei ka jylla sha kawei ka jylla lada kim ioh ia ka special permit, ka trading license”, la ong u Bah Peter.U la ong ba kaba lyngngoh ba kumno ki district council kiba don ha kane ka jylla kim lah ban leh ia kane bad ka paw ba ka jingdon jongki, kam don jingmyntoi eiei ia ki trai jaka.U la ong ba ka jingioh laitlan ki trok nabar jylla ban wan kit dewbilat na ki kompeni ba don ha lum Jaintia hills, ka la ktah jur ia ka kamai kajih jong ki trai jylla bad kaba kham sngew phylla ka long ba kumno ki district council bad ka sorkar jylla kam leh eiei halor kane.Katkum ka jingong jongu, ki don da ki hajar ki trok ki trai muluk kiba shu shong khlem kam khlem jam shuh naduh ba la khang tih dewiong ha ka jylla bad ka lad jongki, ka dei sa tang ban kit dewbilat hynrei ha kane ka lynti ruh ki iakynduh jingeh namar ka jingleh mon ki kompeni shna dewbilat kiba oh da ka dor lajong khlem burom ia ka dor ba la buh ka sorkar kaba long T.12 shi ton.U la ong ba kine ki kompeni kila shu khein da ka dor lajong da kaba ai daw katkum ka dor iew dor hat.U la ong ba ka jingai laitlan ka sorkar ia ki kali ban wan kamai sha kane ka jylla naduh kiba kit briew shangkai kam la shym la ai jingmyntoi eiei ia ki trai jylla bad u la ong ba dei ban leh kum ha jylla Sikkim ha kaba ki kali ba wan nabar kin hap ban iengha kawei ka jaka ba buh ka sorkar bad kin shim pat da ki kali trai jaka ban leit buh sha kylleng ki jaka ia ki nongwan rkai pyrthei.Katba u chairman ka JAC u Bah Handle Mukhim u la ong ba lada ki bor ba dei peit kim jubab hapoh ka 10 tarik, kin sa shong jingialang biang ha ka 9 tarik ban shim ia ka rai kumno ban leh ha kaba iadei bad kane ka kam.U la ong ba ka JAC ka ai jingmut ia ka sorkar ba ka dei ban buh noh da ka inter state maxi cab terminus khnang ban khang lad ia ki kalai kamai nabar jylla ba wan shane ban iaid sahuh bad kane kan ai kam ia ki samla khlem jam ha ka jylla ba kin kit pat ia ki briew kiba kwah ban leit kai kylleng ki jaka ha kane ka jylla namar ba kumba ka long mynta, la shu ai laitlan ia ki kali ba wan nabar.U Bah Handle u la ong ba naduh ba na ka jingkhang dewiong ka NGT, ki la iakynduh jingeh ha ka kamai kajih namar ba ki trok ki la duh kamai lut. Mynshwa ki la khein 14 spah shi ton ka bai kit dewbilat, hynrei naduh ba khang dewiong, ki pynhiar sha ka T. 7-8 spah shi ton bad kane ka la ktah jur ia ki trok kamai khamtam ka jingai laitlan ka sorkar ia ki kali nabar ban wan kamai sahuh ha kane ka jylla.U Bah Handle u la ong ba haba ki wan ki kali kiba dei nabar jylla, ki donkam ban ioh ia ka regional permit, ka special permit ban rung sha jylla hynrei ha kane ka jylla, ka sorkar ka shu ai laitlan beit khlem kano kano ka jingbuh kyndon katba ki kali ba leit na kane ka jylla shabar jylla ki iakynduh shibun ki jingeh.","Yn bat naphang ka JAC ia ki  trok nabar, ba kamai ha jylla",https://www.urupang.com/yn-bat-naphang-ka-jac-ia-ki-trok-nabar-ba-kamai-ha-jylla/
"Shillong, 05 Naiwieng:U myntri ka tnad jngohkai ka sorkar India u Alphons Joseph Kannan-thanam un wan sha kane ka jylla naduh ka 9 tarik ban leit iashim bynta ha ka shad Wangala jong ki Garo kaban long ha ka 10 tarik.Haba iakren bad u Bah Shibun Lyngdoh u president ka BJP, u Alphons un wan ha ka 9 tarik bad ha kane yn iakynduh ia ki nongialam BJP, ki nongtrei party jong ka Garo Hills shi bynta ban pynkhreh ia ka elekshon bad ha ka sngi ba bud, yn leit ban iashim bynta ha ka shad Wangala.Katkum ka jingong u Bah Shibun un nym wan sha Shillong namar ba u dang bun kam bad un sa wan ha kawei ka sngi pat. Ha kawei ka liang, u Bah Shibun u la ong ba u President ka BJP u Amit Shah un wan hadien ba la kut ka MLA elekshon ha Gujarat sha kane ka jylla.U la ong ruh ba ha ka jingshisha ka la don ka jingiapynbeit bad ki katto katne ki MLA kiba kwan ban iasoh bad ka BJP ha ka jingiakynduh ha Delhi bad u Amit Shah hynrei ka jingrung jongki, ka lah ban kham pynslem khyndiat namar ba ka don ka elekshon ha Gujarat.“Ka jingthmu jong ki MLA ban rung sha ka party kan long hadien katto katne bad ym slem shuh namar ba ki dang don kiba ki kam ban hap ap”, la ong u Bah Shibun.Katkum ka jingong jongu, ka jingslem jong ki MLA ban rung sha ka BJP ka dei namar ba ki dang don kiba ap ban pynlait lut ia ka MLA skhim namar ba mynta ka dang bun ka pisa ka MLA skhim kaba dang sah ban pynlait.",Yn wan shad Wangala u Alphons,https://www.urupang.com/yn-wan-shad-wangala-u-alphons/
"Shillong, 5 Naiwieng:Ka Joint Action Committee (JAC) Mawsynram Border Area ka la takraiñ tyngeh ia u MLA ka Mawsynram u bah Pynshngaiñ N Syiem, namar ka jingjot rathai ka surok kiba hap ban iaid lynti sha ki shnong kiba don ha khappud ha Mawsynram konstitwensi. Haba kren sha ki lad khubor u Chairman katei ka JAC u bah Kyllang Thongni u la ong napdeng ki mat treikam kiba u bah Pynshngaiñ u la khlei ha ki kular elekshon jong u ym pat don tang kawei ruh kaba u lah ban pyndep. U la ong ba na ki mat treikam ba u buh hakhmat eh ka dei ka surok , ki umbam umdih, hynrei kam poi shano shano ruh, “Tang kawei ka mat treikam ruh um lah ban pyndep, yn jia aiu ia ki shnong ki thaw lada jai lei bym don sa ka skhim 100 sngi ka MNREGA” ong u bah Kyllang.U la ong ba kata ktah eh dei ka ‘Non Co-operation Movement’ ba u MLA jong ki u pynbna pyrshah ïa ka sorkar jylla bad katei ka la buh ia ka Mawsynram konstitwensi ha ka jingeh kaba khraw ha kaba la sahkut lut ki kam pynroi baroh. U la kynnoh ruh ba u MLA um ju poi shuh sha konstitwensi la 5 snem mynta, “Imat um tip ia ka jingeh ki paidbah ba um ju poi konstitwensi la 5 snem mynta” u la ong. U la iathuh ba ka surok kaba sniew jubor mynta ka dei naduh rum Trongpleng ter ter shaduh Lad Bakli . Katei ka surok ka la pynlong ïa ka kynhun ki sengbhalang na ka thaiñ khappud Mawsynram kumjuh ki riew paidbah ban tylli lang kawei ban pynsngew ïa katei ka sur sha ka sorkar ba kan tuklar noh mardor shwa ba katei ka thaiñ kan shah dkhat jubor ha ka leit ka wan.","Takraiñ ka JAC ia u bah Pynshngaiñ,  ba jot ka surok Mawsynram",https://www.urupang.com/takrain-ka-jac-ia-u-bah-pynshngain-ba-jot-ka-surok-mawsynram/
"Shillong, 5 Naiwieng:Ka HNLC, mynta ka sngi, ka ai burom halor ka rai jong ka High Court jong ka Meghalaya, halor ka bamsap tah sia lieh, ha kaba iadei bad ka jingthung nonghikai bad ka seng, ka kynnoh shuh shuh, ba ki la don shibun ki jingtohkit lane ki komishon, halor ka jingsiat briew pathar, ba kynthup ia U Fullmoon dhar, ka jingsiat briew ha Mookhep, ka jingpyniap ia U Ajaju, Political Secretery jong ka ANVC bad kitei ki jingtohkit, ki dei tang kum ki tyngshop jong U Mukul Sangma Ka HNLC, ka ong shuh, ba ka bamsap sia lieh jong ki nonghikai, ka dei ka kong Ampareen Lyngdoh, kaba dei kaba ha khmat duh bad kumta, ka dei ban shong phatok shi jingim bad ka HNLC, ka ong shuh shuh “Kum ka myntri sorkar, kaba shah budnam, kan shakri ia ki paidbah”.Ka HNLC, ka pynkynmaw ba ka la thwet kham mynshwa ia U bah HS Shylla, hynrei, u donbok, ba ula lait im bad ka ong biang katei ka seng, ba ki don ki riew sain pyrthei, kiba shet ia ka jaitbynriew bad ki don mynta ha ka jingap tha jong ka HNLC. “Ngi dang sngap jar mynta, namar ba ngin dang pynkhreh ia ki kyrteng jong kito ki riew shet kylla”.Ka HNLC, ka byrngem ruh, ba u Mukul Sangma, u dei uba ka seng, ka thwet bha bad ka kren shai, ba lada u rem elekshon ha ka 2018, kan pynsuk shibun ia katei ka seng, ba kan thwet tyngeh ia u bad ka HNLC, ka ong ba utei u dei u briew, uba ju tyrwa ban iakren iasuk, hynrei, u dei pat ruh, uwei na kiba shet kylla.","Ka kong Ampareen, ka dei ban  shong phatok, ong ka HNLC",https://www.urupang.com/ka-kong-ampareen-ka-dei-ban-shong-phatok-ong-ka-hnlc/
"Shillong,5 Naiwieng:U Senior Working President jong ka seng UDP u bah Bindo M Lanong, u la thalaiñ ia ka seng Congress bad ka sorkar ba katei ka seng ka ialam ha kaba u la ong ba ka dei ka sorkar ka bym lah ban ai jingiada ia u paidbah kane ka jylla. “Tih dewiong ruh ym long, tih mawshun ym long, khat shyiap ruh ym long, pom dieng ruh ym long lait noh tik tak tang ban shna synduk iap briew kata ruh hap ioh jingbit, ka sorkar aiu kum kane?” ong u bah Bindo.U bah Bindo u la ong ba kine baroh ki jia namar ka jingtlot ka sorkar haduh ba ka kashari kaba long kum u Linesman ha madan ialehkai phutbol, ka la mih sha madan ban ialehkai phutbol lang. “Ka dei ka sorkar kaba tlot bad ka sorkar kaba biej, ka mut pynkhyllem dieng ia kito ba lah kyllon, ka kashari ka on gem u Mukul ruh u sngap noh, ka kashari kaba hap ban shu kaweh lama kum u Lines man ruh ka la mih ban ia lehkai lang ha madan” ong u bah Bindo. Haba kren sha ki paidbah ka Umroi konstitwensi ha ka jingialang ha Bhoirymbong u bah Bindo u la ong “U MLA jong phi ruh u ia don bynta lang bad kane ka sorkar, nga lah kren ha kiba bun jaka ha ri Bhoi ba u MLA jong phi te dei uba triem shisha, un ym triem kumno haba shonging ruh ha Dwar u Ksuid te, ym don ba nud ban shong ing ha Dwar u Ksuid ute u shong, nangta ki kam baroh nga iohsngew ba u khur lut marwei” ong biang u bah Bindo haba ialap pyrshah ia u MLA ka Umroi u bah Ngaitlang Dhar.U bah Bindo u la ong ba kat shaba phai mynta ki paidbah ki la shah lehbeiñ ha ka sorkar, “Ym don jingiada shuh ha ka rep ka riang ruh, ym don jingiada ia kiba treikam business ruh, ia ki nonghikai ruh tabaiñ da ka sia lieh, u Mukul ruh u don bynta lang bad kato ka Minister kynthei ka Ampareen, nongtrei sorkar ruh u ong ym shah shuh ban long Rangbah Shnong, Secretary Shnong,bat kam ha ki kam Sports ruh ym long shuh, u kham triem shuh shuh une ban ia u Ngaitlang ruh” bteng biang u bah Bindo.Dei na katei ka daw u bah Bindo u la ong ba wat ki MLA Congress ruh kim sngew neh shan ban don ha katei ka seng bad kim treh shuh ban ia khun na katei ka seng ha u 2018, “Rowell, Prestone kiba shong ha dwar u ksuid, na Nartiang kim treh shuh, nangta I longkmie nangtei na Iewduh na Motphran ruh im treh shuh, u RC Laloo na jowai ruh um treh shuh, ym don ba treh shuh hynrei nga lyngngoh ba u khun u President barim jong ngi u dang leit sha katei ka seng kaba ki trai seng ruh ki phet lut” u la ong.Shuh shuh u la bteng biang da kaba ong, “Dang katno mynta u bah E.K Mawlong u la khlad hynrei ki khun ki la klet ia la u kpa ki leit rung sha ka seng kaba ki shyrkhei ruh ki la phet, nga la kren ia u George nga la ong ia u peit kum ka burom ia u kpa jong phi lada phi don jingmut ban ia khun elekshon wan, ngi la tyrwa ia u kum ka burom ia u kpa hynrei um treh mynta pat ngi iohsngew ba u leit sha kata ka seng ba ki trai seng ruh ki phet iap lut” ong u bah Bindo. U la ong ba mynta ka la dei ka por ia ki paidbah ban ailad ia ka UDP bad ki seng riewlum ban synshar ym shuh ban ailad ia kiba na ri Lum Garo ban iai synshar shi synshar, “Ngi don ka Team kaba khlaiñ, ngi long kum ka Team phutbol ngi tip ia ki jingdonkam jong phi kiab phi ruh phin ym tip nai ia kren ia kata ka riang ka riang ka pule puthi hynrei ailad ha ngi, ngi tip bha ia kaba phi phi donkam eh, ngi lah ban leh ia kata tang lada ngi wan ha ka bor synshar, ka la dei ka por ban synshar ma ngi ym shuh na Garo Hills” u la ong.","U MLA ba shong ha dwar u ksuid,  ka sorkar tabaiñ sia lieh: Bindo",https://www.urupang.com/u-mla-ba-shong-ha-dwar-u-ksuid-ka-sorkar-tabain-sia-lieh-bindo/
"Shillong, 05 Naiwieng:Ka People’s Democratic Front (PDF) kam pat don kyrtong satia na Mawphlang watla ka la dep thaw ia ka tnat jongka.U samla Auspicious Lyngdoh uba dei u General Secretary ka PDF Central Executive Committee bad uba dei ruh u nongshong shnong ka Mawphlang u la pynpaw ba u kyrtong na ka Mawphlang Constituency u dei ban long u briew uba don ia ka jingkit khlieh na ka bynta ka bha ka miat bad uba bud ryntih ia ki riti treikam ka Party.Haba kren halor ki jingeh kiba kum ki nongshong shnong ka Constituency ki mad, u samla Auspicious u la ban jur ba ka PDF ka mih halor ka nongrim ban ioh ia ka jingiatrei lang bad ki kynhun nongrep, nongbylla sngi bad kiwei kiwei pat kiba ka sorkar kam shym la phai khmat ban pyntrei kam ban kyntiew ia ki da ki rukom treikam kiba biang kum ha kiwei pat ha ka jylla.U samla Auspicious uba la kren shibun kiei kiei kiba ka sorkar kam shym la pyntrei ha ka jylla naduh ki rukom treikam ban kyntiew ia ki nongrep, ki nongbylla sngi, ki nong niah kali kamai bad kdew ruh ba haduh 39,000 ngut ki samla kiba don jingkhein ki ïaid khlem kam khlem jam bad ka sorkar kam shym la pyntrei kam ia ki lad kumno ban iarap ia ki samla la ha ka liang ki kam ialehkai bad kiwei kiwei.Kiwei pat kiba la ai jingkren ha kane ka jingialang ban thaw ia ka Zonal Committee ha Mawphlang ha ka 4 tarik u Naiwieng ki kynthup ia u Bah Hamlet Dohling bad u Bah Judah Wahlang kiba long ki kyrtong ka PDF na Mylliem bad Sohiong Constituency. Ha kane ka sngi la pynskhem ruh ia ki nongkitkam ka Zonal Committee ha ki ar tylli ki bynta kata jong ki rangbah bad ki samla da u Bah Ivanlumlang Marbaniang uba dei u President ha ka jingiadon lang u Bah AL Nonglait uba dei u Finance Secretary, u Bah Dipshon Ryntathiang lem bad kiwei kiwei. La pynskhem Ia u samla Auspicious Lyngdoh kum u President, u Bah Chester Myrthong kum u Working President, u Bah Marpherstar Babai kum u General Secretary lem bad kiwei kiwei katba ha ka liang jong ki samla pat la pynskhem ia u samla Sainbok Kharsahnoh kum u President, u samla Franky Thabah kum u Working President, u samla Pynkhrawbor Lyngdoh kum u General Secretary lem bad kiwei kiwei pat ki dkhot.",Ym pat ioh kyrtong ka PDF na Mawphlang,https://www.urupang.com/ym-pat-ioh-kyrtong-ka-pdf-na-mawphlang/
"Nongstoiñ, 5 Naiwieng:Ki nongrep tang mar iapoi u bnai Naiwieng ki ju don ia ka mynsiew kaba kmen bad ka dur khmat kaba phuh samrkhie namar ba ka la dei ka por ba kin kheit noh ia u soh ia kaba ki la bet bad trei shitom baroh shisnem.Hynrei ha kaba kum katei ka por kyndit kynsan kynsan ha ka jingbym poi pyrkhat ki nongrep, ki la hap ban jaw ia ki ummat kiba kthang namar ka jingwan kynsan kynsan u phria ha ki katto katne ki bynta jong ka West Khasi Hills District, u bala pynjulor lut khait ia ki jingthung jingtep khamtam ia u kba.Katkum ka tyllong khubor bala ioh lum da u nongthoh khubor la ong ba mynta ka janmiet ha ka por kumba 2:00 baje nohsngi ei ei, u phria u ba jur bad u ba heh u la wan ban ther kynsan kynsan ha ki katto katne tylli ki shnong kiba hap hapoh ka West Khasi Hills District, bad ki shnong kiba shah ktah ki kynthup ia ka shnong Mawkhan Pambeh, ka Mawlai Syiem, Langlew, Marngor bad kiwei kiwei ki shnong kiba marjan ha katei ka thain.Shuh shuh ka tyllong khubor ka iathuh ruh ba ka shnong kaba la jur bah ka jingshah ktah kadei ka Mawkhan Pambeh kaba don ha ka thain Marngor bad la ong ruh ba u phria u ba heh u la ther tyngeh naduh ka thain Ramtangi ka lynti ban leit sha Marngor ter ter haduh ba ki kba ki la lwet lut plain bad la ong ruh ba don ki nongrep kiba la dep ban ot bad ki dang buh thad ha pynthor bad haba leit ban peit hadien katei ka jingjia kila lap ba ym shym la don eiei shuh bad sah satang ki jyntang kba suda.","Ther kynsan u phria sha  Nongstoiñ, julor ki mar rep",https://www.urupang.com/ther-kynsan-u-phria-sha-nongstoin-julor-ki-mar-rep/
"Shillong, 5 Naiwieng:“Ngam shym la weng satia ia ka jing ia tainia bad U Lotha, ai un buh tarik bad ka jaka, haei ba ngin iatai” ong U U Rajaul Karim Laskar, uba dei u pyrman, ba peit ia ki rit paid jong ka seng Congress.U Laskar, ula iathuh, ba ula mynjur ruh ia ka por kaba 2 sngi kynthih, lane kaba 48 kynta ka jing iatainia, kumba la kwah da U Lotha, uba dei U General Secretery jong ka BJP, uba peit ia ki Scheduled Tribe, tangba ula kren shai, ba un nym mynjur ban ialam ia U Mukul Sangma, myntri rangbah ban iatai bad U Lotha, ha ka sngi kaba lai jong ka jing ia tainia jong kitei ki masi kyrtong jong ki ar tylli ki seng heh.Namar ba kitei ki ar ngut, ki la kren kob tyngeh ha ki kotkhubor, na bynta ka jing ia tainia, kumta ki paidbah jong ka Ri Khasi Jaintia, ki kwah ban tip, la ka jingiakob ka dang don, ne ka la shu kut, tangba ia byrngem ha ki kotkhubor, kumta U Laskar, u kren shai, ba na ka liang jongu, un nym kynran dien satia bad ia mynta u ap, sa tang ia ka jubab na U Lotha. “Ngan nym kynran dien satia” ong U Laskar bad u ong ruh, ba kum U Secretery ba peit ia ki rit paid, u kwah shibun ban kren ia ka bha ka miat bad kiei ki mat, kiba ka Congress, ka don na bynta jong ki jaitbynriew rit paid, tangba u kwah ban kren shai, ba ka jing ia tainia pat kam dei kaba don ka jingbuh kyndon.Lah ban pynkynmaw, ba ka jing ia kob ia tainia, ka sdang shwa, na U HB Lotha, uba kwah ban ia tainia bad U Mukul Sangma, myntri rangbah ka Jylla, ha ka jingkynnoh, ba kane ka sorkar U Mukul, ka dei kaba bam sap tam bad ka dei halor katei ka jingkynnoh, ba ula mih paw sa U Laskar, ha kaba ula kob ban mih bujli ha ka jing iatainia, ha ka jaka jong U Mukul Sangma bad U Laskar, u tyrwa ia ka jing ia tainia, kaba shiphew kynta, katba U Lotha, u kwah da kaba 48 kynta.Dei ban pynbeit ki lad pathai khubor ban iatainia u heh BJP bad CongressU President ka BJP u Bah Shibun Lyngdoh, u la ong ba ka jingiakop tainia u Hayithung Bill Lotha u nongialam ka BJP ba peit ia ki Scheduled Tribe/ Scheduled Caste bad u nongialam ka Congress ba peit ia ki rit paid u Rejaul Karim Laskar, ka shu long tang ha ka jingiakop ha kot khubor bad na ka liang jongu, um pat ioh kano kano ka jingthoh ban pynthikna ia kane. Haba kren mynta ka sngi, u Bah Shibun u la ong ba lada ka long ban iatainia shisha, la dei ban pynbeit ki lad pathai khubor kum ki riew pdeng ym ban pyniaid mano mano pat.“Ngam ioh jingtip eiei halor kane hynrei la shu iohi ha lad pathai khubor. Hynrei lada ki kwah ban iatainia shisha, la dei ba pynbeit da ki lad pathai khubor ban khot lang ia ki baroh ar ngut”, la ong u Bah Shibun.U president ka BJP u la ong ba ka jingiakop tainia kam dab ha than hynrei ka donkam ban iapyni ia ka thong hynrei kumba kila iakop baroh ar ngut, ka shong ha ki ban iatainia.U Lotha ha ka jingwan jongu sha Shillong dang shen, u la kop iatainia ia u Myntri Rangbah ka Meghalaya u Dr Mukul Sangma halor ki kam bym ler ka sorkar Congress ha kane ka jylla bad ki kam bamsap ba shyerkhei.Hynrei na ka liang u Laskar u la kwah ban mih ha jaka u Dr Mukul ban iatainia bad une u heh ka BJP da kaba u la kop ban iatainai haduh ar sngi ruh kampher.U Rupang, ula iakren bad U Lotha, halor katei ka jing ia tainia, hynrei, ula buh noh ia ka mobile jongu bad la shu sngew kumba u ong “Ngan sa kren hadien” bad haba la phah da ka mesej ruh, hynrei, um shym la jubab satia.","Ngam shym la weng satia,  ia ka jingiatainia bad U Lotha",https://www.urupang.com/ngam-shym-la-weng-satia-ia-ka-jingiatainia-bad-u-lotha/
"Nongpoh, 06 Risaw:Hadien ba la ioh jingtip halor ka jingdon jong ki katto katne tylli ki dukan kiba ju mlien ban die beain ia ka kyiad ha Nongph, mynta ka sngi ki pulit ka Nongpoh Police Station, ki la pynlong ia ka jingleit khynra ba kynsan kynsan ha ki katto katne ki jaka ha Nongpoh bad ha kane ka jingleit khynra, ki la ioh ruh ban kurup shibun ka kyiad kaba kynthup ia ka kyiad Khasi bad kyiad phareng.Ki pulit ka Nongpoh PS, hadien ba ki la ioh ban kurup ia katei ka kyiad, ki la theh lut sha madan.Ki pulit ki la maham ruh ia kito ki briew kiba ju mlien ban die beain ia ka kyiad ba kim dei ban lehshuh, namar ki pulit nangne shakhmat kin dang iai pynlong ia kaba kum katei ka jingkhynra kaba kyndit kyndit.","Khynra kynsan ki pulit ka Nongpoh,  kurup kyiad da ki spah liter",https://www.urupang.com/khynra-kynsan-ki-pulit-ka-nongpoh-kurup-kyiad-da-ki-spah-liter/
"Shillong, 6 Naiwieng:U bah Pyniaid Sing Syiem MDC ka Soh-ryngkham konstitwensi un pyniasoh ialade sha ka seng NPP ha ka 11 tarik mynta u bnai ha ka jingialang bah ka ban long ha Sohryngkham ha ka 11 tarik mynta u bnai. La ioh jingtip ba nalor u bah Pyniaid kin don ruh sa kiwei pat ki MDC jong ka KHADC ki ban wan ia soh sha katei ka seng ha kaba la ong ba u bah Ricky Shullai u la wan kynduh mynta ka sngi bad ki nongialam ka NPP ban pan tiket ban ia khun na katei ka seng ha ka elekshon MLA 2018. Kiwei pat ki MDC ki ban sa ia soh sha katei ka seng ki long u bah Jansing Tynsong, bah Victor Rani bad kiwei pat.",11 tarik yn rung NPP u bah Pyniaid,https://www.urupang.com/11-tarik-yn-rung-npp-u-bah-pyniaid/
"Shillong, 29 Risaw:U pyrman jong ka seng Congress, U Rejaul Karim Laskar, myn hynnin ka sngi, ula kob ia U HB Lotha National Secretery ka BJP, ban pynlong ka jing iakob ia tainia, kaba shiphew kynta, ha ka nongbah Shillong, lane ha kano kano ka jaka, hapoh Meghalaya.U Laskar, u ong, ba kam don jingmut ban ia tainia pyrshah bad u myntri rangbah ka Jylla bad ula ong shuh shuh “U Lotha, u dei ban pynbeit ban ia tainia bad nga halor ki mat treikam jong ka BJP bad ka Congress, halor ka roi ka par jong ki rit paid ha Meghalaya, khnang ba ki paidbah kin rai, sha kaei ka seng, ba kin ai jingkyrshan, ha ka jingiadei bad ka bha ka miat jong ki rit paid ha ka Jylla”.U Laskar, u ong shuh shuh ba naduh ba ka sorkar jong U Modi, u don ha ka bor, ki don bun ki jaka jong ki rit paid, kiba la die lilam. Ula ong shuh shuh, ba ka Congress, ka la thaw ia ka ain, kaba dei na ka bynta ban iada ia ki jaka puta jong ki rit paid ha u snem 2006, lyngba kata ka ain kaba ki ai kyrteng Scheduled Tribes and Other Traditional Forest Dwellers (Recognition of Forest Rights) Act, 2006, hynrei ka sorkar U Modi, ka la die lut ia ki jaka puta jong ki rit paid jong ka ri India, lyngba ka ain jong ka, kaba la ai kyrteng Compensatory Afforestation Fund Management and Planning Authority (CAMPA). Ula ong shuh shuh ba kane ka sorkar, ka la khang ia ka jingkhaii masi, kaba la ktah shibun ia ka bam ka dih jong ki rit paid.U Laskar, ula kynnoh ruh halor ka jingshah thombor jong ki Kristan, ha kaba u ong ba lada jer ia kitei ki jingjia baroh, yn nym dap shuh ban thoh ha kano kano ka kot.U Laskar, u ong ba ka por ba U Lotha, u kwah ban iatainia, ka long san kynta, hynrei, na ka liang U Laskar, ka long ar shah, ia ka por jong U Laskar, lane kaba long shiphew kynta, na kaba la tyrwa da U Lotha, ban iatainia pyrshah ia U Mukul Sangma",To ngin iakob ia tainia shiphew kynta syndon,https://www.urupang.com/to-ngin-iakob-ia-tainia-shiphew-kynta-syndon/
"Shillong, 29 Risaw:Ka Seng Sain pyrthei ba dang shu mih thymmai, ka lah ban nang duh shuh ia ki nongialam jongka, khamtam ki MDC shwa ban poi ka elekshon MLA mynta u snem.Tang hadien ar taiew eiei ba la la ioh ia ka shap mombati, kane ka seng ka la duh pynban saw ngut ki MDC kynthup u Bah HS Shylla, u Bah Pyniaid Sing Syiem, u Bah Jansing Tynsong bad u Bah Victor Ranee kiba lah ban iasoh noh bad ka NPP, bad ia kane la pynsngew da u Bah HS Shylla, haba kren dang shen bad ki nongthoh khubor ha ka por ba u la wan rung sha ka NPP.Hynrei katkum ka khubor, kane ka seng thymmai ka lah ban nang duh shuh shuh ia ki MDC jongka, namar ba dang don kiba lah ban mih noh ban leit iasoh sha kiwei ki party ba khlain kum ka UDP, NPP, bad kiwei.Katkum ka khubor ba la iohlum, la iathuh ba ki don sa kumba ar ne lai ngut eiei ki MDC kiba long ruh ki Executive Member (EM) ha ka Executive Committee ba la khlieh da u Bah Pynshngain N Syiem kum u CEM, kiban sa mih noh ban iakhun na kiwei ki party. Tangba haduh la iathuh ba kin sa pynpaw pyrthei ha kine ki sngi la kumno kumno ha u Naiwieng.Baroh ki khmih lynti ba u Bah Pynshngain un shimti ia kane ka seng thymmai, ha shwa ban wan ka elekshon hynrei haduh mynta kane ka jingthmu kam pat urlong satia watla u la pynbna teng ha ki lad pathai khubor ba un risain ia ka kam MLA ha u Naiur ba la dep.",“Shwa ka elekshon” yn dang don  shuh ki MDC ban mih na ka PDF,https://www.urupang.com/shwa-ka-elekshon-yn-dang-don-shuh-ki-mdc-ban-mih-na-ka-pdf/
"Jowai, 29 Risaw:Ka jingtih lane sei dewiong bad shallan dewiong ha East Jaintia Hills bad shallan ia u dewiong sha Assam ka dang bteng haduh mynta wat hapdeng ka jingkhang jong ka Iing Bishar ba don burom ka Green Court jong ka National Green Tribunal.Ia kane ka jingtih deiwong be-ain la pyntikna da uwei u heh pulit ka East Jaintia Hills. Haba iakren bad une u nongthoh khubor u la iathuh ba ki bun kam haduh katta katta ban hiar jurip ia ki par dewiong ha ka district.“Ki dang don bun kiba trei be-ain bad ngi kum ki pulit hangne ha East Jaintia Hills ngi ia kynduh jingeh shi katdei eh ban teh lakam namar ka jingduna briew”, u la iathuh.Ki pulit ka West Jaintia Hills pat, ki la ioh bat hynnin ka meit ar tylli ki trok kit dewiong kiba la tap moh tarpal bad lyntang bha ban lait na ka jinglap ki pulit hynrei da ka jingtrei shitom ki pulit ka Phramer ki la ioh bat ia kitei ki trok.Kitei ki trok kidei kiba long trai da u Kalip Suchiang na Mootyrshiah kaba don ia u No. AS01GC- 4173 bad u Pawan Kumar Mishra kaba don ia u No. AS01FC-1741 katba u dewiong baroh ar trok la dei trai da u Kalip Suchiang.Lah ban pynkynmaw ba ki pulit ka East Jaintia Hills kila buh iaka khyrdop kaba 24 kynta ha Shohshrieh – ha u pud hadpeng ka East bad West Jaintia Hills bad ki pulit ka West Jaintia Hills pat ha Phramer Traffic Cell. Ki pulit ka West Jaintia Hills bad ki pulit ka Ribhoi man ka por ki ioh bat da bun tylli ki trok kit dewiong be-ain bad kaba lynngoh pat ba ki pulit ka EJH kim shym la burom ia ka rai jong ka NGT ha kaba kim ju lap satia ia ka jingkit dewiong be-ain.",Bteng ka jing tih bad shallan dewiong  tuh na East Jaiñtia sha Assam,https://www.urupang.com/bteng-ka-jing-tih-bad-shallan-dewiong-tuh-na-east-jaintia-sha-assam/
"Shillong, 30 Risaw:Ki shnong ka thain East Jaintia Hills District ki la byrngem ban ujor noh sha ka Consumer Court pyrshah ia ka kompeni samding ka sorkar jylla ka Meghalaya Energy Corporation Limited (MeECL) halor ka jingbym lah ban pynbiang ia ka bording.Kine ki shnong kynthup ka Umstain, Tongseng, Sonapyrdi, Lum Myrli, Chymplong, Kuliang, Pyrtakuna, Umkiang, Lymphyllut, Lum Soski, Dona umbluh, dona skul, Ratecherra , Dona Bhoi hapoh ka Narpuh Elaka Dalloiship ki la aiti ia ka dorkhas ha u Deputy commissioner ha kane ka sngi Nyngkong pyrshah ia ka jingbym lah ka MeECL ban ai ding ia ki shnong ha ka rukom kaba dei.U Bah Kynjaimon Amse u la ong ba ki shnong ki la dawa ba u DC u dei ban shim khia, ia ka jingbym lah ka MeECL ban pynbiang ia ka jingsam ding sha kine ki shnong bad lada kam leh, kim banse ban kiew sha ka kashari Consumer Court ba kan tuklar ia ka jingshah iehbein ki paidbah.U la ong ba katba ka ding ym ju thikna hynrei ka jingwan lum bill man u bnai pat ka thikna thik thik bad kin banse ban leit sha ka Consumer Protection Act 1986 ban dawa ia ka hok jong ki paidbah.Kine ki shnong kim ju ioh ding thikna la bun snem mynta bad don ki sngi ba shu ioh tuk tak bad don ki bym ju ioh ding. Nalor ka jingshim bill kaba thik thik khlem ioh ding, ki briew jong ka MeECL ki shu shna bill khlem wan peit satia ia ki meter.“Ki shu pyniadei ia ka jingkhein bill na ophis khlem wan peit satia ia ki meter” la ong une u rangbah.Ki la dawa ba nalor ban pynbiang ding, ka MeECL ka dei ban thung ia ki nongshna sha katei ka thain khamtam ha Umkiang ban peit ia ki jingeh jong ki paidbah.",Byrngem ki shnong ka East Jaintia Hills ia ka MeECL,https://www.urupang.com/byrngem-ki-shnong-ka-east-jaintia-hills-ia-ka-meecl/
"Shillong, 30 Risaw:U MLA ka Songsak u Nihim D Shira u la ong ba wat u myntri rangbah duh ka ri U Narendra Modi ruh lada u wan ia khun na konstitwensi jong u, un pynrem beit bad u ong ba ia u myntri rangbah ka jylla lei kaba suk eh, “Wat lada u Modi un wan ia khun pyrshah na konstitwensi jong nga ruh, nga kob shisha ba ngan pynrem kput ia u sa ia u Dr.Mukul lei ngam kheiñ briew” ong u Nihim D Shira haba ia kren bad u Rupang lyngba ka telephone.Haba kylli kumno ka jingiakhun jong u pyrshah ia u Dr.Mukul mynta ka kynti la u sngew tieng ne-em, “Nga lah ong ia phi wat ia u Modi ruh ngam tieng u Mukul lei un long aiu, ha ha ha” rkhie u Nihim. U Nihim u la iathuh ba kumba ka long mynta u Dr.Mukul u la wan thaid shi thaid sh akonstitwensi jong u ban sam skhim naduh ki symbai dieng Agra bad kiwei, “Hynrei nga ong ia phi theh katba theh seh, ki briew hangne kim biej u briew lajong te u briew lajong-Mande” u la ong ha ka ktien Garo. U Nihim u la ong ba ki don mynta kumba 4 ngut eiei ki kyrtong ba ia khun pyrshah ia u hynrei u ong ba ki paidbah ki tip bha iano ban jied.“Hangne ngan ia thuh nga ia phi ka pher bha, ki paidbah kim biej ia ki skhim kiba phi wanrah kynsan puk hynrei ki tip bha nga dei uei, na kata ka daw nga kob ba watla wan sa uei uei ruh kan logn lehnohei, kin ym jop satia, synei ia u Dr.Mukul” u la ong. “Mynta lei ba ki paidbah ki tip bha ba ka NPP kan wan ha ka bor synshar, ki kwah ban pynjop don burom ia nga, ha Khasi-Jaintia hills ngi la tikna ba ngin tam, na Garo hills lei ngin khur jem” u la ong. La kylli hato u Dr.Mukul u ban ia khun na ar tylli ki konstitwensi u long kumno ha konstitwensi lajong ha Ampati, “Nga shu ioh sngew ba u kyrtong ka BJP un leh bha, lada ka long kumta kumba nga iohsngew ngi ka NPP ruh ngin ailad ba un ia khun para marwei ban pynrem ia u Mukul” ong u Nihim.","Ngan pynrem ia u Modi ruh lada u  wan ia khun, sa ia u Mukul: Nihim",https://www.urupang.com/ngan-pynrem-ia-u-modi-ruh-lada-u-wan-ia-khun-sa-ia-u-mukul-nihim/
"Shillong, 24 Risaw:U MLA ka South Shillong u Bah Sanbor Shullai, u la shah kynnoh ba u la pyndonkam bakla ia ka pisa haduh T. 2.52 klur ha kine ki saw snem ba la dep na ka MLA skhim (Special Urban Welfare Programme) bad ia kane la pynpaw da u Bah Banri Kupar Wahlang hadien ba u la wad jingtip da ka ain wad jingtip paidbah.Haba kren sha ki nongthoh khubor mynta ka sngi, u Bah Banri u la sei ia ki kot ki sla katkum ka jingtip, la kynnoh ba u MLA u la pyndonkam bakla ia kane ka skhim na ka bynta ka jingmyntoi shimet jongu.U Bah Banri u la ong ba u MLA u la thied tiar jingbam kum ki pliang, ki siang haduh 13,000 tylli ha ka dor T. 500 kawei bad ka jingkut baroh ka long T.50.50 lak bad la pyni ba kiba ioh jingmyntoi ki long tang 851 ngut, bad ki dang jah haduh 12250 ki pliang ki siang. “Shaei kine ki jah, ne ka dei tang ka jingpynheh jubor ia ka dor ha ka rusit”, la buh jingkylli u Bah Banri.Shuh shuh u la ong ba u MLA u la thied ia ki shuki 1780 tylli ha ka dor T. 566 kawei bad baroh ka long T. 3.56 lak, hynrei la pynmih khubor ha u bnai Risaw mynta u snem ba sam 10 hajar bad shaei ki jah kiwei pat naduh Rymphang mynta u snem khlem pat sam lut namar ba katkum ka kyndon dei ban pyndep tang hapoh 30 sngi.La pyni ruh ba ha 2014, la thied 5000tylli ki pla jri pynsyaid ha ka jinglut baroh T. 12.50 lak, hynrei kane kam don jingthoh shaei bad hangno la ai bad kane ka la buh ha ka umdum ia ka jingpyndonkam ia ka pisa.Ha 2014-15, la thied kopi 45 hajar ha ka jingmang T. 17. 55 lak bad ki don 1412 longiing kiba ioh 12 tylli ki kopi kawei ka longing kaba long tang 17,000 kopi bad ki dang jah sa 29,000 kopi ki bym pat sam, la ong u Bah Banri.Kumjuh ha u 2014, la thied kopi shuh 45 hajar tylli ha ka dor T. 19.80 lak bad ha u 2016 u thied biang 15 hajar kopi ha ka jinglut T. 6 lak hynrei ym don kyrteng kiba ioh.U Bah Banri u la ong ruh ba u MLA u la thied laptop 100 (ASUS) tylli ha ka dor T. 25 hajar kawei kaba dei tang T. 19 hajar kawei bad la pynlut T. 25 lak. Ia kine la thied na uwei u briew ba kyrteng u K Lynrah na Sohra bad ka jingkylli balei ym thied na Shillong kaba kham jan.Shuh shuh u la ong ba ha u 2017, la thied LED (blub) haduh T. 8 lak ban sam sha ia ki kynhun niam ba pynlong tamasa hynrei haduh mynta ym pat don ba ioh satia tang uwei ruh une u blub.La pyni ruh ba u MLA u la thied sopti uniphom 100 song tylli ha jinglut T. 3 lak bad 400 tylli ki khusnam ha ka jinglut T. 8 lak hynrei khlem ai jingkhein ia kiba ioh ia kane.Kawei pat ka jingpyndohkam bakla ia ka MLA skhim ka dei ka jingshna ia ka kynroh ha madan Laban ha kaba la mang T. 40 lak kaba jrong 25 phut bad lynter 30 phut bad ia ki jingdonkam baroh la suplai da u K Lynrah na Sohra. Ha kane ka jingshna la pynlut ban thied mawthup 142 trok, dewbilat 856 byrni, shyiap 62 trok bad nar rod 99 kwintal.“Baroh ka jingpyndonkam bakla ia ka MLA skhim ka la kot sha ka T. 2.52 klur bad kaba ishan khmat ka long ba la thied tiar beit na uwei u briew u K Lynrah baroh, uba dei na Sohra. Kata ruh la shu ai da ka pisa nokot da ki lak kaba ka sorkar India ka la mana ba dei ban ai da ka cheque”, la ong u Bah Banri.Halor kane, u la dawa ba dei ban thung jingtohkit halor kane, ban pynngat ia ka jingkitkhlieh ia kiba donkti, ban wad ia ka jinglong shisha u K Lynrah na Sohra, bad ban pynngat ha ka ain ia kiba donkti.","T.500 kawei ka pliang, jah 12,250  tylli ki pliang U Bah Sanbor",https://www.urupang.com/t-500-kawei-ka-pliang-jah-12250-tylli-ki-pliang-u-bah-sanbor/
"Shillong, 24 Risaw:U Pastor Kyrsoi Pyrtuh uwei na ki nongialam jong ka Meghalaya People’s Committee on Aadhaar u la kob ban ia tai nia bad u MP ka Shillong u bah Vincent Pala halor u Aadhaar nombar. U Pastor Pyrtuh u la ong ba u bah Pala u la kren sha ki kotkhubor ba ka jingpynrung kyrteng ia ki paidbah na ka bynta u Aadhaar nombar kam dei kaba bakla ha kaba u la pynksan ia la ka nia da kaba ong ba la ju leh sha kiwei ki jaka bad sha kiwei ki ri ruh. U la ong ba u bah Pala u la ong ruh ba u Aadhaar nombar u long kum u Social Security Number ha ka ri Amerika.“Nga kloi ban ia tai nia bad u MP ka Shillong halor katei ka kynthoh jong u ha kaba ia dei bad u Aadhaar, u pyniadei ia u Aadhaar bad u Social Security Number ka Amerika, hynrei nga ong Em ka ia pher shibun bah” ong u Pastor Pyrtuh. U Pastor u la ruh ba ha u Social Security Number ki paidbah kim donkam ban ai ia ka biometric information jong ki, hynrei ha u Aadhaar hap leh Bionetric, hap ring dur ia ki shympriahkti bad hap ring dur ruh ia ki pyllew mat.U la ong ba ha Amerika ki la pyrshang ban leh ia katei ka Biometric hynrei ki paidbah ki pyrshah la sangeh noh, hadien katei u la ong ba la pyrshang ban pyntreikam da ka Biometric Enrollment and Locally Stored Information hynrei ym shym la lah satia namar ka jingpyrshah ki riew ngeit Kristan. Kumta u la ong ba dei ha ka por ba long President u Roosevelt ba la pyntreikam ia u Social Security number namarba ka don ka jingkhyllem ha ka ioh ka kot ka Amerika bad ka jingpyntreikam ka long beit ba ki jingiarap ba ka sorkar ka ai sha u paidbah ki dei ban poi beit sha ki hynrei kam don eiei pat ka ban ktah ia ka jinglong shimet kumba long u Aadhaar.Haba kren shaphang ka jingma jong u Aadhaar u Pastor Pyrtuh u la ong ba kaba nyngkong eh ka dei ba ia ka jingim jong u briew la tehlakam tang da kaba pyndonkam ia u 12 tylli u nombar jong ki. “Lada ki KSU ki ia khih, ki phet ioh shah kem, kin shu switch off beit ia u Aadhaar nombar kumba switch off phone tang katta phin ym ioh leit jingleit , phin ym ioh sei pisa. Lada phi don jingthud bad u BDO ha Block un shu ong beit itei shi itei un shu switch off beit tang katta ka shnong baroh kawei ka la duh ia ki jingmyntoi” ong u Pastor Pyrtuh.Shuh shuh u la ong ba dang shen ka RBI ka la pynmih ia ka jingpynbna ba lada ym don Aadhaar haduh u nohprah mynta u snem yn pynngat ia ki paidbah ha ka Money Laundering Act kaba mut ba ki dei ki nongpyniaid lane kiba bat ia ki pisa tuh, “Hato lada ngim don Aadhaar, yn pynshitom ia ngi ban ong ba ngi pyniaid ia ka pisa tuh kaba ngi trei shitom” u la ong. “Ha Meghalaya ki don kumba 70 ne 75 na ka 100 kiba pule Bible, ki ngeit ba u Aadhaar u dei u mrad khlaw katkum ka Kitab Jingpynpaw, ngi hap burom ia ka jingngeit bad ka jingshem mynsiem jong ki, hato nga don hok aiu ma nga ban tuklar ia ka jingngeit jong kiwei?” u la ong biang.Utei u Pastor u la ong ba wat ha ka rai bishar jong ki nongbishar ka Supreme Court kaba don haduh 527 sla ruh , ki nongbishar ki la sot ia ka jingthoh na ka Bible ka ka shithi kaba nyngkong sha ki Thesoloni ka lynnong kaba 4 bad ka dkhot kaba 16 kaba ki la kdew ia ka jingngeit ki Kristan kaba ki nongbishar ki la ong ba u Aadhaar u ktah ia ka hok ha ka jingim shimet jong ki briew ( Right To Privacy). “Ki nongialap ha ki spah snem mynshuwa ki ia thuh lypa ba kan poi ka por ba lada ym don ia ka shap jong uta u mrad khlaw yn duh ka bam ka dih, imat u la dei une u Aadhar kumba jia ha Jharkhand, hato lada nga ngeit ia kata phin ong ba nga dei uba ngeit biej” ong u Pastor Pyrtuh da kava pynkut ba ka hok ha ka jingim shimet ka dei ka waitlam kaba khlaiñ mynta ha ka jingiakhun ha Supreme Court na bynta u Aadhaar.","Kob U Pastor Pyrtuh ban ia tai nia  bad U MP, halor u Aadhaar nombar",https://www.urupang.com/kob-u-pastor-pyrtuh-ban-ia-tai-nia-bad-u-mp-halor-u-aadhaar-nombar/
"Shillong, 24 Risaw:Kawei ka longkmie na ka shnong Mawroh kaba don ha ki thaiñ Markasa ka la shah tait shnong, ka la shah weng na ka balang Presbyterian tang na ka daw ba kam treh ban shon dur aadhaar. Ka la shah pynduh ruh ia ka skul shimet jong ka, namarba kam treh shon Aadhaar ialade bad ia ki khynnah skul ruh. Katei ka longkmie ka dei kaba la tip kyrteng kum ka kong Phrim Sohshang.Ka kong Phrim ka la phla ia katei ka jingshem lanot jong ka mynta ka sngi ha ka jingialang pynshai Aadhaar kaba la long ha Khasi National Dorbar Hall, Mawkhar-Shillong. Ka la ong ba kam treh ban shon Aadhaar bad kam treh pynrung kyrteng ha ka NPR kumta ka la shah tait shnong, “Ki tymmen basan ki la wan ha nga ba kim lah ban pynsah hapoh ka balang namar ba ka balang ruh ka hap hapoh ka jingpeit ka shnong bad ka shnong hapoh ka sorkar” ka la ong.Katei ka longkmie ka la ong ba ka daw ba kam treh ban shon Aadhaar ka dei namar ba ka la mih ka sur kren na u Jisu ha ka ba um sngewbha satia ia utei u aadhaar nombar, “Ngam treh Biometric, ngam treh NPR, ngam treh Aadhaar , u dei u mrad khlaw” ka la ong.Ka la iathuh ba ka ophis kaba dei peit ia ki skul ka la phah ktien sha ka ba kan wan mih sha ophis jong ki, “Ki la phah wan ia nga sha Mairang, ki kylli nga iathuh ha u Sahep ba ki long ki jingshisha ba ngam treh bad uta u sahep u la ong ba ia ka skul jong nga hap khang noh ha u nohprah hynrei mynta la shimti pat ban pyniaid da kiwei” ong katei ka longkmie.","Shah tait shnong, shah weng Balang  ka longkmie Bym Shon Aadhaar",https://www.urupang.com/shah-tait-shnong-shah-weng-balang-ka-longkmie-bym-shon-aadhaar/
"Shillong, 25 Risaw:U general secretary ka BJP ba peit ia ki Scheduled tribe bad scheduled caste u Hayithung Bill Lotha u la kynnoh ba u Myntri Rangbah ka jylla Meghalaya, u Dr Mukul Sangma u dei uwei uba bamsap tam ha India.“U Dr Mukul u dei riew bamsap ba shyrkhei tam ha India. Nga shaiong ngain ban lap ba ki surok ha konstitwensi jongu, ki dap sa tang ki thliew ki syar suda wat ha ka jingshisha u la rah lut khoit ia ka pisa ka sorkar sha ka konstitwensi lajong”, ong U Lotha, haba kren mynta ka sngi sha ki nongthoh khubor ha Shillong.U la ong ba ki surok ha Ampati konstitwensi ki long kum ki pung dohkha bad kane ka la pyni shai ba ki kam bamsap jongu, ka long kaba shyrkhei bha. “Bun ki surok ha Ampati ki long kum ki pung dohkha, wat ki briew ki lah ban leit khwai dohka ha surok”, u la ong.Haba ther ia ka jingthaw ia ki district ha u snem 2013, u la ong u Dr Mukul u la thaw ia ki district, ki sub-division ha ka jylla hynrei kaba sngew thamula ka long ba kine ki shu long tang ka met kaba khongreng khlem don eiei lait tang ka jingdon u DC, SDO marwei khlem kam khlem jam.“Ki district ba la thaw ha 2013, ki shu shong khongreng khlem treikam eiei bad la shu buh tang ia u DC bad SDO khlem don eiei”, la ong u Lotha.U la kynnoh ba u Dr Mukul u dei u nongpynbna paidbah uba triem bha ban pynbna ia ki prokram ka sorkar bapher bapher hynrei ki bym myntoi eiei ia ki paidbah lait tang ban shu pynbiej kai namar ba la jan ka elekshon.“U Dr Mukul u dei u nongpynbna paidbah ia ki skhim ba triem bha ha India tang ban pynbiej paidbah ba la jan ka elekshon bad kine ki paw ha kaba ka Medical college kiba u la pynbna bun snem, khlem iohi dak eiei haduh mynta”, la kynnoh u Lotha.U la kynnoh ba kane ka sorkar jylla ka la pyndonkam bakla da ka spah klur na ka skhim PMGSY ban shna surok sha nongkyndong.“Ka surok PMGSY na Mawlangsu, Rambrai, Nonglang-Khanduli, Kyrshai kiba shong dor da ka 100 klur la shu pyndonkam bakla bad ki surok pat sop tang ka khyndew pump um suda”, la kam u Lotha.Ha kawei ka liang, u Lotha u la ong ba ka jingkren jong u Bah Ronnie V Lyngdoh ba ka BJP kan pynduh noh ia ka bhah, lada kan wan ha ka bor, ka dei tang ka jingkren ba shu jler bad shu thok, namar ba ka sorkar BJP hapoh ka jingialam u Narendra Modi ka la shim khia bha ban kyntiew ia ki schedule tribe bad schedule caste bad kan nym pynduh satia ia ka bhah thungkam jongki.","U Mukul, u riew bamsap ba  shyrkhei ha India, ong u heh BJP",https://www.urupang.com/u-mukul-u-riew-bamsap-ba-shyrkhei-ha-india-ong-u-heh-bjp/
"Nongstoiñ, 25 Risaw:Ha kawei ka jingjia ka bym lah ban mutdur kaba la jia ha ka shnong Kynshi Mawria, kawei ka khynnah samla kaba dang 16 snem, ka la shah leh beijot ha la u kpa u jong ka u ba la tip kyrteng kum u Dobelsing L. Nonglait 40 snem.Katkum ka tyllong khubor ba la ioh mynta ka sngi, la iathuh ba katei ka jingjia, ka la jia naduh u snem 2014, hynrei katei ka khynnah, kam shym la nud ban iathuh ia katei ka jingshem pap ka jongka hano hano ruh, namar ba u tei u kpa jong ka u la byrngem byrsit ia ka ba ka tang shu iathuh un pyniap bad da ka jingtieng katei ka samla ka la shu sngap haduh ba u tei u kpa u la leh ia katei ka kam pap kam sang haduh mynta u snem 2017.Hynrei dei tad haduh ka 24 tarik mynta u bnai kumno re kumno katei ka samla ka la phla ia katei ka jingshem pap ka jong ka ha kiba ha iing ha sem ha kaba katei ka khun ka la iathuh bniah ia kaba la jia baroh bad hadien katei na ka liang kiba ha iing jong katei ka samla mynta ka sngi, kila leit ban ujor da ka ehajar pyrshah ia u tei u kpa ha Mairang Police Station.Na ka liang jong ki pulit ruh mar ia ioh ia katei ka jingujor kila leit ban kem noh ia utei u briew u ba dei u kpa jong katei ka samla bad kila register ruh ia ka mukotduma katkum ki kyndon case No.41(10)17 U/S 506 IPC R/W Section 5(l)(n)/6 POCSO Act, bad ia utei u briew na ka liang jong ki pulit kila phah sha ka kashari.",3snem kynthih bat tnga jubor  u kpa ia ka khun khie samla,https://www.urupang.com/3snem-kynthih-bat-tnga-jubor-u-kpa-ia-ka-khun-khie-samla/
"Jowai, 25 Risaw:U ma Modonbai Rymbai, uba ju tip kum u ma MB Rymbai MDC na Khliehtyrshi uba la ju long ruh kum u CEM ka JHADC ha u snem 2013-14 u la weng noh ia lade na ka seng Congress mynhynnin ka sngi.Ia ka shithi iehnohkam, u ma MB Rymbai u la aiti ha u President jong ka Jowai Block Congress Committee ka Jowai Block, u ma Awhoi Andrew Shulla uba dei ruh u CEM ka JHADC.Ka jingmih noh u ma Rymbai naka seng Congress ka long ka jingduh kaba khraw ia ka seng Congress, la ong ka tyllong khubor.“Ka Shnong Khliehtyrshi naduh u ma KS Rymbai, MDC barim haduh u pyrsa jong u, u ma MB Rymbai kadei ka shnong ba khlain bha jong ka seng Congress”, la ong u wei na ki nongkyrshan ka seng Congress na ka shnong Jowai.Ka tyllong khubor ka la iathuh ruh ba u ma Rymbai u lah ban kyrshan ia u kyrtong ka NPP, u ma Wailad Shylla u kyrtong na Jowai Constituency u ban ia khun pyrshah ia u Dr. RC Laloo ha kane ka Election ka ban sa long ha u 2018.Haba iakren bad u ma Rymbai, u la ong ba ka jingmih noh na ka Congress kam don kano kano ka daw, hynrei kadei tang na ka daw shimet jong u.",Mih U CEM barim ka  JHADC na ka seng Congress,https://www.urupang.com/mih-u-cem-barim-ka-jhadc-na-ka-seng-congress/
"Shillong, 25 Risaw:Ka jingkhang dewiong ka National Green Tribunal (NGT) ha ka jylla, ka dei kawei ka mat kaba kongsan bha kaba u general secretary ka AICC ba peit ia ka Meghalaya u Dr CP Joshi u la iakren bad ki nongialam ka Congress bad ki nongtrei ha ka jingialang kaba long mynta ha ophis ka MPCC , Shillong.U Joshi haba kren sha ki nongthoh hadien ba la wan ka jingialang, u la ong ba “Ka jingkhang tih dewiong ka NGT, ka dei kawei ka mat kaba hakhmat eh ba ki nongtrei ki la iakren bad pan jingshai na u”.Katkum u Joshi, ka jingbteng ka jingkhang dewiong ha kane ka jylla, ka dei namar ba ka sorkar BJP kam shim khia ban pynbeit ia kane ka kam watla ka don ha ka bor ha Delhi.Haba jubab balei u tei pop ia ka BJP haba hangne ka dei ka sorkar Congress, u Joshi u la ong, “Lada ka BJP ka kynnoh ba ka Congress kam leh eiei, ka leh aiu pat ha kine ki lai snem haba ka don ha ka bor ha Delhi”.U la ong ba ka jingkynnoh kam dei ia ka sorkar jylla, namar ba ka la leh ia ka kamram ba ka dei ban leh hynrei ka dei ka sorkar BJP ha Delhi ka bym leh eiei ia kane ka kam haduh ba ka la wanrah jingeh ia ki paidbah ka jylla Meghalaya.“Ka sorkar BJP khamtam u Myntri Rangbahduh ka ri u Narendra Modi u la kular tang ha lyer khlem ki kam tang ban pynbiej ia ki paidbah”, la kynnoh u Joshi.Ha kajuh ka por, u la ong ba khlem artatien, ka Congress ha kane ka jylla Meghalaya kan sa thaw biang ia ka sorkar hadien ka elekshon MLA ban wan.“Ngi la ioh ia ka jingai jingmut na ki nongtrei ka party na ki tnad bapher bapher ha ka jylla, bad hadien ka elekshon ngin sa jop biang ban thaw ia ka sorkar”, u la kam u Joshi.U la ther ruh ia kito ki MLA kiba phet seng da kaba kynnoh, ba ki dei kiba ju mlien ban leh ia kane ka kam ha kine ki ar snem haba ki dang don ha ka sorkar bad ka jingmih jongki, kam nym ktah eiei ia ka party namar ba ka don bun kiwei pat ki nongialam kiba biang.","Ka jingkhang dewiong, iakren  u Joshi bad ki nongtrei Congress",https://www.urupang.com/ka-jingkhang-dewiong-iakren-u-joshi-bad-ki-nongtrei-congress/
"Shillong, 25 Risaw:U Myntri Rangbah ka jylla u Dr Mukul Sangma u la kop ba un pynliem lyndang khoit ia kito ki MLA ka Congress kiba phet seng ha kane ka elekshon ban wan ha ka jylla.Haba jubab ia ka jingkylli hadien ba la wai ka jingialang bad ki nongtrei ka party, ba la don lang u General Secretary ba peit ia ka Meghalaya u Dr CP Joshi mynta ka sngi, u Dr Mukul u la ong, “Kiei kito ki briew (MLA Congress), kiba thmu phet seng, ngim dei ka party kaba kyrduh briew ngi don kiwei kiba bit bha ban mih bujli ha jaka jongki”.U la ong biang, “Ngi la tip ia ki kam jongki bad ngin pynliem ia ki baroh ha kane ka elekshon ban wan”.Kumba ka paw mynta, ki don san ngut ki MLA ka Congress kiban phet noh na kam party kynthup u Bah Rowell Lyngdoh (Mawkyrwat), bah Prestone Tynsong (Pynursla), Bah Sniawbhalang Dhar (Nartiang), Bah Ngaitlang Dhar (Umroi), kiba lah ban phet sha ka NPP bad u MLA ka Mawsynram u Bah Pynshngain N Syiem uba shah sospen ha ka party lai snem uba lah ban phet sha ka PDF.U Myntri Rangbah u la ong ba ka seng Congress kam dei ba shu shaniah tang ha ki MLA hynrei la don bun ki khep ha kaba kam ju ai tiket ia ki MLA ba dang jop ruh, namar ba ka don ki briew ba biang ban mih bujli bad ka jingmih noh jong ki katto katne kam don eiei ban ktah ia ka party.“Ka la don ka por ba ka party kam ju ai tiket ia ki MLA ba dang jop ruh, kam da donkam ia ka party ban leh kumta, ka don bun ki briew kiba kham bit”,u la ong.Haba ther shuh shuh ia kine ki MLA thmu phet seng, u la ong ba ka don kawei ka daw ia ki ba ki phet na ka party bad kata ka dei ka jingmut khwan myntoi ialade.“Balei ki mih na ka party, ka don kawei ka daw bad kata ka long namar ba ki don ka jingmut khwan myntoi shimet ialade”, la ong u Dr Mukul.U la ong ba ka party ka la tip bad ka nang kumno ban mih sha madan thma ban iakhun kum ia kine ki jait briew bad kan pynthikna ba kin liem ha kane ka elekshon.","Ngin pynliem lyndang lut ia  kiba phet seng, kob u Dr Mukul",https://www.urupang.com/ngin-pynliem-lyndang-lut-ia-kiba-phet-seng-kob-u-dr-mukul/
"Shillong, 25 Risaw:Lashai ka sngi, kan don ka jingialang bah kaba la lum da u Dr.P.W Khongjee MLA barim ka Sohra ha madan Maraikaphon, Sohra ha ka por 12 baje shiteng sngi. Ha katei ka jingialang kin wan 2 ngut ki heh BJP na Delhi u Alphons Kannanthanam bad u Nalin Kohli bad kin kren ruh ha katei ka jingialang paidbah. Haba ia kren bad u Vice President jong ka BJP ha Meghalaya u bah J.A Lyngdoh u la ong ba ka ophis jong ka BJP ka la ioh jingtip ia kane bad la ai jingtip ba baroh ki nongialam na kane ka jylla Meghalaya, ki dei ban hiar sha Sohra ban ia don bynta lang ha katei ka jingialang. U bah Lyngdoh u la ong ba la pynbeit ruh ia ka kali ha ophis kaba ki heh BJP na Shillong kin hiar sha Sohra lashai ka sngi.Haba ia kren pat bad u President ka BJP East Khasi Hills u bah Babul Suting u la ong ba um don jingtip eiei bad ym shym la pyntip satia ia u, “Ngim ioh jingtip eiei ba ka Party ka pynlong jingialang lashai ka sngi ha Sohra” u la ong. Haba la kylli la un leit ne-em sha katei ka jingialang u la ong “Kumno ngin leit haba ym don ba khot ym don ba pyntip”. U bah Suting u la ong ruh ba um don jingtip la u Dr.Khongjee u dei ne-em u dkhot ka BJP bad u la ong ba ha u ym don satia ia ki kot ki sla ban pyni ia ka jinglong dkhot u Dr.Khongjee ha ka BJP.La ia kren ruh bad u General Secretary ka BJP na Sohra Mandal u bah Rothel Khongsit, utei u la ong ba ka Party BJP ha Sohra Mandal kam don jingtip eiei shaphang ka jingialang ha Sohra. La kylli hato la khot ne-em ia ki BJP ha Sohra ban wan sha katei ka jingialang, u la ong ba ym shym la pyntip bad ym shym la khot satia. “U Dr.Khongjee u phone ia nga bad u khot sha katei ka jingialang, Uei uta u Dr.Khongjee ngim tip, u Dr.Khongjee um dei satia u dkhot jong ka BJP kumno ngin leit sha kata ka jingialang jong u briew u bym dei na ka Party, ioh ngi shah pynshitom pynban ha ka Party” u la ong.U bah Rothel u la ong ba baroh ki dkhot jong ka BJP na Sohra Mandal kin ym leit satia sha katei ka jingialang bad la pyntip sha baroh ki dkhot ba kim dei ban leit.",Mynta yn hiar ki heh BJP sha  ka jingialang U Dr.Khongjee,https://www.urupang.com/mynta-yn-hiar-ki-heh-bjp-sha-ka-jingialang-u-dr-khongjee/
"Shillong, 26 Risaw:Ka seng Meghalaya People United Front ka pynpaw ka jingsngewkhia kaba jur, halor ka jingsniew bad jot palat u surok hapoh ka shnong jowai khamtam ha ki artylli ki bynta ki ba long ha pdeng eh jong ka sor jowai, kawei ka dei ka jaka ka ba don mar syndah bad ka iing dak bad kawei ka dei ka jaka ka ban leit sha ophis U Superintendent of police (SP) bad sha inspection Banglow (IB) jong ka sorkar.Ka seng, ka ong ba lada phai pat sa sha u national highway NH44, la iohi ba ki kali ki shem jynjar ban leit khamtam ha ki bynta shuwa ban poi ha ka jaka thew kali ha hynniew mer, kaba long tang sa khyndiat eh ia ka company G&R infrastructure project ltd ban pyndep, hynrei ka shimpor da ki snem bad ka seng, ka kren artatien ia ki bynta ba shakhmat kiba sha umkiang kumta ter ter, ia ka jingtrei jong katei ka kompeni.","Sniew surok palat ha sor  Jowai, ong ka MPUF",https://www.urupang.com/sniew-surok-palat-ha-sor-jowai-ong-ka-mpuf/
"Shillong, 26 Risaw:U MLA ka South Shillong u Bah Sanbor Shullai u la takrain kylla ia kito kiba thad ba u pyndonkam bakla ia ka MLA kumba ki kam na ka ain wad jingtip, da kaba kynnoh ba u Bah Banri Kupar Wahlang u dei u nongialam jong ka seng “Political RTI Contractual Agency”.Haba pynshai halor kane mynta ka sngi, u Bah Sanbor u la ong, ” Ka jingsam tiar kum ki khiew ki pliang bad kiwei ki jingdonkam ki dei kiba kongsan bha bad baroh 31,000 ngut ki nongthep vote ka South Shillong ki kmen bha”, bad u la bynrap, “Ngam lei lei lada saw ne san ngut ki briew kim hun namar ba ki dei kiba sngew bishni’.Dang shen, u Bah Banri Kupar Wahlang u la kynnoh ba u MLA ka South Shillong u la pyndonkam bakla ia ka MLA kaba kot sha ka T.2.52 klur ha kine ki saw snem ba u long MLA.U bah Sanbor u la ong ba la thied ia kine ki tiar ban pynnoh jingiarap ia ki briew kiba duk ba rangli jong ka konstitwensi bad kam don satia ka jingpyndonkam bakla.“U Bah Wahlang u dei uba shah kyntait ha ki paidbah ha ka elekshon bad namar ba um don kam ban leh, u la thaw ia ka Political RTI Contractual Agency lem bad ki katto katne ngut ki dkhot, kiba dei kiba haiing hasem jongu hi”, la kynnoh sa u bah Sanbor.U la ong ba ar ngut ki dkhot jong kane ka kynhun jong u Bah Wahlang kynthup D Passah bad V Marbaniang kim dei ki nongkyrshan jongu, hynrei kiba haiing jongki, ki dei ki nongioh bynta na ka MLA skhim.U la ong ba ka jingkynnoh ba pyndonkam bakla ia ka MLA skhim, ka dei beit tang ka kam politik kumba ju leh ia u ha u snem 2013, shwa ka elekshon ban pynbiej ia ki paidbah.Halor ka jingkynnoh ba shim suplai na u nongdie na Sohra, u Bah Sanbor u la ong ba kam don kano kano ka kyndon kaba ong ban thied tiar tang na Shillong bad ban kynnoh ba pyndonkam bakla ia ka pisa tang ba la thied na Sohra kam don jingmut eiei.“Lada u nongdie u dei na Sohra lane na Tura, ne na Nongstoin, kam don eiei ka jingpher bad ban ong ba dei na Sohra la pyndonkam bakla ia ka MLA skhim ka dei kaba bakla bad ka bym nongrim”, u la ong.U la kyntu ia u bah Wahlang ban pule bha ia ki kyndon ka MLA skhim shwa ban thad madan ban pynpaw biej ialade kum u khynnah.","Kmen ki 31 hajar ba sam  pliang, ong u Bah Sanbor",https://www.urupang.com/kmen-ki-31-hajar-ba-sam-pliang-ong-u-bah-sanbor/
"Shillong, 26 Risaw:U ophisar ba shu sieh IAS uba shong thait mon sngewbha noh u Bah Himalaya Muktan Shangpliang, u la rung sha ka Congress mynta ka sngi bad ia u, la pdiang burom da u Working president ka MPCC u bah James Lyngdoh ha ka jingialang kaba la wan sakhi lang ki dkhot Congress na thain Mawsynram kaba la pyndap smam ia ka ophis ka MPCC.Haba ther ia u MLA ka Mawsynram, U bah Shangpliang, ula ong “Ha kine ki shiphew snem (jinglong MLA u Bah Pynshngain N Syiem) ka Mawsynram ka shu tyrkhong beit, ym ju iohi wat tang ia ka MLA skhim ruh”, la ong u Bah Himalaya haba kren ha kane ka jingialang pdiang burom ia u.U la bynrap biang, “Ha kine ki shiphew snem, ka Mawsynram ka dei kaba duk tam napdeng baroh ki konstitwensi ha ka jylla bad kane ka la ktah jur ia nga”.U Bah Himalaya u la ioh ia ka jingpynskhem na ka sorkar ban shongthait ha kane ka 18 tarik mynta u bnai, hadien ba u la pan da ka VRS ban iakhun elekshon noh na Mawsynram ha kane ka ban wan.U la iathuh ba wat la u dang don sa hynriew snem ha ka kam sokar, hynrei ka daw ka jingrung jongu sha ka politik ka dei namar ba u kwah ban shakri ia ki paidbah.“Kaei ka politik, ka politik ka mut ban shakri ia ki paidbah, ym ban shakri ia ka pisa”, la ong u Bah Himalaya.U la ong ruh ba kum u ophisar sorkar la laiphew snem, u la trei bun kynta ban pyndep ia ki kam hynrei lada un long nongmihkhmat un aiti kham palat. “Lada nga trei 10 kynta ia ka kam sorkar, ngan trei 14 kynta lada long u nongmihkhmat na ka bynta u paidbah”, u la ong.U la iaroh ia u Myntri Rangbah u Dr Mukul Sangma uba la tbit ban synshar ha ka jylla, namar ba hapoh ka jingialam jongu, ka jylla ka shongsuk shongsain bad bun ki kam pynroi ki mared sted.“Ngi donkam ia u nongialam kum u Dr Mukul Sangma bad kum u Dr DD Lapang uba long kum u nonghikai jong nga”, la ong u Bah Himalaya.Ha ka jingshisha ia u Bah Himalaya la dei ban pdiang burom da u Bah Lapang, hynrei namar ba um don ka met kaba koit ba khiah, u la hap ban pep noh bad la aiti ban leh da u Bah James Lyngdoh.Haba phla ba u la don ka jingsngew ieid ia ka party Congress naduh dang khynnah, u Bah Himalaya u la ong, “Naduh dang khynnah nga ju ieid ia ka Congress namar ba ka don ki nongialam kiba tbit bad ka don ha ka met bad ka mynsiem jongu”.Da kaba kyntu ia ki paidbah nongkyrshan ban pynjop kput ia u ha kane ka elekshon, u bah Himalaya u la ong, ba ki don lai tylli ki mat kiba u angnud bad kito ki long ban wanrah iaka lad jingsumar kaba bha, ka pule puthi kaba bha bad ki surok ba bha ha ka thain Mawsynram.“Ngan aiti 100% na ka bynta ka roi ka par ka Mawsynram. Ngam don daw hynrei nga don lai tylli ki mat bad kita ki long ban wanrah ia ka lad jingsumar kaba bha, ka pule puthi kaba bha bad ki surok ba bha ha ka thain Mawsynram”, u la ong.Ki nongialam ka Congress Mawsynram, ki la kam ba tang ki dkhot ka Congress ki la don 3875 ngut khlem pat khein ia ki Mahila bad ki samla.",Tyrkhong beit ki 10 snem ha  Mawsynram “Ym don MLA skhim”,https://www.urupang.com/tyrkhong-beit-ki-10-snem-ha-mawsynram-ym-don-mla-skhim/
"Sohra, 26 Risaw:Ki paidbah ba la wan sha ka jingialang jong ka BJP kaba la long mynta ka sngi ha madan Maraikaphon, Sohra ki la shongshit puk tang mar ia kren Khasi u nongialam ka BJP na Delhi u Nalin Kohli. Tang mar ia ïeng na jaka shong ban ai jingkren u Nalin Kohli u la kren da ka ktien Khasi bad u la ong “Khublei ia phi baroh, nga kmen ban iohi ia phi baroh, nga ai khublei ia u Dr.Khongjee uba la pynlong jingialang mynta ka sngi”. Ha katei ka por shaid ki paidbah ki la thap kti bad ki la risa, hynrei u Kohli u la ong ba mynta u dang hikai ban kren Khasi bad katba nangiaid ki sngi un sa nang kham tbit shuh shuh. Hadien katei u la bteng ia ka jingkren jong u ha ka ktien Phareng kaba la pynkylla Khasi da ka kong Bianca Kyndiah State Executive Member jong ka BJP.Haba kren ha katei ka jingialang ki nongialam ka BJP ki la ai ksai ba ia ka tiket BJP ha Sohra ka lah ban poi sha u Dr.P.W Khongjee. U Nalin Kohli ha ka jingkren jong u, u la ong ba haba u poi ha kane ka jylla u iohsngew ba u Dr.P.W Khongjee MLA barim ka Sohra u dei u briew uba la bna nam bha ha Sohra bad uba ki paidbah ki ieit, “U la shakri kum u doktor ban sumar briew, u la shakri kum u MLA bad mynta u kwah ban ia khun na ka seng BJP, ka BJP ka donkam ia kum kine ki briew” ong u Kohli.U Kohli u la pynpaw ka jingsngewhun ban iohi ia ka jingiabun ki paidbah kiba u Dr.Khongjee u la lum ha ka jingialang mynta ka sngi bad u la ong ba un dang wan biang sha Sohra ban ia kynduh ia ki paidbah hynrei ia ka tiket pat u la ong ba un hap ban lei tai jingtip sha Delhi shaphang katei ka jingialang. U Alphons Kannanthanam pat haba ia kren bad ki nongthohkhubor u la ong ba ka Party ka ai ia ka tiket sha u briew uba ki paidbah ki mon bad u la pynpaw ia ka jingsngewhun ban iohi ia ki briew kiba la poi sha ka jingialang jong ka BJP mynta ka sngi ha Sohra, “Ia ka tiket ngin ai sha u briew uba ki paidbah ki kwah” u la ong.U Dr.Khongjee ula kren ba ka jingrung BJP jong u ka dei hadien ba u iohi ia ki kam ba ka BJP hapoh ka jingialam u Narendra Modi ka trei ha ka sorkar na ka bynta ki paidbah. U la ong ba un wanrah jingjop ia katei ka seng na Sohra konstitwensi. U la aiti ruh ia ka mat jingdawa sha u myntri ka tnad kam jngohkai pyrthei ka sorkar pdeng bad katei ka mat jingdawa ka dei kumno ban wanrah ia ka projek kaba sa snem ban kyntiew ia ka kam jngohkai pyrthei ha Sohra. U Alphons haba jubab ia katei ka mat jingdawa kaba u Dr.Khongjee u la aiti u la ong ba un sa pule bha bad kaei kaba ka sorkar ka lah ban leh, kan leh beit. Kiwei pat kiba la ai jingkren ki long ki Vice President jong ka State BJP u bah E.Mawrie bad bah J.A Lyngdoh, u Rangbah Shnong ka Marakaiphon. Kiwei pat kiba la donlang ki long u Secretary bah Bashai Khongngai, kong Bianca Kyndiah bad kiwei pat ki nongialam jong ka BJP.",Shongshit ki paidbah ba kren  Khasi U Nalin Kohli ha Sohra,https://www.urupang.com/shongshit-ki-paidbah-ba-kren-khasi-u-nalin-kohli-ha-sohra/
"Nongpoh, 26 Risaw:Ka Joint Action Committee (JAC) jong ki ar-tylli ki kynhun nongniah kali kamai kiba kynthup ia ki nongniah Auto bad Maruti, Pahambir Unit, mynta ka sngi ki la pynpaw ia ka jingsngewkhia halor ka jingbymshimkhia da ki nongpyniaid ia ka kali ia ki Bus saw, ia kaba la buh khnang ha katei ka thain na ka bynta ban kit ia ki khynnah skul.Katkum ka jingia-thuh da ki nongialam jong katei ka JAC kiba kynthup ia u Bah Cyril Maring, uba long kum u General Secretary, la ong ba katei ka Bus saw kaba la phah kyrpang ha katei ka thain ka long ban kit tang ia ki khynnah skul, hynrei ha ka jingiohi jong ki la lap ba ia katei ka Bus la pyndonkam bakla namar kam shym la pyndep katkum ka kamram kaba la bynshet.Kumta na ka liang ki nongialam jong katei ka JAC ki la kyntu ia ki nongpyniaid jong katei ka Bus saw kaba don ha katei ka jaka, ba ki dei ban shimkhia bad pynbiang ia ka por leit buh bad leit shaw ia ki khynnah skul kiba leit ha ka skul bapher bapher ha Nongpoh.","Bynniaw ka JAC ki nongniah kali,  bym shimkhia ki nongpyniaid Bus saw",https://www.urupang.com/bynniaw-ka-jac-ki-nongniah-kali-bym-shimkhia-ki-nongpyniaid-bus-saw/
"Shillong, 26 Risaw:Ka donkam ban ioh ia ka sorkar bym dei Congress ha ka Jylla Meghalaya, ban nym ia tyngkhuh bad ka sorkar pdeng ha Delhi, kaba dei ka sorkar BJP bad katei ka dei ka rai jong ki nongkyrshan jong U bah HS Shylla, MDC, kiba ia kynduh ha ka 24tarik mynta u bnai, ha kaba la pyniaid da U bah Hilarius Warbah. Katei kan lah ban weng ia ki jingeh jong ka jylla Meghalaya, na ka jingduk jingkyrduh bad ka jing jynjar ki paidbah, na ka daw jong ka jingleh mon bad leh thurmur jong ka sorkar Congress, ha ki snem ba ladep.Ha katei ka jing-ialang, la iatai sani bha halor ka jingrit jylli jong ka Seng UDP, HSPDP bad PDF, kata, ba ki kham don bad paw tang ha Khasi Hills bad kim khlain wat tang ha Jaintia Hills, khlem da ia kren sha Garo Hills bad ki ong ba ka Seng NPP nalor ba ka khlain bha ha Garo Hills, ka la nang kiew stet ka jingkhlain jong ka ha Khasi bad Jaintia Hills, da ka jingpynkhreh jong ki MLA ki bym duna ia ka shiphew ngut ia kiba la paw kyrteng ha ki kot khubor ha kine ki sngi ban ialeh na ka NPP ha kane ka elekshon 2018 nalor katto katne ngut ki MDC.“Shuh shuh ia ka jingpynbna ba shai kdar jong u President Rangbah jong ka NPP u Conrad K. Sangma, MP ba ka kam myntri rangbah, kan leit sha kata ka bynta jong ka Meghalaya ba jop bun ki MLA na ka seng NPP bad ba u da pynmih ruh ia ka kyrteng jong U Bah Prestone Tynsong, MLA, Ex-Cabinet Minister ba u long uba la tbit bah ban long myntri rangbah. Ka jingialang, haba ka la iatai sani bha ia kine kiei kiei ka la shim ia ka rai da kawei ka jingmut ba ka Nongkrem Constituency kam dei shuh ban dang don shabar na ka Seng ka ban bat ia ka jingsynshar ha Meghalaya kumba ka la mad ha ki shiphew snem kiba la dep (2088-2018) ha kiba u MLA jong ka u ioh ban ai daw ia ki paidbah bad ki nongkitkam shnong bad kam skul man ka por ba ki leit ban ud ia kiba bun ki jingeh da kine ki kyntien – “NGAM DON HA KA BOR”. La ong shuh shuh, ba ka suk ia ki MLA ban ai daw kumta, namar ia lade ki biang haba la siew tulop shi lak shi bnai bad mynta ba la pynkiew ar lak shi bnai, hynrei ka constituency ka iam ka lynniar la shiphew snem kynthih.La rai ruh namarkata ban khot ia ka jingialang heh jong ki nong kyrshan jong U bah HS Shylla, ha ka 6tarik Naiwieng 2017 ha Lad Nongkrem ha ka por 7.00 baje janmiet bad U bah Shylla, u ong shuh shuh “Na ka liang jong nga nga pdiang ia kane ka rai jong ka Executive Committee bad nga ai khublei ia ka Peoples Democratic Front kaba la pdiang ia U Bah Hilarius Pohshen ban ialeh na Nongkrem Constituency ha ka jingialang kaba la long mynne ka step ha ophis treikam U Bah P.N.Syiem, CEM ha Nongrim Hills”.","Ka sorkar bym dei Congress, ban  nym ia tyngkhuh bad ka sorkar pdeng",https://www.urupang.com/ka-sorkar-bym-dei-congress-ban-nym-ia-tyngkhuh-bad-ka-sorkar-pdeng/
"Sohra, 26 Risaw:U nongaiktien ka BJP U Nalin Kohli haba kren paidbah ha ka jingialang jong ka seng BJP kaba la long mynta ka sngi ha madan Maraikaphon, Sohra u la ong ba ha ka jingsynshar jong ka sorkar BJP ha kine ki 3 snem mynta ka sorkar ka la pynleit jingmut bha kumno ban kyntiew ia ka thaiñ shatei Lam Mihngi bad dei na kata ka daw ba hapoh 3 snem ka jingsynshar ki myntri sorkar pdeng ki la wan ban peit ia kane ka thaiñ la palat 200 sien, “Tang hapoh 3 snem ba ka BJP ka synshar ki myntri sorkar pdeng ki la wan la palat 200 sien shane, mynno phi ju iohi myntri sorkar pdeng ha ka por ba ka Congress ka synshar, hato phi ju iohi ia ki ba kin wan shane?” ong u Nalin Kohli.U la ong ruh ba ka sorkar pdeng na Delhi ka theh tyngka bha kumno ban kyntiew ia kane ka thaiñ bad jan baroh ki jylla ka thaiñ shatei Lam Mihngi ki la kiew ha ka roi ka par hynrei tang ka jylla Meghalaya kaba sahdien, “Peit ha Assam, Arunachal Pradesh, Manipur, Nagaland ki surok ki la bha lut, hynrei ha Meghalaya shaei lut ki buh ia ka tyngka kaba tuid na Delhi, nga lyngngoh shano ka sorkar Meghalaya ka buh ia ka pisa ba phah sha Delhi, ka pisa ka wan beit kam dei ba kam wan hynrei haei la pyntreikam ia ka” u la ong.U Nalin Kohli u la ong ba dei na kata ka daw ki paidbah jong kitei ki jylla ka thaiñ Shatei Lam Mihngi ki iohi ia ka jingtreikam ka sorkar BJP bad ki sa ai jingjop ha ka elekshon ba katei ka seng kan wan ha ka bor synshar ha ka jylla jong ki ruh, “Ngi kwah ba phi ki paidbah ka jylla Meghalaya ruh , phin ai lad ia ka BJP ban wan ha ka bor synshar bad phin sa iohi ia ka jingkiew ka roi ka par tang ha ki khyndiat snem” u la ong. U Nalin Kohli u la kren ia ka jingeh ba kane ka jylla Meghalaya ka ia kynduh bad u la ong ba haba peit lei lei ia ki surok ha ri Lum Garo la dap sa tang da ki thliew ki syar, ki jingkieng da ki spah tylli tang da ki jingkieng ba pun da ki dieng. “Shaei keiñ ka sorkar ka buh ia ka pisa ba ai na Delhi?” u la ong.Utei u nongaiktien ka BJP na Delhi u la ong ruh ba ki paidbah ka jylla Meghalaya ki ia kynduh ia ka jingeh kaba khraw ha kine ki sngi namar ka jingkhang dewiong, ka jingkhang mawshun, ka jingkhang tih maw tih shyiap bad ka la ktah ia ka kam ka jam jong ki briew, “Ka long kaba dei ban sumar ia ka mei mariang hynrei ki briew ruh ki donkam ia ka kam ka jam ban im, ka sorkar Congress hangne kam shym la lah ban pyllait ia ki paidbah na kane ka jingeh hynrei nga kular ha phi ba lada phi ailad ia ka BJP ban wan ha ka bor synshar tang hapoh 6 lane 8 bnai ngin weng ia ka jingkhang dewiong, jingkhang mawshun” ong u Nalin Kohli haba kren ha ka jingialang paidbah ha Sohra.","Lada ngi wan ha ka bor, hapoh 6 bnai ngin  weng ia ka jingkhang dewiong: Kohli",https://www.urupang.com/lada-ngi-wan-ha-ka-bor-hapoh-6-bnai-ngin-weng-ia-ka-jingkhang-dewiong-kohli/
"Shillong, 26 Risaw:Ka Hill State People’s Democratic Party (HSPDP) kan pynlong ia ka jingialang bah jong ka ha ka 31 tarik Risaw, 2017 ha ka por 11 baje mynstep ha Dinam Hall, Jaiaw. La kyrpad ia baroh ki nongmihkhmat kiban mihkhmat na ki konstitwensi bapher bapher ba kin ia poi ryntih ha katei ka sngi ha ka por ba la buh khnang ba ka jingialang kan long kaba iaid beit iaid ryntih bad kaba i shongkun. Ha kajuh ka por, ka seng ka kwah ban pyntip ba tang ia ki delegates kiba la shah jied na ki constituency bapher bapher yn shah ban wan sha katei ka jingialang.","11tarik, jingialang bah ka HSPDP",https://www.urupang.com/11tarik-jingialang-bah-ka-hspdp/
"Sohra, 26 Risaw:U myntri ka tnad jngohkai kai pyrthei ka sorkar pdeng u Alphons Kannanthanam ha ka jingkren paidbah jong ha ka jingialang jong ka BJP kaba la long mynta ka sngi ha madan Maraikaphon, Sohra u la ong ba u la heh la san bad u la pule ha nongbah Shillong la bun snem, haduh ba un da dep ia ka Graduation ha ka Economics. Dei na kata ka daw u la ong ba u tip bha ia ka jinglong ki briew kane ka jylla ba ki dei ki briew kiba smat bad kiba trei shitom bad ki dei ruh ki briew kiba don bun ki sap ki talen, hynrei kaba lyngngoh pat u ong balei ka Meghalaya ka dei ka jylla kaba duk tam ha ka ri India.“Nga lyngngoh bha, nga la pyrshang ban wad ia ki daw balei ba ki briew ha Meghalaya ki duk, hynrei hadien nga lap ba ka jingduk ha Meghalaya ka dei na ka daw ka jinglehbeiñ bad khniot beiñ ka sorkar ia ki paidbah. Balei ym don surok kaba bha, balei ym don jaka pule kaba bha, balei ki samla kim donkam donjam , baroh ka daw ka dei ba u myntri rangbah bad ki myntri sorkar ki pynkdang tang ialade” u la ong.U Alphons u la ong biang, “U myntri rangbah jong phi bad ki myntri sorkar jong phi, ki don ia ki ïng paki dulan kiba rem dor, ki don ki kali kiba rem dor, ki shong liengsuiñ da ki tiket kiba rem dor, ki don ia ki ïng basa (Guest House) hapoh Singapore bad Hongkong phi pat ki paidbah phim ioh tang ka ja ban bam ruh”. U la bteng biang da kaba ong “Kyndit bynriew noh kane ka elekshon ka dei ka kabu ksiar ia phi, pyn sangeh noh ia kine ki jingshah lute jong phi, kynjat lut noh ia kine baroh, dei tang kane ka kabu ksiar ia phi”.Utei u heh BJP uba dei ruh u myntri sorkar pdeng uba wan na Delhi u la pynithuh sha ki paidbah ba u dei u Kristan uba ju leit jingiaseng manla ka sngi u blei, u la ong ba u dei u IAS ophisar jong u snem 1979 , u la long kum u Deputy Commissioner la 30 snem, u la long u Secretary jong ka jylla Kerala hadien u la ia khun elekshon bad long kum u MLA shimet ha Kerela bad u ju kyrshan bha ia ka Communist bad u la ia khun MP kum u kyrtong ka BJP bad mynta u la long u myntri sorkar ka ri India.U la ong ia ki paidbah ba lada ki kwah ban wanrah jingkylla ki dei ban ailad ia ka seng BJP ba kan synshar ha kane ka jylla.“Phi kwah ba ki khun jong phi kin ioh ka jingpule kaba bha, phi kwah Engineering College, phi kwah Medical College, ki samla ki kwah kam kwah jam, nga kular ia phi ba lada phi ailad ia ka BJP ba kan wan ha ka bor synshar ngin wanrah ia kita baroh ki jingdonkam jong phi. Ngam kwah ban iohi ba ki khun jong phi kin leit pule sha Chennai, Bangalore ne Hyderabad, nga kwah ba kin pule hangne kin treikam treijam hangne ym ban leit sha kiwei pat ki jaka, ka jylla jong phi ka dei kaba itynnad tam na ki jaka jong ka pyrthei baroh, hynrei phi pat phi ia duk, nga kular ba ngan kyntiew ia ka kam jngohkai pyrthei hangne bad phi baroh phin ioh kam ioh jam phin ioh kamai kajih” u la ong.U la pyntip ruh sha ki paidbah ba ka daw ba u iasoh ialade bad ka seng BJP ka dei namar ka jingjur palat ka bamsap ha ki 60 snem ba la synshar da ka Congress ha ka jylla bad u iohi ba dei tang uwei u briew uba don ka saiñdur ban rat diengkhong ia ka bamsap bad uta u dei u myntri rangbah duh ka ri u Narendra Modi. U la kdew ia kiba bun ki kam ba ka sorkar BJP ka la leh ia ki paidbah ha ka 3 snem ba ka don ha ka bor synshar.U la ong ba ka Congress kan leit ban pynshai kylleng kylleng mynta ba ka BJP ka dei ka seng niam Hindu bad kan pynshitom beiñ ia ki Kristan “Hynrei wat ngeit, nga ong ia phi nga ialade nga dei u Kristan, kam pat ju don ka jingshah thombor ki Kristan hynrei ka dei ka kam jong ki riew shim kabu ban pynthohbria ia ka BJP” ong u Alphons.",Duk ki briew ka Meghalaya ba bamsap U MR  bad ki myntri sorkar: Alphons,https://www.urupang.com/duk-ki-briew-ka-meghalaya-ba-bamsap-u-mr-bad-ki-myntri-sorkar-alphons/
"Shillong, 27 Risaw:Ka NPP ka la ioh saw ngut ki MDC ha KHADC ha ka iing dorbar kaba don 29 ngut ki MDC. Saw ngut ki MDC kiba pyniasoh bad ka NPP, ki kynthup ia u Bah Hispreaching Son Shylla (Nongkrem), Bah Victor Ranee (Jirang) kiba dei ki MDC ka PDF ka seng sain pyrthei thymmai katba ar ngut kiwei pat ki long u Bah Jansin Tynsong (Lyngkyrdem) bad u Bah Pyniaid Sing Syiem (Sohrymgkham).U Bah Jansing bad u Bah Victor ki dei ki MDC ka Congress, hynrei u phet noh sha ka NPP katba u Bah Pyniaid u dei u MDC ka HSPDP hynrei u la shah beh seng noh katba u Bah Hispreaching u dei na UDP uba phet sha ka PDF bad mynta sha ka NPP.U Bah Victor bad u Bah Hispreaching ki dei ar ngut ki MDC kiba la kylla seng lai tylli hapoh kine ki samoi jinglong MDC jongki. U Bah Hispreaching u jop na UDP uba pyniasoh kham hadien sha ka PDF bad mynta sha ka NPP katba u Bah Victor u jop na ka Congress, u phet noh sha PDF bad mynta sha ka NPP.Na ka bynta u Bah Hispreaching kane ka dei ka jingrung party kaba lai sien tang hapoh 10 bnai hadien ba u la jop ia ka MDC elekshon shiteng samoi ha u Nohprah mynshem na Nongkrem na ka UDP.Na ka liang u Bah Hispreaching haba iakren mynta ka sngi, u la ong ba kine ki MDC ba rung NPP kin sa thaw ia ka Parliamentary Party ha KHADC, hynrei u la pynthikna ba kin kyrshan ia ka Executive Committee ba ialam u Bah Pynshngain N Syiem.“Ngim don shuh ha ka PDF (Front) hynrei ngi dang don ha ka PDF (Forum)”, la ong u Bah Hispreaching.",Ïoh ka NPP haduh 4 ngut ki MDC ha KHADC,https://www.urupang.com/ioh-ka-npp-haduh-4-ngut-ki-mdc-ha-khadc/
"Shillong,18 Risaw:Mynta ka step ki pulit ki la ioh kurup drok heroin kumba shiteng kilo eiei kiba shongdor kumba T.35 lak tyngka. La ioh ban kurup ia kitei ki drok ha ka por 7 baje mynstep najan Petrol Pump Mawblei. Katei ka jingjia ka la jia, katba kawei ka kali kaba don ia u nombar Manipur MN 02B 1921, ka la iaid bakla ha surok bah na ka liang ka ba kam dei ban iaid bad haba ki pulit Home Guard ki iohi ia ka jingiaid bakla katei ka kali ki la leit ban bat namar ka jingpynkheiñ aiñ.Hynrei tang mar ia iohi ia ki pulit Home Guard ki briew kiba don hapoh ki la mih shabar bad ki la phet krad. 2 ngut dei ki shynrang katba kawei dei ka kynthei. U pulit Home Guard uba la tip kyrteng kum u Reganson Kharlor, u la kthong ia kitei ki briew bad u la ioh bat tang ia uwei na ki uba rah pla ha kti.Utei uba la shah kem u dei uba la tip kyrteng kum u Seikholen Hoakhit uba dei na ka shnong Chikim, Tengnoupa, Moreh, Chandel, Manipur.La kem ia u da ki pulit ka Madanrting bad ka District Narcotic Cell. Na katei ka pla ki pulit ki la ioh kurup 437.13 kram u drok heroin kiba don ha ka rong soh bad rong lieh bad ki plastik thylli, kitei ki dei kiba thmu ban pyniaid iew ha Shillong ia ki droks.",Kurup shiteng kilo u drok ba  shongdor T.35 lak na Mawblei,https://www.urupang.com/kurup-shiteng-kilo-u-drok-ba-shongdor-t-35-lak-na-mawblei/
"Shillong, 18 Risaw:Sa tang katto katne bnai shuwa ka elekshon MLA 2018, u Rupang u la twad jingmut na ki paidbah ka Shella konstitwensi mano ba kham khlaiñ ha kane ka elekshon mynta. Haba ia kren bad kiba bun ki paidbah ki la iathuh ba ka lyer elekshon mynta ha Shella ka dang ia long mar katjuh ym pat sngewthuh sngewthaw satia mano ba kham jop. Kumba ka long mynta ki la iathuh ba ka jingiakhun ka dang long hapdeng ki 3 ka Bom, u Syntiew bad u Mombati kata hapdeng ka UDP, BJP bad ka PDF.Ka sur na kiba bun ki paidbah ki la iathuh ba ka jingiakhun kaba jwat bha mynta ka dei hapdeng kitei ki 3 Party, u Dr.Donkupar Roy na ka UDP, bah Jropsing Nongkhlaw ka BJP bad u bah Leston Wanswett ka PDF. La iathuh ba ka jingiaknieh vote hapdeng kitei ki 3 ngut ka long kaba jur bha mynta ha kylleng ki konstitwensi. Ka lyer jong ka seng Congress ka duna bha mynta ka kynti ha Shella.Lah ban kdew ba ha ka elekshon 2013 ka jingiakhun kaba jwat bha ka dei hapdeng u Dr.Don bad u bah Leston ha kaba u Dr.Don u la tam ia u bah Leston tang da 355 vote. Ha u 2013 u Dr.Don u la ioh 5940 vote katba u bah Leston u la ioh 5585 vote. Kumba ka long haduh mynta ki don haduh 6 ngut ki kyrtong ki ban ia aireng ha ka elekshon MLA 2018 na Shella bad kitei ki long u Dr.Don ka UDP, bah Jrop ka BJP, Leston ka PDF, Bantyngshaiñ Rynga ka Congress, bah Wellborn Bynnud kyrtong shimet, Saiñkupar Riahtam ka NPP hynrei la sngewthuh ba un dang don sa uwei pat u kyrtong u ban mih pyrthei ban ia khun ha katei ka elekshon.","Mar ia khyrwit ka Bom,  Syntiew, Mombati ha Shella",https://www.urupang.com/mar-ia-khyrwit-ka-bom-syntiew-mombati-ha-shella/
"Shillong, 15 Risaw:Ka jingialang jong ka KHNAM ha Ummulong kaba long ruh ka jing pynskhem ia u Ma Inocent Shadap, kum u kyrtong jong ka 1 Nartiang constituency. Ha kane ka jingialang la ia don lang ki nong ialam ka seng ba kynthup ia u working president bah Adelbert Nongrum, chief adviser Bah THS Bonney, vice president bah Thomas Passah. Ha kaba la wan ia snoh lang haduh 3000ngut tam ki nong kyrshan.Na ka liang jong u Chief adviser ka seng u la pynpaw ia ka jingdon kam ban wanrah ia ka jing kylla bad ban kyntiew biang ia ka Jaintia Hill kaba dei ka dkhot met jong ka Bri Hynniewterp. U la ong ba ki heh spah ki la leh business bad ka hok jong u duk, na ka bynta ban myntoi shimet. U bah Adelbert Nongrum u la ong ba ka KHNAM ka pyrkhat ia ka jing donkam ym ia ka jingkwah.Ki nong kyrshan kiba la poi sha kane ka jing pynskhem ki la pynpaw ka jingkyrmen kaba khraw ia une u kyrtong ka seng bad la pynskhem ruh ia nongkit kam jong KHNAM Ummulong unit ha katei ka sngi, ong ka kyrwoh na U Ma James M. A Neng, Chief Publicity secretary, KHNAM.","Sei ka KHNAM, ia u  kyrtong MLA na Nartiang",https://www.urupang.com/sei-ka-khnam-ia-u-kyrtong-mla-na-nartiang/
"Shillong, 15 Risaw:Ka Synjuk ki Nongsynshar Shnong ka Bri U Hynniewtrep, ka la kynthah jur, halor ka jingleh kuman jong ka sorkar Jylla, ha kaba iadei bad ka jingtam pud jong ka ain MUDA sha ki khap sor.Ka kyrwoh na katei ka seng, ka ong ba ka Synjuk Ki Nongsynshar Shnong ka Bri U Hynniewtrep ha ka jingialang kaba la long ha ka 11tarik Risaw 2017, ka sngewkhia ia ka jingbuhteng jong ka Sorkar Jylla ha kaba ia dei bad ka jingpyntrei be-ain ia ka MUDA sha ki pud ki sam jong ki Dorbar Shnong kiba shabar ka Sor Shillong.Ka SNSBH, haba la iohi ia ka jingkuman jong ka Sorkar Jylla ia katei ka jingeh ki paidbah, wat hadien ba la ai da ki jingthoh bun sien sha u Mukul Sangma, myntri rangbah ka Jylla, ka la rai ban khot jingialang ia ki nongtreikam Shnong jong ki Dorbar Shnong ha Khap Sor bad kiwei kiwei de ki Dorbar Shnong ha ka Bri U Hynniewtrep kiba shah pynngat jubor ha ka MUDA ban iatai sani bad shim ia ki rai kiba iadei halor katei ka kam.Kumta ka Synjuk ka kyntu ia ki Rangbah Shnong bad Ka Executive Committee jong kitei ki Dorbar Shnong ban wan sha ka jingialang ka ban long ha ka 4tarik Naiwieng 2017 (Sngi saitjain), ha iing Dorbar jong ka Shnong Mission Compound ha ka por 11 baje mynstep, ong ka kyrwoh na u bah RL Blah, General Secretery ka SNSBH.","“Thoh da ki bunsien” iai kuman  U Mukul, halor ka MUDA",https://www.urupang.com/thoh-da-ki-bunsien-iai-kuman-u-mukul-halor-ka-muda/
"Shillong, 15 Risaw:U MLA ka NPP na Songsak u Nihim D Shira u la kop bad pdiang sngewbha ia ka rai jong u Myntri Rangbah u Dr Mukul Sangma ban wan iakhun na ka konstitwensi jongu, na Songsak ha kane ka elekshon MLA ban wan.Haba kren ha kane ka sngi Saitjain, u Nihim u la ong ba u long uba la pynkhreh ban iadur ia u Myntri Rangbah bad un sa pynshisha ia u haduh katno u sngew khlain.“Nga pdiang sngewbha ia u Myntri Rangbah u Dr Mukul Sangma ban wan iakhun bad nga na ka konstitwensi jong nga. Ka long kaba thikna ba un sa rem kput”, la ong u Nihim.U la ong ba ka NPP kan ai ka jingsneng ia u Dr Mukul ha kane ka elekshon ban wan bad kan jop ym duna ia ka 15 ngut tang na Garo Hills.Kham mynshwa, haba kylli na u Myntri Rangbah balei u kwah ban iakhun ar tylli ki konstitwensi, u Dr Mukul u la ong ba um kwah ban iathuh ia ka daw balei u kwah ban iakhun ar tylli ki konstitwensi hynrei ka bha ba ki briew bad ki lad pathai khubor kin wad hi ia ka daw halor kane.U Dr Mukul u la kop ruh ba ka NPP kan nym jop palat ia ar tylli ki dak jingkhein kaba mut kam nym lah ban jop palat ia ka 10 ngut ha kane ka elekshon ban wan.Kumba ka long haduh mynta, ka NPP ka la rai ban iakhun marwei ha kane ka elekshon ha ka jylla khlem kano kano ka jingiateh paralok bad kiwei pat ki party watla kam kyntait pat ban iatreilang ynda la kut ka elekshon ban thaw ia ka sorkar.",Nga pdiang sngewbha ban iakhun  bad U Mukul na Songsak:Nihim,https://www.urupang.com/nga-pdiang-sngewbha-ban-iakhun-bad-u-mukul-na-songsaknihim/
"Nongstoiñ, 15 Risaw:Ka dei ka jingjia kaba sngew triem shibun, ha kaba u kpa, ula shah pyniap ha u khun bad katei ka dei ha ka shnong Syllei Iawkhein, West Khasi Hills.Utei u rangbah u ba la tip kyrteng kum u Mansing Kharbani 49 snem, u la khlad noh haba u la shah tied bad shah bom da ki tiar ba nep na ki bynta jong ka khlieh bad kumjuh na ka bynta jong ka kjat ka diang.Kat kum ka tyllong khubor bala ioh lum da u nongthoh khubor la ong ba katei ka jingjia ka la jia ha ka miet jong ka 13 tarik mynta u bnai, ha ka por kumba 9:30, ha kaba kala don ka jingia kajia kaba shyrkhei hapdeng u Mansing Kharbani u ba dei u kpa bad u Alexander Nongsiej 22 snem, u ba dei u khun kaba la pynlong ruh ia ki ba kin iapoi shaduh u pud ban ia shoh ia dat kat haduh ban da shim syndon ia ka jingim jong u kpa.Hadien katei ka jingjia na ka liang jong u Rupang u la hiar sha katei ka shnong kaba jngai kumba 10 KM ei ei na Nongstoiñ ban wad bniah ia ka daw kaba la pynlong ia u khun haduh ba un da shim syndon ia ka jingim ka jong u kpa jong u bad mar iapoi ha ka iing jong ki, u Rupang u la lap ba don tang ar ngut ki hep rit kiba dei ruh ki khun jong u tei u rangbah u bala khlad noh.Kitei ki ar ngut ki hep rit kiba kynthup ia u khun shynrang bad kynthei haba iakren bad u Rupang, ki la ong ba ka daw tynrai kaba la pynmih ia katei ka jingjia kadei hi, na u kpa jong ki u Mansing Kharbani ha kaba ha katei ka sngi u la buaid khawiang bad u la sdang ban kynroi ha iing ha sem bad shoh ruh ia u hynmen jong ki u Alexander da ki dieng bad ki siej kiba heh na ka bynta jong ka khlieh haduh ba un da kyllon ha phyllaw Ïing bad hadien ba u tei u kpa u la mut ban shoh biang u tei u khun da ka jingbitar u la shim da ki tiar ba nep ban pynphai kylla ia u kpa.Shuh shuh haba pyrshang ban kylli ba don ne em kiba pyrshang ban ia bat ia ki, katba ki dang iashoh kitei ki hep rit, ki la iathuh ba ym shymla don ba ia bat ia ki namar kim nud satia ban leit pynsangeh, wat la ki iadon jan baroh ha iing namar ka jingiakajia kala long kaba shyrkhei haduh katta katta haduh ba kila pyndonkam ruh da ki tiar kiba nep kum ka wait bad kila ong ruh ba ha katei kapor ba ia kajia ki shnong ki thaw ruh kila ia mih lang, hynrei tad haduh ban da wan ki shnong u tei u kpa u la kyllon ha madan bad iap noh.Ym tang kata katkum ka jingiathuh jong kitei ki hep rit la sngewthuh ruh ba katei ka jingpynklumar iing jong u kpa jong ki, ka la long na ka por sha ka por haduh ba ka la pynbitar lep ia u khun nyngkong ban iapoi shaduh u tei u pud bad la ong ruh ba hadien ba la jia katei ka kam u tei u hynmen jong ki u Alexander u khlem phet na katei ka jaka, hynrei u la don beit haduh ban da wan ki pulit ban shimti noh ia u.","Pyniap u khun ia u kpa,  haba iashoh hajan Nongstoiñ",https://www.urupang.com/pyniap-u-khun-ia-u-kpa-haba-iashoh-hajan-nongstoin/
"Shillong, 16 Risaw:Ka seng HYC Ri-bhoi district mynta ka sngi, ka la leit ban buh dorkhas ha u EE PWD umsning division bad na ka ka liang ka seng ka dawa na ka tnat PWD ba ki dei ban maramot noh ia ka surok PWD naduh Liarbang sha duh Umpohwin Mawlasnai ter ter sha duh ki thaiñ khappud kaba lah sniew bad jot rathai mynta lah da ki phew snem. La iathuh ba ki paidbah jong katei ka thaiñ, ki mad shibun ki jingeh khamtam ha ka pang ka shitom, naba sniew palat ka surok.",Jot rathai ka surok  Liarbang sha Mawlasnai,https://www.urupang.com/jot-rathai-ka-surok-liarbang-sha-mawlasnai/
"Shillong, 8 Risaw:2 ngut ki la iap hashen katba 6 ngut kiwei pat ki la mynsaw ha ka jinghap kawei ka kali Bolero ha kawei ka riat kaba la tip kum ka Lewlynen kaba don hajan ka shnong Kongthong-Khad-ar shnong. Ki 2 ngut kiba la iap hashen ki dei ki shi kpa shi khun kiba la tip kyrteng kum u Plidar Riahtam (kpa) uba la don kumba 70 snem karta bad uwei pat u dei u Hobar Khongsit (khun) uba la don kumba 50 snem eiei karta. Kiba la mynsaw ki dei kiba la tip kyrteng kum u Brui Khongrymmai, u Kiewdorlang Riahtam, u Dawanlam Khongsit, u Tarwell Khongsit, u Rantu Khongsit bad u Dumpohnong Khongsit. Ia katei ka kali kaba don ia u Number ML 05 F 1601 la niah da u Kiewdorlang Riahtam.Katei ka jingjia ka la jia ha ka por 12 baje eiei shiteng sngi ha kaba kitei ki 8 ngut ki la mih na ka shnong Kongthong ban leit thied jingthied na Khrang, hynrei tang katto katne minit ba ki la mih na shnong haba ki la poi kham shaneng jong ka shnong Kongthong ka kali jong ki ka la hap ha katei ka riat sharing kaba jrong. La iathuh ba katei ka kali ka la tyllun naduh na kliar riat haduh ban da poi ha trai riat. La iathuh ba katei ka Bolero ka dei kaba u bah Rantu Khongsit u dang shu thied thymmai na kiwei pat ki briew (Second Hand). Uwei na kiba mynsaw jur la pynkit sha Civil Hospital, Shillong, don kiba la leit kit sha shnong Wahkhen ban phah kem, don pat kiba phah sumar sha katei hi ka shnong.","Hap kali sha riat Kongthong,  iap 2 ngut, mynsaw 6 ngut",https://www.urupang.com/hap-kali-sha-riat-kongthong-iap-2-ngut-mynsaw-6-ngut/
"Shillong, 9 Risaw:Ka seng MPUF-EJHD, kawei na ki sengbhalang kaba juh peit ia ka bha ka miat u paidbah ka thain mynta ka sngi, ha ryngkat ka jing synranlang ka Central governing Body, ki la leit hiar syndon sha katei ka jaka ba pyntrei ia katei ka projek sam um bam jong ki san shnong kaba don ha ka shnong Rymbai.Ha kane ka jing hiar ka seng ka lyngngoh ban iohi, namar ba ia katei ka project la shu ieh khongreng ia ka khlem da don ba buddien, naduh ba la jop u Ma Justine Dkhar kum u MLA ka thain, namar ba ia katei ka project la wanrah ha ka por ba u Ma Nehlang lyngngoh, u dei u MLA ka thain.Kaba ipang nud shuh shuh ban peit ki iing ki ba don hangtei ki ban pyndonkam kum ki power house, ki la long pynban ki jaka leh kam awria bad ka jaka iadih kiad jong ki runar bad ki mrad ruh ki pynlong ia katei ka iing kum ka iing jong ki.Ha ka jing shisha katei ka project lada lah ban pyndep ha ka por ba biang, kan long ka jing kyrkhu ia ki san shnong namar ba ka dei kawei na ki jingeh kiba ki paidbah jong ka thain 6-khliehriat constituency, ki ia kynduh bha bad kham bun na ki shnong khamtam kiba don ha khapsor, ha ka por tlang ki hap ban thied ia ka um ban ioh pyndon kam, ha kaba kiba duk ki shem jynjar bha ban thied khamtam ha kum kane ka por ba shah khang tih dewiong.Kat kum ka jing tip jong ka seng, ha katei ka jaka ba pyntrei ia katei ka project dang don sa kawei pat ka project sam um jong ka Sutnga kaba la iaid shait shait bad kaba pyntrei dang katto katne ka la jan dep.","Khongreng, ka jaka sam um  bam ki san shnong ha Rymbai",https://www.urupang.com/khongreng-ka-jaka-sam-um-bam-ki-san-shnong-ha-rymbai/
"Shillong, 8 Risaw:Ka NPP ka la kob ba kan synshar marwei ha u 2018 bad kan ioh kumba 30 ngut tam ki MLA na ki 60 tylli ki konstitwensi ba kan pynieng kyrtong. Haba kren ha ka jingialang kaba la long ha ka 7 tarik u risaw ha Pynursla, u Conrad K Sangma President rangbah katei ka seng u la ong ba ka NPP kan ioh kumba 15 ngut tam ki MLA na ri Lum Garo bad kumba 20 ngut tam na ri Lum Khasi-Jaintia. “Ki dang don shibun bah ki nongialam bad ki politishian kiba la ih bha ki ban dang wan ia soh bad ka NPP, ki dang ruh bun ki MLA ki ban wan iasoh” ong u Conrad haba kren paidbah ha ka jingialang rung NPP, ki nongkyrshan u bah Prestone ha Pynursla. U Conrad u la ong ba kitei ki nongialam kiba la ih bha ha ka saiñpyrthei ki don ia ka thong ban wanrah ia ka Meghalaya ba thymmai ha u 2018 bad ki la phai khmat sha ka seng NPP ka seng kaba don ia katei ka thong.Utei u nongialam ka NPP u la iathuh ba ka jingkhlaiñ bad ka jingkiew sted ka NPP ha kine ki sngi ka la buh ia ka seng Congress ha ka jakhom khait bad u myntri rangbah ka jylla u Dr.Mukul Sangma uba ialam ia katei ka seng u la king khlieh bad ka la pynlong ia u ban kren kulmar kat shaba lap ba shem da ki jingkren ki bym shong nongrim haei haei ruh. U Conrad u la ong ba u Dr.Mukul u don hapdeng ka jingkhynñiuh bad jingartatien ialade ruh la un dang jop ne-em ha ka elekshon 2018, “Ka jingtieng jong u Dr.Mukul ha kine ki sngi ka la pynlong ia u ban ia khun syndon 2 tylli ki konstitwensi hynrei ngan ong ia phi ba un rem ha baroh 2 konstitwensi” ong u Conrad.Shuh shuh u la ong ba ka seng Congress ha kine ki sngi ka la ia kynduh jingeh kaba khraw ha kaba don lei lei ki konstitwensi kaba kam ioh kyrtong ban pynieng ruh, “Dang mynhynnin nga wan sha Amlarem, nga kylli na ki paidbah katno ngut ki ban ia khun elekshon, ki iathuh ba uwei dei u ba hStephan Mukhim, nangta u bah Lakmen Rymbui ka UDP bad ban R.L Tariang ka BJP, nga kylli ia ka seng Congress ki jubab ia nga ym don shuh ba kwah ia khun Congress mynta” ong biang u Conrad. U Conrad u la iaroh ia ka jingstad ki paidbah ka thaiñ Pynursla ban phah nongmihkhmat sha ïng dorbar Thaw-aiñ kum u bah B.B Lyngdoh bad u bah Prestone bad u la ong ba u kyrmen ba ha u 2018 ruh kin phah ia kum kitei ki briew kiba lah ban wanrah jingkylla ha ka jylla.U James K Sangma MLA ka NPP na Dadenggre konstitwensi u la ong ba ha ka elekshon MLA 2018 ka Congress na ri lum Garo kan ym jop palat ia ka 5 ngut ki MLA. U la ong ba ka jingjot ka seng Congress ka dei na ka jingleh donbor jong u Dr.Mukul Sangma ha kiba bun ki liang. U la kynnoh ba u Dr.Mukul um ju pyrkhat ia ka jylla hynrei ki jingmut jingpyrkhat jong u ki leit beit tang sha Ampati ka konstitwensi kaba u mihkhmat, “U Dr.Mukul um dei u myntri rangbah ka Meghalaya u dei u myntri rangbah ka Ampati” ong u James haba pyntip paidbah ba wat ka Agricultural University kaba la mang tyngka na bynta ka Ri-Bhoi ruh u la rah noh sha Ampati.Ha katei ka jingialang paidbah u James u la iaroh ia u MLA ka Pynursla u bah Prestone Tynsong ,”U bah Prestone u dei u briew uba la wanrah shibun ka roi ka par ia ka thaiñ Pynursla, nga burom ia u lada ong kumno kumno ruh, ban ia ujor lei lei ia ki kam jong u bad ki kam jong ki MLA ha ri Lum Garo ym ia hap shuh haei haei ruh” ong u James da kaba kdew ia ka Phulbari konstitwensi ka konstitwensi kaba mihkhmat da u Lamphang ka ïng Dorbar Thaw-aiñ ka jylla u Abu Taher Mondal.","15 na ri Lum Garo, 20 ngut  tam ki MLA na Khasi-Jaintia",https://www.urupang.com/15-na-ri-lum-garo-20-ngut-tam-ki-mla-na-khasi-jaintia/
"Shillong, 09 Risaw:Ki samla pule ka Kalpataru Academy ki la sah ha ka lyngngoh ngain hadien ba kane ka jaka pule jongki, ka la dei kaba shu thok bad khlem pat ioh satia ia ka jingithuh na ka Board of Higher Secondary School Education (BHSE) Delhi, kaba la wan ban plie ban ai jinghikai ha kane ka jylla.Kine ki samla ki la iakynduh jingeh namar ki bthah ia kine ki samla ba ki dei ban ialeh ia ka eksamin matrik, kaba ki la dep pass bad ki pule mynta ha ka ia ka klas XII.Mynta ka sngi hadien ba ki la iakynduh ia u Principal kane ka jaka pule u Debasish Chakraborty kiba la pynpaw ia ka jingbitar ia ka jingshah ban ialeh biang ia ka eksamin matrik hadien ba ki la dep pass mynshwa bad mynta ki dang pule ia ka klas XII.“Ngi la dep pass ia ka klas X bad mynta ngi mut ban ialeh ia ka klas XII hynrei ka bor pyniaid ka Kalpataru Academy ki la ong ba dei ban ialeh ia ka matrik. Ngim kwah ia kata, ngi kwah ban ialeh ia ka klas XII kumba ngi dei hok”, la ong kawei ka samla.Ka la ong ba ki samla pule kane ka skul kumba 200 ngut eiei, kim tip ba kane ka jaka pule ka dei kaba shu thok bad ki tip ynda la ioh hukum na ka Kashari ba ka dei kaba thok.“Ngi kwah ban ioh ia ka jingbishar hok”, la ong kine ki samla bad bynrap, “Ki la iathuh ba ki jaka hikai kim pdiang satia ia ki haba ki leit wad admishon.Ka High Court ka Meghalaya ha ka jingbishar ha ka 19 tarik mynshem bnai, ka la hukum ia ka sorkar jylla ba ka dei ban pynthikna ba kan shim ia ki lad ki lynti ban pynthikna ba kine ki samla kim dei ban duh ban ialeh ia ka eksamin klas XII. Ka la hukum ba ka sorkar ka dei ban pynlong da ka eksamin ba kyrpang ia kine ki khynnah ban pyndep ia ka jingpule jongki bad ki dei ban pyndap phom ha ne shwa ka 15 tarik Risaw, 2017, ha kaba ka MbOSE ka dei ban ai ia ka syllabus.Ha ka jingshisha, ka tnad pule puthi ka jylla ka la ai ia ka jingithuh ia kane ka Kalparu Academy ha u Nailar 2015 hynrei hadien ba ka lap ba ka dei kaba shu thok bad ka bym pat ithuh da ka Board of Higher Secondary Education (BHSE) Delhi bad na ka tnad School Education & Literacy, ka tnad Human Resources Development, ka tnad pule puthi ka Meghalaya ka la weng noh ia ka jingithuh ha ka 8 tarik Jylliew 2016.Ha kawei ka liang, u Principal u Chakraborty u la ong ba kam dei kaba thok namar ba u la ioh ia ka jingithuh na ka sorkar Meghalaya bad u la pynlong ia ka kum ka jaka ai jinghikai kum ka NIOS.U la ong ba u la buh nongiasaid ain ban iasaid ia kane ka mukotduma ha ka High Court ban pynthikna ba ki khynnah kim dei ban shah ktah.“Nga shu iarap da kaba hikai ia ki khynnah lyngba kane ka Academy”, la ong u Chakraborty.","Lyngngoh ki samla ka Kalpataru,  ba phah ialeh eksamin matrik",https://www.urupang.com/lyngngoh-ki-samla-ka-kalpataru-ba-phah-ialeh-eksamin-matrik/
"Shillong, 09 Risaw:Katkum ka kyndon ba la buh da ka Reserve Bank of India (RBI) ha ka ri, ka jingai ram ki bank ka dei ban long 60 percent katkum ka Credit-deposit ratio, hynrei ha ka jylla Meghalaya, ka jingai ram ki bank ka long tang 30.31 percent katkum ka rekod jong u snem 2017.Ia kane la pynpaw da u myntri ba peit ia ka tnad lum khajna ka sorkar jylla, u Zenith M Sangma haba kren ha ka jingialang ha ka iew MUDRA kaba la pynlong mynta ka sngi ha nongbah Shillong.“Ka CD ratio jingthep bad jingairam ki bank katkum ka rekod kaba kut ha u Jylliew 2017 ha ka jylla, ka long tang 30.31 per cent kaba duna palat na ka kyndon ba la buh ha ka ri kaba dei ban long 60 per cent”, la ong u Zenith bad bynrap, “Ki don 395 tylli ki bank ha Meghalaya bad 51 percent ki don ha jaka nongkyndong ha kaba ka jingdon jong ki Rural ATM ka long tang 20 per cent”.Ki don 36 tylli ki bank ha ka jylla, kynthup 21 tylli ki public sector bank, 10 ki bank shimet bad kawei ka regional rural bank bad 4 tylli ki cooperative banks.U myntri u la ong ba ia ka jingpyniaid kam jong ki bank, la peitngor bha da ka sorkar man ka shi powa ka snem ba la khlieh da u chief secretary.Ha kajuh ka por, u myntri u la ong ba ki briew ha jaka nongkyndong ki duna bha kiba ioh jingmyntoi na ki bank, khamtam ha ka rukom ioh ram namar ba kim tip bad kim nang lynti kumno ban leh bad namar kane, la shim kabu ki riew shimet kiba ai ram bad oh da ka sut kaba heh na ki briew.Hynrei ka jingpyntreikam ka sorkar pdeng ia ka MUDRA ka la plie lad bad ka la jingmyntoi ia ki paidbah ban tip kumno ha kaba iadei kam bad ki bank khamtam ban wad ram haba donkam ban seng ia ki kam ki jam.U la ong ba ka sorkar ka la ju phah ia ka jingbthah sha ki bank ban pynlong ia ka jingialap ne pynshai paidbah man ka shisien ha ka lai bnai shaphang ki bank ba ki briew kin tip bad kin sngewthuh ha kaba iadei bad ki bank.Ha ka snem 2016-17, la pynlong 785 sien ka jingleit pynshai paidbah ha kaba iadei bad ka jingiadei bad ki bank bad ia kane la leh da ki bank bapher bapher ha ka jylla. Bad haduh u Jylliew 2017, la pynlong 258 tylli ki jingpynshai paidbah shaphang ban pynsngewthuh ia ka jingmyntoi ba ki paidbah kin iadei kam bad ki bank nalor ki skhim ba la pyntreikam da ki sorkar.Ia kane la pynlong da ka Meghalaya Institute of Entreprenuership (MIE) bad ka Meghalaya Basin Development Authority (MBDA), la iathuh u myntri.U Zenith u la ong ba ka ram Mudra kan long ka jingmyntoi ia ki paidbah khamtam sha ki nongkyndong ba kin ioh ram na ki bank ba ki seng ia ki kam ki jam jongki khamtam ia ki samla.“Ki bank ki dei ban sngewthuh ba ki maki ruh ki dei shi bynta ban kyntiew ia ka roi ka par jong ka jylla bad ka ri”, la ong u Myntri.","Na ka 60 percent, tang 30 percent ki bank  ki ai ram ia ki paidbah, ong U Zenith",https://www.urupang.com/na-ka-60-percent-tang-30-percent-ki-bank-ki-ai-ram-ia-ki-paidbah-ong-u-zenith/
"Shillong, 9 Risaw:“Ka State BJP Meghalaya ka don ban ong ba kam dei tang ka NPP kaba la shim khia ia kine ki issues, ki nongialam jong ka BJP ki la shong jingialang kyrkieh ha ka ba iadei bad kitei ki mat” ong ka kyrwoh na U bah JA Lyngdoh Vice President jong ka seng BJP ha ka Jylla.Ka seng BJP, ka pynshai, halor ka jingpynmih khubor, ba ka NPP, ka kam, ba ka la thoh sha u myntri rangbahduh ban pyrshah, halor ka jing pyntreikam ia ka Good Governance Day ha ka Sngi Christmas bad ka Digital Day ha ka Sngi Good Friday.Ha ka jingialang kaba la long ha Nongbah Delhi, ha ka 16tarik Naiwieng 2016, halor ka mat jong ka Good Governance Day, ka BJP Party, ka la phah da ka jingthoh ban buh ha khmat katei ka jingialang lyngba u General Secretary ha kato ka por U Bah David Kharsati ban pynsngew ba ha Meghalaya yn nym lah ban pdiang. “Ha kajuh ruh ka rukom ngi la shim khia ruh ha ka ba iadei bad ka Digital Day kaba iahap ha kane ka Good Friday ba la dep. Ngi la buh ia ka jingkyrpad shaduh u Prime Minister Narendra Modi. Wat ka 17th North Shillong Mandal Committee ruh ka la shong kyrkieh bad phah jingkyrpad shaduh u Prime Minister” ong ka kyrwoh bad ka ong shuh shuh ba kam dei kaba shisha ban ong ba ka dei tang ka NPP ka ba shim khia ia kine ki mat.","Ym dei tang ka NPP, kaba sngewkhia  Khristmas, Good Friday: BJP",https://www.urupang.com/ym-dei-tang-ka-npp-kaba-sngewkhia-khristmas-good-friday-bjp/
"Shillong, 9 Risaw:Ki MDC ka Liangpyrshah ha KHADC ki la pynpaw ka jingbitar ia ka Executive Committee (EC) ba ialam da ka PDF namar ka jingshah pynngat ha ka khajna Goods and Service Tax (GST) ia ka MDC skhim. Namar katei ka daw ki MDC ka liang pyrshah ki la rai ban rah ia katei ka mat ha ing dorbar ka KHADC ban iatai sani bha.Haba kren sha ki nongthohkhubor u nongialam ka Liang pyrshah u bah Manstudy Nongrem u la ong ba yn rah ia katei ka mat ha ing dorbar. U la ong ba bun na ki briew kiba la pyntrei ia ki MDC skhim kim dei satia ki kontraktor, hynrei ka jinghap ban siew ia ka GST ka la pynduh nong ia ki. U la ong ba ka EC ka dei ban shim ia ka jingkitkhlieh halor katei ka bynta bad ka de iban ai jingshai namarba ki ophisar jong ka Council ruh kim don jingtip eiei halor katei ka bynta.U bah Donkupar Sumer MDC ka UDP na Umsning u la ong ba mynshuwa ka EC ka la kular ban pyllait ia ka MDC skhim na ka GST hynrei mynta pat baroh ki skhim jong ki MDC ki hap siew ia ka GST. Ha katei ka jingialang jong ki MDC ka Liangpyrshah la donlang u bah Teinwel Dkhar MDC ka UDP na Shella konstitwensi, kong Teilinia Thangkhiew ka HSPDP, Lamphrang blah ka Congress, Process T Sawkmie ka Congress, Samlin Malngiang ka HSPDP bad kiwei. Kham hadien la ioh jingtip ba u CEM ka KHADC un khot jingialang lashai ka sngi ia baroh ki MDC ka KHADC ban ia kren halor katei ka bynta.",Bitar ki MDC ka KHADC ba  hap siew GST ia ki MDC skhim,https://www.urupang.com/bitar-ki-mdc-ka-khadc-ba-hap-siew-gst-ia-ki-mdc-skhim/
"Ka Ibarisha Lyng-doh, 24, ka khun jong ka kong Hunnily Lyngdoh bad U bah Pilgrim Marbaniang, ka la shah khot sngewbha ban long kawei na ki nongbishar jong ka 4th Asia Pacific Choir Games & Grand Prix of Nations Colombo 2017, ka ban long ha Colombo, Sri Lanka, naduh ka 21tarik haduh ka 28tarik Risaw, 2017.Ka INTERKULTUR, kaba dei ka kynhun kaba na Germany, ka niew ba ka samla Ibarisha, ka dei kawei na ki nongrwai ba kynsai jong ka Shillong Chamber Choir. Ka samla Iba, kan dei tang kawei ka nong India, ka ban mihkhmat bad katei kan ia treilang bad kiwei pat ki dkhot kiba na UK, Norway, USA, South Africa, New Zealand, Singapore, China, Indonesia, Myanmar bad na Philippines.Kin don phra kynhun ki nongrwai, ki ban shim bynta ha katei ka jingiakob bad kitei kin kynthup ia ka KC Lights (Meghalaya), ka Nagaland Chamber Choir (Nagaland), ka Ao Naga Choir (Nagaland), ka Mizo Cardinal Choir (Mizoram), ka Salvation Singers (Mumbai), Beat Choir (Chennai), ka Madras Musical Association Choir (Chennai) bad ka Sargam Choir (Chennai).","Shah khot sngewbha ka samla  Ibarisha, ban bishar rwai ha Colombo",https://www.urupang.com/shah-khot-sngewbha-ka-samla-ibarisha-ban-bishar-rwai-ha-colombo/
"Shillong, 9 Risaw:Ki khubor ki la saphriang bha ha kine ki sngi ba u nongialam ba hakhmat ka seng Congress na ri Lum Jaintia u bah Lahkmen Rymbui un ia khun na ka seng UDP ha ka elekshon MLA 2018 na Amlarem konstitwensi.Haba ia kren pat bad ki nongialam ka UDP na ri Lum Jaintia, ki la iathuh ba ka jingiakren hapdeng jong ki bad u bah Rymbui ka dang iaid shakhmat bad kam pat poi sha kaba kut, hynrei ka rai ba khadduh kan long ha kaba kut u ne u bnai lane ha ka taiew ba nyngkong jong u Naiwieng. U bah Rymbui u dei u nongialam ka Congress uba peit ia ka ri Lum Jaintia.Lah ban pynkynmaw ba ha ka sngi saitjaiñ jong ka taiew u Conrad K Sangma President ka NPP haba kren paidbah ha ka jingialang kaba la long ha Pynursla, u la ong ba u la kylli ia ki kyrtong ki ban ia khun na Amlarem konstitwensi ha u 2018; ha ka jingialang ba u leit sha Amlarem bad la iathuh ha u, ba ki kyrtong haduh mynta ki long u Stephan Mukhim, Lahkmen Rymbui ka UDP bad u bah R.L Tariang ka BJP bad haba kylli ia ka seng Congress, u la ong ba la jubab ha u ba ym don ba treh ia khun Congress na katei ka konstitwensi.Hynrei mynta ka sngi ha ka kyrwoh khubor u President ka Amlarem Block Congress Committee u bah L.B Sumer u la kyntait ia katei ka jingkren u Conrad bad u la ong ba u bah Rymbui un ia khun na ka seng Congress bad u la dep thep ia ka aplikeshon aplai tiket sha ka MPCC.","Ka jingiakren ka dang iaid bad  U bah Rymbui, ong ki heh UDP",https://www.urupang.com/ka-jingiakren-ka-dang-iaid-bad-u-bah-rymbui-ong-ki-heh-udp/
"Shillong, 9 Risaw:Shuwa ba u MDC ka KHNAM na Jaiaw konstitwensi u bah Adelbert Nongrum un wanrah ia ka jing bym shaniah shuh ia ka Executive Committee ka KHADC, ha ka dorbar ka ban long sdang naduh ka 12 tarik mynta u bnai, u CEM ka KHADC u bah Pynshngaiñ N Syiem u la pynjemnud ia u da kaba sdang ban pyni kam halor ki jingdawa jong utei u MDC.Mynta ka sngi u CEM u la lum ia ka jingialang jong ka EC bad haba kren sha ki nongthohkhubor, u la iathuh ba ka EC ka la shim ia ka rai ban pynduh pyndam noh 134 tylli ki laisen khaïi sha ki bar jylla lane ka Trading License (TL) na ki 450 tylli kiba la ai naduh u snem 2014 haduh u 2016. U la ong ba nalor kiba la pynduh noh haduh 134 tylli ki dang don pat sa 108 tylli kiba u dang pan jingshai, namar ka jingbymlah ban pynbit pynbiang katkum ki kyndon jong ka Trading by Non Tribal Act.U CEM u la iathuh ruh ba ka EC ka la rai ban pynduh pyndam noh ia ki Ejen kiba ka District Council ka la thung na ka bynta ka Laisen bylla sngi lane ka Labour License (LL) bad kitei ki 2 ngut ki Ejen kiba ka Council ka la pynduh pyndam noh ki long u bah Pynshngaiñ Nongbet bad u bah Felix Kharpuri kiba la thung ha u 2016. U la ong ba ka jingpynduh pyndam noh ia ki ka dei namar ba ka rukom treikam jong ki kam shym la pynmyntoi satia ia ka District Council.Shuh shuh u la ong ba ia ka Rules 128 , ka komiti ba la khlieh da u bah H.S Shylla ka la dep ban ai ia ka jingmynjur jong ka sha ka EC hynrei ka EC mynta ka sngi ka la rai ban phah biang sha ka komiti khnang ba kan ioh ban pynbeit bha, namar ba ka jingai jingmut jong ki ka ia tyngkhuh bad ka Para 2 jong ka 6th Schedule bad ba ka ia tyngkhuh ruh bad ka jingtyrwa ban pynbeit thymmai ia ka 6th Schedule. U bah Pynshngaiñ u la ong ba la phah sha ka komiti khnang ba kan pynleit jingmut bha biang ia katei ka jingmynjur jong ka.Lah ban kdew ba kitei ki 3 tylli ki mat ki dei kiba ka KHNAM ka la dawa na ka EC kaba ialam da ka PDF. Lah ruh ban kdew ba u MDC ka KHNAM u bah Adelbert Nongrum u la weng noh ialade na ka jingkyrshan ia ka PDF halor kitei ki 3 tylli ki mat hynrei shuwa ba ka ing dorbar kan ia kren ia ka NC ba la wanrah da ka liang pyrshah u CEM u la wanrah da ka rai ha ing dorbar halor kitei ki 3 tylli ki mar bad ha katei ka por u bah Adelbert u la kynran dien noh ban ia don bynta lang ha ka liang pyrshah bad u pep dorbar ha ka sngi ba iatai ia ka NC. Hynrei khyndiat sngi mynshuwa u la pynbna ha ki kotkhubor ba un wanrah NC ha kane ka dorbar ba mynta ka ban sdang ha ka 12 tarik u risaw bad u la shim ba katei ka rai ba u CEM u wanrah hapoh dorbar ka dei ka jingshah thok jong u.",Pynjemnud u bah Pynshngaiñ  ia u bah Adelbert,https://www.urupang.com/pynjemnud-u-bah-pynshngain-ia-u-bah-adelbert/
"Shillong, 11 Risaw:Ka iing dorbar kaba la dep ka la pdiang ia ka Meghalaya Legislators Salaries and Allowances (Amendment) Bill, 2017 ban pynkiew sha ka T. 2.10 lak (ar lak shiphew hajar) ka tulop jong ki MLA, hynrei mynta ka sorkar, ka la pynhiar noh sha ka T. 2.2 lak (ar lak ar hajar) shi bnai.“Ka jingialang ka kynhun myntri mynta ka sngi, ka pynhiar noh ia ka tulop jong ki MLA namar ba ka sorkar kam kwah ba ka tulop jong u Myntri Rangbah bad u Symbud Myntri Rangbah kan kiew lang”, la ong u Dr Mukul Sangma hadien ba la wai ka jingialang ka kynhun myntri.U la ong ba lada pynkiew ia ka tulop jong ki MLA, hap ban pynkiew lang ia ka tulop jong ki myntri sorkar ruh nalor u Myntri Rangbah, u Symbud Myntri Rangbah ruh bad ban pynthikna ba kan long kaba beit bad kaba biang, la rai ban pynduna noh ia ka tulop jong ki MLA.U Myntri Rangbah u la kyntait ba ka jingpynhiar biang ia ka tulop ki MLA ka dei namar ba ka sorkar ka hiran pisa ne ka dei ka buit saiñ pyrthei ban khring ia ki paidbah.U la ong ba ki politishian kim leh tang na ka bynta ka jingmyntoi jongki kumba la mutdur ki paidbah hynrei ki leh ia ka bha na ka bynta ka jingbha jong ki paidbah baroh. “Kano kano ka rai kaba bha, hato yn shu mutdur ba ka dei ka jingthmu elekshon, kampher kano kano ka por, ngi dei ban pynbeit ia ka jingbakla bad ban mut dur ba ka dei ka jingthmu ban nong ia ka saiñ pyrthei ka dei kaba bakla”, u la ong.U la bynrap biang, “Kam dei kano kano ka daw saiñ pyrthei ne ka jingkyrduh pisa ka sorkar hynrei ngim kwah ba ka tulop u Myntri Rangbah bad u Symbud Myntri Rangbah kan kiew lang namar ba ki la ioh bun ki jingai”, u la ong.Ha kane ka sngi, ka kynhun myntri ka la pdiang ruh ia ka jingpynkylla ia ka Meghalaya Energy Conservation (Energy Consumption Standards for Equipments and Appliances) Regulation 2017.U Myntri Rangbah u la ong ba ka jingmut jong kane, ka long ban pyndonkam da ki tiar eletrikal baroh ha ki iing ne ki ophis sorkar da kiba la ithuh bad ba la batai katkum kane ka ain na ka bynta ban iada ia ka jinglut ka bording bad ban iada na ka jingkylla ka mariang ha ka pyrthei.“Lyngba ka jingpynkylla ia kane ka rul, ka Meghalaya ka la rung ha ka map ka pyrthei ha ka jingiadon bynta ban iada ia ka jingkylla ka mariang”, la ong u Myntri Rangbah.",Hiar ka tulop ki MLA na ka T. 2.10 lak sha ka T. 2.2 lak,https://www.urupang.com/hiar-ka-tulop-ki-mla-na-ka-t-2-10-lak-sha-ka-t-2-2-lak/
"Shillong, 11 Risaw:Ka Congress mynta ka sngi ka la pynskhem ia ki kyrtong jong ka, ki ba ia khun ha ka elekshon MLA 2018 na Shella bad Sohra konstitwensi. Ki nongialam rangbah ka Congress kiba la wan na Shillong ba kynthup ia u Working President u bah James Lyngdoh, General Secretary ka District Congress Committee u bah S.G Khongïong ki la pynskhem ia u bah Bantyngshaiñ rynga na Shella konstitwensi bad u bah Donevan Kharwanlang na Sohra konstitwensi kum ki kyrtong jong katei ka seng.Katei ka jingpynskhem ka dei hadien ba ym shym don kiwei pat ki kyrtong kiba pan tiket na katei ka seng lait noh kitei 2 ngut ha kitei ki ar konstoitwensi. La pynskhem ia u bah Donevan ha ka jingialang kaba lalong ha Sohra Pdeng Shnong, katba ia u bah Bantyngshaiñ Rynga ki la pynskhem ha ka jingialang kaba la long ha ïng Dorbar Saitsohpen, Sohra. Ha baroh ar kitei ki jingialang la sakhi da ki nongialam ka seng Congress na kitei ki ar tylli ki Block Committee.Ha ka jingialang kaba la long ha Saitsohpen, Sohra na bynta ka Shella konstitwensi ki nongialam Congress ki la pynpaw ba katei ka seng ka la mad ia ka jingshah shet ha kiwei pat ki nongialam jong ka kiba la kynriah noh sha kiwei pat ki seng bad dei ha ka khim khait ba ki la ong ba u President jong ka Block um ban se ban shim halade ia ka jingkitkhlieh ban long kum u kyrtong ka seng. U bah Khongiong u la ong ba dei ha la minit ba khadduh shuwa ban kut ka jingdie phom ba u President ka Block u bah Bantyngshaiñ Rynga u la wan thied phom hadien bym don da kiwei pat.Ki la kyrkhu kyrdoh ia u kyrtong ba un nang iaid shakhmat bad ba un nang trei shitom ban poi sha ka thong ka jingjop. Ki la kynthah ruh ia ka jinglong jingman katei ka konstitwensi kaba la mihkhmat da ka seng UDP la 30 snem mynta bad ha kajuh ka por ki la kynthah ruh ia ka seng BJP kaba ki la kynnoh ba ka dei ka seng kaba la pynmih jingkulmar ha ka synshar khaddar bad ka imlang sahlang. Ki la kdew kti ia ka jingpynlong ka sorkar NDA kaba lamkhmat da ka BJP ia ka sngi Kristmas kum ka Good Governance Day, ka Sngi Good Friday kum ka Digital Day bad ki la kynthoh ruh ia ka jingkhang bam doh masi.U kyrtong na Shella konstitwensi u bah Bantyngshaiñ Rynga u la pynpaw ka jingshaniah ha ki nongialam Party na Shella konstitwensi ba kin nang trei shitom ban poi sha ka thong.Utei u kyrtong u la ong ba mynta ka kynti ki paidbah ka Shella konstitwensi ki la ngiah la kdang ia kiwei pat ki seng khamtam ka UDP kaba la mihkhmat da u Dr.Donkupar Roy la 30 snem mynta hynrei kam shym don eiei ka jingkylla hapoh konstitwensi. U la kyrpad ba ha kane ka sien ba mynta ki paidbah ki dei ban ailad ia ka seng Congress. Katba ha ka jingialang ha Sohra kaba la poi da ki nongialam bapher na kylleng ki konstitwensi ki la shim ia ka rai ba ha kane ka sien ba mynta kin pynjop donburom ia u kyrtong ka Congress u bah Donevan Kharwanlang.","U Bantyngshaiñ na Shella, u Donevan na  Sohra pynskhem kyrtong ka Congress",https://www.urupang.com/u-bantyngshain-na-shella-u-donevan-na-sohra-pynskhem-kyrtong-ka-congress/
"Shillong, 11 Risaw:Ka Lehniam ïewduh kan long ha ka 12 tarik u Naiwieng. Ki nongshong iew ki la iathuh ba ka jinglum pisa bai synñiang lehniam Iewduh, ka la sdang naduh ka sngi saitjaiñ ka 7 tarik u risaw bad kumba long manla u snem, la leit ban khrong ia katei ka bai synniang, ba ki nongiew ki ai sngewbha na manla ki dukan bad ki nongdie madan kiba shong iew ha ïewduh.Hynrei mynta u snem ki nongshong iew ki la iathuh ba ka pher bha ka rukom lum synñiang na kaba ju leh baroh shi katta, ha ki snem kiba la leit ki ong ba ym ju buh dor la pdiang kat kaba ki nongiew ki lah ban ai, hynrei mynta u snem pat la buh dor sbak sbak. La iathuh ba kawei ka dukan la buh dor ba kin siew da ki spah tyngka, katba ki nongdie madan pat la buh dor T.30 haduh T.50 tyngka.Ki nongiew ki la iathuh ba katei ka rukom lum synñiang mynta u snem ruh ka dei kaba la shu byrngem bad shu pynbor beit ba kin siew ia katei ka dor bad la ong ba la byrngem ia ki nongdie madan ba lada kim lah ban siew kumba la pan kim dei shuh ban dang shong die. Nangta la kynnoh ba manla u snem haba lum synñiang la ju ai risit, hynrei mynta u snem ym don ba ai risit satia, don pat katto katne ngut kiba ioh risit, hynrei kiba bun kim ioh.Ki la iathuh ba manla u snem kim ju khnium bad kim ju ujor ia ka jinglum synñiang lehniam ïewduh bad ka iaid beit iaid ryntih naba la lum beit khlem da buh dor bad la pan ryngkat ki jingpynsngewthuh hynrei tang mynta u snem la leh khyllah da kaba byrngem bad buh dor nalor ka jinghiran iew. Ki nongiew ki la kyrpad ia u Syiem ka Hima Mylliem ba un tuklar ba ka Hima kam dei ban buh dor hynrei kan pdiang kat kaba ki ai sngewbha la ka long shibun ne khyndiat ruh.",Ujor ki nongïew ia u synñiang  lehniam ïewduh ka Hima Mylliem,https://www.urupang.com/ujor-ki-nongiew-ia-u-synniang-lehniam-iewduh-ka-hima-mylliem/
"Shillong, 11 Risaw:Lashai ka sngi ka 12 tarik u risaw ka dei ka sngi sdang jong ka Dorbar ka KHADC. Katei ka dorbar la ong ba kan neh 2 sngi bad ha katei ka dorbar nalor kiba bun ki mat kynthup ka GST kan don ruh ka mat jingbym shaniah ia ka Executive Committee ban wanrah da u MDC ka KHNAM na Jaiaw u bah Adelbert Nongrum.",Mynta yn sdang ka dorbar KHADC,https://www.urupang.com/mynta-yn-sdang-ka-dorbar-khadc/
"Nongpoh, 11 Risaw:“Wat la nga la long kum uwei na ki nongkyrshan ba radbah ka Party Congress, hynrei ngam banse pat ban mih noh na ka Congress, namar nga la shem ba ha kane ka seng Congress la synshar donbor bad leh marwei da u Mukul Sangma” ong u Bah C.B Syiem ha ka sngi kaba u la pyniasoh ialade bad ka NPP.Haba kren ha ka jingialang ka NPP ha Umbuda, u Bah C.B Syiem, ula pynpaw paidbah ia ki jingsngewsih halor ka jingleh donbor ka sorkar Congress kaba la ialam khmat da u Mukul Sanngma bad halor kane la sakhi ruh halor ka jingjah klep shibun ki shim pynroi kiba la dei ban poi ha Ri Bhoi, hynrei bun na kitei ki skim pynroi ki la poi pynban sha Gara bad khamtam eh sha ka Konstitwensi u Mukul Sangma, kata sha Ampati.Haba iadei bad ka jingpyniasoh NPP, u Bah C.B Syiem, u la ong, ba u la rung sha ka NPP, ka dei namar ba u la shem ba kadei ka Party kaba biang bad kaba don shisha ia kata ka jingkitkhlieh, na ka bynta ban wanrah ia ka jingkylla bad ka roi ka par ha ka jylla hi baroh kawei.Ngam lah ruh khlem da pynpaw ia ka jingsngewkhia, ban iohi ia ka jingbymnud ieng pyrshah da ki Nongmihkhmat na ka Party Congress, wat haba ki la iohi ia ki kam lehdonbor da u Mukul Sangma, u la bynrap.",Nga mih na ka Congress; ka dei ka  seng kaba synshar donbor da marwei,https://www.urupang.com/nga-mih-na-ka-congress-ka-dei-ka-seng-kaba-synshar-donbor-da-marwei/
"Shillong, 11 Risaw:Katkum ka jingtip ba la iohlum la iathuh ba napdeng baroh ki 29 tylli ki konstitwensi ka KHADC ka MDC ka Nongpoh ka Nongpoh konstitwensi kaba mihkhmat da ka MDC ka UDP ka kong Rona Khymdeit ka dei kaba la ioh bun tam ia ka bhah na ka T.133 klur, kaba dei na ka Special Assistance bad ka Nongpoh konstitwensi ka la ioh palat T.3 klur kata T.3,13,47,000 tyngka (Lai klur khadlai lak saw phew hynniew hajar tyngka) katba ka Laban-Mawprem konstitwensi ka dei kaba rit duh bad ka la ioh tang T.42,00,000 lak tyngka (Saw phew ar lak tyngka).Nalor ka Laban-Nongkrem kiwei pat ki konstitwensi kiba ioh rit ki dei ka Nongkrem konstitwensi kaba ioh tang T.1,12,00,000 tyngka (Shi klur khad-ar lak tyngka), ka Rambrai konstitwensi ka ioh tang T.1,12,00,000 (Shi klur khad ar lak tyngka) bad ka Sohiong-Nongspung ka ioh T.1,84,00,000 (Shi klur phra phew saw lak tyngka). Kiwei pat ki konstitwensi ki dei kiba ioh T.2 klur tam bad don ruh kiba la ioh T.3 klur tam. Ka Mawkynrew konstitwensi ka ioh T.3,04,50,000 klur; ka Langkyrdem -Laitkroh ka ioh T.3,00,50,000 klur, ka Shella ka ioh T.3,00,50,000 klur, ka Mylliem ka ioh T.2,87,93,330 klur, ka Sohra ka ioh T.T.2,94,65,210 klur.Ka Nongshken konstitwensi ka ioh T.2,87,84,000 klur, ka Nongthymmai konstitwensi ka ioh T.3 klur, ka Mawlai ka ioh T.3 klur, ka Mawphlang T.3 klur, ka Mawkhar T.2,91,00,000 klur, ka Malki-Laitumkhrah ka ioh T.3 klur, ka Mawsynram ka ioh T.3,00,27,000 klur, ka Sohryngkham ka ioh T.3 klur, ka Jaiaw T.2,98,90,200, ka Langrin ka ioh T.2,99,27,000, ka Mawkyrwat ka ioh T.2,99,27,000 klur, ka Mawthadraishan ka ioh T.2,45,50,000.Ka Ka Mairang ka ioh T.2,36,50,000 klur, ka Nongstoiñ ka ioh T.3,01,50,000 klur, ka Mawshynrut ka ioh T.2,98,98,000 klur, ka Umroi T.2,98,88,000 klur, ka Jirang ka ioh T.2,97,44,000 klur, ka Mawhati ka ioh T.2,86,00,000 klur bad ka Umsning T.3 klur tyngka.","Ïoh heh tam ka Nongpoh, rit duh ka  Laban na ka T.133 klur ka KHADC",https://www.urupang.com/ioh-heh-tam-ka-nongpoh-rit-duh-ka-laban-na-ka-t-133-klur-ka-khadc/
"Shillong, 12 Risaw:Ka la pynkyndit ia ki nongthohkhubor ban iohi mynta ka sngi kaba dei ka sngi sdang dorbar jong ka KHADC ba ia ka ïng dorbar kaba rim la pynkylla sha ka ophis treikam khlem da pynkylla pat ia ki jaka shong hynrei la buh thik kumba shong dorbar ki MDC. La iohi ba ka shuki ba ju shong u Chairman ka KHADC ka dei hi kajuh ka shuki ha ka juh ka jaka bad ha ka miej jong u la iohi ba ki bui (Files) kiba bun ki rben sbuk, nangta la iohi ruh ba ka jaka shong ki EM ka neh hi kumjuh kumba ki MDC ki ju shong dorbar mynshuwa bad hangtei ruh ki bui (Files) ki rben sbuk ha ka miej.La iohi ruh ba ha ka liang ba ju shong ki MDC ka Liangsynshar ki shuki neh kijuh bad hangtei la iohi ba ki don ki nongtrei kiba dang bunkam ban thoh jingthoh bad kumjuh ha ka jaka ba shong ki Liangpyrshah ruh ka neh kumjuh naduh ki shuki bad ia kitei ki shuki la shong da ki nongtrei jong ka KHADC. Haba wad jingtip la ioh jingtip ba la pynkylla ia katei ka ing dorbar barim kum ka ophis jong ka tnad khaïi pateng ban peit ia ki laisen khaïi.","Mano ba pyniaid dorbar, ia ki dkhot  ha ïng dorbar barim ka KHADC?",https://www.urupang.com/mano-ba-pyniaid-dorbar-ia-ki-dkhot-ha-ing-dorbar-barim-ka-khadc/
"Shillong,12 Risaw:Ka ïng dorbar KHADC ka la kham shongshit mynta ka sngi halor ka surok Nongstoiñ-Wahkaji. Katei ka surok Nongstoiñ-Wahkaji kam shym dei satia ka mat ba la wanrah ban iatai hynrei ka dei ka jingkylli ba la wanrah da u MDC ka Congress na Mawphlang konstitwensi u bah Lamphrang Blah hapoh ing dorbar, hynrei katei ka jingkylli ka la kylla long kum ka mat iatai kaba jrong.U bah Lamphrang Blah u la kylli na ka EC, hato ia ka mang tyngka ba la mang ia ka surok Nongstoiñ-Wahkaji ka District Council ka la pyllait ne-em sha ka tnad PWD ka sorkar bad ka jubab na u CEM ka long ‘Em’. Haba jubab ia kiwei pat ki jingkylli bynrap jong ki MDC ka Liangpyrshah u CEM bah Pynshngaiñ N Syiem u la ong ba ia katei ka mang tyngka ia ka surok Nongstoiñ-Wahkaji la duh noh namar ba ka PWD kam shym ai jingbit (NOC) ban pyntrei ka KHADC.U la ong ba ia katei ka skhim kaba la mang na ka Special Assistant (T.133 klur) ha u 2015-2016 la duh noh hadien bym ioh NOC bad ia katei ka pisa la pynleit noh sha ki MDC da kaba kyntiew ia ka skhim jong ki na ka T.2 klur sha ka T.3 klur tyngka. Na ki jubab u CEM ia ki jingkylla ba la bynrap da u bah Process T Sawkmie MDC ka Mawlai la sngewthuh ba ym shym la don mang tyngka shuh na ka bynta katei ka surok bad hap ban dang iai ap lano ka District Council kan ioh pisa na kiwei pat ki lad.U bah Donkupar Sumer MDC ka UDP na Umsning konstitwensi u la ong ba u CEM u la kular ban pynlut T.15 klur na bynta katei ka surok hynrei kham hadien ba la don ka jingthombor ki Sengbhalang ia ka ophis jong u-u la kyntiew sha ka T.20 klur bad kham hadien pat sha ka T.25 klur, “U CEM u la shu kular kai tang ban pyn jai jai ia ki sengbhalang kiba ia khih, lada kumne shu pynkiew shi pynkiew ban pynthanda ia ki sengbhalang poi sa ka por ba da lah ioh pisa duh skhim sa ma ngi ki MDC” u la ong.U bah Manstudy Nongrem MDC ka Congress na Langrin konstitwensi u la ong ba katei ka jingkular u CEM ka dei kaba shu pynbiej kai ia ki paidbah ka West bad South West konstitwensi, “Ka surok dei jong ka PWD balei ka District Council kam ai sha ka PWD, dei ka jingkhein dew thala ia ki West” u la ong. U bah Man u la ong biang ba k kyndon kim shah ia ka KHADC ban trei hi ka dei ban ai sha ka PWD, “Hynrei u CEM u la shu kular kai ia ka bneng ka khyndew” Ha katei ka por u CEM u la ong ba u MDC ka Langrin u dei ban wanrah ia ki kyndon sha u ba un peit kiba kum kino , “Lada ym pat tip kyndon ym pat tip aiñ risaiñ noh na ka shuki” u la ong.",Kham shongshit ka ïng dorbar  na ka surok Nongstoiñ-Wahkaji,https://www.urupang.com/kham-shongshit-ka-ing-dorbar-na-ka-surok-nongstoin-wahkaji/
"Shillong, 12 Risaw:Mynta ka sngi, ki nongialam ka Khasi Authors Society (KAS) ki la kynduh ia u Myntri Rangbah u Dr Mukul Sangma ban dawa ba ka sorkar ka dei ban pynrung biang ia ka ktien Khasi (MIL) ha ka klas XI &XII kum ka kompolsori kaba la weng noh da ka Meghalaya Board of Schools Education (MBoSE) ha ki khyndiat snem ba la dep.Ha kane ka jingiakynduh, ka KAS ka la dawa ruh ba ka sorkar ka dei ban pynsted noh ban tynruh sha ka sorkar pdeng ba kan ithuh ne pynrung noh ia ka ktien Khasi ha ka khyrnit ba phra ka Riti Synshar ka ri India.Haba kren hadien ba la mih na kamra u Mukul Sangma, u President ka KAS u Dr DRL Nonglait u la ong ba ka jingiakynduh jongki bad u Mukul ka long halor ar tylli ki mat kynthup ban dawa pynrung ktien khasi ha 8th scheduled bad ban pynioh binag ia ka ktien khasi kum ka MIL ha ka XII.“U Myntri Rangbah u la ong ba ka jingpynlong kompolsori ia ka ktien Khasi kam dei shuh kaba thymmai bad un peit ia kane ban pynthikna ban pynlong kompolsori biang ia ka ktien Khasi (MIL) ha ka klas XI & XII”, la ong u Dr Nonglait.Ha kajuh ka por, u Dr Nonglait u la iathuh ba ka KAS ka la sngew iahap ia ka jingai jingmut jong u Myntri Rangbah ban thaw ia ka Advisory Committee ban pyniaid shakhmat ia ka jingiakhun ban ithuh ia ka ktien Khasi ha ka khyrnit ba phra ka ri India.U la pynpaw ia ka jingsngew bynniaw ia ka jingweng ia ka ktien Khasi kum ka MIL, namar ba kane kan ktah ia ka jingiakhun ia ka ktien Khasi ban rung ha ka khyrnit ba phra ka riti synshar ka ri.U Dr Nonglait u la kyntait ba kane kan dei ka jingpynslem ia ka por hadien ba ka sorkar jylla lyngba ka iing dorbar thaw ain ka la dep thaw ia ka komiti ban thaw lad kumno ban iakhun ia ka ktien Khasi ban rung ha ka khyrnit ba phra.“Ka komiti ka sorkar ka la don halor ka 8th scheduled bad lehse don ka jingbym biang kaba donkam ban ngam kham jylliew namar ba ha kane ka komiti ki dang duna ki stad shaphang ki ktien”, la ong u Dr Nonglait da kaba bynrap, ba ka KAS ka sngew iahap ia kane bad ka pdiang tangba ka kyntu ia u Myntri Rangbah ba un leh kham kloi ioh kan shu kut tang ha ka komiti khlem poi shano shano ruh”.U Dr Nonglait u la ong ba haduh mynta ym don ka jingpyrshang ban wanrah iabka bill ha ka ktien Khasi ban rung ha ka 8th schedule bad ka sorkar ka dei ban shim khia ban rah sha ka home ministry ban pynrung ia ka ktien Khasi.U la ong ba ka kyndon ba ka tnad home ministry ka la pan na ka jubab na ka sorkar halor ka ktien Khasi, ka long ia ka jingbun kiba kren ha jylla bad shabar bad kumjuh ruh ia ka jingroi ha ka thoh ka tar.“Haba peit ia ki kyndon la biang hynrei donkam ban kham pynbha shuh. Ngi kwah u Myntri Rangbah un thung noh ia ka komiti ban pyniaid ia ka kam shaid shaid”, u la ong.U President ka KAS u la ong ba kaba donkam ka long ban don ka mon kiba don ha ka bor ban pynlong kam ia ka jingthmu.",Dawa pynrung biang ka KAS  ia ka MIL ha klas XI &XII,https://www.urupang.com/dawa-pynrung-biang-ka-kas-ia-ka-mil-ha-klas-xi-xii/
"Shillong, 12 Risaw:Mynta ka sngi, ha ka por 2.40 nohsngi, ka helicopter ki shipai suin, kaba la pyndonkam da ki shipai khappud, ka la leit hiar khyndew ha madan ialehkai Urksew jong ka shnong Pynursla. La iathuh ba katei ka jinghiar khyndew jong ka helicopter, ka dei namar ka jingsniew ka suinbneng bad kumta ki la hiar shongthait noh shipor, ha katei ka madan. La iathuh ba katei ka helicopter, ka la kiew noh ha ka por 4baje nohsngi.Ki nongshong shnong jong ka Pynursla, mar ia tip, ki la leit mar mar sha katei ka madan, ban peit kai ia katei ka helicopter, ong ka khubor.Ki lad khubor, ki iathuh ba katei ka helicopter, ka dei kaba la pyndonkam da ki shipai khappud, ha kaba ki don ha ka jingleit ban peit ia u pud u sam hapdeng ka Meghalaya bad ka Bangladesh.",Hiar shongthait ka helicopter  ki shipai suiñ ha Pynursla,https://www.urupang.com/hiar-shongthait-ka-helicopter-ki-shipai-suin-ha-pynursla/
"Shillong, 12 Risaw:Wat la kiba bun ki MLA ka Congress, ki la phah ia ki nongkyrshan jongki ban leit iasoh sha kiwei ki seng sain pyrthei hynrei ialade ki dang rieh na kyndong namar ioh shah takrain ha ka party.Hynrei haba iakren bad u President ka MPCC u Bah DD Lapang, u la ong ba ka party kan nym beh seng ia ki, namar ba kim pyni pyllein pyllein ban leit sha ki jingialang jong kiwei ki party.“Ka Party kan nym beh seng ia ki, namar ym pat iohi ba kin leit sha ki jingialang jong kiwei ki pat, tang ki nongkyrshan ki leit”, la ong u Bah Lapang haba iakren mynta ka sngi.U Bah Lapang u la ong, wat la ki don bun kiba mih hynrei ki kham bun kiban wan rung sha ka party Congress kumba la dep jia ha ki por mynshwa.Haba pynpaw ba bun kiba kren bein kiba kynthah ia ka Congress shwa ka elekshon hynrei hadien kim lah shan khlem ka Congress bad kane ka la dep jia ha kane ka jylla Meghalaya.“Shwa ka elekshon, ki ong bym long shuh ban iashong lang bad ka Congress, hynrei hadien katto katne ka Congress ka wan ha ka bor kumba jia ha KHADC”, la ong u Bah Lapang.U la ong ba ka Congress ka lah ban duh bor shipor, hynrei kan wan biang tang hadien katto katne bad ia kane la paw shai ha ka histori jong ka sain pyrthei ha ka jylla.Halor ka jingpynduh ia ki Block, u Bah Lapang u la ong baka MPCC ka shim ia ka rai namar ba don ki Block ki bym trei kam shuh, ka kwah ban pynkhlain ia ki bad don kiba ki nongialam jongki ki mut ban shet ia ka party bad halor ka jingtip ba la ioh na ki Block, ka party ka leh ia kaba donkam na ka bynta ban pynkhlain bad ban thaw thymmai ka party.","Ka Congress kan nym beh, ia ki  MLA ba thmu phet seng: Lapang",https://www.urupang.com/ka-congress-kan-nym-beh-ia-ki-mla-ba-thmu-phet-seng-lapang/
"Nongstoiñ, 12 Risaw:I wei I hep rit I bala tip kyrteng kum I Ridashisha K Rongrin I ba dang 10 snem, na ka shnong Nongjri West Khasi Hills District, I la iathuh lut ia kaei kaba la jia ia I hadien ba I la lah ban pyllait im noh ia lade na ka kti jong ki runar kiba la rah bor ia i naduh ka 11 tarik mynta u bnai katba I dang shongkai ha sem jong u kpa jong i kaba don ha rud surok jong katei ka shnong.Katkum ka jingphla jong I tei I hep rit hala u kpa hadien ba I la lait na ka kti jong ki runar I la ong ba ha kapor ba i dang shong ha ka sem kynsan kynsan la wan poi ar ngut ki runar kiba la tan jubor ia i bad set ruh da ka jain napoh ka shyntur jong i bad rah pat shapoh jong ka khlaw kaba jngai kumba 500 metre ei ei na katei ka sem.Hynrei ynda la poi ha pdeng khlaw I tei I hep rit I la iohi ba don sa 3 ngut ki shynrang bad 3 ki kynthei kiba la ap lypa ha pdeng khlaw bad ha kata kapor kawei ka kynthei kala bat na ka kti jong i ban peit ruh ia i katba kiwei pat ki la leit noh bad ha katei kapor I la pyrshang ban phet bad pyllait im ialade bad ha katei ka jingpyrshang I la ioh ban dait na ka kti jong ka briew kaba bat ia I bad I la phet noh na katei ka jaka.Hadien ba I tei I hep rit I la iakynduh ia u kpa jong i u bah Raphael K. Snar, i la iathuh lut ia kaei kaba la jia bad u kpa Jong I tei I hep rit ruh u la pyntip noh ia katei ka jingjia sha ki bor pulit khnang ba kin leh ia kaba donkam.",Pyllait im i hep rit 10 snem ia lade,https://www.urupang.com/pyllait-im-i-hep-rit-10-snem-ia-lade/
"Shillong, 12 Risaw:Ka dei ka sngi sdang jong ka dorbar jong ka Khasi District Council bad ka dei ruh ha katei hi ka sngi sdang ba U MDC ka KHNAM na Jaiaw konstitwensi u bah Adelbert Nongrum u la ïam pait dohnud ha ïng Dorbar mynta ka sngi.Utei U MDC, uba la kun halade, ha kine ki bun bnai ba ladep, ula jaw ummat hi brup, ha ka por ba u la ia kren ia ka ripod ba wanrah da ka Executive Committee (EC) halor ka mat jingtyrwa ban pynbeit thymmai noh ia ka Amendment jong ka Rules 128 jong ka Assam and Meghalaya Autonomous Districts (Constittution of District Councils( Rules 1951. Ha katei ka ripod ka EC lyngba u CEM bah Pynshngaiñ N Syiem u la ong ba ka EC ka sngew dei ban phah biang ia katei ka mat sha ka komiti ba dei peit (kaba la khlieh da u bah H.S Shylla), ba kan ngam jylliew bha bad ban pyrkhat biang ha ryngkat ka jingdonlang ki stad aiñ ioh ba ka mih kano kano ka jingiatyngkhuh bad ka 6th Schedule.U bah Adelbert uba dei lang u dkhot jong katei ka komiti ba la khlieh da u bah H.S Shylla (MDC ka Nongkrem konstitwensi) um sngewhun ia katei ka ripod jong ka EC bad dei halor katei ka mat ba shuwa ban sdang Dorbar u la wanrah da ka jingbym shaniah shuh ia ka EC, hynrei ia katei ka jing ia tynjuh bor u Chairman ka KHADC u bah L.G Nongsiej um shym pdiang satia, hadien ba u bah Adelbert um shym la ioh ia ka jingmynjur jong ka ïng dorbar kaba hap ban don 8 ngut kiba kyrshan. La kyrshan ia katei ka jing bym shaniah, da ki MDC ka UDP 3 ngut bad HSPDP 2 ngut (lait noh u bah Equator Nongrang u bym shym poi Dorbar) bad ka long 6 ngut bad u (Adelbert), hynrei namar ba ka jingbun briew kam kot satia sha ka 8 ngut u Chairman u la kyntait. Ki MDC ka Congress kiba don 5 ngut kim shym la kyrshan satia.Haba kren halor ka ripod u bah Adelbert u la ther tyngeh ia ka EC bad u la ong ba katei ka jingleh ka EC ka dei tang ka jingpynbiej tang kumno ban pynslem kai ia ka por. U la ong ba ha ka ripod jong ka komiti ba la khlieh da u bah H.S Shylla ka la don ka jingpyni ba kiwei pat ki district Council kum ka Chakma ADC, ka la lah ban pynkylla ia katei ka Rules da kaba wanrah da ka kyntien kaba ong ba dei beit thik tang ki riewlum kiba lah ban thep vote lane ban ia leh elekshon ha District Council. U la ong ba ka EC kaba ialam da ka PDF ka la thok la shukor ia u da kaba wanrah da ka rai ha ka dorbar ba la dep, hynrei u la ong ba la shu pynbiej bad la shu thok kai “Kane kam dei ba phi thok ia ka ing dorbar ne ia ki 29 ngut ki MDC hynrei phi la thok ia u paidbah”.U la kynnoh ruh ba ka PDF ka la leit ban ialap kylleng kylleng ha ka kyrteng Campaign For Change, hynrei katei ka jingialap ka shu long pynban tang ban leit pynbiej paidbah na bynta ka elekshon, “Wat pyrkhat na bynta ka elekshon pyrkhat na ka bynta ka Generation ruh, kumno phin jubab ia ki pateng jong phi ki ban wan” u la ong. Utei u MDC ka Jaiaw u la ong ruh, “Mar ia kha ka PDF ka la thok katne katne da ka la heh la san lei tip aiu shuh kan jia ynnai ia kren shuh”. U la buh por ba ka EC ka dei ban leh eiei noh hapoh shibnai lym kumta u la ong ba un pyni da ki kam kiba un ym kren satia. U bah Adelbert u la ong ba baroh la shu ia bunkam ban ia kren ia ka 133 kaba mut ka T.133 klur tyngka hynrei ki klet noh ia ka Rules 128, “Ngam kwah ban ia kren ia ka 133, nga kwah ban ia kren ia ka 128”.Katba u bah Adelbert u dang kren ia kiba bun ki bynta halor katei ka Rules 128 kynsan kynsan u la ïam bad u la sangeh kren kumba 3 minit eiei, u MDC ba don hajan jong u, u bah Samlin Malngiang u la pyn ai um ba un dih, katba u bah Pynshngaiñ N Syiem u la ïeng na ka jaka ba u shong sha ka jaka ba ieng u bah Adelbert bad u MDC ka Congress na Mawlai u bah P.T Sawkmie u la ieng na la jaka shong ban leit tan ia u bah Pynshngaiñ ba un leit sha jaka shong lajong. U bah Pynshngaiñ haba pynshai halor katei ka bynta u la ong ba ma u ruh u don jingsngewkhia kumno ban iada ia ka jaitbynriew bad dei na kata ka daw ba um shym la risaiñ na ka kam MDC kumba la leh ki 7 ngut ki MDC.Lah ban kdew ba katei ka Rules 128 ka kdew ba ki bar jylla ruh ki lah thep vote lane ban ia khun ha ka elekshon MDC hynrei u bah Adelbert u kwah ban pynduh noh ia kane ban pyrkhing ia ka jingioh thep vote bad ia leh elekshon ki bar jylla bad u la ong ba dei ban long beit thik tang ki trai muluk naba kane ka buh ia ka jaitbynriew ha ka jingma lada kiwei pat ki ioh ban bsuh khlieh.",Ïam rangbah U bah Adelbert  ha ïng dorbar KHADC,https://www.urupang.com/iam-rangbah-u-bah-adelbert-ha-ing-dorbar-khadc/
"Shillong, 4 Risaw:Ki khubor ki la saphriang ha kine ki sngi ba ki lah ban don kumba 4 ngut ki MDC ka People’s Democratic Front ( PDF) ki ban phet seng noh lada jia ba katei ka seng kam lah ban pynbeit ia ki kynrum kynram kiba don hapoh jong ka.La saphriang ruh ki khubor ba u bah Arbinus Lyngdoh MDC ka Umroi u don hapdeng ka jingartatien ban ioh tiket na katei ka seng na ka bynta ka elekshon MLA 2018 bad la sngewthuh ba lada jia ba um ioh tiket un mih noh na katei ka seng.La iathuh ba ha Umroi konstitwensi ka kyrteng jong u bah Mangkara ka la sawa bha kum u kyrtong ka PDF ha u 2018 bad la ong ba u bah Mangkara u dei u nongbud ba iajan eh bad uwei u MLA u ban sa long u nongialam jong ka PDF, kata u MLA ka Jirang u bah Lambok Mylliemngap.Haba ia kren pat bad u bah Arbinus u la ong ba u la ia kren bad ki nongialam ka PDF, kumjuh ruh ia u bah Pynshngaiñ N Syiem (CEM) ba un phah ia ki nongialam ka PDF ba kin pynbna tiket noh ha Umroi ha kane ka taiew ban wan, “Nga tharai na ka bynta jong nga ha Umroi ki lah ban pynbna noh ha ka taiew ban wan, ngam don jingartatien ban ioh tiket” ong u bah Arbinus.Hynrei u la ong pat ba ki paidbah nongkyrshan jong u ki la kwah ba ia ka tiket dei ban pynbna noh, namar ba kumba ka long mynta ki don hapdeng ka jinglynga bad kim pat sngewthuh sngewthaw kumno ban iaid shakhmat bad ban sdang ialap elekshon. “Nga la dep ia kren bad u CEM ruh ban pynbna tiket noh ha Umroi” u la ong.Nalor u bah Arbinus ki lad khubor ki la iathuh ba u MDC ka Jirang u bah Victor Rani um don hapdeng ka jingiasngewthuh jingmut bad u MLA ka Jirang (u ban sa long u nongialam PDF) u bah Lambok Mylliemngap bad la ong ba tang na katei ka daw watla un ym ia khun ha ka elekshon MLA 2018 ruh la ong ba u lah ban mih noh na ka PDF.Dang shen u MDC ka Mawhati u bah James Sylliang u la leit pynskhem ia ki nongkitkam ka kynhun jong u bad katei ka jingpynskhem nongkitkam ym ha ka kyrteng jong ka PDF hynrei ha ka kyrteng jong kawei pat ka kynhun kaba la tip kum ka MPDF. Ki lad khubor ki la iathuh ba u bah James Sylliang u lah ban mih noh na ka PDF ban ia khun kum u kyrtong shimet.Dang mynhynnin ka sngi ki nongkyrshan jong u MDC ka Nongkrem bah H.S Shylla ki la leit ia kynduh ia u CEM ka KHADC ban pan jingshai halor ka jingsahkut ki bhah ba ka Nongkrem ka dei ban ioh na ka T.133 klur tyngka. Na ka jingiakren bad ki la sngewthuh ba lada jia ba lada kim ioh ia ka bhah jong ki kaba T.1.88 klur tyngka hapoh ar bnai u MDC jong ki u bah H.S Shylla u lah ban mih noh na ka PDF.Lah ban kdew ba dang shen 12 ngut ki MDC ka KHADC ki la leit ia soh sha ka seng saiñpyrthei kaba thymmai ka PDF ha ka jingialang kaba la long ha Communitty Hall ha Jaiaw Lum Pyllon bad ha katei ka jingialang u MDC ka Mawkyrwat u bah Hadrian Lyngdoh u la ong ba kitei ki 12 ngut ki long kum ki 12 ngut ki Apostol.",Lah ban phet seng kumba  4 ngut ki MDC ka PDF,https://www.urupang.com/lah-ban-phet-seng-kumba-4-ngut-ki-mdc-ka-pdf/
"Shillong, 5 Risaw:Ka FKJGP Upper Shillong Circle hapoh ka jingialam jong u Samla Kitboklang Nongphlang, President FKJGP Upper Shillong Circle ha ryngkat ka jing synran lang da u Samla Mac Donald Kharkongor, Vice – President FKJGP Upper Shillong Circle lem bad ki Nongialam ba hakmat eh jong ka FKJGP Mawnianglah Unit, Seng Longkmie Mawnianglah mynta ka sngi, ki la leit ban synran lang kum ka jing ai mynsiem ia kiba haing ha sem jong u Bah Damas Nongkhlaw sha Mawngap Police Station ban dawa na ki bor jong ka ain, ba ki dei ban kem mardor bad ban ai da ka jing pyn saja kaba tyngeh pyrshah ia u Everest Hynniewta, Richard Umdor, Mostly Shylla bad Pynjanai Synshong kiba donkti ha kaba shoh bad pyn mynsaw ia u Bah Damas Nongkhlaw.Kum ban shu pynkynmaw ba ha ka janmiet jong ka 24 tarik Nailur 2017 ha ka por kumba 5:00baje janmiet, U Bah Damas Nongkhlaw u dei ruh u briew uba don ka jingduna ha ki dkhot met, bym iohsngew bad bym nang kren, uba shong ba sah ha ka Shnong Mawñianglah, Upper Shillong, u la shah thombor ha kitei ki saw ngut ki riew runar ha kaba ki la shoh la dat ia u haduh ba u la mynsaw jur na ki bynta jong ka dur khmat bad kiwei de ki bynta jong ka met.Katkum ka jingiathuh jong kiba ha ing ha sem jong utei u riew rangbah uba la ngat ha katei ka apot la ong ba kitei ki saw ngut ki runar ia kiba la tip kyrteng kum u Everest Hynniewta, Richard Umdor, Mostly Shylla bad Pynjanai Synshong, ym tang ba ki la shoh la dat ia u Damas Nongkhlaw, hynrei ki la lute ruh wat ka ka pisa katba don ha ka met jong utei u riew Rangbah.Katkum ka jingiathuh jong ka Kong Rilang Nongkhlaw ba dei ha ka miet jong ka 27 tarik Nailur 2017 ka jingshitom ka la sdang ban ban jur bad kumta la pynkit noh ia u Bah Damas Nongkhlaw sha Nazareth Hospital khnang ba un ioh ia ka jingsumar.Na ka liang jong ki nongialam jong ka FKJGP Upper Shillong Circle, hadien ba la ioh jingtip ba ia u Bah Damas Nongkhlaw la pyllait noh na Hospital, ki la leit ban iakynduh kyrpang ia kiba haing ha sem jong utei u riew rangbah uba la ngat ha katei ka apot ha ka 3 tarik Risaw 2017 bad hadien ba la ioh ia ki jingshai baroh na ka liang jong ka Seng ha ryngkat bad u Bah Starwin Kharjana, President Khasi Disabilities Association ha ka 4 tarik Risaw 2017, ki la leit ban iakynduh ia u Bah Vivek Syiem, SP City ban kyntu ban shimkhia bad ban tuklar lem ia katei ka kam kaba ktah ia ka hok jong ki briew kiba don jingduna ha ki dkhot met (The Rights of Persons with Disabilities Act, 2016).","Kem ia 4ngut, kiba shoh ia uba anna, ong ka FKJGP",https://www.urupang.com/kem-ia-4ngut-kiba-shoh-ia-uba-anna-ong-ka-fkjgp/
"Shillong, 05 Risaw:U Ganga Prasad u la bam smai mynta ka sngi kum u Lat ba thymmai ka Meghalaya ha Raj Bhavan, Shillong. Ia u Ganga la pynbam smai da u Chief Justice ka Meghalaya High Court u Justice Dinesh Maheshwari ba la don lang ki heh sorkar kynthup u Myntri Rangbah ka jylla u Dr Mukul Sangma.Haba kren pdiang ia u Lat thymmai ka jylla, u Dr Mukul u la pdiang sngewbha ia u Lat sha ka jylla bad u pynpaw ba un ai ka jingshakri kaba bha ia ki paidbah.U Ganga u dei u nongialam ka BJP na jylla Bihar u la wan shimti kum u Lat ba pura hadien phra bnai ba la shu peit shipor da u Banwarilal Purohit namar ka jingrisain noh u V Shanmuganathan.U Ganga u la shah jied kum u Member of Legislative Council ha Bihar ha 1994 bad u la bat ia kane ka kam 18 snem bad u la long ruh u nongialam ka BJP bad ialam ia ka liangpyrshah ha Bihar san snem.",Bam smai u Ganga kum  u Lat ka Meghalaya,https://www.urupang.com/bam-smai-u-ganga-kum-u-lat-ka-meghalaya/
"Nongstoiñ, 5 Risaw:Ha ka jingjia shah pom pyrthat kawei ka Iing jong u bah Merkhior Pariong u ba na ka shnong Kharteiñ kaba don marjan bad ka shnong Mawlai Syiem West Khasi Hills District, ka la kylla dpei bad ing khong khait hadien ka jingkem ding na ka jingpom jong u pyrthat.Katkum ka tyllong khubor ba la ioh lum la ong ba katei ka jingjia ka la jia myn hynnin ka sngi, ha ka por kumba 1:30 nohsngi, hynrei ba donbok ba ha katei ka jingjia ym shymla don kano kano ka jingjia ba sngewsih namar ba ym shymla don briew ha iing lait noh tang ka jingduh noh ia ka Iing bad ia ki jingri jingdup.Hadien ba ki para marjan ki la iohi ia katei ka ding kaba klang ki la ialeh ban tem noh hynrei ym shym la lah ban leh eiei namar katba dang slap katei ka ding ka dang klang bad la ithik kumba theh da ka petrol ne umphniang sharak.Katei ka jingjia kala ktah lut iaka jingdon jingem jong utei u rangbah ha kaba ki syiar bad kiwei ki jingri jingdup ki la iap lut kynthup ruh ia u khaw u kba, ki jain ki nep bad kiwei kiwei ki jingdonkam kiba man la ka sngi namar baroh ki la kylla dpei lut.","Ing khong bad kylla dpei  ka Iing, ba pom u pyrthat",https://www.urupang.com/ing-khong-bad-kylla-dpei-ka-iing-ba-pom-u-pyrthat/
"Shillong, 27 Nailur:Ka jingialap elekshon ha Mawshynrut konstitwensi ka la shongshit bha hapdeng ki 2 ngut shi para, kiba mynshuwa ki dei na ka juh ka seng, hynrei mynta pat ki don ha la ka jong ka seng saiñpyrthei bad kin ia khun pyrshah iwei ia iwei. Kitei ki 2 ngut shi para kur ki dei u MDC ba mynta u bah Morning Mawsor bad u MLA ba mynta u bah Witting Mawsor.Kitei baroh 2 ngut mynshuwa ki donlang hapoh ka seng HSPDP hynrei kham hadien u bah Morning u leit ia soh noh bad ka seng saiñpyrthei kaba thymmai ka PDF ban ia aireng ia la u jong u para kur ha ka elekshon MLA 2018.Mynta ka sngi u MLA bah Witting Mawsor u la ther kylla ia u MDC da kaba ong ba ha kine ki khyndiat sngi ba la dep u MDC u la kynnoh ba dei u MLA ka Mawshynrut uba la pynsahkut lut ia ki skhim MDC kumta um shym la ioh ban wanrah skhim ha Mawshynrut konstitwensi. U bah Witting u la ong ba katei ka jingkren jong u bah Morning ka dei ka bym don nongrim haei haei ruh, “Kumno u MLA un lah ban tuklar ia ka kam u MDC, ym lah ban shu thok ha ka pyrthei stad mynta, ka pyni pynban ba ka dei ka jingkren khyllung khynnah” u la ong.U bah Witting u la ong ruh ba u bah Morning haba u la long nongmihkhmat u dei ban tip kaei ka bynta jong ka District Council bad kaei ka bynta jong ka Assembly, ” Kumno u long nongmihkhmat um tip tang ia kata ruh, lada tang ia kata ruh um tip te dei hangne kein ki paidbah ki dei ban stad ia kaba kum uno u nongmihkhmat kin jied” ong u bah Witting Mawsor haba ia kren bad u Rupang.Utei u MLA u la ban biang da kaba ong ba haduh mynta katba u lah ban kynmaw ym pat ju don ha ka khana pateng jong ka jylla ba u MLA un tuklar ia ka skhim u MDC.Haba phai sha ka jingiakhun hapdeng kitei ki 2 ngut, u bah Witting u la ong ba kan long kumba ha Uttar Pradesh ha kaba u khun uba ia leh pyrshah ia u kpa un rem bad u la shim nuksa ia ka jingjia hapdeng u Mulayam Sing Yadav bad u Akhilesh Yadav.","Ha Mawshynrut, kan long kum ka nuksa ha UP  U Akhilesh, u ialeh pyrshah  ia u kpa bad u rem elekshon",https://www.urupang.com/ha-mawshynrut-kan-long-kum-ka-nuksa-ha-up-u-akhilesh-u-ialeh-pyrshah-ia-u-kpa-bad-u-rem-elekshon/
"Shillong, 5 Risaw:Mynta ka sngi ka la don ka jingialang jong ka BJP Sohra Mandal ha kaba ki la don kumba 300 ngut eiei ki nongialam na ki Unit bad ki Polling Booth bapher bapher kiba la wan ban ia shim bynta. Katei ka jingialang ka dei ban pyrkhat halor u kyrtong u ban ia khun na katei ka konstitwensi ha ka elekshon MLA 2018. Katei ka jingialang da kawei ka sur ka la shim ia ka rai ban phah ia ka kyrteng jong u ba hBantei Rumnong kum u kyrtong jong katei ka seng na Sohra konstitwensi.Ka Sohra Mandal ka la jied ruh ia ki President, Secretary bad kiwei ki nongkitkam jong ki tnat trei kam (Morcha) ka BJP party kum ka Yuva Morcha (kynhun ki samla), Mahila Morcha (kynhun ki Longkmie), Kissan Morcha (kynhun Nongrep), ST Morcha (kynhun Schedule Tribe) bad ka Swachh Bharat Morcha (kynhun ka Khuid ka Suba). Ha katei ka jingialang la rai ban pynkhlain ia ka party bad ruh ban ai ka jingkyrshan kaba pura ia u Bah Banteilang Singh Rumnong. Kane ka long katkum ka kyrwoh khubor na u Pillar Nongkhlaw Presidetn bad u bah Rothel Khongsit General Secretary.Lah ban kdew ba u MLA barim ka Sohra u Dr.P.W Khongjee dang shen u la pyniasoh ialade sha ka seng BJP da ka jingthmu ban ia khun na katei ka seng ha ka elekshon MLA 2018 hynrei la iathuh ba ka kyrteng jong u Dr.Khongjee kam shym la paw satia ha katei ka jingjied kyrtong bad la ong ba ka daw ka dei namarba um ju poi satia sha ki jingialang jong ka BJP Sohra Mandal. KI tyllong khubor ki la iathuh ba ka Election Committee jong ka BJP ha ka jylla ka la pan 3 ngut ki kyrteng jong ki kyrtong na Sohra konstitwensi bad la pynhun ia katei ka jingkwah ka Election komiti da kaba phah 3 ngut ki kyrteng kata u bah Bantei Rumnong, u bah Rothel Khongsit bad uwei pat u President jong ka Yuva Morcha hynrei la ong ba kitei 2 ngut ki dei ki nongbud jong u bah Bantei bad kitei ki 2 ngut kiwei pat ki la mynjur ba ia ka tiket ruh dei ban leit sha u bah Bantei. Ka BJP Sohra Mandal haduh mynta ka dang ap ia ka jingmynjur jong ka State Election Committee.","U bah Bantei, u kyrtong  BJP na Sohra konstitwensi",https://www.urupang.com/u-bah-bantei-u-kyrtong-bjp-na-sohra-konstitwensi/
"Nongpoh, 27 Nailur:Ka lyer Ilekshon ha Ri Bhoi ka la sdang ban khihwin bad halor kane la sakhi ruh ha ka jingialang kaba la pynlong da ka People’s Democratic Party (PDF), ha kaba da ki hajar ngut ki paidbah nongshong shnong ka Umsning Constituency, ki la tuid ban wan sakhi ia kane ka jingialang kaba la long ha Madan Umsning, Ri Bhoi District.Ha kane ka jingialang kaba la wan ban ai mynsiem da ki Heh nongialam ka Party, kiba kynthup ia u Bah Ivanlumlang Marbaniang, President ba Rangbah, u Bah Asspicious Lyngdoh, General Secretary ka PDF, ki arngut ki MDC kiba kynthup ia u Bah Victor Ranee, MDC ka Jirang, U Bah Albinus Lyngdoh, MDC ka Umroi, u Bah Emlang Lytan, u Bah Jayson Mawlong, uba dei ruh u kyrtong u ban sa ieng na Umsning Constituency, ki riew rangbah, ki Rangbah shnong lem bad kiwei kiwei.Haba kren sha ki paidbah ha kane ka sngi, ki heh nongialam ka PDF ki la pynshai paidbah ia ki nongrim ba kum ka party ka ieng, na ka bynta ban iada ia ka jylla bad khamtam eh na ka bynta ban pynneh pynsah ia ki Riti Dustur ha ka Ri Khasi Jaintia hi baroh kawei.Kiba la ai jingkren ha kane ka sngi ki kynthup naduh u Bah Ivanlumlang Marbaniang, u Bah Asspicious Lyngdoh, u Bah Victor Ranee, u Albinus Lyngdoh lem bad kiwei kiwei, ha kaba kine nalor ba ki la pynshai paidbah ia ki nongrim ba kum ka Party ka ieng, hynrei ki la kyntu ruh ia ki paidbah kiba la wan ha kane ka sngi ba kin ai ka jingkyrshan kaba pura ia u Bah Jayson Mawlong, u ban long u kandidet jong ka seng PDF.Jan baroh na kine kiba la ai jingkren, ki la ong ba na ka bynta ban pynshai khambha sha ki paidbah ia ki nongrim ka Party, kin leit ha manla ki shnong ki thaw bad kyndong kynshrot ban pynshai ia ki paidbah bad ruh ban poi syndon sha ka thong ha kane ka Ilekshon ka ban sa long shen.Na ka bynta ban nangpynkhlain ia ka Party, ha kane sngi ki heh nongialam ka PDF, ki la lah ruh ban pynskhem ia ki nongkitkam bapura ka Zonal Committee ka PDF Umsning Constituency, ia kaba la phiah ha ki kyrdan kiba la tip kum ka Parent’s Body, Women’s Body bad Youth Body, khnang ban wanrah sha ka thong ha kane ka ban sa long la shem snem.U Bah Jayson Mawlong, u Kyrtong ka PDF ban aireng pyrshah ia u Dr. Bom bad Don Sumer na Umsning ConstituencyWat la kiba na ki paidbah kiba la ai ka jingkyrshan ia u Bah Jayson Mawlong, kim pat tip la na kano ka seng un ialeh ban iakhun ha kane ka Ilekshon 2018, hynrei ka jubab kaba shai ia ki paidbah ka la wan mynta ka sngi ha kaba ki heh nongialam ka People’s Democratic Party (PDF), ki la pynbna ba kin pynieng ia u ban iakhun pyrshah ia u Dr Celestine Lyngdoh na ka Congress bad Bah Donkupar Sumer na ka UDP na Umsning Constituency.Ha kane ka jingialang kaba la long mynta ka sngi ha Madan Umsning, la iohi ruh ba da ki hajar ngut ki paidbah ki la wan bad dei ha kane hi ka sngi ki heh Nongialam ka PDF ki la pynbna syndon ba u Bah Jayson Mawlong, un long kum u Kyrtong u ban sa aireng na Umsning Constituency ha kane ka Ilekshon 2018.U Bah Jayson haba kren ha kane ka sngi, u la ong ba ka nongrim hi kaba la pynlong ia u ba un rung sha ka PDF, ka dei hadien ba u la iohi ba ka dei shisha ka Party kaba biang bad kaba I don jingkyrmen, khamtam eh na ka bynta ban tei bad pynneh pynsah ia ka Ri bad Jaidbynriew.“Wat la nga tip ba ka dei ka Party kaba dang thymmai, hynrei ka dei pat ka Party kaba don shisha ia ki nongialam kiba biang bad kiba don ia kata ka jingkitkhlieh na ka bynta ka Ri bad jait bynriew” ong u Bah Jayson.Namarkata, nga kyntu iaphi ki paidbah ba phin ai ka jingkyrshan kaba pura ha kane ka kynti kaba mynta bad kumba nga long ngam dei uta u briew uba hap ban buh Agent ne Leader, hynrei lada ki paidbah hi ki donkam nga long uba kloi ban iatrei ryngkat, u la bynrap.","Shlei ka madan Umsning, ba tuid  ki paidbah sha ka jingialang PDF",https://www.urupang.com/shlei-ka-madan-umsning-ba-tuid-ki-paidbah-sha-ka-jingialang-pdf/
"Jowai, 27 Nailur:U Myntri khynnah ka sorkar India uba dei peit ia ka tnad kam pohiing, u Kiren Rijiju uba dei u MP ka BJP na Arunachal un wan sakhi ia ka lehniam Durga Puja ki paid Pnar jong ka Shnong Nartiang ha kane ka sngi Saitjain 30 tarik ha Durga Temple ha Nartiang.Utei u Myntri khynnah ka sorkar India u wan sha katei ka lehniam ba kyrpang ki Pnar kum u kongsan, la iathuh ka khubor na ka bor shnong.Ka shnong Nartiang Pohshnong kaba dei ka shnong kaba dang bun kiba bat ia ka niam tynrai kim pynkut ia ka lehniam Durga Puja katkum ka Dustur ka Riti ha ryngkat ka Niam Khasi tynrai ha ka 30 tarik une u bnai bad ka program pom blang kan long ha ka sngi Thohdieng kata haka 29 tarik une u bnai.Ha kane ka shnong ka ieng ka Durga Temple kaba la rim bha kaba la tei da u Syiem Jaintiapur naduh ka spah snem kaba 16. Kane ka Mandir ka la palat ia ka 500 snem eiei bad ha kane ka Mandir la ju pynlong ruh ia ka jingkhia briew ha ki por hyndai hynthai.","Yn wan sakhi U Kiren Rijiju, ia ka  Durga Puja ki Pnar ha Nartiang",https://www.urupang.com/yn-wan-sakhi-u-kiren-rijiju-ia-ka-durga-puja-ki-pnar-ha-nartiang/
"Jowai, 27 Nailur:“Ngam ju poi pyrkhat lane ngam ju phohsniew ba ngan long u nongmihkhmat paidbah lane ban rung sha ka kam Sain hima Sima, wat lada nga don ka mynsiem ban shakri ia ki paidbah”, la ong u ma Awhoi Andrew Shullai, u CEM ba thymmai ka JHADC haba iakren tang bad U Rupang mynta ka sngi.U ma Andrew Shullai u la jop suk ia ka shuki CEM mynta ka sngi ha ka dorbar kyrpang na ka bynta ban iajied ia u nongialam hadien ba u ma Thombor Shiwat u la hiar shuki.U ma Andrew udei u CEM uba 26 jong ka JHADC bad udei ruh u CEM uba dang khynnah tam na baroh kiba la bat ia katei ka shuki synshar ha JHADC.U dei u khun jong ka Doctor JN Shullai, ka nongsumar bad kaba treimon sngewbha. U Kpa jong u u dei u Pastor ba bna nam ha rilum Khasi Jaintia uba la mih noh na ka Balang Presbyterian ban seng ia la ka Balang ba thymmai.U ma Andrew udei uba im sngi ban pule sha bar jylla. La kha ia u ha ka snem 1981 bad naduh u snem 1998 u la leit ban pule sha Bangalore, Delhi bad Mumbai bad dei ha u snem 2008 u la wan phai sha shnong ban iathoh bad ka samla kaba u la ieid thep mynsiem.“Nga la wan phai sha Jowai ha u snem 2008 bad khlem poi pyrkhat nga la rung sha ka kam Sain hima ban iakhun ia ka Election MDC ha u snem 2014”, u la ong.Dei ha u snem 2014 u la jop salit da ka khalai nusib- kaba dei ruh ka History kaba nyngkong eh ha ka JHADC. U la jop ia u Kyrtong jong ka UDP na ka Jowai Central District Council Constituency.Mynta ka sngi ha ka dorbar kyrpang, namar ba ym shym la don satia kiba ia khun pyrshah ia ka shuki CEM, u Chairman ka JHADC, u ma Arborhima Darnei u la pynbna ba u ma Shullai u la jop suk ia katei ka shuki.Na ka liang kiba bun ki MDC ki la ai khublei kitbok kitrwiang ia u ma Shullai halor katei ka jingjop suk jong u ia ka shuki CEM.U CEM barim, u ma Thombor Shiwat haba kren ai khublei ia u ma Shullai u la ong ba u la bat ia katei ka shuki 3 snem 7 bnai bad u la trei shitom ban kyntiew ia ki kam ka JHADC khlem kano kano ka jingleh Shilliang Khmat.“Namar ba ki bor ba halor kim ibit shuh ia nga ban bat ia katei ka shuki, nga la hap ban hiar shuki bad nga khmih lynti ba u CEM ba thymmai u shakri khambha ia ka Council”, la ong u ma Thombor","Ngam ju poi pyrkhat ban long MDC,  ong u CEM thymmai ka JHADC",https://www.urupang.com/ngam-ju-poi-pyrkhat-ban-long-mdc-ong-u-cem-thymmai-ka-jhadc/
"Nongpoh, 27 Nailur:Tang hadien ba u Deputy Commissioner ka Ri District, u la pynbna sngi tyrkhong kyiad ha ka District, hynrei haba iadei bad katei ka jingpynbna Dry Day u DC Ri Bhoi, na ka liang ka HNYF, Northern Region, ka la pynpaw ia ka jingsngewkhia, namar kat ha man ba pynbna sngi tyrkhong kyiad, hynrei bun na ki dukan kyiad beain ki bteng ia ka jingdie kyiad jong ki ha shilynter ka surok National Highway bad khamtam eh ha Sor Nongpoh kaba dei ruh ka Head Quarter ka District.U Bah Marcus Marten, President ka HNYF, Northern Region, haba kren sha ki nongthohkhubor, u la ong ba imat u DC ka Ri Bhoi u tip tang ia ki Licensing, hynrei um tip pat ia ka jingdon jong ki dukan kiba la mlien ban die beain ia ka Kyiad ha kiba bun ki jaka ha ka distrik hi baroh kawei.U la ong ruh ba ka seng ka sngewdei ruh ban kyntu bad kyrpad ruh ia u DC ba un bthah ia ki briew jong u Pulit bad Excise ba kin leh ei ia kine ki dukan kyiad kiba mlien ban die beain bad ki bym niewkor shuh wat haba la pynbna ia ka sngi tyrkhong kyiad, namar kumba ka ju long ha man ba pynbna Dry Day, hynrei ki dukan beain ki bteng beit ban die bad kane ka jia tang namar ka jingbymshimkhia da ki bor ba dei peit.Namarkata, ban tehlakam ia kine ki dukan kyiad kiba ju mlien ban pynkhein ain, ka seng ka kyntu ia u DC ba un shimkhia bad khamtam eh ia kito kiba mlien ban die beain wat ha ki jaka kiba don marjan bad ki jaka kyntang jong ki niam bapher bapher bad ha kajuh ruh ka por khnang ban lait na kino kino ki jingkulmar khamtam eh ha kane ka por ba kiwei pat ki jait niam ki dang don ha ki jinglehniam ki jong ki, u la bynrap.","Sngewkhia ka HNYF, ba tyrkhong kyiad",https://www.urupang.com/sngewkhia-ka-hnyf-ba-tyrkhong-kyiad/
"Shillong, 27 Nailur:Ka seng BJP jong ka Meghalaya, ka la thoh sha U PP Choudhury, myntri kam ain jong ka sorkar India, ha kaba ka pynsngew ba ha Meghalaya, na ki 11 tylli ki District, ki don tang 8 tylli ki Consumer Redressal Forum bad ha ki hynriew tylli ki District, la khlieh ia kitei ki Forum da ki Deputy Commissioner.Ka BJP, ka kren artatien namarkata ia ka bor bishar jong ki Deputy Commissioner, namar ba ki dei ruh ki khlieh jong ka tnat marbam ha ki District bad kumta kin nym lah ban shong bishar dalade, ha kaba iadei bad ka kam sam sharak, sam khaw, sam lyer shet bad kiwei de ki kam, ba la khlieh hi da ki Deputy Commissioner ha ki District.La ujor ba ha East Khasi Hills District bad ha West Garo Hills District, la jied ia U District & Session Judge(s), u long kum U President ki District Consumer bad la iathuh ba ha East Khasi Hills, ka District Forum, ka ia kynduh tang arsien ha ka shitaiew.Ka BJP, lyngba U Tilok Dasgupta, uba peit ia ka kam ain ha ka Jylla, ka dawa namarkata, ban pynkylla noh ia ki ain, na ka bynta ban pynthikna ba ki treikam bha ki District Forum ha ka Jylla.",Ujor ka BJP sha u myntri kam ain,https://www.urupang.com/ujor-ka-bjp-sha-u-myntri-kam-ain/
"Shillong, 28 Nailur:Ka People’s Democratic Front (PDF), ka la rai ban pyniakhun da u bah Judah JM Wahlang na Sohiong, ha kane ka elekshon MLA ban wan. U Bah Wahlang u dei ruh u khun jong u Pastor PBM Basaiawmoit uba ju iakhun elekshon MP teng ha ki snem ba la dep.Ia ka rai ban pyniakhun da u Bah Wahlang, la pynbna ha ka jingialang kaba long ha ka 28 tarik u Nailur ha Sohiong.U Bah Judah u wan pyniasnoh sha ka PDF ryngkat ka jingwan ia synran lang u kpa jong u hi u Pastor PBM Basaiawmoit, ka kmie jong u, ki kni, ki meinah meisan lem ryngkat ki paidbah nongkyrshan jong u na kylleng ki dong bad shnong jong ka Constituency, ha ka jingialang kaba la pynlong ha ka shnong Nongbsap ba la pdiang burom da u President ka PDF State Executive Committee u Bah Ivanlumlang Marbaniang bad kiwei.Ha kane ka sngi wat hapdeng ka jingslap jong ka suin-bneng, ki paidbah ki la wan ban ia donlang ban sakhi ia ka jingthaw ia ka PDF Zonal Committee Sohiong Constituency, ha kaba la thung ruh ia ki nongkitkam.","U khun U Pastor PBM,  na ka PDF na Sohiong",https://www.urupang.com/u-khun-u-pastor-pbm-na-ka-pdf-na-sohiong/
"Nongstoiñ, 28 Nailur:U wei u rangbah uba la tip kyrteng kum u bah K. Paliar uba la thmu ban leit shim bor ding noh ha ka Iing ka jong u, na ka tnad treikam jong ka MeECL ha Nongstoiñ, u la hap ban mad ia shibun ki jingeh bad shah kyntait ruh ban ai bording ilektrik na katei ka ophis tang na ka daw ba um don ia u Adhar, wat la u tei u rangbah u la don bad pynbiang lut ia baroh ki kot ki sla ba donkam.“Da ka jingthmu ban tan bad ring bording noh ha la Iing nga la pynbiang lut ia ki kot ki sla kiba donkam baroh ha kiba kynthup naduh ki Epic bad kiwei kiwei bad haba nga la leit ban ai ha katei ka ophis MeECL ha Nongstoiñ, uwei na ki ophisar u la kyntait mardor bad u la ong pynban ia nga, ba lada ngam don Adhar da lei lei yn nym ai bording ia nga kumta na ka liang jong nga haba ngam pat kwah ban leit shon Adhar nga la ong ba ngam don hynrei u la pynbor ia nga da kaba phai ktien biang bad ong ruh lada phim wanrah Adhaar ngin ym ai satia ia ka bording” ong utei u rangbah haba iakren bad ki nongthoh khubor.La iathuh da utei u rangbah, ba ym pat da donkam than ban shon lada ym pat mon, kumta u la leit biang sa shisien ban kyrpad ia u tei u ophisar, hynrei u tei u rangbah u hap ban phai thylli biang.Ki nongialam jong ka KSU, ki la iakren bad u SDO bad ki nongthoh khubor, ki la iohlad ban iakren bad u tei u ophisar ha kaba u la ong “Ha ka jingshisha na ka liang jong nga nga shu pyrshang ban iakren bad utei u bah Paliar da kaba nga shu ong ba u dei ban wanrah ia ka Adhaar card lada u don namar katkum ka phom la don ia ki bynta ban pyndap la ngi don ne ngim don ia ka Adhaar card bad ngam shem la ong ba u dei ban wan rah lem kumta ngin ym pdiang kata ka long kaba u la kum sngewthuh bakla”.Ka Seng KSU ka la pynpaw da kaba ong, ba haba ym pat ioh ia ka hukum na ki bor kiba halor ba ia u Adhaar Card dei ban pynlong kongsan (mandatory) pynban kiba bun ki jingiatyngkhuh, ki la long pynban kum ka jingpynbor lypa ha ki kam kiba bunjait kumta na ka liang jong ka Seng ka kyntu ba katba u Adhar um pat long treikam, ki ophis sorkar kim dei ban pynbor iano iano ban don Adhar ailad ha ka jingkwah bad ka mon laitluid jong kiba shem bad kina sngewdonkam ban leh.","Khlem Adhar, ym treh ai bording  ka MeECL ha Nongstoiñ",https://www.urupang.com/khlem-adhar-ym-treh-ai-bording-ka-meecl-ha-nongstoin/
"Shillong, 28 Nailur:Ka Peoples Democratic Front (PDF), ka mih namar ba ki ain ba shna ka District Council (ADC), ki shah khylliap lut ha ka sorkar jylla ban pyniada ia ka jaitbynriew, la ong u MDC ka PDF u Bah Latiplang Kharkongor.Haba kren ha kane ka sngi Palei, u Bah Latiplang u la ong ba kum ki MDC kiba la don ha ka KHADC, la lap ba ki ain ba shna ka Council, kim shym la lah ban ieng namar ba la shah khylliap lut, ynda la poi ha ka sorkar jylla bad na kata ka daw, ki MDC ki la rai ban iakhun noh da ka elekshon MLA ha ka kyrteng ka PDF na ka bynta ban iasaid ha ka iing dorbar ban iada ia ka jaitbynriew.“Ngi hap mih ha u 2018 ban iada ia ka jaitbynriew. Bun ki mat kiba iadei ban iada da ki ain ia ka jaitbynriew ki shah khylliap noh ynda la poi ha ka sorkar jylla”, la ong u Bah Latiplang.U la ong ba ka PDF ka kwah ban ieng ha la ka nongrim, katkum ka rukom pyrkhat jongka ban iada ia ka jaitbynriew da kaba thaw da ki ain kiba khlain na ka jingshah banbein naduh ka jingkhang dewiong, jingkhang shyiap, ka jingkyntur ka MUDA, ka kam rangbah shnong bad kiwei.U Bah Latiplang u la ong ba ka donkam ban mih da ka kynhun namar ba lada iakhun marwei kan nym poi shano shano ruh hynrei ka donkam da ka kynhun ban iasaid bad ban iada ia ka jaitbynriew.“Ngi la thaw ia ka PDF, namar ba ngi donkam ban mih da ka kynhun, namar marrwei ym lah ban leh eiei”, u la ong.U la kynthah ia kane ka sorkar jylla da kaba ong ba ka la leh shibun ki kam kiba ktah jur ia ka jaitbynriew bad lada ailad biang kaei kaban jia ia ka ri bad ka jaitbynriew.U la ong ba kumba ka long mynta ka jingdon ka ain bat khyndew ne ka Land Transfer Act 1972, ka jylla ka la ngam lut, namar ba ki bar jylla kin sa thied duh ia ki jaka ki puta ha kane ka jylla.Ha kaba iadei bad ka jinglong nongialam u Bah Pynshngain N Syiem, u Bah Latiplang u la ong ba ia mynta u kitkhia bad sngew khia bha ia ka jaitbynriew hynrei ym lah pat ban tip ia kaba hadien.","Ba shah khylliap ha ka sorkar jylla,  donkam ban rung ha Iing dorbar",https://www.urupang.com/ba-shah-khylliap-ha-ka-sorkar-jylla-donkam-ban-rung-ha-iing-dorbar/
"Shillong, 28 Nailur:Ki riew ngeit na ka Balang Mawphlang Presbytery ka la kyntu ia ka Balang ban ym pdiang ia ka pisa ba la noh synniang u Chief Engineer barim ka PHE u Bah SK Sun kaba T. 6 lak.Ha ka jingshisha, u Bah SK Sun u la noh synniang sha ka Khraw Sing College da ka mon sngewbha ha kane ka taiew ba la dep.Ha ka jingpynlait kyrwoh, ki riew ngeit Balang kynthup ia ki Pastor bad ki nongialam Balang jong ka Presbyterian Church, ki la ong ba ka Balang kam kwah ban pyniakhleh ia ka pisa ba shu ioh ei bad ka pisa ba la pynlang da kawei na ka shiphew jong ki para bangeit katkum ka jinghikai jong u Jisu Khrist.Ki nongialam Balang ki la kdew ia ka kaiphod jong u CAG ba u Bah SK Sun, u la pyndonkam bakla da ki klur ha ka kyrteng ki skhim ba shu thok na ka tnad PHE.Halor kane, ki la kyntu ia ki nongialam Balang ban kyndit thiah bad ban buh jingkylli, la ki tip tynrai ne em, naei u Bah SK Sun u ioh pisa ban ai sha ka Balang.Lah ban kdew ba u Bah S.K Sun dang shen ha ka sngi balang mynta ka taiew u la noh synniang da ka song pisa T.6 lak, lai tylli ki Computer bad kawei ka Printer/Xerox Machine sha ka Khrawsing Christian College, Mawngap kaba dei ka Project jong ka Presbytery Mawphlang.Ha kane ka sngi la sakhi lang da ki dkhot ka Governing Body jong ka College, Christian Education Department, ki nongkitkam ka Jingïaseng Kynthei, Jingïaseng Samla, Presbyrtery, ki nonghikai bad ki samla pule ha kaba la pynïaid ïa ka jingïalang da u President ka Governing Body u Tbn. K. Lyngkhoi.La ïoh jingkren lyngkot na ka Presbytery kynthup na ka Jingïaseng Kynthei, Jingïaseng Samla kiba la pynpaw ka jingsngewnguh ïa une u rangbah uba la noh synniang ïa ka pisa bad kine ki tiar kiba la long ka jingkyrkhu ïa ka College ha ka por kaba dang donkam eh.U Bah SK Sun u la rai ban iakhun ia ka elekshon MLA 2018 na Mawphlang kaba mihkhmat mynta da u MLA ka Congress u Bah Kennedy C Khyriem.U Pastor Newyear Mawlong, uba dei u dkhot jong ka College, haba iakren bad U Rupang, um mynjur satia ia katei ka jingthoh pyrshah, ha kaba u ong “Ka dei ka jingai sngewbha ba ki ai ki briew, ngin leit bishar lei mangi.”U iathuh ruh ba ka jingai pisa, ka dei beit halor ka jingpynbeit jong ka College, ha kaba ka Balang kam don bynta eiei.Uwei pat u rangbah jong ka Balang Presbyterian, Mawphalng, haba iakren bad u nongthoh, u ong “Haba ioh balei ban kyntait”hynrei ha kajuh ka por, u ong shuh shuh ba ki shu bun kiba sngew lyngngoh, ba U bah Sun, u mih ban iarap, ha kane ka kynti, katba ha ki snem kiba mynshwa, um juh leh eiei.",“Wat pyn iakhleh ia ka pisa bym  hok bad kawei na ka shiphew”,https://www.urupang.com/wat-pyn-iakhleh-ia-ka-pisa-bym-hok-bad-kawei-na-ka-shiphew/
"Nongstoiñ, 29 Nailur:Ka Seng People’s Democratic Front (PDF), ka la jied mynta ka sngi, ia U Ma Synran Nongshlong, ban iakhun pyrshah ia u bah KP Pangniang u ba dei u MLA ba mynta jong katei ka Konstitwensi.U tei u samla, u dei uwei na ki nongpan tiket na ka seng HSPDP ban iakhun ia ka election shiteng samoi sha ka KHADC na katei ka Konstitwensi bad u ba la bat teng ruh kum u President ki samla joong ka HSPDP na Rambrai Jyrngam Konstitwensi.Katei ka rai jong ka PDF ka la paw shai, ha ka jingialang kaba la long mynta ka sngi hapoh ka Iing Dorbar jong ka RL Iew Rambrai ha kaba ki heh nongialam jong ka PDF na Shillong, ki la pdiang ia u bah Synran Nongshlong lem bad ia ki nongbud u bad ha katei ka sngi la ioh ruh ban thaw ia ka Zonal Committee jong ka PDF ha Rambrai Konstitwensi bad u bah Nongshlong un long kum u President.U bah Ivanlumlang Marbaniang President Rangbah jong ka PDF, u la ai khublei kyrpang ia u bah Synran, uba la kohnguh ban mih shakhmat bad kumjuh u la ai khublei ruh ia kiba ha Iing ha seng bad ki nongbud jong u, ha kaba u la pynpaw ruh da kaba u ong ba lada ym don ka jingiasngewthuh na Iing na sem kam myntoi ban iamih madan na ka bynta ban ialeh election.Katba na ka liang jong u bah Synran haba ai jingkren ha katei ka jingialang u la ong “Nga la don ka jingthmu la kham slem na ka bynta ban iatrei bad ban ia kit ia bah ia ki kam jong ka Konstitwensi ha kaba nga la pyrshang ruh ban pan tiket na ka HSPDP ban iakhun ia ka election shiteng samoi sha KHADC, hynrei ngam pat ju iohlad satia bad mynta kala plie ka lad ia nga lyngba ka jingwan ban wad hi ka PDF”.Shuh shuh u la ong ruh ba jia katba jia long katba long lada u Blei u i bit ia u ban un long kum u nongmih khmat, kam don jingeh ia ki paidbah bad kumjuh ia u kum u samla wat la ka Rambrai Konstitwensi ka dei ka Konstitwensi kaba heh bad kaba iar kaba don ruh kumba 228 tylli ki shnong bad hadub 60 tylli ki Polling Station, hynrei kum ki briew ngin shaniah ha ka jingpyniaid ba stad jong u Blei nongbuh nongthaw.U bah LG Nongsiej MDC ka Nongstoiñ haba ai jingkren u la ong ba lada ki paidbah kin ailad bad lada ka PDF kan wan ha ka bor khlem pep ngin sa lah ban pynduh noh ia ki ain khyllah, ba la wanrah da ka sorkar Congress da kaba ngin pynduh da kaba ngin tar syndon ia kitei ki ain khyllah hapoh ka Iing dorbar thaw ain jong ka Jylla.Nalor kitei kiba la ai jingkren ha katei ka jingialang la iadon lang ruh u bah Morning Mawsor MDC ka Mawshynrut, u bah Aibor L Nonglait Secretary PDF Central Body, u bah Auspicious L Mawphlang Secretary ka PDF sengkmie, u bah H.S. Marngar Adviser ka PDF bad kiwei kiwei kiba la ai jingkren bad pynshai ia ki nongrim jong ka party PDF.Ha katei ka jingialang la wan ban iashim bynta ruh da ki spah ngut ki paidbah na kylleng ki dong jong ka Rambrai Jyrngam Konstitwensi bad ha katei ka jingialang ka ioh ruh ban jied ia ki dkhot jong ki nongkitkam ka PDF Zonal Committee jong ka Rambrai Jyrngam Konstitwensi, ha kaba la pynskhem da u President ba rangbah jong ka party PDF.","Da U Synran na ka PDF, pyrshah  ia U Bah Pangniang ha Rambrai",https://www.urupang.com/da-u-synran-na-ka-pdf-pyrshah-ia-u-bah-pangniang-ha-rambrai/
"Jowai, 29 Nailur:Mynta ka sngi, ki nongshong shnong ka Ummulong, ki la ïa ïaid paidbah bad pynpaw ia ka jingpyrshah jongki, ia ka jingtrei kam jong U Rangbah Shnong ka Ummulong lem bad kiwei de, kiba don ha ka kynhun U Rangbah Shnong.Kitei ki paidbah, kiba don da ki spah ngut, ki dawa ba U Ma Shelsing Langi Rangbah, U Chairman ka shnong Ummulong, U Ma Briwon Pohshna bad u Secretary Shnong u Pyrkhatbha Lamare ba kin hiar shuki noh mardor.La kynnoh ba kitei ki nongialam shnong, ki la ïalam bakla ïa u Dolloi ka Elaka Jowai, ha kaba ki iathuh ba u paidbah ka shnong Ummulong, um kwah satia ban pynlong dorbar Shnong; katba ha kawei ka liang, ki paidbah katei ka shnong, ki la kynnoh ba hadien ba ki la ujor sha u Dolloi ba kim ju ïoh Dorbar, kumta u Dolloi ula bthah ïa u Ma Langi, ba un khot noh ha ka 28tarik une u bnai ban pynbeit ia huri hura hapoh katei ka Shnong.Shuwa ban ïaid paidbah, la don ka jingkynduh lang ha ïing dorbar ka Ummulong bad hadien kata ki sa ia mih paidbah, ha ryngkat ki jingthoh placard ban pynrem ïa ki nongïalam shnong.Ki Pulit ka Ummulong, ki la pyrshang ban pynsangeh ïa katei ka jingiaid paidbah, hynrei ki paidbah kim shym la patiaw ïa u pulit bad iaid la iaid paidbah ha ryngkat ka jingpyrta pynrem ïa ki nongialam shnong.","Mih ki paidbah Ummulong, ban  dawa hiar shuki Rangbah Shnong",https://www.urupang.com/mih-ki-paidbah-ummulong-ban-dawa-hiar-shuki-rangbah-shnong/
"Shillong, 19 Nailur:“Kum u Khristan nga don ka jingiadei bad ka Balang, ngan leit iakynduh ia u Archbishop, Ki pastor ka Presbyterian bad ia kiwei ki kynhun niam”, ong U Alphons Kananthanam, myntri ka sorkar India mynta ka sngi.U myntri ka sorkar pdeng, u leit iakynduh ia u Arch Bishop mynta ka janmiet bad ruh ia ki Pastor ka Balang Presbyterian kum shi bynta ka jingwan iuhkjat jongu sha ka jylla hadien ba u la shah thung kum u nongpeit ia ka BJP Meghalaya na ka bynta ka elekshon ban wan.Haba kren sha ki nongthoh khubor hadien ba la iakynduh ia ki nongialam ka BJP ha ka nongbah mynta ka sngi, u Alphons u la ong ba un leit iakynduh ia u Arch Bishop mynta ka janmiet bad ruh ia ki Pastor ka Presbyterian nalor kiwei pat ki nongialam jong ki jait niam.U la ong ba ym tang ban iakynduh ia ki nongialam niam hynrei un leit iakynduh ruh ia baroh ki kynhun bapher bapher ban iakren ban iaphylliew jingmut bad ki.Kumjuh ruh u President ka BJP u Amit Shah u la buh prokram ban iakynduh ia baroh ki nongialam niam ha ka jingwan jongu shane ka jylla tangba ym pat thikna ia ka jingwan jongu hadien ba u la weng noh namar ka jingdonkam kyrkieh.Ha ka jingshisha, u Amit Shah u la thmu ban wan sha ka nongbah ha ka 7 tarik u bnai ban wan hynrei la hap ban kynriah noh namar ba um pat lait.","Kum u Khristan, nga don jingiadei  bad ka Balang, ong U Alphons",https://www.urupang.com/kum-u-khristan-nga-don-jingiadei-bad-ka-balang-ong-u-alphons/
"Shillong, 29 Nailur:“Phi la ioh sngew ba ki don ki Khristan kiba shah shoh shah thang, ka jingshah pynpra ki iingmane ne ki mosque?” kylli U Alphonse Kananthanam, myntri ka sorkar India mynta ka sngi, haba kren ha ki nongthoh khubor mynta ka sngi.“Haba ka BJP ka wan ha ka bor ha u snem 2014, ki paidbah ka ri ki la ong ba ki Khristan kin shah shoh shah dat shah thang bad ki iingmane kin shah pynpra bad ki Mosque” ong biang U Alphons uba long u Khristan na Kerela uba la pule college ha St Anthony College Shillong bad ia ka post graduate na NEHU, Shillong ha ki snem ba mynshwa. U Alphonse, ula wan iuhkjat ha ka sien ba nyngkong, hadien ba u la shah jied ban peit ia ka BJP Meghalaya na ka bynta ka elekshon ban wan.U la kyntait ruh, ba ka jingsaphriang ha ki lad social media ba shah shoh shah thang bad shah pynpra ki iingmane, ka dei ki kam mutlop ban pynjah burom bad pynbudnam ia ka BJP.“Ka dei ka jingpyrshang mutlop suda ki bym shisha haei haei ruh. Ym don tang iwei I iingmane ba shah pynpra ne u riewngeit Khristan ba shah shoh shah dat. Nga dei u Khristan nga la long uba husiar ban peit ioh don shisha kum kane ka jingjia ha kylleng ka ri”, la ong u Alphons.U la ong ba kum kane ka jingpynsaphriang ha ki lad sam khubor, ka dei tang kumba leh ka Pakistan, kaba kynnoh khlem nongrim ia ka India ha ka dorbar UN da kaba pyni ia ka dur jong ka briew kaba bym dei satia ha IndiaU la ong ba u Myntri Rangbahduh ka ri u Narendra Modi u la burom ia baroh ki jaitbynriew bad ki jingngeit ha ka ri.“Ngi burom ia ka jingngeit jong phi, la ong u Modi, ngi la don 7 ngut ki MLA Khristan ha Goa, 2 ngut ki Khristan kiba dei ki myntri BJP ha ka sorkar ha Manipur, 2 ngut ha Nagaland bad 7 ngut ha Arunachal Pradesh”, la ong u Alphons.U la ong ruh ba u Myntri Rangbahduh ka ri u la shim khia da kaba pynlait im ia u Phadar Tom na kaba shah rahbor ha ki runar ha ri Yemen, kane ka sorkar ka la pynlait im ruh ia kawei ka sister kaba na Kolkata na ka jingshah rahbor.“Kane ka sorkar ka long na ka bynta ki paidbah baroh khlem kano kano ka jingsngew niam bad ngi kwah ba ki paidbah ka Meghalaya kin mad bad shim kabu ia kane ka jingangnud jong u Myntri Rangbahduh ka ri ban pynlong ia ka ri India kaba roi bad kaba khlain bym don bamsap”, la ong u Alphons.Halor ka jingkhang bam doh masi, u Alphons u la ong ba kane ka sorkar pdeng kam don bynta eiei ban khang ban hukum ia ki briew ban khang ne ban nym bam doh, hynrei ka shong ha ki briew kane ka jylla kumno ki kwah ban bam, ban riam.“Ki paidbah ka jylla ki dei ban rai hi, kaei ki kwah ban bam, kaei ki kwah ban riam bad kane ka dei ka nongrim jong ka BJP”, u la ong.U la ong ba ka jingkhang bam doh masi ka dei ka kam jong ka sorkar jylla bad ka sorkar pdeng kam don eiei ka jinghukum ban leh ia kane.Halor ka jingrakhe ia ka 25 tarik Nohprah kum ka Good Governance Day kaba dei ka sngi kyrpang ki Khristan, u Alphons u la ong ba kam dei ka good governance day hynrei ka Good Governance Week.“Ka sorkar kam kwah ban pynthut ia ka jingsngew jong kiwei ki jingngeit, ngi burom ia baroh ki jait niam”, u la ong.Halor ka jingthung myntri ia u da u Myntri Rangbahduh ka ri, u Alphons u la ong ba kane ka sorkar BJP ka burom ia baroh ki jaitbynriew rit paid bad na kata ka daw, ki don ki myntri sorkar ba dei na ka jingngeit Khristan kum ma u bad don ruh ki Muslim kiba long myntri ha ka sorkar u Narendra Modi.“Ngam dei u MP hynrei nga shah thung kum u myntri sorkar, kaei ka pyni, ka pyni ba u Myntri Rangbahduh ka ri u kwah ba kane ka sorkar ka dei ia baroh ym ka jongno jongno”, u la ong.","Phi la iohsngew ba don ki Khristan  kiba shah shoh, shah pynpra  iingmane, kylli U Alphons",https://www.urupang.com/phi-la-iohsngew-ba-don-ki-khristan-kiba-shah-shoh-shah-pynpra-iingmane-kylli-u-alphons/
"Shillong, 1 Risaw:Naduh u Snem 1971 shaneng ki don kumba 8,54,038 ki Bengali Hindu kiba lah wanphet sha Meghalaya, kata tang kiba la pynrung kyrteng,hynrei ki don bun bah sa kito kiba khlem don jingkhein shuh, ong ka HNLC, ha ka kyrwoh mynta ka sngi bad katei ka seng, ka kynnoh, ba ka dei ka jingleh jong ka sorkar Congress, ba ka kwah ban iarap ia ki hindu Bangladesh, kiba long ki sohpdung ha ka Pakistan. Katei ka seng, ka ong namarkata, ba lada ka sorkar India, ka beh ia ki Rohingya, kiba don kumba 40hajar ngut, ka dei ban beh ruh ia ki poiwir Hindu, kiba don ha Meghalaya. Ka HNLC, ka ong ba lada ka Sorkar kam patiaw, ka jaidbynriew kan hap ban khyrwait na tdong u khla ka India, kumba ki la jia ki jingiakhih mynder ha ki snem 1979, 1987 lane 1992.Katei ka kyrwoh, ka ong shuh shuh, ba kat kum ki lad pathai khubor ha ka 6 tarik, Nailur 2017, U Brigadier ki shipai u kam ba ki len shipai ki don ka jingma na ka HNLC, kumta hap ban pyrkhing iaki paidbah bad ka seng, ka ong ba kane ka jingkam jong u ka long tang ban tap eitmiaw khnang ba ka tnadshipai kan nang ioh shuh shuh ban skud jubor iaki jaka paidbah, ong ka kyrwoh na U bah Saiñkupar Nongtraw, Publicity Secretary, HNLC.","8lak tam ki Bengali Hindu, kiba  wan phet sha Meghalaya:HNLC",https://www.urupang.com/8lak-tam-ki-bengali-hindu-kiba-wan-phet-sha-meghalayahnlc/
"Shillong, 01 Risaw:U MLA ka Congress na Nartiang u Bah Sniawbhalang Dhar u la ong ba un sa peit ban pan tiket ne em na ka Congress bad yn sa leh ia kane hadien.Haba jubab ia ka jingkylli halor ka jingbym pan tiket na ka Congress, ha kane ka sngi Saitjain hadien ka jingialang ha Nartiang, u Bah Sniawbhalang u la shu kren lyngkut, “Ngan sa peit ngan sa pan hadien ruh”.Haba kylli biang, u la jubab da kaba ong, “Phi ( nongthoh khubor) phi kham tip kham bha”.U MLA ka Nartiang um kren jrong shuh hadien kane bad u la iaid noh.Lah ban kdew ba san ngut ki MLA ka Congress kynthup u Bah Sniawbhalang na Nartiang kim shym la shim phom satia na ka party ban pan tiket na ka bynta ka elekshon MLA ban wan.Kiwei pat ki kynthup ia u Bah Prestone Tynsong na Pynursla, u Bah Rowel Lyngdoh na Mawkyrwat, u Bah Ngaitlang Dhar na Umroi, bad u Bah Pynshngain N Syiem uba shah sospen na Mawsynram.Ka jingthep phom ka la kut naduh ka 15 tarik u bnai ba la dep bad kumba ka paw, na kine ki jaka ba kine ki MLA kim pan tiket, la don da kiwei pat ki briew kiba la pan tiket na ka Congress.Katba ka kynhun jong u Bah Sniawbhalang, Bah Prestone, Bah Rowel bad bah Ngaitlang ki la lah ban leit iakhun noh na ka NPP katba u Bah Pyshngain u lah ban iakhun noh na ka party thymmai ka PDF.","‘Ngan sa pan tiket hadien’, ong u Ma Sniawbhalang",https://www.urupang.com/ngan-sa-pan-tiket-hadien-ong-u-ma-sniawbhalang/
"Shillong, 01 Risaw:U President ka Ri u Ram Nath Kovind ha ka sngi Saitjain ula thung ïa u Lat ba pura jong ka Jylla Meghalaya u Ganga Prasad.Kane ka jingthung ia u Lat ba pura ka long hadien phra bnai naduh ba u Lat barim u V.Shanmuganathan u la risain na ka shuki, ha ka 26 tarik Kyllalyngkot mynta u snem.Ia u Prasad la jied kum u Member of the Legislative Council (MLC) ka Bihar ha u snem 1994. U la long u dkhot ka MLC la 18 snem lynter bad u la long ruh kum u nongïalam ka BJP ha katei ka Council.Ia u Ganga Prasad la kha ha ka 8 tarik Naitung 1937 ha Patna, Bihar. U la pyndep ïa ka jingpule haduh ka B.Com bad u dei uwei na ki nongïalam ba la rim bha jongka BJP. U la long teng ruh u General Secretary ka BJP ha Bihar. U la ïalam ïa ka Liang pyrshah ha ka Legislative Council na ka bynta 5 snem.Na ka liang u Myntri Rangbah ka Bihar u Nitish Kumar u la ai khublei ïa u Prasad uba la shah thung kum u Lat ka jylla Meghalaya bad u kitbok kit rwiang ïa u ba un lah ban ai ka jingshakri ba bha tam.U Lat ba shipor ka Meghalaya u Banwarilal Purohit uba peit ia ka Jylla Assam, ula shah thung mynta kum u Lat ba pura ka Jylla Tamil Nadu ha ka jaka jong u C Vidyasagar Lat ka Jylla Maharashtra, uba peitlang shipor ïa ka Tamil Nadu.Ha ka jaka jong u Purohit, la thung ïa u MLA barim ka BJP na Delhi u Jagdish Mukhi kum u Lat ka Assam. U Nong ïalam ka BJP u Satya Pal Malik ula shah thung kum u Lat ba thymmai ka Bihar, kaba u Kovind u bat ïa ka shuki kum u Lat shuwa ban shah jied kum u President. U Heh shipai bala shongthait u Brigadier (Dr) BD Mishra ula shah thung kum u Lat ka Jylla Arunachal Pradesh kaba ju peit lang shipor da u Lat ka Jylla Nagaland u Padmanabha Balakrishna Acharya.Ha kajuh ka por, u President ula thung ruh ïa u Chief Admiral bala shongthait ka Navy, u Devendra Kumar Joshi kum u Lieutenant Governor ka Andaman and Nicobar Island.","U Lat ka Jylla, u nong-Bihar",https://www.urupang.com/u-lat-ka-jylla-u-nong-bihar/
"Shillong, 01 Risaw:Ka UDP ka la thalain tyngeh ia ka jingleh sting ka sorkar jylla ia ka tnad ka rep ka riang, haduh ba ka la pynbat director ha kawei ka briew haduh lai tylli ki tnad kiba don ha ka.Haba pyntip ia kane, u General Secretary ka UDP u Dr Jemino Mawthoh u la ong ba mynta la shi snem tam, ka director jong ka tnad ka Rep ka riang ka la bat lang ia ka kam director jong ka Agriculture and Research & Training bad ruh ia ka tnad Horticulture.“Kane ka dei ka jingleh sting ka sorkar jylla khamtam ia kine ki tnad kiba donkam bha kiba iadei bad ki paidbah nongrep”, la ong u Dr Jemino haba kren mynta ka sngi.U la ong ba ka sorkar jylla ka pyrta man ka por ban pynkiew ia ka rep ka riang ha ka jylla hynrei kaba lyngngoh ka long ba ia ki kam ba kongsan ba dei ban pyniaid sted ia ki kam ki jam, la bynshet tang ha kawei ka briew khlem pyndap haduh kine ki sngi.Ym tang katta, ha ka tnad Horticulture, wat ia ki kam District Horticulture ba bun la shu pynthylli kai kumto bad kane ym tang ba ka pyndkoh ia ka jingtreikam hynrei kan pynduh lad ruh ia kiba dei ban ioh kiew kyrdan ha kane ka tnad.“Ym tang ia kine, ia ki 3 tylli ki kam joint director ruh khlem pat pyndap ka sorkar ha kane ka tnad”, la ong u Dr Jemino.U la ong ba ha ka por ba u wanrah ia ka jingkylli balei ka sorkar kam shym la pyndap ne thung ia ki 73 tylli ki kam ba lait ha ka tnad ka rep ka riang hynrei ka jubab ka long ba ka dang don ha ka jingiakhun mukotduma. Katkum ka jingong u Dr Jemino ka sorkar ka lah ban leh da kawei ka lynti ban thung kam ia kiba biang wat haba ka don ha ka mukotduma namar ba ki lah ban palat rta lashai bad kim lah shuh ban aplai kam.","Palat shi snem, kawei ka director  ia lai tylli ki tnad rep ka Jylla",https://www.urupang.com/palat-shi-snem-kawei-ka-director-ia-lai-tylli-ki-tnad-rep-ka-jylla/
"Jowai, 2 Risaw:U Rangbah shnong bad Secretary Shnong ka Ummulong ki la ujor ejahar ia ki paidbah nong shong shnong ka Ummulong kiba la iaid paidbah ha kane ka 29 tarik kum ka dak ka jingpyrshah jong ki ia utei u rangbah shnong bad Chairman Shnong bad Secretary ShnongU ma SS Langngi bad u ma Pyrkhatbha Lamare ki la ujor FIR ia u Chambel Myrboh bad ia kiwei kiwei kiba leit ban pyrta pyrshah ia ka jingleh kitei ki nongialam shnong.Kitei ki paidbah ki la iaid paidbah bad pyrta ba ki kwah dorbar shnong, ki kwah ban jied rangbah noh da kiwei.La kynnoh ruh ba kitei ki nongialam shnong kim shym la khot dorbar la lai snem eiei mynta. Haba la dawa ki paidbah ruh kitei ki nongialam shnong kim shym la khot ia ka Dorbar bad kumta ki la thoh sha u Dolloi bad na ka liang u Dolloi ka Elaka Jowai ruh u la thoh sha u Rangbah ban hukum ia u Rangbah shnong ban lum ia ka Dorbar ha ka 28 tarik.“Kitei ki nongialam shnong ki la thok ia u Dolloi ha kaba ki la jubab ba la dep pynlong ia ka Dorbar”, la ong ki paidbah na katei ka shnong.",Ujor ejahar U Rangbah Shnong ia ki paidbah Ummulong,https://www.urupang.com/ujor-ejahar-u-rangbah-shnong-ia-ki-paidbah-ummulong/
"Shillong, 01 Risaw:U Myntri sorkar barim u Bah Robert G Lyngdoh u lah ban long kum uwei na ki nongialap elekshon lem ia ka UDP ha kane ka elekshon ban wan.Ha ka jingialang jong ka UDP Youth Wing Shillong City kaba long ha kane ka sngi Saitjain, u Bah Robert u la iadon lang ha kaba u la ai jingkren ruh hakhmat ki samla ka UDP.U General Secretary ka UDP, u Dr Jemino Mawthoh u la ong ba ka jingwan iadon bynta lang u Bah Robert ka ai mynsiem shibun ia ka seng, namar ba u dei u met ba kynsai ha ka jylla uba la noh synniang ha ka roi ka par bad ha ka sain pyrthei.“Ka jingdon jongu, ka la ai mynsiem ia ka UDP hynrei ngim pat lah ban ong ba un wan iasoh bad ka party. Ngi khot ia u ban ia ai jingmut lang kum uwei na ki riew sain dur ha ka roi ka par”, la ong u Dr Jemino.Ha kajuh ka por, u Dr Jemino u la ong ba ka jingiadon lang jongu ka thew ba u lah ban don bynta bad ka party ban long kum uwei na ki nongialap elekshon watla um pat rung sha ka party.“Ka jingdon mynsiem jongu bad ka party ka thew ba u lah ban iadon bynta hynrei kaba kongsan ka long ba ka shong u kum u rangbah ba la ih”, la ong u general secretary ka UDP.Ha ka jingialang ha kane ka sngi Saitjain, la don lang u Bah Bindo M Lanong, nalor u Bah Joe Marwein, bad u Bah Allan F DKhar.Ka jingialang ka long ban pynnep ia ki samla kumno ban tur na ka bynta ban trei ha kane ka elekshon ban pynthikna ba ka party kan ioh ia ka bor synshar ha ka jylla.Ha kawei pat ka khubor, ba la phah da U bah BM Lanong Senior Working President ka UDP, la iathuh ba ka jingialang ki samla UDP ka sor Shillong kaba la long ha ka sngi saitjain 30 tarik Nailur,da kawei ka sur ka pynpaw ba ka por ka la dei ban weng noh ia ka Sorkar Congress u Mukul Sangma ha ka election 2018 bad ban ailad noh ia ki seng trai ri UDP-HSPDP-GNC ban shimti ia ka Sorkar Meghalaya. Ka jingialang ka kyrpad ia ki paidbah ka Ri ba kin kyrshan ia katei ka jingthmu, khnang ban wanrah jingshngain bad jingroi-jingpar ha ka jylla, ha bun ki liang, namar ki nongialam Seng Trai ri ba mynta ki kham shemphang, kham tbit, kham hok bad kham don ka mynsiem shakri, ban ia ka kynhun Congress u Mukul Sangma.U Bah R.G.Lyngdoh Minister bad Vice Chancellor barim uba la long u kongsan, u kyntu ia ki samla ba kin long kiba iohi jngai haba kyrshan ia kino-kino ki seng bad ban wanrah noh ia ki jingkylla, namar ka sorkar Congress kam don ki nongialam babit bad ka sorkar ka tlot ban wanrah jingroi ha ka ri, namar ka dei ka Sorkar kaba trei matlah khlem Policy bad ba ka jur ruh shibun ka bamsap.Ka la don ka jingsngew khia ia ki jingma babun kiba ap ia ka jylla bad ia ki paidbah ha kine ki por bad ki nongkren ki la kyntu ia ki samla bad ia ki paidbah ba kin long kiba peitngor, husiar bha bad ban ieng tylli lang ha ka nongrim ban iada ia ka jylla bad ia ki paidbah da ka jingiatylli lang.Ka jingialang ka la duwai kyrpang na ka bynta arngut ki samla kiba la khlad kyndit kiba long ki nongkit kam ka UDP bad la ieng sngap jar ar minit ban duwai na ka bynta ka jingjah thait basuk kitei ki arngut ki samla, u Yosil Mawlein bad u Gary Field Basaiawmoit.",Lah ban long nongialap elekshon  u Bah RG Lyngdoh ia ka UDP,https://www.urupang.com/lah-ban-long-nongialap-elekshon-u-bah-rg-lyngdoh-ia-ka-udp/
"Shillong, 22 Nailur:Ka sorkar jylla ka la mynjur ban bah khlieh ia ka MeECL haduh T. 800 klur ba kan shim ram na ki bynta ki jingdonkam jongka.Ia kane la mynjur da ka kynhun Myntri mynta ka sngi.U Mukul Sangma, Myntri Rangbah, haba kren hadien ba wai ka jingialang, ula ong ba ka jingmih na ka jingkamai ka MeECL ka don shibun ka jingiapher ka jingpynlut bad kane ka tnad sam ding ka jylla, bad haba peit ia ka rukom treikam jongka, ka sorkar ka la rai ban ai biang ia ka jingkyrshan ba kan lah ban shim ram ym palat ia ka T. 8 spah kur.Katkum ka jingong u Mukul ka MeECL, ka lah ban pynmih khajna tang kumba 200 klur tam ha ka shi snem.“Ka sorkar kan bteng ban kyrshan ia ka MeECL ban bah khlieh lem haduh ka jingmang kaba T. 800 klur”, la ong u Mukul bad bynrap, ba kane ka mut ba ka MeECL ka lah ban shim ram na ki bank lyngba ka jingbah khlieh ka sorkar katkum kane ka dor ba la buh.U la ong ba ka jingbah khlieh ka sorkar ka la long haduh T. 1174 klur hynrei ka MeECL ka la lah ban pynlait noh haduh T. 595.64 klur bad namar kane, ka la ka la hiar sha ka T.800 klur.“Ka MeECL ka la pynlait noh T. 595.64 klur sha ka sorkar namar ba kam lah ban pyndonkam”, la ong u Myntri Rangbah.U la ong ba shi bynta na kane ka long kum ka jingpyrshang ka sorkar ba thaw thymmai ban pyniaid ia ka kam pisa pilain ha kane ka tnad.",Mynjur ka Sorkar ban bah khlieh  ia ka MeECL haduh T. 800 klur,https://www.urupang.com/mynjur-ka-sorkar-ban-bah-khlieh-ia-ka-meecl-haduh-t-800-klur/
"Shillong, 22 Nailur:3 ngut ki MDC jong ka seng Congress ha JHADC ki la pep ha ka dorbar kyrpang mynta ka sngi. Kitei ki 3 ngut ki kynthup ia u CEM uba dang shu risaiñ u ma Thombor Shiwat bad kiwei pat ki 2 ngut ki long u Joinwell Pyrtuh bad u ma Badon Rymbai.Katei ka dorbar ba la pyniaid da u Chairman u Arborhima Darnei, ka la neh tang katto katne minit namarba ka long tang ka dorbar ban pyntip ba u CEM u la risaiñ ban pyntip sha u Lat ka jylla ba un buh sngi ia ka dorbar kyrpang ban jied CEM thymmai.Lah ban kdew ba ka seng Congress kaba bat ia ka bor synshar ha JHADC ka la thung ia u ma Andrew Shullai kum u nongialam ba thymmai jong ka ha JHADC.",Pep dorbar 3 ngut ki MDC Congress ka JHADC,https://www.urupang.com/pep-dorbar-3-ngut-ki-mdc-congress-ka-jhadc/
"Shillong, 22 Nailur:Ki lad khubor ki la pynthikna ba u myntri rangbah ka jylla u Dr.Mukul Sangma un ym ia khun satia ar konstitwensi kumba la saphriang ki khubor ha kine ki khyndiat sngi. Ka khubor ba la ioh lum la iathuh ba u Dr.Mukul u khlem shim phom satia na Songsak ha ka jingdie phom pan tiket ka Congress. La iathuh ba u Dr.Mukul u don jingmut ban pyniakhun da u MLA barim jong katei ka konstitwensi na ka seng Congress u Tonsing N Marak.Katei ka tyllong khubor kab ala ioh lum ka la pynthikna ba u myntri rangbah un ia khun beit thik tang na Ampati konstitwensi ha kane ka elekshon MLA 2018 bad la ong ba ka jingleit tur jong u ha kine ki sngi sha Songsak ka dei ba u kwah ban pyntroiñ ia ka seng NPP kaba mihkhmat ia katei ka konstitwensi da u Nihim D Shira. Lah ban kdew ba ha ki khyndiat sngi ki khubor ki la saphriang bha ba u myntri rangbah ka jylla u DR.Mukul Sangma un ia khun ar tylli ki konstitwensi hynrei hadien ka jingdie phom tiket jong ka seng Congress la pynthikna ba u myntri rangbah u khlem shim phom, hynrei la shim phom da u Tonsing N Marak.",U Mukul un ia khun tang na Ampati,https://www.urupang.com/u-mukul-un-ia-khun-tang-na-ampati/
"Shillong, 22 Nailur:Ka sorkar ka la pdiang ia ka kyndon ka skhim shispah sngi ne MGNREGS Act 2005 ban buria ia ki nongbylla lada kim pat ioh ia ka bai nong hadien 15 sngi ba la dep trei.“Ka jingialang kynhun myntri ka la rai ba katkum ka kyndon ka MGNREGS, ki nongbylla ki bym pat ioh ia ka bai nong hadien 15 sngi, yn buria ia ki da kaba khein na ka bai bylla ba ki dei ban ioh”, la ong u Mukul Sangma hadien ba la wai ka jingialang ka kynhun myntri.U la ong ba ka sorkar kan buria ia ki ha ka jingkhein kaba long .05 percent.“Ngi la buh khnang ia ka pisa T. 35 klur na ka bynta kane ka jingthmu lada donkam”, la ong u Mukul.U Myntri Rangbah u la ong ba kane ka T. 35 klur ka dei ruh na ka bynta ban nang siew ia ka bai nong jong ki nongbylla lada ka sorkar pdeng ka slem ban pynlait pisa.U Mukul Sangma haba pyntip ia kane u la ong ba bunsien ki nongbylla kim ioh ia ka bainong hapoh ka 15 sngi bad lyngba kane ka jingpyntreikam ka sorkar, kin ioh ia ka jingburia nalor ka bainong lada slem ban siew ia ki.Ki don kumba 4 lak ngut ki briew ba don job card ha jylla baroh.","Kiba khlem ioh bylla hadien  15 sngi, yn buria ka sorkar",https://www.urupang.com/kiba-khlem-ioh-bylla-hadien-15-sngi-yn-buria-ka-sorkar/
"Shillong, 14 Nailur:Ka Joint Action Committee South Lyngngam Border Area (JACSLBA), ka sngew lyngngoh tyngeh, ba U Bah Airmarshal Diengngan, uba don tang 11 sngi ha ka seng United Democratic Party (UDP), ba ula pynbna ba un iakhun ia ka elekshon MLA 2018,wat hadien ba ula shah kyntait ia ka tiket, ha ka seng UDP; hadien ba la tyrwa ia ka tiket sha U bah Pious Marwein, ba un iakhun na ka Ranikor Constituency.Na ka liang jong ka komiti, ka kren shai, ba kan kyrshan ha kane ka kynti ia U Bah Marwei, uba dei u kandidet jong ka seng UDP, ong ka kyrwoh na U bah WG Dkhar bad U bah C Nongbri Secretery ka JAC South Lyngngam Border Area, kumba ki la ia rai ha ka jingialang paidbah kaba la long ha ka 26tarik Nailar 2017.","U Airmarshal, tang 11 sngi ha UDP",https://www.urupang.com/u-airmarshal-tang-11-sngi-ha-udp/
"Shillong, 14 Nailur:U Myntri Rangbah ka jylla u Dr Mukul Sangma u la ong ba ki seng sain pyrthei ki dei ban kiar na kaba pynlong kam sain hima sima ia ka kam iakajia pud bad ka Assam namar ba katba nang ialeh politik, kan nang pynjynjar pynban ia ki paidbah ba sah ha ki thain khappud.Haba kren sha ki nongthoh khubor mynta ka sngi, u Dr Mukul u la ong,“Kam don ka daw ban ialeh ne pynlong kam sain hima sima ia ka kam khappud bad ka Assam. Lada ngi pynlong kum ka kam politik, ka jingjynjar kaba kham jur kan long ia ki paidbah bapli ba sah ha khappud bad ka Assam”.U la ong ba ka jingkynnoh ka Assam ba kyntur pud ka Meghalaya ka long ka bym iahap bad kumjuh ruh ban iakynnoh mar kylliang, kan nym poi shano shano ruh hynrei ka donkam ban iakren iasyllok ban poi sha ka lynti ka jingiabeit mar kylliang.“Kum kata ka jingkynnoh bad ka jingpyni nia mar kylliang kan nym bha ha ka thai mihngi. Ngi la bat ia ka kular ba ia kane ka kam iaknieh jaka khappud, kaba bha tam ka long ban iakren ha miej markhmat namar ba ngi la iohi ia ka jingjynjar ba ki paidbah ba sah ha khappud katno ki shem jynjar”, la ong u Myntri Rangbah.U la ong ba na ka liang ka sorkar Meghalaya ka la dep rai ban rah ia kane ka kam sha ka sorkar pdeng ban iapynbeit hynrei na ka liang ka Assam ka la kyntait bad kam pdiang.“Ngi la dep iakren bunsien bad ka Assam naduh ka kyrdan u Myntri Rangbah haduh ka kyrdan jong u Chief Secretary bad ka dei ka bynta jong ka Assam ban pyni ia ka jinglong rangbah bad ka jingkut jingmut ban iapynbeit ia kane ka kam”, u la ong.U la ong ba ka sorkar Meghalaya ka la dep phah ia ki dulir jingpynshisha ia ki jaka ba ka kam hynrei na ka liang ka Assam ka la pan por shi pan por haduh mynta.“Ngi la dep pynbit pynbiang ia ki sakhi satar ban pynshisha ia ki jaka ba ngi kam hynrei ki (Assam) ki pan por bad ki pan por biang ba ki dang donkam ban pynbeit ia kane ka kam”, la ong u Dr Mukul.U la ong ba kaba kongsan ka long ba ki ar tylli ki jylla, kata ka Assam bad ka Meghalaya ki dei ban iakren markhmat ban iapynbeit ia kane ka kam kaba sahteng slem bah haduh mynta mynne.","Wat pynlong politik ia ka kam  khappud, ong u Dr Mukul",https://www.urupang.com/wat-pynlong-politik-ia-ka-kam-khappud-ong-u-dr-mukul/
"Nongpoh, 14 Nailur:Da kaba pyrshah halor ka jingpynduh kynsan ia ka Umroi Block Congress Committee, ki nongialam ba ha khmat ka Umroi Assembly Youth Congress, hapoh ka jingialam u samla P.P Rynghang kum u President lem bad kiwei ki nongialam mynta ka sngi ki la pyndkut noh ialade na ka jinglong kum ki dkhot ka seng Congress, da kaba mih noh ialade na ban long kum ki nongialam bad ki dkhot hapoh ka Umroi Assembly Youth Congress.Haba pyntip sha ki nongthohkhubor, u President ka Umroi Assembly Youth Congress, u samla P.P Rynghang, u la ong ba ka daw hi kaba la pynlong ia ki samla ban mih noh na ka jinglong kum ki nongialam bad dkhot ka seng Congress, ka dei halor ka nongrim ba ki pyrshah jur halor ka rukom treikam ka Ri Bhoi District Congress Committee.U la ong ruh ba kum ka Youth Congress, ki la trei shitom ha kane ka Ilekshon kaba la dep bad ha kajuh ruh ka por ki la lah ban pynjop don burom ia u Ma Ngaitlang Dhar, ha kaba ka seng, ka la nangkhlain nangkhlain katba nangmih ki sngi bad khamtam eh haba iadei bad kka jingpynkhreh ha kane ka Ilekshon 2018, hynrei tang namar ka jinglehdonbor ka Ri Bhoi District Congress Committee ban pynduh jubor ia ka Umroi Block Congress Committee ha ka jingialam u Ma Ngaitlang Dhar, MLA ka Umroi kum u President, kan ktah shikatdei eh ia ka seng, ha ka jingpynkhreh ha kane ka Ilekshon 2018.Ka jingpynduh noh ia ka Umroi Block Congress Committee, ka dei kawei na ka daw bah ba kum ki nongialam ka Youth ki pyrshah bad ki la shim ruh ka rai ban iehnoh kam noh na ka kam nongialam ka Youth Congress kaba dei halor ka nongrim ba ka Party Congress ka la shu leh donbor bad khlem da sngaplang ia ka sur jong ki nongialam ka party, la ong u P.P Rynghang.Kumta ia mynta kum ki nongialam ka Youth Congress, kim don bynta ei ei shuh ha ka party Congress bad ia ka rai kaba kin pyniasoh noh sha kiwei pat ki party kin sa shim rai kham hadien, u la bynrap.",Mih ki heh Congress na Umroi,https://www.urupang.com/mih-ki-heh-congress-na-umroi/
"Shillong, 14 Nailur:U MP ka Congress na Shillong u Bah Vincent H Pala u la ong ba ka jingthmu jong ki katto katne ngut ki MLA ban mih noh na ka party lehse namar ba ki iohi ba ka party kan nym wan shuh ha ka bor ha ka elekshon ban wan hynrei ym lah ban tip ba ka jingmut dur jongki, ka lah ban nym urlong.Haba kren mynta ka sngi, u Bah Pala u la ong ba ka jingkynrum kynram ha ka seng, kam dei kaba thymmai hynrei mynta ka kham jur namar ba ki MLA ba kham rim ki la mih na ka seng, kum jong u Bah Prestone Tynsong, u Bah Sniawbalang Dhar, wat u Bah Ngaitlang Dhar bad u Bah Rowel Lyngdoh.“Ka kynrum kynram ka dei ka bynta ka politik bad man ka por ka ju don hynrei mynta ka kham jur namar ba ka BJP ka don ha ka bor ha Delhi. Ki mih ym ba isih Congress hynrei ki mutdur ba ka BJP kaba don ha ka bor ha Delhi kan sa don ha ka bor ha kane ka jylla ruh”, la ong u Bah Pala.U la ong ba kine ki MLA ka party ki sngew ba ban leh politik khlem ka bor kim lah ban leh eiei bad na kata ka daw ki sa mih noh bad ym lah ban pynrem iano iano hynrei ka shong ka jingstad jongki.“Hynrei ki don kiba lah ban shong khlem ka bor, ki don ki bym lah”, la ong u Bah Pala.U la ong ruh ba ka jingpyndam ia ki 7 tylli ki Block Congress ka dei ka jingstad bad ka jingshemphang jong u President ka MPCC u Bah DD Lapang uba la don ha ka sain pyrthei palat ia ka sanphew snem.“Ban iada ia ka jingthmu ban pynsniew dur ia ka party bad kum ka pary kam lah ban shu sngap ban shu peit ia kaei kaba ki thmu ban pynsniew namar ba u Bah Lapang uba la shemphang la sanphew snem tam, kaei kaei kaba u leh u la tip bad da thew”, la ong u Bah Pala bad bynrap, “ka dei ka bynta jong ka jingtreikam jongki (MPCC), kam dei eiei kaba bakla”.U Bah Pala ula kam ruh ba u la don ka jingtip ba kin sa mih bad u la iakren ruh ia u Bah Lapang halor kane ka bynta ba dei ban leh eiei ym ban ap haduh ban kin da mih ioh kan nang sniew shuh shuh.“Nga ruh nga la tip hi ba kin sa mih bad nga la kren ruh ia u Bah Lapang bad ban ia kaba ap haduh ba kin da mih, ka bha ba leh noh mynta namar ba maki ruh ki pyrkhat hi, namar ba lada nga smat, kiwei ki lah ban kham smat”, u la ong.U la kyntait ba ka dei ka bor jong ka BJP ban pynpait ia ka BJP hynrei u la og ba ka dei ka jingpyrkhat jongki ba kin don ha ka Congress kan nym wan shuh ha ka bor.“Kam dei ka bor BJP hynrei ka dei ka jingpyrkhat ba ka Congress kam nym wan ha ka bor bad ngam tharai ka jingmut jongki kan urlong ne em”, u la ong.Haba twad jingmut la ka Congress kan wan biang ne em ha ka bor ha ka elekshon ban wan, u Bah Pala u la ong ba ka por ka dang kloi than ban kren ia kane namar ba wat tang ia ki kyrtong ruh ka party kam pynbna satia.",“Ki mutdur ba ka Congress  kan nym wan shuh ha ka bor”,https://www.urupang.com/ki-mutdur-ba-ka-congress-kan-nym-wan-shuh-ha-ka-bor/
"Shillong, 08 Nailur:Ban kyntiew ia ka mynsiem iakop ban leh bha hapdeng ki skul, ka Meghalaya Board of School Education (MBoSE) ka la pyntreikam ia ka kyndon ba naduh ka samoi 2018, kan sa mait naphang ban nym ithuh shuh ia kino kino ki skul ki bym lah ban pass ia ka eksamin matrik ne Secondary School Leaving Certificate (SSLC).Kane ka sienjam ba ka Board ka la shim ka long ban pynlong ia ki skul ba kin trei shitom ban pynthikna ba ka jingpass percentage kam dei ban duna ia kaba la buh lada ki dang kwah ban ioh ia ka jingithuh.U Joint Director ka Board u Bah M Marbaniang haba iakren bad u nongthoh khubor, u la ong ba kane ka sien jam ba la shim ka long hadien ba ka Board ka la lap ba don bun ki skul ki bym shym la lah ban pynpass ia ki khynnah sha ka 50 percent haduh lai ne saw snem ruh katba ka tulop ki ioh kaba heh na ka sorkar.“Ngi don kumba 566 tylli ki skul ba la pyniasoh (affiliated) bad ka MBoSE na ki kumba 2000 tam ha ka jylla bad na kine, ki don kumba 60 tylli kiba tlot bha ki bym lah ban kot sha ka 50 percent”, la ong u Bah Marbaniang.Katkum ka jingong u Bah Marbaniang, ka jingbuh kyndon ka Board ka long ban pynthikna ba ki skul ki dei ban trei shitom ban leh bha ban pynlah ban pynpass bha ia ki khynnah bad kane ka long shi bynta ban wanrah ia ka pule pule kaba bha ha ka jylla.Shisien ba ki la shah pynduh noh ia ka jingithuh, kin sa kylla skul private noh bad bad ki adhoc grant na ka sorkar ruh ki lah ban nym ioh shuh, la ong u Bah Marbaniang.“Kane ka kyndon kan treikam naduh ka samoi eksamin 2018”, la bynrap u Joint Director ka Board bad bynrap, ‘lada ki lah ban leh bha biang, kam don jingeh ia ka Board ban ai ka jingithuh biang’.Ha kawei ka liang, u President ka Khasi Jaintia Deficit School Teachers Association bad u chairman ka JACATAM u Bah ED Nongsiang u la ong ba ka seng ka pdiang bad iahap bha ia kane ka kyndon ba la wanrah ka MBoSE ban pynkiew ia ka pule puthi ha ka jylla.“Ha ngi, ka biang bha kane ka jingleh ka MBoSE namar ba kito ki skul kim lah ban leh bha ym tang shisien hynrei la bun sien”, la ong u Bah Nongsiang.U la ong ba ka jingai daw ba kan ktah sha nongkyndong kam da shongnia than namar ba ki skul kiba la ioh jingithuh na ka Board kila ioh ia ka tulop kaba biang na ka sorkar bad ki nonghikai kim dei ban leh sting.“Ki don ki skul ki bym pass bha hynrei ki ioh ki jingmyntoi baroh kumba ioh kiwei ruh bad kane kan pynkyndit ia ki ban lehbha”, la ong u Bah Nongsiang.Katkum ka jingong u President ka KJDSTA ka dei ka sienjam ban kyntiew ia ka pule puthi ha ka jylla namar ba bunsien ha nongkyndong ki nonghikai ki lah ban leh sting tang namar ba ioh tulop kaba biang na ka sorkar. “Ka dei ka thong jong ngi ki nonghikai ban pynlong ia ka pule puthi kaba bha”, u la ong.Kumjuh u Publicity secretary ka KJDSTA u Babu Kular Khongjirem u la ong ba ka long kaba bha eh namar ba ka seng ka la dep ai jingmut ruh sha ka sorkar lyngba ka 5th Pay Commission ba ia kito ki skul bym pat ioh deficit lada ki leh bha, ka dei ban pynrung ha ka deficit“Ki skul ki dei ban don ka jingiakop khnang ban kyntiewia ka pule puthi”, la ong u Babu Khongjirem.Katkum ka jingtip,kiba bun ki skul ki bym kot ia kane ka percetage ki dei na rilum Garo bad katto katne ha Khasi Hills.Lah ban kdew ba ka MBoSE ka bthah ïa baroh ki skul kiba pynïasnoh bad kiba la ïoh jingithuh na ka Board katkum Affiliation Chapter iv.2i, ki dei ban pynneh ïa ka Average Pass Percentage kaba long 50% ha baroh ki eksamin ba la pynlong da ka Board.Katkum u kyrwoh ba la phah da u Pravin Bakshi, Executive Chairman ka MBoSE, u la ong, Executive Chairman ka Meghalaya Board of School Education u la ong ha kine ki lai snem ba ladep katkum ka rekod jong ka eksamin SSLC bad HSSLC ka la pyni bun tylli ki skul kim shym la lah ban kot ïa kane ka kyndon ba la bthah da ka Board.Ka Board, kaba la shimkhia bha halor kane, namarkata, ka la maham tyngeh ïa kum kine ki skul ba ki dei ban kot ïa kane ka pass percentage ha ki snem ban sa wan, hynrei lym kumta ka Board kan shim da ka rai kaba tyngeh katkum ka kyndon (Regulations) kaba lah ban poi wat haduh u pud ban pynduh noh ïa ka jingai jingithuh (de-affiliation) lada long kaba idonkam.","Ki skul bym lah ia ka 50 percent  ha ka SSLC, kin kylla private biang",https://www.urupang.com/ki-skul-bym-lah-ia-ka-50-percent-ha-ka-sslc-kin-kylla-private-biang/
"Shillong, 8 Nailur:“Wat kren ha ka kyrteng ka Federation” dumok U Chief Executive Member ka Khasi District Council, ia U bah John Kharshiing mynta ka sngi, ha ka jingialang kaba long ha ka Conference Room jong ka Khasi District Council bad ula ong shuh “Ban kren ia ka FKS, ki dei ban long tang ki Syiem, ki Lyngdoh”.Ha ka jingiakren bad u Rupang, U Bah John F Kharshiing, uba dei U Chairman ka Dorbar ki khlieh nongsynshar, ula iathuh ba u leit sha katei ka dorbar, kum u dkhot jong ka Meghalaya Indigenous Tribal Constitutional Rights Movement (MITCRM), ha kaba ka Federation of Khasi States ruh, ka don lang ha katei ka Movement bad ba na ka liang katei ka kynhun, ki la pynkhreh ia ki jingthoh, kiba iadei bad ka mat kaba dei halor ka jing pynkylla ia ka Sixth Schedule. Haba kylli, la u sngew kumno, halor katei ka jing shah khanglad ha U Bah PN Syiem, U bah John, u ong “Nga la sngew kum ban mih noh, hynrei, namar nga sngew burom ia kiwei pat kiba ia wan lang, kumta nga shong la ka shnong” bad u ong biang “Shwa ban kut ruh nga ban biang. Haba kren jingshisha don kiba…..”.Ha ka kyrwoh, kaba la phah da U bah Kharshiing, u ong ba katei ka jingjia, ka long kaba khlem poi pyrkhat bad kaba sngewsih”.U Bah John, u iathuh ba ha katei ka jingialang, ula ien gban kren halor ka dorkhas, ba ka District kam shym la jubab, halor ka shithi, kaba ki la pan jingshai halor ka Instrument of Accession bad ka Annexement Agreement lane ka IOA & AA, kaba la phah da ka sorkar India, sha ka Federation of Khasi State, ha U Naitung 2012 bad kaba ki la phah sha KHADC, naduh ka 3tarik Nailar 2012.U bah John, u ong shuh shuh “Ngi la pynpaw ka jingbym sngew iahap ia ka jingong u CEM, haba u la ong ba ka Sixth Schedule ka mih ha ka nongrim IOA & AA, namar ka bakla jur” bad u ong ba ka IOA &AA ka dei kaba kham khlain kyndon namar ka plie lad ia ka Assembly ki Hima Khasi States bad ka khang ia ki Ain Ri India ban rung bad trei katba mom, bad ha ka Assembly ki Hima Khasi State ki nongmihkhmat ki mih na ka bynta ki Hima, katkum u pud Hima Khasi States, katba ha ka kyrdan Sixth Schedule la mih ki MDC na ka bynta ki Party, kumta ym lah ban ia pynryngkat kyrdan.","Wat kren ha kyrteng ka Federation,  dumok U CEM ia U bah John “Dei ban kren tang ki Syiem, ki Lyngdoh”",https://www.urupang.com/wat-kren-ha-kyrteng-ka-federation-dumok-u-cem-ia-u-bah-john-dei-ban-kren-tang-ki-syiem-ki-lyngdoh/
"Shillong, 8 Nailur:Ki bos saw khmut, ki la sdang ban kamai kit briew na Nongstoin sha Shillong bad kit lynti ter ter namar. Kitei ki bos saw (SPTS), ki la sdang ban kamai naduh ka 8 tarik mynta u bnai.Ka bos kaba don ia u number ML01-7388 kan mih na Shillong ban leit sha Nongstoin man ka sngi ha ka por 8 baje mynstep bad ka jaka ieng ka dei na ka jaka ieng bos jong ka MUDA Iew Mawlong. Kane ka juh ka bos kan sa mih biang na Nongstoin sha Shillong ha ka por 3 baje janmiet na ka jaka ieng kali kaba don hajan ka Skul Anderson, Nongstoin.Kawei pat ka bos kaba don ia u number ML01-7374 kan mih na Nongstoin man ka sngi ha ka por 6.45 baje mynstep na ka jaka ieng kali kaba don ha Nonbah, Nongstoin. Kane ka juh ka bos kan leit phai biang sha Nongstoin na Shillong ha ka por 3 baje janmiet na ka jaka ieng kali stand Sohra Iew Mawlong bad kan sdang ieng ha kane ka jaka naduh ka por 1 baje nohphai sngi tad haduh ka por ban mih 3 baje janmiet. Na ka bynta ka jingtip ba kham bniah lah ban phone ha kine ki number 9862510050/9863787717.",Ki bos saw sha Nongstoin,https://www.urupang.com/ki-bos-saw-sha-nongstoin/
"Shillong, 8nailar:Ka UDP Democratic Party State Youth Wing ka la ia kynduh ia u Executive Engineer jong ka Grater Shillong Water Supply ha ka 6 tarik mynta u bnai ha ophis treikam jong u bad ki la ai jingthoh ban ia kren halor ka jinglong ka um ba la sam sha manla ki ing briew ha sor Shillong kiba hap hapoh ka GSWS ki bym long satia ban dih khamtam ha ka por slap.Ha katei ka jingiakyn-duh bad ki ophisar jong ka GSWS bad u Joint Secretary ka UDP Youth Wing la kular ha ki ba katei ka tnad kan shimkhia halor katei ka jingeh kham kloi.",Ka um dih ha sor Shillong kaba jaboh,https://www.urupang.com/ka-um-dih-ha-sor-shillong-kaba-jaboh/
"Shillong, 10 Nailur:Ka Hima Khyrim kan sa ai jingthoh sha ka sorkar jylla, lyngba ka tnad kam jngohkai ba kan pyrkhat na ka bynta ban pynbna kum ka shuti ka jylla ne state holiday ia ka shad Pom Blang ka Hima Khyrim.Mynta ka sngi, u Syiem ka Hima u Dr Balajied Sing Syiem u la pdiang ia ka kaiphod lum jingtip ba la leh da ki khynnah skul ka Smit Higher Secondary School ba la aiti da u chairman ka Grand Council of Chiefs of Meghalaya ba ialam u Bah John F Kharshiing ha ka jingialang kaba long ha Smit.Kane ka kaiphod ka dei kaba la leh bad lum tang ha ka sngi shad Pom Blang naduh 10 baje mynstep haduh 7 baje janmiet ha ka 8 tarik Nohprah, da ki khynnah klas IX, X, XI bad XII lyngba ka jingphah ka Hima Khyrim, ban buh jingthoh ia ki briew kiba wan ban sakhi sha ka Shad Pomblang ka Hima Khyrim mynshem snem. La iarap lang ruh da ki dkhot ki nongkitkam shnong, ki dkhot ka Grand Council of Chief of Meghalaya, ka Society for promotion of Indigenous Knowledge and Practices (SPIKAP) ha ki san tylli ki jaka ba la buh ban rung sha madan shad.Wat la ka dei tang ka jingsdang, hynrei ka jingmut jongka, ka long ban ioh jingkhein ia ki briew kiba la wan nabar bad na kane ka ri ban sakhi ia kane ka shad pomblang.Katkum ka jingkhein kyllum, ki don kumba 50 hajar ngut kiba la wan ban sakhi ha kane ka shad ha u snem ba la dep bad kiba la ioh ban rejister ia ki kyrteng ki don 3939 ngut kynthup na ki briew kiba wan nabar jylla bad na bar ri. Na kine, 1470 ki dei ki khynnah skul, bad 100 ngut ki dei ki jaitbynriew bym dei riewlum.Katkum ka ripot ki don 36 ngut ki briew ba wan nabar jylla ban sakhi ia kane ka shad bad ki don kumba 250 tylli kiba la wan ban iashim bynta ha ka shad.Kane ka jingthmu ka jinglum jingtip ka long ban buh jingkynmaw ha kaba ka Hima kan sa leit ai pat sha ka sorkar jylla ba kan pynlong ne pynbna ia ka Shad Pomblang kum ka Shuti ka Jylla ym shuh tang ka shuti ki district.U Bah John u la ong ba na ka ripot, ki don ki briew na ki 6 tylli ki district kiba wan ban sakhi ia kane ka shad kynthup na Garo Hills ruh bad ka rekod ka long ban kyrpad ia ka sorkar ba kan shim ba ka shad Pomblang ka dei ban pynbna noh kum ka shuti paidbah ha ka jylla, ym shuh tang ka shuti jong ki district. U la ong ba ka sorkar jylla ka dei ban thoh sha ka sorkar India ba ka dei ban ai Visa noh wut wut ia ki briew nabar ri mar ia poi ha jaka kad liengsuin kiba kwah ban wan sha ka shad pomblang.Ha kane ka sngi la iadonlang ruh ka Principal ka Smit Higher Secondary School, bad ki khynnah skul jong ka.","Kwah shuti jylla, ka Hima Khyrim  ha ka sngi Shad Pomblang",https://www.urupang.com/kwah-shuti-jylla-ka-hima-khyrim-ha-ka-sngi-shad-pomblang/
"Shillong, 10 Nailur:Ka MLA na Williamnagar konstitwensi kaba dei ruh ka myntri sorkar ka Deborah C Marak ka la ong ba la jied MP ia u Conrad K Sangma da ka jingsngew synei ha kato ka por namar ba u dang shu iap u kpa jong u, u Purno A Sangma hynrei ka la ong ba mynta katei ka mynsiem sngew synei ka la kut noh. “Ngi jied ia u MP da ka jingsngew synei, hynrei katei ka jingsngew synei mynta ka la kut” ong ka Deborah Marak ha ka jingialang jong katei ka seng ha Williamnagar.Ka Deborah ka la ong ba haduh mynta ki paidbah ka ri Lum Garo kim pat iohi ia kiwei pat ki Party kiba khlaiñ ha ka rukom treikam lait noh na ka seng Congress. Yn ym don jaka ia ka BJP ha ri Lum Garo, kam dei ka Party kaba pyrkhat ia ki rit paid kum ngi la ka long ha ka niam ne ha kiwei pat ki rukom, ngi la khlaiñ bor naduh ka por jong u Late Capt William Sangma haduh mynta ruh” ka la ong. Ka Deborah ka la ong ba ka BJP ka dei ka paralok jong ka NPP, “Ka long kaba sniewbok ban iohi ba ka NPP ka dei ka paralok jong ka NPP bad ka hap ban shu peitkai ia ka jingshah lehbeiñ ki rit paid” ka la ong biang.Ka Deborah ka la ong ruh ba ka seng BJP kan ialap elekshon shen ha ri Lum Garo bad ka lah ruh ban wanrah da u myntri rangbah duh ka Ri u Narendra Modi ban pynbiej ia u paidbah da kaba kynnoh ia ka seng Congress bun jait bad kin wan ruh ban kular da kaba kin ong ba kin phah da ki klur tyngka ban wanrah ia ki kam pynroi ha kane ka jylla, “Hynrei peit ia ki paidbah ka Assam ki lynniar mynta bad kim iohi ia kita ki jingkular elekshon ka BJP, ki ju kynmaw beit ia ka por myntri rangbah duh u Manmohan Singh” ong biang ka Deborah.Ha ka sngi saitjaiñ ka East Garo Hills District Youth Congress ka la pynlong ia ka District Youth Convention ha Williamnagar bad ia katei ka jingialang la pyniaid da u Alphonse R Marak-Vice President, la donlang u Richard Marak, President, MPYC, u Sengbath Marak, President DCC, East Garo Hills, u Andriano Marak, President, West Garo Hills DYC bad kiwei pat.","“Ngi jied ia U MP da ka jingsngew  synei, ka jingsngew synei ka la kut”",https://www.urupang.com/ngi-jied-ia-u-mp-da-ka-jingsngew-synei-ka-jingsngew-synei-ka-la-kut/
"Shillong, 10 Nailur:U Bah John F Kharshiing u la pynkhreh ban pan tiket na ka Congress na Nongkrem ha kane ka elekshon ban wan.U Bah John uba la ialeh teng na UDP ha u snem 1998, u la rai ban iakhun mynta ha kane ka kynti na ka Congress.Haba pynthikna ia kane, u Bah John, u la ong ba un sa aplai ia ka tiket na ka party ha kine ki sngi shwa ban kut ka 15 tarik mynta u bnai, ba la buh ban pynpoi ia baroh ki kyrtong ba kwah ban pynpoi ia ki aplikeshon jongki.“Ngan pan tiket na ka party ha kane ka kynti bad ngan sa leit ban submit shwa ban kut ka 15 tarik kumba la buh por ka party”, la ong u Bah John haba kren ha kane ka sngi Saitjain.Katkum ka jingtip, ki don kiwei kiba thmu ban pan tiket na ka Congress na Nongkrem kynthup u Bah Lambor Malngiang uba la long MLA teng bad u Bah Lambor Nongrum.Haba twad jingmut na ka liang u Bah John, u la ong ba u Bah Lambor Nongrum u lah ban nym iakhun bad ban shu kyrshan ia u kyrtong ba ai tiket ka party hynrei ia u Bah Lambor Malngiang ym lah ban tip.Ha Nongkrem kat haduh mynta, kiba la paw kyrteng ban iakhun ki kynthup ia ki CEM barim ar ngut, u Bah Ardent M Basaiawmoit uba long u MLA ba mynta bad u Bah HS Shylla uba dei u MDC ba mynta.Ka Jingiakhun na Nongkrem kan long kaba kham satar bha namar ba ki nongialeh baroh ki dei kiba satar ha ka jingiakawang uwei ia uwei pat.","Yn iakhun u Bah John, pyrshah  ia 2 ki CEM barim na Nongkrem",https://www.urupang.com/yn-iakhun-u-bah-john-pyrshah-ia-2-ki-cem-barim-na-nongkrem/
"Shillong, 10 Nailur:Ka Pynursla Block Congress Committee (PBCC) ba thymmai hapoh ka jingialam U bah Hanbor Khongtani, President jongka ryngkat bad kiwei de ki dkhot jong ka komiti, ki pynshai ba ka jing pynwai ia ka Committee barim, ka dei tang ia kito ki dkhot, kiba don ha ka Block, ym ia ki Primary Member lane ki Unit bad ka Youth Congress Committee. Ka P.B.C.C ba thymmai ka wad ka kyntu ia ki Primary Unit, Youth Wing, Women Wing (Mahila), jong ka Seng, ba kin don ha syndah jong ka P.B.C.C ba thymmai khnang ba ka kam jong ka seng, kan long ka ba iaid beit shakhmat. La kyrpad shuh shuh ia ki nongkyrshan jong ka seng, ba kin iai don ryngkat bad ka P.B.C.C bathymmai khnang ban iohi ia ki jingkylla. La ong ruh“Lada phi kwah ban ioh ia ka jingshai sngewbha ia kynduh ia u President ba thymmai ka P.B.C.C lane phone ha une u number, 7641020702”.","Pynwai tang ia ka Pynursla Block, ong U President",https://www.urupang.com/pynwai-tang-ia-ka-pynursla-block-ong-u-president/
"Shillong, 10 Nailur:Ka kynhun jong ki seng bapher jong ka thain shatei lam mihngi, ka dawa na ka sorkar India, ban pynkiew noh ia ka jingbun ki dkhot sha Lok Sabbha, na ka 2ngut sha ka 5ngut bad 35 sha ka 60ngut ha ka dong shatei lam mihngi.Ka ANVC, ha ka jingkren jongka, ka pynsngew ia ka jingma, na ka jingtyllep jong ki khar Muslim sha Garo Hills, kaba long ka jingma kaba khraw ia ki briew jong katei ka thain.Kitei ki mat jingiakren, ki long ha ka 6 bad 7tarik Nailur 2017, ha ka jingialang ba la pynbeit da ka North East Indiginous People’s Forum (NEIPF) ha Assam(Guwahati); ha kaba la shim bynta da ka FKJGP Central Body bad kiwei de ki seng, kiba kynthup ia ka ULFA, NSCN(IM), ANVC, DHD, ENPO bad kiwei de ki seng na kylleng ki dong shatei lam mihngi.Ha kane ka jingialang ki mat ba kong san ki long beit ban iada ia ki jaitbynriew Rilum na ki daw ki ba lah ban wanrah jingeh bad jingma ia ka jinglong kyrpang jong ki. Lah ioh ruh bun ki jingkren na ki babun ki briew ki ba wan na kiwei ki states kum na Tripura, Manipur, Arunachal bad Assam etc haka ba ki la bynniaw ia ka jingduh jait noh jong ki hala ki jong ki jaka bad ka jingshah thombor ki Trai Ri Trai Muluk da ki ain iakjakor(Draconian Laws) kiba ka sorkar India ka la pyntrei kam ha kine ki jaka kum ka AFSPA bad kiwei kiwei.Ka seng FKJGP haba ai jingkren ha kane ka sngi ka la pynpaw ia ki juh ki jingeh ba ka ri ka mad kum ka jingtuid ki bar jylla bad ki jingeh kiba iadei bad u pud u sam. Ka seng ka lah dawa ruh na ka Government of India(GOI) ba kan ai jingithuh kyrpang(Special Status) ia ki North East States bad ruh ban pynkiew noh ia ki seat MP na ka 35 seat sha ka 60 seat, ka ban kynthup ia ka Meghalaya na ka 2 seat sha ka 5 seat khnang ba ki jingeh jong ki jylla lammihngi kan kham ioh sur sawa ha Parliament. Ha kane ka sngi lah pynmih ruh ia ka rai jong ka NEIPF haka ba ka jingwanrah haka juh ka lympung ia baroh ki Indigenous and Ethnic people sha ka juh ka lawei bad lah pynpaw ruh ha kane ka rai, ia ki jingma ba ki jaitbynriew riewlum ki mad khamtam na ka jingtuid ki bar Jylla, kaba lah ban pynduh jait syndon ia ki.Na ka liang ki nongkren na ka Assam(ULFA) ki la dawa ia ka Land Transfer Act ha kane ka jingialang ba ka sorkar Assam ka dei ban pyntrei kam noh mardor ia kane ka act haka jylla Assam. Na ka liang u nongkren ka NSCN(IM)u General VS Atem u la pynpaw ia ka jingbitar ia ka jingpyntreikam ia ki ain kiba triem, kum ka AFSPA lah bun bun snem ha kaba ki dkhot ki jong ka ki lah shah pyniap ha ka jingialeh ban iada ia ka ri Naga na ka jing bat bor jong ki shipai ia ki khynnah khyllung, longkmie bad kum juh ruh ia ka jingleh donbor ban iuh roit ia ki hok longtrai jong ki paid naga. Na ka liang ka Tripura haba ai jingkren bad ryngkat ki jingjaw ummat na ka longkmie ka la iathuh ba ha jylla Tripura ki trai ri trai mluk ki don satang 19% ha jylla Tripura bad na ka liang ki nongkren Arunachal Pradesh ki lah pynrem jur ia ka sorkar ha kaba iadei ban shna ia ki project jong ki Mega dam namar ka lah shu knieh lyndet ia ki jaka ki khyndew jong ki trai ri trai mluk. Ki nongkren jong ka ANVC ba mih khmat da u chairman, ki la pynpaw ia ka jingbitar ia ka jing shah tyllep jong ki trai ri trai mluk haki paid Bangladeshi Muslim kiba wan na Assam bad Bangladesh bad bun ki jaka ha ri lum Garo Hills lah jyllei daki barjylla, bad ka seng kan dang iakhun ia kine ki jingeh.Ka Seng FKJGP ka pynbna ba kan pdiang sngewbha ia ka jingialang jong ka NEIPF ka ban long ha ka nong bah Shillong ha ka 20tarik Nailur 2017, ha kaba baroh ki nongialam jong ki seng kiba kynthup naka ULFA, NSCN(IM), ANVC, DHD, ANPO bad ryngkat kiwei ki jylla jong ka thain shatei lam mihngi, kin poi ha kane ka jingialang.",5 na Meghalaya & 60ngut  na ka Dong Shatei Mihngi,https://www.urupang.com/5-na-meghalaya-60ngut-na-ka-dong-shatei-mihngi/
"Jowai, 10 Nailur:Ka Rilum Jaintia ka don ha ka jingma ha kaba iadei bad ki jaka puta, namar kadei ka jaka ka hap hapoh ka British Territory katkum ka Notification 1982 la ong u bah PN Syiem, CEM ka KHADC haba kren ha ka jingialang kaba la long myn ha kane ka sngi Saitjain ha Tpep Pale Hall, Jowai.Utei u nongialam ka PDF, u la ong ba hadien bala ioh laitluid ha u snem 1947, baroh ki jaka ka sorkar Bilat lane British Territory ki la shah pynduh noh bad hadien ka jingwan ka Sixth Scheduled la ai ia ka hok long trai sha ki paidbah.“Hangne ha Ri Khasi Jaintia ki don ar jait ki khyndew kawei ka dei ka kaba ki ong 25 Khasi State bad kawei pat ka British Territory ne ki khyndew sorkar, hynrei kaba sngewsih pat ka long ba ngi ioh ia ka jingpynbna kaba wan na ka ophis jong u Deputy Commissioner East Khasi Hills District, kaba la pynmih haka 18 tarik Kyllalyngkot 1982 kaba ong ba ka KHADC kam lah shuh ban ai pata khyndew sha ki paidbah namar ka Elaka Saitsohpen ka hap haka British Territory ne ka jaka kaba la shim da ka sorkar Phareng na u Syiem Hima Sohra bad kane ka juh kan jia ha Jaintia Hills namar ka Jaintia Hills ka hap ha poh ka British Territory”, la batai u bah Syiem.Ula ong balei ki MLA na Jaiñtia ki sngap jar jar ia kane ka jingpynbna 1982 kaba buh ia ka jingma iaki paid ka ri Jaiñtia.Ula dawa ba ka katei ka jingpynbna dei ban pynduh pyndam noh shi syndon khnang ba kan um long maw jynthuh iaki pateng ban wan.Ha katei ka sngi u bah PN. Syiem ula batai ruh iaka Six Schedule kaba ailad ia ka jaitbynriew lyngba ki District Council ba kin shna ia ki ain bapher bapher naduh ka ban pynneh pynsah ia ki riti ki dustur, la ha ka jinglong trai ia ka khyndew ka shyiap, ka Synshar ka Khaddar ne ha kiwei kiwei pat ki kam ki ban iada na ka jingktah jong ki ain ka Sorkar India ia ka jaitbynriew ba kyrpang jong ngi.","Na ka ain 1982, ap jingma ia  ka Rilum Jaintia: PN Syiem",https://www.urupang.com/na-ka-ain-1982-ap-jingma-ia-ka-rilum-jaintia-pn-syiem/
"Shillong, 11 Nailur:La dawa ban pyn-dam noh ia ka Akhil Bha-ratiya Vidyarthi Parishad (ABVP), na Kiang Nangbah Govt College, namar ba ka ain jong ka kolej, kam shah ban don kino kino ki kynhun, lait noh ka Kiang Nangbah Govt College Students Union (KNGCSU), ong ka kyrwoh, ba la pynmih mynta ka sngi, da U bah Justice Paul Lyngdoh u ba long ruh kum u General Secretary barim jong ka Kiang Nangbah Govt College Students Union (KNGCSU).",Dawa pyndam ia ka ABVP na Kiang Nangbah,https://www.urupang.com/dawa-pyndam-ia-ka-abvp-na-kiang-nangbah/
"Shillong, 11 Nailur:U President ka Meghalaya Pradesh Congress Committee (MPCC) u Bah DD Lapang, ula ong ba ka jingpynduh ia ki san tylli ki Block Congress, ka dei halor ka nongrim ba la ioh ia ki sakhi kiba biang ba ki nongialam ki thmu ban pyntlot ia ka party.“Ka jingpyndam ia ki Block Congress ka dei namar ba ngi kwah ban pynkhlain ia ki unit baroh, ngim wad daw iano iano ruh.Ka dei ka kam iing ka MPCC”, la ong u Bah Lapang bad u la bynrap, “Ia kiwei ruh ngi leh kumta hi te, ym tang ia ka Pynursla, ki briew jongki hi ki wan ki ai ia ka report,ia ka Mairang, Mawkyrwat, Nartiang ruh ngi leh kumta baroh”.Hynniew tylli ki Block Congress kynthup ka Pynursla, Mairang, Mawthadraishan, Mawkyrwat, Mawshynrut, Umroi bad ka Nartiang la shah pyndam bad la bynshet pat da ki nongpeit.Ka Pynursla, ka Mawkyrwat, Nartiang bad ka Umroi ki dei ki konstitwensi ba don ki MLA kynthup Bah Prestone Tynsong, Bah Rowel Lyngdoh, Sniawbhalang Dhar, bad u Bah Ngaitlang Dhar.Haba kylli la kan ktah ne em ia ka party da ka jingpyndam noh ia ki Block Congress, khamtam ha ki jaka ba don ki MLA, u Bah Lapang ula ong, “Kan nym ktah ia ka party ha ka elekshon namar ba ngi mut ban pynbha te, kan ktah kumno haba ngi pynbha”.U la ong biamg, “Namar ba ki BCC kim treikam, ngi pynkylla noh ba kan treikam. Ban ong ba kan ktah ia ka party ha ka elekshon, kam dei namar ba kata ka shong ha u paidbah bad sa peit ha ka elekshon lehse kan kham bha pynban namar ba ngi mut ia kaba bha te. Ngim dei ki nongpeit khlur ban iathuh lypa ia kaei kaban mih. Kiwei haba ym bit ia ka met lajong te ki ong kaba sniew”.Haba kylli ha kano ka rukom ba ka MPCC ka pyndam ia ki Block khlem kynjoh ktien eiei, u Bah Lapang ula ong, “Hato bym don disciplie ma ki (Pynursla Block Congress) ne ym don discipline ka MPCC ne, ki dei ban kylli shwa na ki, ym ba leh ma ngi ka MPCC hynrei dei ba wan ki briew jongki kiba la report sha ka MPCC bad katkum ka report jongki briew na ka Block, ngi leh kumta ban pynkhlain ia ka party. Ngi peit ba kan kham khlain ban leh kumto”.Ula buh jingkylli ruh balei tang ki nongkitkam ka Pynursla Block Congress ki pyrshah haba kiwei kum ka Nartiang, ka Umroi, ka Mawkyrwat, Mairang, kim ong eiei.Halor ka jingkylli la ka jingpynduh ia ki Block ka mut ba ka party kam shaniah shuh ia ki MLA, u Bah Lapang ula ong ba ka party Congress kam shym la khang ia ki MLA ba kin pan tiket, kiba kwah ki lah ban pan bad ka shong ha ka AICC ba kan shim ia ka rai ban ai tiket.“Balei ngin leit bat jubor ia kiba kwah phet, balei ngin leit teh tyllai, ki long laitluid ban mih lada kim mon shuh. Kiba kwah mih ki lah ban mih noh kam don jingkhang ia ka jingkwah jongki, ka Congress kam dei ka party kaba duna briew kaba duna nongialam”, u la ong.Haba kyntait ba ka jingpyndam ia ki Block kam dei satia kaba beh seng ia ki briew hynrei tang ka jingpynkhain ia ka party, u Bah Lapang u la ong, “Ka jingpyndam kam dei ba beh ia ki MLA ne ia ki Congress, kata ka dei kaba bakla ka jingmut, kiba kwah ban aplai ki lah ban pan tiket dang don ka por”, .Ha kawei ka liang, u la iathuh ba ki MLA ne kino kiba kwah ban pan tiket ka dang don ka por ba kin wan aplai bad ka jingai tiket kam dei ha ka MPCC hynrei kan shong ha ka AICC.Ka tarik ba khadduh ban pynpoi ia ka phom kiba kwah ban pan tiket ka long ha ka 15 tarik mynta u bnai bad hadien kane, yn sa tip lut ia kiba pan tiket.",Ngim dei ki nongpeit khlur ban iathuh  lypa ia ka rem ka jop: DD Lapang,https://www.urupang.com/ngim-dei-ki-nongpeit-khlur-ban-iathuh-lypa-ia-ka-rem-ka-jop-dd-lapang/
"Nongstoiñ, 11 Nailur:Kawei ka taxi kamai kaba don ia u number ML06- 7484, ka la leit ban tynrah ia kawei ka Sumo kaba don ia u number ML06-6757, haduh ba ki bynta kiba sha khmat jong katei ka taxi kamai ka la pra lut phom, hynrei donbok ba ha katei ka jingjia, ym shym la don kano kano ka jingjia ba sngewsih hynrei baroh ki briew kiba don hapoh jong katei ka taksi kamai ki la mynsaw jur.Katei ka jingjia ia takhuh kali kaba la i shyrkhei bha, ka la jia mynta ka janmiet ha kapor kumba 5 baje ei ei, ha kawei na ki jaka jong ka surok bah Nongstoiñ-Shillong kaba hap ruh ha mar pdeng jong ka shnong Mawlangkhar bad Ksehkohlong West Khasi Hills District bad la suba jur ruh ba u nongniah jong katei ka taxi kamai u la shong shit khawiang.Kat kum ka jingiathuh jong ki paidbah kiba lap bad iohi ia katei ka jingjia, ki la ong ba katei ka taxi kamai kaba dang wan na ki thain Nongstoiñ da ka jingthmu ban kiew sha ki thain Umlieh mar iapoi ha katei ka jaka kaba long beit bha, ka la pynher stet bha da kaba ka la shim pass ruh ia kawei ka kali kaba iaid na khmat, hynrei namar ka jingpynher stet palat u nongniah jong katei ka taxi um shym la lah shuh ban tehlakam bad u la leit ban tynrah beit ia katei ka Sumo kaba dang wan na Shillong kaba dang iaid artad na ka liang la jong.Ia kitei ki briew kiba shong hapoh jong katei ka taxi kamai kiba la mynsaw jur ruh na ka daw jong katei ka jingjia la pynkit noh ia ki baroh kynthup ia u nongniah sha Civil Hospital Nongstoiñ, na ka bynta ban ioh ia ka jingsumar kaba kyrkieh.","Ba buaid u nongniah, tynrah  ka Taksi, mynsaw jur bun ngut",https://www.urupang.com/ba-buaid-u-nongniah-tynrah-ka-taksi-mynsaw-jur-bun-ngut/
"Shillong, 11 Nailur:Ka National Green Tribunal (NGT), ha ka 4tarik mynta u bnai, ka la shong bishar ban iakren, halor ka jing sumar khuid ia ka Wah Myntdu, ha kaba na ka liang jong u riewsaid, uba mihkhmat ia U Bah Sajay Laloo, ula pyni ia ka jingdkoh, kaba dei bad ka jing bym pynkhuid satia ia katei ka wah, kaba kongsan ha ka sor Jowai.Ka Green Tribunal, ka pan jingshai na ka sorkar Jylla bad na ka Jowai Municipal Board, ha katei ka jingshong bishar, la ki la thaw ne em ia ki nala, na ka bynta ki nongshong shnong, ha shwa ba ka um kan tuid sha Wah Myntdu bad ka NGT, ka bthah ia ka sorkar Jylla, ba kan ioh jingmynjur noh kyrkieh na ki bor shnong lane na ka Jaintia District Council, na ka bynta ban shna ia ki jaka bret niut kiba biang ha ka nongbah Jowai bad ba kin pyntip ha kawei pat ka jingshong bishar, halor ki lad ki lynti ba ki la nang pynkhreh.Ka Jowai Municipal Board, ka iathuh ha ka NGT, ba ka kam ban mynjur ka ka kam shna iing, ka shong ha ka bor jong ka Jaintia District Council bad kam dei satia ha ka sorkar Jylla bad halor katei la shim, ba ka jubab, ka dei kaba bakla, namar ba ka nongbah Jowai, ka hap ha ka jingpeit jong ka tnat pynroi sor, ka sorkar Jylla, lait noh ha ki saw tylli ki dong jong ka sor Jowai.Ka jingbret jaboh pathar, ha Iawmusiang, kaba kynthup ia ki jaka ba la pyniaid da ka Seinraj Jowai, ka Jaintia District Council, ka Balang CNI bad ka Balang Presbtyrian, ki dei kiba la iakren ha khmat jong ka Tribunal bad kitei ki bor pyniaid kim shym la kitkhia ne kim salia ban shah shkor ia ka jingbthah ban buh ia ka jaka bret jaboh kaba biang bad katei ka pyni, ba kam don ka hukum kaba khlain ban teh lakam ia ki nong theh niut pathar.Na ka liang jong ka Central Pollution Controll Board, ka iathuh ha ka NGT, ba ka la iakren ia kane ka kam bad ka Jowai Municipal Board, hynrei, ka jubab jongki, ka long ban lum niut, na kawei ka jaka bad ban bret shawei pat bad katei ka pyni, ba kim don ka jaka bret niut kaba biang kam don satia, hynrei ban shu lum nawei bad ba ki pynjaboh shawei pat.","Khohreh ka NGT ban shna nala  pynlang um, ha ka sor Jowai",https://www.urupang.com/khohreh-ka-ngt-ban-shna-nala-pynlang-um-ha-ka-sor-jowai/
"Shillong, 11 Nailur:Ka jingkam kawei ka briew ha Facebook ba ka la iathiah tnga bad shibun ki shynrang, ka lah ban long ba dei kaba thok ne kaba shisha bad na ka liang ki pulit ki la pynlong ia ka jingtohkit halor kane.Haba iakren bad u SP ka East Khasi Hills u Davis NR Marak u la ong ba mynta ka sngi ruh la ioh pdiang katto katne ki ejahar ha ka ophis pyrshah ia kane ka briew bad ki pulit ki dang don mynta ha ka kam ban tih bniah la ka dei kaba shisha ne em ka jingthoh ha Facebook.“Ngi la ioh pdiang mynta ka sngi ruh ia ka ejahar na ki katto katne ki briew halor kane ka jingjia, bad ngin dang tohkit bad wad bniah ia kane namar ba ka lah ban dei kaba shu thok ne kaba shisha ruh, ym pat lah ban tip”, la ong u SP.U la ong ba bun ki account facebook mynta ki dei kiba shu thok khamtam haba ki kam ne pynbna ia kum kine ki jingthoh tang ban pynjah burom ia kiwei.“Ngi hap ban wad ia ka jingshisha namar ba bun ki facebook account kiba shu thaw da ka kyrteng jongno jongno tang ban pynjah burom ia kiwei”,la ong u Marak.Katkum ka jingong u SP, ki pulit kiba dei peit ia kane, kin sa tohkit bniah ban wad ia ka jingshisha bad haduh mynta ym pat lah ban ong eiei.Lah ban kdew ba katkum ka jingmih khubor ym ha u Rupang, kawei ka samla ka la pynsaphriang da ka jingkynthoh ha ka Facebook ba la ai kyrteng “Thad Madan” ka la shah mudui ejahar ha ka sngi saitjaiñ ha Laitumkhrah Police Station ha kito ki briew kiba ka la pynpaw kyrteng hadien ba ka la thad ia ki briew ba ka la kam ba ka la iathiah tnga.Katkum ka jingkynthoh ha ka sla Facebook da kane ka samla, ka la kam ba ki don haduh 22 ngut ki khynnah skul, 65 ngut ki khynnah college, uwei u nonghikai, uwei u doctor, 3 ngut ki Minister ka jylla kiba ju iathiah tnga bad ka.Kane ka samla ka la thad madan ruh ïa ka kyrteng jong ka Marvelene’s Inn kaba la pynïaid da u Khun jong Myntri ka tnat Kam Pohing ka Sorkar Jylla ba ka dei ka ktem ialeh ia ki kam awria.Ka ejahar ba la ujor da ki nongmudui, ki la pynpaw ba ka jingkam jong kane ka samla ka dei bym shisha bad kaba la shu kynnoh khlem nongrim tang ban pynjah burom ia ki.Mynta ka sngi, une u nongthoh, ula peit ia ka kyrteng jong ka Phiba Sharai, ha ka por mynstep, u dang lah ban iohi, hynrei, ha ka por janmiet, katei ka kyrteng, ka la jah noh bad ym lah shuh ban plie.","Kam kawei ka briew, ba ka ia  thiah bad u doktor, u nonghikai",https://www.urupang.com/kam-kawei-ka-briew-ba-ka-ia-thiah-bad-u-doktor-u-nonghikai/
"Guwahati, 12 Nailur:Ka Assam Don Bosco University, ka la pynlong ia ka convocation ba 6 jong ka hapoh kawei na ki campus, ka Azara campus, ha ka 9tarik Nailur 2017, ha kaba 724 ngut ki samla pule ki lah ioh pdiang ia ki degree ki jong ki. Na kine don kumba 309 ngut ki samla ba lah ioh pdiang iaki degree lyngba ka Distance Education hapoh ka DBU-Global bad 208 ngut ki samla ba ioh pdiang ia ka degree B.Tech; M.Tech(41); MSW(54); MCA(20); MBA(34); MA Psychological counseling(9); MA-Human Rights(5); MA Mass communication(4); MA Education(7); M.Sc Physics(13); Master in Life science(14); PhD(6).Ka long ka sngi ba kyrpang na ka bynta ka jaitbynriew Khasi Jaintia ha kaba 3 ngut ki samla pule napoh Meghalaya ki ba pule hapoh kane ka skul bah, ki lah ioh khur ia ka takma ksiar (Gold medals) ha ka jingpule ka jong ki. Kine ki lai ngut ki kynthup ia ka samla Regina Nongkynrih (MCA) napoh Azara campus; ka samla Valerie Dondor Nongkynrih (MSC psychological counseling) napoh Tapesia campus lem bad u samla Russel Pariat(MBA) napoh Kharguli campus. Ia kine ki khusnam lah ai haduh 16 tylli sha ki samla pule ba wan ha ka kyrdan 1st class 1st (Gold Medalist).U Lat ka jylla Assam, U Banwarilal Purohit u dei u kongsan ha kane ka sngi. Ia kane ka convocation ba 6, lah plie pyrda da u chancellor ka ADBU, Fr. V.M. Thomas jong ka Salesian provincial ka Guwahati circle. U la ai khublei kyrpang ia ki samla pule kane ka skul bah ha shwa ba kin sdang noh iaka jingim ba thymmai ka jong ki. U bynrap ruh ba wat lada ka dong shatei mihngi, ka dang sah dien ha kaba bun ki liang, hynrei ka don pat ia shibun ki liang ki ba ka kiew shakhmat bad u ong ruh ba ka por ka lah ih ban pyniar ia kane ka jaka ha ki liang ka jngohkai pythei(tourism). U lah pynkut ruh da ka ba kyntu iaki samla pule ba kat sha ba ki phai haka jingim ka jong ki, ki dei ban ai kylla sha ka imlang sahlang bad kin long ki samla ki ba kloi ban iarap bad ban long ki VIP’s( V-Visionary, lane ki nong ii jngai; I-Inspirational, lane ki nuksa ba bha; bad P-Performing, lane ki nongialam ba trei hok iaka kam.U Vice Chancellor, Dr(Fr.) Stephen Mavely, u sdang da kaba pdiang burom ia u lat ka jylla lem bad ki samla pule bad kumjuh ia ki shah khot sngewbha. U Fr.Mavely ha kane ka jingialang u ai ia ka kaiphod treikam jong ka university ha baroh ki liang ki ba kynthup ia ka jingwad bniah, ka jingpule bad kiwei de ki kam ba bha ba ka university ka lah dep leh ha une u snem la lah leit. U Fr.Stephen, u pynkut da ka ba ong “Ba ia ka lawei ka jong phi, ka don ha kti jong phi…carpe diem”! Ka ba mut, pyndonkam bha ia ka sngi ka jong phi khlem da tyngkai.",Takma ksiar ia 3ngut ki samla Khasi ha Assam Don Bosco University,https://www.urupang.com/takma-ksiar-ia-3ngut-ki-samla-khasi-ha-assam-don-bosco-university/
"Shillong, 12 Nailur:Ka jingkawang ktieh hapdeng ki dkhot ka longiing ka Congress Mawkyrwat ka la nangpaw ha kine ki sngi katba nang iaid ki sngi khamtam ba la pynduh ia ka Mawkyrwat Block Congress da ka MPCC.U nongthoh khubor u la ioh ban iakren ia u MLA u Bah Rowel Lyngdoh bad u Bah Mansturdy Nongrem uba dei u President ka South West Khasi Hills District, kiba la pynpaw ia la kijong ki nia jongki.“Nga sngew pher kein ia ka shu pynduh pyndam ia ka Mawkyrwat Block Congress khlem kano kano ka jingkynjoh ktien bad nga u MLA”, la ong u Bah Rowel haba iakren mynta ka sngi.U Bah Rowel uba dei uwei na ki nongialam rangbah ka party, u la ong biang, “Ki nongialam ki kwah ban pynpra ia ka party ha ka Mawkyrwat konstitwensi bad ngan sa peit la ngan pan tiket ne em”,.U la bteng biang, “Ngan iashong jingialang shwa bad ki nongialam bad ki nongkyrshan la ngan pan tiket ne em na ka party”.Katkum ka jingong u Bah Rowel, ki don ruh ki nongkyrshan ka Congress kiba la leit sha kiwei ki party hynrei na ka liang jogu, un sa shong jingialang lashai ne lashi sngi shwa ban shim ia ka rai ban pan tiket ne em.Katba u Bah Mansturdy u la kam ba katkum ka khubor ba la iohlum, u Bah Rowel u la leit pynshai sha ki nongkyrshan jongu, ba un nym ialeh shuh ia ka elekshon na ka Congress.“Nga shu ioh sngew ba u (Bah Rowel) u la leit batai sha ki paidbah ba un nym iakhun shuh ia ka elekshon”, la ong u bah Nongrem.U la ong ba haduh mynta ym pat lah ban ong eiei la u Bah Rowel un pan tiket ne em na ka party hynrei kumba ka long haduh mynta um pat shym la wan thied phom na ka party.“Em, um pat pan tiket na ka party haduh mynta hynrei ngin sa peit ha kine ki sngi namar ba dang don ka por”, u la ong u Bah Nongrem.U la ong ruh ba haduh mynta ka party ka la ioh pdiang ia kawei ka aplikeshon na u Bah Carnes Sohshang na Mawkyrwat.“Ngam shym ialeh ia ka elekshon MLA na Mawkyrwat, nga dei tang u nongpynshong shit, ngi la ioh pdiang tang kawei ka aplikeshon na u Bah Carnes Sohshang na Mawkyrwat”, la ong u Bah Nongrem.U la ong ruh kum u briew ka party, uno uno uba ai tiket ka party un kyrshan beit ia uta.",Nga sngewpher ia ka jing-  pynduh ia ka Block: Rowel,https://www.urupang.com/nga-sngewpher-ia-ka-jing-pynduh-ia-ka-block-rowel/
"Shillong, 12 Nailur:U Bah Bipul R Ryntathiang, uwei na ki heh ha ka Congress Party jong ka jylla Meghalaya bad uba long ruh u kyrtong ba la iakhun teng ha ka MDC ilekshon 2014 na Umsning Constituency, u la rai ban iehnoh noh ia ka jinglong dkhot jong u na katei ka party.U Bah Bipul u la ong ba um don kano kano ka daw ban pyrshah ia ka Congress hi baroh kawei, hynrei dei tang na ki daw shimet jong u hi ba u kwah ban iehnoh ia katei ka party naduh kane ka sngi bad ia ka shithi iehnoh kam u la phah ban pynpoi sha ka kti ki heh ka Congress ka jylla.U Bah Bipul u la long teng u Secretary ka Meghalaya Pradesh Youth Congress Committee (MPYCC), u Working President ka District Congress Committee (DCC) ka Ri-Bhoi district, u President ka District Youth Congress Committee (DYCC) bad u kyrtong MDC 2014 na katei ka party.Nalor ka jingbym don shuh u Bah Cleophas Ban Syiem kum uwei na ki heh ka Congress ha Ri-Bhoi district, sa une uwei pat u heh ka Congress mynta u la shim ia kane ka rai ban iehnoh ia ka jingiadei bad ka Congress ha Ri-Bhoi kaba lah ban pynktha janor ia ka Congress mynta ka kynti bad kan duh ruh ia ka jingshaniah na ki paidbah ha ka ilekshon ban sa long shen sa tang katto katne bnai sha ka Iingdorbar Thawaiñ jong ka jylla.",Phet Congress u Bah Bipul na Umsning,https://www.urupang.com/phet-congress-u-bah-bipul-na-umsning/
"Shillong, 12 Nailur:Ka North Eastern Council (NEC) ka la buh kyndon ba kino kino ki kam ba ka la bei pisa sha ki sorkar jylla, lada kim lah ban pynbiang ia ka Utilization Certificate (UC) hapoh shi snem shiteng, yn sa sangeh ka jingbei pisa.Haba kren sha kane ka sngi Hatmajai sha ki nongthoh khubor, u Secretary ka NEC u Ram Muivah u la ong ba ka NEC bunsien ka ju thoh shithi sha baroh ki sorkar jylla jong kane ka thain mihngi bad ka la khot iakren ruh halor ki kam ba ka la bei pisa bad kyntu ba ki dei ban pynbiang ia ka UC ha ka por kaba biang.“Ngi la ju thoh shithi bunsien sha ki sorkar jylla jong kane ka dong mihngi bad ngi la ong iaki, ba ki dei ban pynbiang ia ka UC hapoh shisnem shiteng bad lada kim lah yn sa sangeh noh ban bei pisa”, la ong u bah Muivah.U la ong ba kino kino ki kam kiba ki sorkar jylla kim lah ban pynbiang ia ka UC hapoh san snem, ka NEC ka la weng noh beit na ka jingkyrshan pisa bad ym donkam ban iakren.Hynrei ha kajuh ka por, u Secretary ka NEC u la ong ba la don ka jingpynjynsur khyndiat ia ki kam ba iadei bad ka jingshna ia ka surok bad ka bording namar ba don ki khep ba ki shem jingeh ban pyndep ha ka por kaba biang namar ka jingdon bun ki daw.Ha kaba iadei bad ki surok ha Meghalaya, u Muivah u la ong watla ki suki ban treikam hynrei ka jingbha ka biang bad lait noh tang ha ki katto katne ki bynta ha Khasi Hills bad ha Garo Hills.“Kito ki kam bym lah ban pynbiang UC, ka tnad Pla Tyngka ka ri, kan sangeh ban ai pisa”, la ong u Secretary.U la ong ba ia ka jingmoramot ia ki surok, la shem jingeh da ka sorkar jylla khamtam ha ka por mynshwa ha kaba la shu pan pisa na ki tnad ka sorkar pdeng bapher bapher hynrei mynta ka Niti Ayog ka la pynmih ia ka kyndon ba kano kano ka projek kaba mang, dei ban mang ruh 10 percent na ka bynta ban moramot ia ki surok.Katkum ka jingong u Secretary ka NEC, kumba 65 hajar km ki surok la shna da ka jingbei pisa ka NEC haduh mynta ha baroh kawei ka dong mihngi.U la iathuh ba ka NEC ka la pynkhreh ia ka Detail Project Report (DPR) na ka bynta lai snem kaban iahap bad ia kane la buh thong ban pyndep haduh 2020.“Ngi la pynmang pisa T. 7500 klur ha ki lai snem kaba mut T.2500 klur shi snem na ka bynta ki jylla ka thain bad ia kane dang ap ia ka jingmynjur na ka tnad pla tyngka ka sorkar India”, u la ong.U la iathuh ba ka la thaw ruh ia ka skhim North East Road Development Scheme ban shna surok ha kane ka thain bad la aiti ha ka IIT Guwahati ba kan long ka nongpeit bad bishar ia ki kam bad ka rukom pyntrei.Ha kane ka skhim, la buh thong ban shna 50 tylli ki surok ha ka jingmang pisa kaban long T.3500 klur bad kumba 15000 km yn shna ha ki lai snem ban wan.Kine ki surok ki dei ban iasoh na kawei ka jylla sha kawei pat bad kumjuh ki surok kiba kham kongsan hapoh ki jylla ba la phah da ki sorkar jylla.Ha kajuh ka por, u Secretary ka NEC u la sngew iahap ia ka jingong u Conrad K Sangma ba ka NEC kam dei ban long tang ka nongsam skhim hynrei ka dei ban long kum ka met ban saindur ia ki kam ban kyntiew ia ka thain baroh kawei.“Ka dei ka jingai jingmut kaba biang jong u MP (Conrad K Sangma) ba ka NEC ka dei ban long kum ka nongsaindur ia ka thain ban long kum ka World Bank, ADB”, u la ong.Hynrei kawei ka jingeh ka long ba ka NEC ka donkam ia ki nongtrei kiba tbit bad ban ioh ia ki nongtrei kiba tbit, donkam ban siew kaba biang.“Ka tulop jong ki nongtrei ka NEC kiba heh duh ka long tang T. 8 lak shi snem bad lada siew tang shi lak, kam long kaba suk ban ioh ia ki briew kiba tbit. Ki nongtrei ba tbit ka ADB ki ioh kumba T. 80 lak shi snem”, la ong u secretary ka NEC.Ha kaba iadei bad ka jingshna ia ka kad liengsuin ha Umroi, u Muivah u la ong ba ia kane la peit da ka tnad Civil Aviation. U la ong ba ka la don ka jingthmu ban pynlong ia ka Shillong kum ka kad liengsuin kaba pawnam bha kum ka Guwahati namar ba na ka rekod, ka jingdon jong ki nongwan sha kane ka jylla bad kiba pyndonkam da ka liengsuin ka la long kumba 8 lak ngut mynshem snem.","“Ki bym pynbiang UC hapoh shi snem  shiteng, yn sangeh ai pisa ka NEC”",https://www.urupang.com/ki-bym-pynbiang-uc-hapoh-shi-snem-shiteng-yn-sangeh-ai-pisa-ka-nec/
"Shillong, 12 Nailur:Haduh mynta la ioh jingtip ba ka jingshim phom tiket Congress ki kyrtong kiba kwah ban ia khun ha ka elekshon MLA 2018 ka la iaid shaid shaid. U bah Lambor skhem Kharpuri uba ju khot ieit kum u bah Khan u dei uwei na ki kyrtong uba la pan tiket na ka seng Congress na Mawkynrew konstitwensi. Haba ia kren bad u Rupang u bah Khan u la ong ba haduh mynta u la ioh jingtip ba dei tang ma u marwei uba la pan tiket na Mawkynrew, hynrei u la ong ba ym lah ban tip pat namar ba ka tarik kam pat kut ioh dang don sa kiwei ruh ki ban pan tiket.Lah ban kdew ba ha u 2013 ka la don ka jingiaknieh tiket Congress kaba jur ha Mawkynrew konstitwensi hapdeng u bah Drola Khongjoh bad u bah Banteidor Lyngdoh bad ha katei ka por ka Congress ka la ai tiket sha u bah Drola Khongjoh uba la shah rem ha katei ka elekshon, u bah Banteidor Lyngdoh (Paidang) u la mih noh na katei ka seng ban ia khun kum u kyrtong shimet. Ha ka elekshon MDC pat ka la don ka jingiaknieh tiket hapdeng u bah Kansing Lynshiang bad u ba hBanteidor Lyngdoh bad ka seng Congress ka la ai tiket sha u bah Banteidor Lyngdoh (Paidang) bad u la jop ha katei ka elekshon hynrei hadien ba la jop u la phet noh na ka seng Congress bad mynta u la rung sha ka seng PDF. Hadien ka jingmih noh jong u bah Paidang la sawa ha katei ka konstitwensi ba u bah Teibor Pathaw un ia khun na ka seng Congress hynrei kham hadien la ong ba u bah Pathaw u la kynriah noh na Mawkynrew sha Mawlai bad mynta la iathuh ba la lum la lang ia ka Congress kaba la pait la pra ha katei ka konstitwensi da u bah Khan.Lah ruh ban kdew ba ka Congress ha Mawkynrew ka la don hapdeng ka kynrum kynram bad bun ki dkhot jong ka kiba ka sakma namar kitei ki jingjia, phet seng u MDC, u bah Kansing u la leit noh sha Mawsynram konstitwensi, ka jingphet seng u bah Drola Khongjoh. Haba ia kren bad u bah Khan u la ong ba haduh mynta kumba ka paw ki dang don tang 4 ngut ki kyrtong na Mawkynrew kata u MLA ba mynta u bah Remington Pyngrope ka UDP, u MDC ba mynta u bah Banteidor Lyngdoh (Paidang) ka PDF, u bah Martle Mukhim ka HSPDP bad ma u (Lamborskhem Khar-puri).",Pan tiket Congress u bah Khan na Mawkynrew,https://www.urupang.com/pan-tiket-congress-u-bah-khan-na-mawkynrew/
"Shillong, 13 Nailur:Ha u Jylliew 2017, ka KHNAM State Youth Wing ka la leit kynduh ia ka myntri ka Infomation & Technology ryngkat ka dorkhas ban shimkhia bad tuklar ia ki tnat telecom ha ka ioh kam ioh jam, ka jingkyntiew ia ka ktien trai ri bad ki lad jingiada ia ki kynthei. Ha ka jingia kynduh na ka liang ka ka myntri ka la ai ka jingkular ban shimkhia.Na ka liang jong ka seng, ka la leit wad jingtip ia ka telecom company thymmai, ka Jio bad ki nongialam jong ka seng, ki la iakren ia u manager ka kompeni, U bah Andy Lyngdoh bad ula iathuh ba ka rukom ai shuti sha ki longkmie ha ka por armet ka shong na ka por shaka por, kaba lah ban long 16 taiew lah ban tam lah ban duna bad katei hi ka pynpaw shai kdar ba ki ain, kiba long ki jingmyntoi ia u paidbah ka sorkar ka khlem pyntrei kam bha namar katkum ka Maternity benefit (Amendment) Bill 2016 ba la mynjur da ka Lok Sabha, ki longkmie ki dei hok ban ioh ia ka shuti haduh 26 taiew haka por ba armet.Ia ka jingkylli ba ka ophis jong ki, ka la don ne em ia ka komiti ban peit ia ka jingleh kynshlei ia ki kynthei lane ka Internal Complaints Committee, kaba dei ban don kat kum ka Sexual Harassment of women at workplace (prevention, prohibition and redressal) Act 2013; na ka liang jong une u nongpyniaid u la ong ba ka don, hynrei haba kylli ia ka kyrteng jong ki dkhot jong ka committee u la iathuh ba ki manager kiba dei ki shynrang ki dei ki dkhot jong kane ka committee bad kaba kham sngewphylla ka long baroh kine ki dkhot jong kane ka committee ki dei beit na ka jylla Assam. Kat kum kane ka ain ka bynta kaba 4(1) ter ter, ka company ka dei ban don ka committee, bad ka khlieh duh jong kane ka committee kan dei ka kynthei.Halor ka jingdawa jong ka seng ban pyndonkam noh da ka ktien khasi ha ka Interactive Voice Respond (IVR), une u nongpyniaid u la kular ba ha kine ki khyndiat bnai yn leh noh ia kane ka bynta. Ka seng ka sngewdei ba kane ka long kaba donkam ban kyntiew ia ka ktien lajong, bad lada ym lah ban pynthikna ba ka ktien khasi kan rung wat tang ha ka IVR, kumno yn iakren ban pynrung ia ka haka khyrnit kaba phra jong ka riti synshar ka Ri India.Ka seng ka la kylli ba balei ka kompeni, kam juh pynmih ha ki kot khubor ia ka lait kam lait jam, khamtam ha ki kotkhubor khasi, khnang ba ki samla trai ri kin ioh ban plie lad ia lade, kaba sngewlyngoh ka long ba une u nongpyniaid jong kane ka company u la ong ba ka policy jong ka kompeni, kam shah ban pynbna ia ki kam balait ha ki kot khubor, hynrei lada don ki kam balait la shu ia pyntip paralok beit.U Bah Thomas Passah, President jong ka KHNAM, u ong shuh shuh ba katei ka pyni, ba kam don kano kano ka jingshim khia jong ka sorkar halor kine ki mat kiba ka seng ka la leit ban buh ha u Jylliew 2017.","Haba lait kam ha Jio, shu ia  thung paralok, lap ka KHNAM",https://www.urupang.com/haba-lait-kam-ha-jio-shu-ia-thung-paralok-lap-ka-khnam/
"Shillong, 12 Naiur:Wat la ka por ka dang sah lai sngi ban kut ban thied bad ban thep kyrteng ia ki briew kiba kwah ban pan tiket na ka Congress, hynrei haduh mynta u MLA ka Umroi bad kiwei ki MLA kiba la shah pynduh ia ka Block Congress kim pat shym la wan thied tiket satia haduh mynta.Haba iakren bad u Secretary ka Ri-Bhoi District Congress u Bah Meralbon Syiem u la ong ba haduh mynta, u MLA ka Umroi u Bah Ngaitlang Dhar um pat shym la wan thied tiket na ka party hynrei ym pat lah ban tip ba un wan ne em namar ba ka por ka dang don.“Ngim pat ioh jingtip ba u Bah Ngaitlang un wan thied tiket bad ym pat lah ban ong namar ba mynta ka dang don ka por”, u la ong haba iakren mynta ka sngi.La ioh jingtip ba ka MPCC ka la don ka jingthmu ban aiti tiket noh ha u Bah George Lyngdoh na Umroi bad katkum ka khubor, ula dep pan tiket ruh na ka party.Katkum ka jingtip, ki MLA jong kito ki Block ba ki la shah pynduh ha ka MPCC, kim pat don satia kiba wan thied tiket ne shim phom na ka party kynthup ka Pynursla ba mihkhmat u Bah Prestone Tynsong, ka Nartiang jong u Bah Sniawbhalang Dhar, ka Mawkyrwat ba mihkhmat da u Bah Rowel Lyngdoh nalor ka Umroi u Bah Ngaitlang Dhar.U Bah Syiem u la iathuh ba ka jingiapan tiket na Jirang ka jur bha namar ba la don haduh lai ngut kiba pa tiket kynthup u Bah Bathok Nongmali, Bah Witnes Syngkli bad ka Kong Sarita Laitphlang. Kumjuh ruh na Mawhati ki don sa kiwei nalor u Bah Charles Margar bad ka party kan sa phah sha ka bor ba dei ban leh ia kaba dokam.“Tang na Nongpoh bad na Umsning, kam don kano kano ka jingiaknieh tiket, namar ba la don lypa u Bah DD Lapang bad u Dr Celestine Lyngdoh”, la ong u Bah Syiem.Katkum ka khubor na ka MPCC, ka dang ap ia ka sngi kut ban pdiang ia ka aplieshon haduh ka 15 tarik ban tip mano napdeng ki MLA ka party ki bym pat tiket shuh bad kan sa tip ban wad da kiwei pat.","4ngut ki MLA Congress, kim  pat leit shim phom aplai tiket",https://www.urupang.com/4ngut-ki-mla-congress-kim-pat-leit-shim-phom-aplai-tiket/
"Shillong, 3 Nailur:Ka Meghalaya Pradesh Congress Committee ( MPCC) ka la pynduh pyndam noh ia ka Pynursla Block Congress Committee kaba rim bad ka la sdang ban thaw thymmai da kawei pat ka Block ha kaba la thung ia u bah Han Khongtani kum u President ba thymmai jong katei ka Block. Haba ia kren bad u Rupang u bah Han Khongtani u la iathuh ba la thung ia u ha ryngkat ka jingdonlang u bah D.D Lapang, President MPCC, u bah Ronnie V Lyngdoh, u bah Kennedy Khyriem bad u bah James Lyngdoh Working President ka MPCC.Ka Congress ka la pynduh pyndam ia ka Congress kaba donlang ki kynhun u bah Prestone Tynsong bad la shimti ia ka kam nongialam mynta da kawei pat ka kynhun. U bah Han u la ong ba ha katei ka kynhun la ia khleh lut bad ki don ki briew jong u bah Prestone ruh. U la ong ba haduh mynta ym pat sngewthuh sngewthaw naba u dang shu shimti dang mynhynnin ka sngi ia ka kam nongialam bad u dang sdang ban pynlum pynlang briew bad ban thaw ia ki komiti bapher bapher bad ia u kandidet ruh u la ong ba ym pat ioh haduh mynta.Haba pyrshang ban wad jingtip na kiba bun ki nongialam jong ka seng Congress kiba ju ia don ryngkat bad u bah Prestone kim don jingtip eiei ia katei ka jingpynduh pyndam ia ka Block Congress ha Pynursla hynrei u bah Han Khongtani u la ong ba naduh mynhynnin hi ka sngi baroh ki tnad treikam jong ka seng Congress ha Pynursla Block ki la iap lut bad yn sdang da kawei pat kaba thymmai. Hynrei kham hadien la ioh jingtip ruh ba ka kynhun jong u bah Prestone Tynsong kan lum jingialang lashai ka miet 4 tarik u nailur ban shong pyrkhat ha kaba la iathuh ba ka lah ban poi ruh ka jingiakren ban rai noh na ka Party aiu ban pyniakhun ia u bah Prestone Tynsong ha ka elekshon MLA 2018.","Pyndam ia ka Block Congress ha  Pynursla, thung President ia U Han",https://www.urupang.com/pyndam-ia-ka-block-congress-ha-pynursla-thung-president-ia-u-han/
"Shillong, 3 Nailur:Ka trok ki shipai BSF kaba dang hiar na Shillong ban leit sha Nongjri harum Pynursla, ka la kylla bad ha katei ka jingjia ki la don haduh 14 ngut ki shipai ryngkat u nongniah kiba mynsaw malu mala. Katei ka jingjia ka la jia mynta ka nohphai sngi ha ka jaka ba ju khot ‘Kyntiah kloiñ’ shuwa ban poi sha shnong Mawkliaw. La iathuh ba kitei ki shipai ki shu mynsaw malu mala bad la pynkit ia ki sha Pynursla CHC bad ki la ioh jingsumar. La iathuh ba mynta ka sngi ki la don haduh 4 tylli ki trok shipai kiba hiar sha Nongjri, hynrei kawei na ki ka la kylla hynrei ka jaka ba katei ka trok ka la kylla kam shym dei satia sha ka liang kaba don riat, kumta baroh kiba shong hapoh ki shu mynsaw malu mala.","Kylla ka trok shipai BSF, mynsaw  bun ngut harum Pynursla",https://www.urupang.com/kylla-ka-trok-shipai-bsf-mynsaw-bun-ngut-harum-pynursla/
"Shillong, 5 Nailur:Kum shibynta ka jingrakhe ïa ka jingdap 175 snem thoh ka pule ha ka ktien Khasi, ka Khasi Authors’ Society ka la pynlong ïa ka symposium halor ka phang “ka Thoh ka Pule ka sdang na u ABK” ha Nabon Sawian Memorial Secondary School, Mawmluh kawei na ki skul ba byngkong eh ha Ri Khasi ba la seng da u Rev.Thomas Jones-I ha ka snem 1842. ?a ki lai tylli ki skul ba nyngkong eh ba la seng da u Thomas Jones la tip mynta da ka Nabon Sawian Memorial Secondary School ha Mawmluh, ka Larsing Khongwir Memorial Secondary School ha Mawsmai bad ka Sohra Twa Presbyterian Upper Primary School ha Sohra.La pynïaid ïa ka symposium da u Dr.D.R.L.Nonglait, President KAS bad ka jingkren pdiang I Prof(Kong) S.Dkhar. La plie da ki kyntien kyrkhu kyrdoh u Bah Tisosstarwell Chyne, MLA uba long u Kongsan jong katei ka sngi ryngkat, ka jingïadon lang ki Nongkitkam bad ki dkhot ka Khasi Authors’ Society, ki Nonghikai jong ki skul bad ka college ka thaiñ Sohra, ki dkhot Managing Committee jong kitei ki lai tylli ki skul u Thomas Jones, u Pastor bad ki Nongsharai ka Balang Presbyterian Mawmluh, u Sirdar ka Mawmluh, ki nongïalam jong ki seng treimon sngewbha jong katei ka thain lem bad ki paralok parajor.U Bah Titos, ha ka jingkren jong u, u la pynpaw ka jingsngewbynniaw ïa ka jingpynduh noh ka MBOSE ïa ka Subject Khasi kum ka subject kaba dei ban pule da baroh ki khun Khasi “Compulsory subject” ha ki class XI bad XII bad ailad ïa ki samla ban jied katba ki mon hi “optional subject/Elective subject”. U la bynrap da kaba ong ba kane ka jingleh jong ka MBOSE ka long ka dak jong ka jingma ïa ka ktien Khasi. Haba phai sha ka jingïaleh ban pynïoh jaka ïa ka ktien Khasi ha ka Khyrnit kaba Phra jong ka Riti Synshar ka Ri India, une u Nongmihkhmat sha ka Dorbar Thawain ka Jylla u pynpaw ka jingsngewlyngngoh ïa ka jingpynslem jong ka Sorkar Jylla ban wanrah hapoh ka ?ing Dorbar ïa ka Kaiphod jong ka Committee ba la thung kyrpang na ka bynta kane ka kam na ka bynta ban ai bor ïa ka Sorkar Jylla ban phah ïa ka kam sha ka Sorkar Kmie ha Delhi. Kumta u khmihlynti ba ka Sorkar jylla kan shimkhia bad leh noh kloi katba lah ban wanrah ïa kane ka kam ha ka ïing Dorbar bad u wer ïa ki para MLA ban ïa kyrshan lang ïa kane ka kam kaba kongsan jong ka jaitbynriew.Haba phai sha ka jingpyndonkam ïa ka SMS ha kine ki sngi, u Bah Titos u pynpaw ka jingsngewsyier ba ka rukom thoh Khasi kan sa pynbakla lut namarba ha ki SMS la shu ïa pynmlien ban thoh shiteng dak kum ‘fi’ ha ka jaka ‘phi’ bad kumta ter ter.Kum ka jingkitbok kitrwiang ïa ka Khasi Authors’ Society ha ka jingrakhe jong ka ïa ka jingdap 175 snem ka thoh ka pule ha ka ktien Khasi, u Kongsan u kyntu ïa ki paid Khasi baïar ban pule ïa ki kot Khasi khnang ban im thoh ka pule ha ka ktien Khasi.Ha katei ka symposium la ïoh ka jingkren na ki ar ngut ki riew khraw pyrkhat ka thoh ka pule u Khasi, u Dr.B.R.Kharlukhi halor ka phang tnat “Jingsdang u ABK ha ki skul Khasi” bad u Babu S.S.Majaw shaphang “Ka jingsan ka thoh ka pule ha ka ktien Khasi” kine baroh ar ngut ki dei ki President barim ka Khasi Authors’ Society.U Babu B.R.Kharlukhi u pynshisha ba u khun Khasi um don la ki jong ki dak thoh. Haba phah kyrwoh ki ju pyndonkam da ki ksah shympriahkti. Kine ki dak kiba im, kiba la pyndonkam ha ka thoh ka pule ha ka ktien Khasi haduh mynta mynne ki long ki matti u Thomas Jones. U Thomas Jones u la sdang ban saiñdur ïa ki dak thoh Khasi da kaba pyndankam ïa u “ABC” kham hadien la pyndonkam noh da u ‘K’ ha ka jaka u ‘C’. Ynda la ih bha ka thoh ka pule, ki rangbah Khasi kiba kynthup ïa u Bah Jeebon Roy Mairom ki la wanrah sa u ‘ ? ‘ bad u ‘ Ñ ‘ kum ki dak thoh Khasi.Kum uwei na ki dkhot ka Committee ba la thung kyrpang da ka Sorkar Jylla na ka bynta ka jingïaleh ban pynrung ïa ka ktien Khasi ha ka Khyrnit kaba Phra jong ka Riti Synshar ka Ri India, une u rangbah u la pynpaw ka jingsngewlyngngoh ïa ka jingpynslem jong ka Sorkar ban phah ïa ka kam sha ka Sorkar India na ka bynta ban pynrung noh ïa ka ktien Khasi ha ka Khyrnit kaba Phra jong ka Riti Synshar ka Ri India.Haba kren halor “Ka jingsan ka thoh ka pule ha ka ktien Khasi” Babu S.S.Majaw u la ai ka jingbatai kaba bniah bad ai jinghun ïa ka lympung baroh kawei. Une u nonghikai bad ruh kum u nongthoh ba paw khmat jong kane ka juk, u la pynpaw ka jingkmen ba ka jingsdang jong u Alexander B.Lish jong ka Serampore Mission ban wanrah ïa ki dak Bengali kum ki dak thoh ha ka ktien Khasi ka la duh ka la dam noh. Watdano te ki khun Khasi ki la dei ban pyndonkam ïa ki laiphew tam ki dak thoh Bengali ha ka thoh ka pule Khasi. U Babu S.S.Majaw, u la pynpaw ruh ïa ka jingsngewbynñiaw ïa ka jingslem palat ka Sorkar Jylla ban leit tied jingkhang ha Delhi ban ïoh rung ka ktien Khasi ha ka Khyrnit kaba Phra jong ka Riti Synshar ka Ri India.Ka lyngpung ka la buh ruh ka jingkylli halor ka kyrteng jong ka Khasi Authors’ Society kaba long ha ka ktien English. Ki Nongïalam ka KAS kim lah khlem da kdew sha ki Nongseng jong ka ryngkat ka jingkular ban sa nang ïa kren ïa kane ka kam kaba la ju ïa kren teng hapoh ka Seng.La pynrhem ïa katei ka lympung da ka jingrwai ba la ïa rwai lang ki khynnah skul jong ka Nabon Sawian Memorial Secondary School, Mawmluh, ka Larsing Khongwir Memorial Secondary School, Mawsmai bad ka Sohra Twa Presbyterian Upper Primary School, Sohra. Ki kyntien jong ka jingrwai “PYNNEH LA KTIEN LA JONG, WAT NYM AI LAD ÏA KTIEN RONGPHONG” ki la pynhun jrut ïa ka dohnud ieit ri jong u Kongsan bad ki kynrem ki lyndan ka Khasi Authors’ Society.Ka jingmih na kane ka Symposium ka la ai jinghun ïa baroh kawei ka lympung.La pynwai ïa ka Symposium da ka jingkren ai khublei u Bah P.Kharshiing General Secretary, KAS u ba la pynpaw ka jingsngewnguh ïa baroh kiba la ai ka jingkyrshan ban pynlong ïa kane ka Symposium kaba jop.","Ha ki SMS, kan bakla lut ka  thoh Khasi, kren diaw U MLA",https://www.urupang.com/ha-ki-sms-kan-bakla-lut-ka-thoh-khasi-kren-diaw-u-mla/
"Shillong, 05 Nailur:Ka Umden Development and Transport Association (UDTA) ka la dawa ba ka Airport Aurhority of India (AAI) ka dei ban shna noh mardor ia ka surok sha kane ka shnong shwa ba kan ker kper noh ia ka jaka dem liengsuin ha Umroi khnang ba ka shnong kan nym shah khang lynti.Haba kren sha ki nongthoh khubor mynta ka sngi, u President ka seng u Bah Apborlang Nongrum ba la don lang u rangbah shnong ka Umden u bah Pailang Kurbah ki la ong ba ka jingker kper ka AAI ia ka jaka dem liengsuin ha Umroi, kan pyndam surok kaba iaid sha ka shnong jongki bad ka long kaba donkam kyrkieh ba kan shna shwa ia ka surok na kawei ka jaka shwa ba kan khang ia kane ka surok.Haba kren sha ki nongthoh khubor mynta ka sngi, kine ki riew rangbah ki la ong ba nalor kane ka jingdonkam paidbah, ki la dep phah jingthoh ruh naduh u snem 2012 ba ka AAI ka dei ban shna ia ka jaka sumar ha katei ka shnong kaba la dep rai ban ai jaka sngewbha haduh 8000 sq ft bad na ka liang u MP u Bah Vicent H Pala ruh u la kular ba un ai pisa na ka skhim ban thied ia ka kali kit nongpang bad kumjuh ban shna ia katei ka jaka sumar, hynrei haduh mynta ka dang sahkut khlem pat poi shaei shaei ruh namar ba ka sorkar jylla kam shym la shim khia satia.Ki la ong ba ki la dep iakynduh ia ka myntri ba ka koit ka khiah ka sorkar jylla ka Kong Roshan Warjri bad u Bah AL Hek ha ka por ba u long myntri kane ka tnad kham mynshwa hynrei kane ka kam kam shym la iaid satia.Ha kajuh ka por, u Bah Nongrum u la iathuh ba ka seng ka la iakynduh ia u director ka AAI ha Umroi ba un ai kam ai jam ia ki samla khamtam ki trai jaka ba la shah ktah na ka jingshim jaka ban shna ia ka kad liengsuin hynrei um shym la ai kano kano ka jingkular ia ki.Ha kawei ka liang, ka seng ka la dawa ruh ba u dei ban ai lad ia ki kali kamai na katei ka shnong ba kin kit ki leit buh nongleit nongwan na kad liengsuin hynrei halor kane ruh, u heh ka AAI um shym la kular ban ai eiei bad u la ong ba un hap ban khot tender bad kane kan khang lad ia ki kali kamai .Hynrei na ka liang jongki, ki la ong ba kin nym aili ia kane ka jingthmu ban khot tender bana wan pyniaid kali ki briew nabar hynrei kin iakhun beit ba ki trai jaka ki dei ban ioh ban pyniaid ia ka kali kit nongleit nongwan na katei ka kad liengsuin.","Dawa surok bad pan kamai ka  UDTA, na ka AAI ha Umden",https://www.urupang.com/dawa-surok-bad-pan-kamai-ka-udta-na-ka-aai-ha-umden/
"Shillong, 05 Nailur:Lai ngut ki kyrtong ba rem ha ka elekshon MLA 2013 na Mawryng kneng Constituency, mynta ka sngi ki la ia rung sha ka seng People Democratic Party (PDF) ha ka jingialang ha Sohryng kham. Kine ki kynthup ia u kyrtong ka UDP u Bah Highlander Kharmalki, u Dr OS Jyrwa ka KHNAM bad u Bah MP Muktieh u kyrtong shimet kiba la iakhun ha ka Election MLA ba la dep.Ha kane ka jingia-lang ha kaba la wan ban ia shim bynta da ki paidbah bun bha na kylleng ki dong bad ki shnong jong ka Mawryngkneng Constituency ha ryngkat ka jingiadon lang u President ka People’s Democratic Front u Bah Aiban-lumlang Marbaniang, u samla Auspicious Lyngdoh uba dei u General Secretary, u Bah HS Shylla u ba dei u MDC ka Nongkrem Constituency uba dang dep pyniasoh dang shen sha ka PDF lem ki 11 ngut ki MDC, u Bah Esron Marwein, u Bah Kynsai Dkhar, ki longkmie longkpa kumjuh ruh ki samla kynthei shynrang kiba la rai ban kyrshan ia u Bah Highlander Kharmalki ha kane ka kynti ba mynta.Ha kane ka jingialang la thung ruh ia ki nongkitkam ha ka shatri jong ka Mawryngkneng Constituency Zonal Committee jong ka PDF ha kaba la jied ia u Dr OS Jyrwa kum u President bad ia u Bah MP Muktieh kum u Working President. Nalor kine la jied ruh ia u Bah EK Wahlang kum u Secretary bad ia u Bah Riwan Sohtun kum u Assistant General Secretary bad kumjuh ruh la jied saw ngut ki Vice President ba kynthup ia u Bah Khraw Nongpluh, Dwing Myrboh, Shanti Nongspung bad u Bah Swan Sohtun lem bad kiwei kiwei. Ia kine. La thung ruh ia u Bah Esron Marwein kum u Chief Organiser bad ia u Bah Banstar Mawthoh kum u Assistant Chief Organizer kumjuh ruh ia u Bah Livingstone Thangkhiew kum u Publicity Secretary.U Bah Muktieh u la ong ba haba khein kyllum ia ka jingioh vote ki lai ngut ka la poi sha ka 12 hajar bad u MLA ba mynta u Bah David Nongrum u la jop da kaba ioh 6 hajar tam ka vote bad kan long kaba suk ban jop.U Bah Highlander u la pynpaw ba ka jingwan pyniasnoh jong u bad ka PDF ka long da ka jingiasngewthuh lang bad ki rangbah bad nongkyrshan jong u kiba ju don ha ka UDP bad kiba la kthang ia ka rai u Dr Donkupar Roy kaba long kum ka rai jong u shimet hi ban ailad ia ka HSPDP na kane ka Constituency hadien ka jingiatehlok hapdeng ka UDP bad HSPDP na ka bynta ka Election MLA 2018.",Thaw PDF Mawryngkneng,https://www.urupang.com/thaw-pdf-mawryngkneng/
"Shillong, 29 Nailar:Ha ka miet lah sngi u blei ki pulit ka Special Cell ka East Khasi Hills district ki la leit khynra ia ki Call Centre thok, kiba don ha nongbah Shillong, kiba dei ruh ka ktem ki runar kiba lute pisa im im peit peit na ki paidbah da kaba pyndonkam da ka Internet. Ki pulit ki la leit khynra ia kitei ki ktem shukor briew tang ban ioh pisa bad la kurup bun ki tiar ki tar bad ki kot ki sla. Ki don haduh 3 tylli kitei ki ktem kawei ka dei ka M/S IFA Enterprise kaba don ha Cleve Colony, kawei pat dei ka M/S BPO Zurich kaba don ha Lower New Colony bad kawei pat dei ka M/S Dasanbha Enterprise kaba don ha Jaiaw.Ha katei ka miet ki la pulit ki la ioh kem ia kitei ki briew kiba pyndonkam da ka Voice Over Internet Protocol (VOIP) da kaba thok ia ki nong Amerika bad ki pynithuh ialade kum ki Internal Revenue Service Agent (IRSA) bad kitei ki runar ki tip tiak pa tiak ia ka jaka shong jaka sah jong ki briew kiba don ha ka ri Amerika, hadien ki phone ia ki da kaba pyntieng ba ki hap ban siew ia ki khajna ba ki thied tiar thied tar bad ki ju byrngem ruh ban leit sha ingsah jong ki lada kim siew. Hadien katei ka jingbyrngem jong ki ki nongthied tiar kin sa batai ia ki 16 tylli ki nombar bad hadien ba la ioh ia utei u nombar da kaba suk ki lah ban se iia ka pisa jong kitei ki briew.Katei ka ktem ka dei ka kynja Call Centre kaba thok kaba la tip kyrteng kum ka IFA Enterprise bad ka la shim wai lai mala ia ka building jong ka SS Net Com kaba don ha Cleve Colony bad ia katei ka Call Centre thok la pyniaid sa u Amit Bhowmick bad u Sunny Mukherjee uba ju khot sin kum u Faisal, kitei ki dei kiba shong basah shabar Shillong bad ki ju wan teng teng sha Shillong ban siew tulop ia ki nongtrei ba ki buh. Kawei pat ka Call Centre thok ka dei ka M/s BPO Zurich kaba don ha phyllaw jong ka RBI ha Cleve Colony.Hadien ba ki pulit ki la ioh jingtip kaba thikna ba u trai jong ka IFA Enterprise Call Centre, u wan sha nongbah Shillong da ka kali Chevrolet jong u kaba don ia u nombar AS01AZ 0101 bad ba u don ha katei ka jaka ha Cleve Colony, ka kynhun Special Cell jong ki pulit ka East Khasi Hills ki la leit ban khynra ha ka por 7:30 baje mynmiet. Ha katei ka jingjia ki pulit ki la ioh kem ia u Amit Bhowmick, 24 snem karta uba dei na Tura, na jaka sah u Vivek Thapa uba na Cleve Colony bad ka Naina Gurung, 22 snem karta na Lower Nongrim hills.Ha katei ka jingleit khynra ki pulit ki la kurup 77 tylli ki Hard Disk kiba la sei na ki CPU, ka pisa T.1 lak tyngka bad bun ki kot ki sla. La kem ruh ia u Pynshan Mawthoh uba na ka shnong Madanrting, uwei na ki Manager ka IFA Enterprise. Na ka ing ba shim wai da ka M/s BPO Zurich kaba don ha Lower New Colony ki pulit ki la ioh kurup bun ki tiar Electronic ,ka pisa T.1 lak tyngka bad bun ki kot ki sla. Ha katei ka jingjia la kem ia u Rijo Christian Joseph, 26 snem karta uba na Ahmadabad,-gujarat bad ia ka Sweety Sutnga, 22 snem karta kaba shong basah ha Lower Nongrim Hills.Ki pulit ki la pynngat ha ki ar tylli ki kes kawei ha Laitumkhrah Ps C/No.134(8)17 u/s 120(B)/385/419/420/468/34 IPC bad Laitumkhrah Ps C/No.135(8)17 u/s 120(B)/385/419/420/468/34. Ia kitei kiba la shah kem la rah sha ing bishar jong u CJM, Shillong bad la ai bor 6 sngi ia ki pulit ba kin tohkit.Mynta ka sngi pat ki pulit ki la leit ban khynra ia katei ka ing kaba shim wai da ka M/s IFA Enterprise na SS Net Com bad ki la ioh kurup 85 tylli ki CPU bad bunbah ki Script IRS. La kem ruh 2 ngut ki ki nongtrei jong ka SS Net Com u bah Chritopher Kurbah, 23 snem karta na ka shnong Lawsohtun bad u Kiren Damai, 39 snem karta na Digboi Dibrugarh. Ki pulit ki la ioh jingtip ruh ba ka don sa kawei pat ka Call Centre kaba la tip kum ka M/S Dasanbha Enterprise kaba long trai da u bah Nicky War kaba don ha Jaiaw bad katei ka Call Centre ka la sdang ban khang noh.Ki pulit ki la khot hajir ia u trai katei ka dukan bad hadien ba la tohkit la lap ba nangtei na Call Centre ki ju phone ia ki briew ba sah ha Amerika ban kylli la ki don jingpang jingshitom ne-em bad la ki ju shah puid ne-em bad lada ki dei kiba kum kita ki briew ki ju tyrwa ban siew pisa kum ka bai lut bai sep hynrei shuwa ban siew ia kata ka pisa ba ki kular ki phah ia ki briew ba kin thep pisa shuwa $650 (650 dollar). Ki pulit ki la ioh kurup 63 tylli ki kompitor, ki seal bad 43 tylli ki hard disk bad la rejistar ha Laitumkhrah PS. La kem ia u trai katei ka Call Centre u Nicky War. Ki pulit ki dang tohkit ia katei ka jingjia.","Khynra ki pulit ia ki Call Centre  thok, shah 9 ngut; 4 ki Khasi",https://www.urupang.com/khynra-ki-pulit-ia-ki-call-centre-thok-shah-9-ngut-4-ki-khasi/
"Shillong, 28 Nailar:Ka khubor ba rung BJP ar ngut ki MLA na Jaintia Hills, ka la pynkulmar bha ha kane ka janmiet sngi Nyngkong. Ki nongialam ka BJP ha Shillong ki la pynbna khubor ba u Bah Justine Dkhar bad u Bah Robinus Syngkon ki la iasoh bad ka BJP ha New Delhi, hynrei haba iakren bad ki, ki la kyntait ba ki la rung BJP.Kine ki dei ki MLA shimet na Jaintia Hills, ki la iakynduh mynta ka sngi, ia u president ka BJP u Amit Shah bad aiti ia ka dorkhas ban dawa pynlait khang dewiong ha Delhi.Katba u Bah J. A. Lyngdoh, u Vice President u la kam ba kine ar ngut ki la rung sha ka BJP, hynrei na ka liang u president u Bah Shibun Lyngdoh, uba synran lang ia ki sha Delhi, u la ong ba ki shu kular ban sa rung pat hadien.“Ha ka jingialang bad ki nongialam ka party ha Delhi ba don lang u Amit Shah, kine ki MLA ki la kular ba kin join sha ka BJP tangba ia ka tarik bad ka sngi ym pat pynbeit kaban long ha Shillong”,la ong u Bah Lyngdoh.Kumjuh u Bah Justine Dkhar uba don ha New Delhi, u la ong ba ha ka jingialang,ki nongialam ka BJP ki la ong ia u ba un rung noh sha ka seng.Katkum ka jingong u Bah Dkhar, lai ngut ki MLA kynthup ma u, u Bah Stephanson Mukhim, u Bah Robinus Syngkon ki la aiti ia ka dorkhas ha u Amit Shah ban kyrpad ia ka sorkar pdeng ban pynlait noh na ka jingkhang dewiong ha kane ka jylla Meghalaya da kaba pyndonkam da ka Para 12 (a)(b) ka Sixth Schedule lyngba ka jingpynbna da u President ka ri.“Ngi la ong ia ki ba ngi long kiba la khreh ban rung BJP lada lah ban weng ia ki jingeh dewiong”, la ong u Bah Dkhar.U Bah Dkhar u la ong ba ma u lem bad u Bah Syngkon bad u Bah Mukhim ki dang kyrshan ia kane ka sorkar ba ialam da ka Congress.“Lada ngi iasoh bad ka BJP, ngin hap ban risain shwa na ka sorkar”, la ong u Bah Dkhar.Kine ki lai ngut ki MLA ka Jaintia ki bat mynta kum ki Parliamentary Secretary ha kane ka sorkar MUA-II ba ialam da ka Congress.Lah ban kdew ba mynta ka janmiet, u Vice President ka BJP u Bah John Antonio Lyngdoh u la kren sha ki nongthoh khubor ba u Bah Justine u dei u MLA shimet na Khliehriat katba u Bah Robinus u MLA na Mookaiaw ki la rung sha ka BJP ha ka jingialang kaba long hynne ka sngi ha nongbah Delhi ba la don u Amit Shah, u President ka Meghalaya BJP u Bah Shibun Lyngdoh,u Himanta Biswa Sarma, u Ram Madhav, u Nalin Kohli bad kiwei ki nongialam.Ia kine la synran lang ruh u Bah Thomas Nongtdu uba dei u nongialam jong kine ki MLA ba iasoh BJP bad u Bah Rollingson Dkhar.“Ki dang don shuh sa kiwei ki MLA na kiwei ki party kiban wan iasoh bad ka BJP ha kane ka jylla nalor kine”, la ong u Vice President ka BJP bad bynrap, “U Bah Stephanson Mukhim un sa rung shen ha kine ki sngi”.U Bah Lyngdoh u la ong ba ka BJP ka la buh thong ba lada ka duna palat kan jop haduh 12 ngut haduh 16 ngut ha kane elekshon ban wan bad kan shong syndon ha ka bor synshar. “Ngi la buh thong ba ka BJP kan jop la kumno kumno ruh 12 haduh 16 ngut ki MLA ha ka elekshon ban wan bad kan bat ia ka bor synshar ha ka jylla”, la ong u Bah Lyngdoh.U la ong ba lait na ka BJP kam don da kawei ka seng, kaba lah ban mih bujli ha ka ri ban ai ia ka jingsynshar kaba bha bad ka nongrim jong u myntri rangbahduh ka ri u Narendra Modi, “sab ka sath sab ka vikas ne ka roi ka par ia baroh khlem niew shiliang ka la khring ia ki paidbah ka ri ban ai jingkyrshan ia ka BJP.Halor ka jingkylli balei kine ki MLA ki leit rung sha Delhi ym ha Meghalaya, u Bah Lyngdoh u la ong kam don jingpher eiei ka jingrung jong ki na Delhi bad ka party ha kane ka jylla ka pdiang ia ki arti arjat.Haba iakren bad U Rupang, U Ma Balius Swer, uba dei u dkhot ba dang shu rung shen sha ka seng BJP, ula ong “Ngi kum ki nongtrei parti, ngi shaniah skhem ha ka jingstad jong U President, iano un ai tiket”. U Ma Balius, uba dei ruh uwei na ki nongialam jong ka seng, ki trai dewiong, ula pynsngew ba ka seng, ka la aiti ruh ia u, ba un long kum U President jong ka Scheduled Tribe Committee ha East Jaintia Hills District.","Pyniasoh BJP U Ma Justine & U Ma Robinus, ong U bah JA Lyngdoh",https://www.urupang.com/pyniasoh-bjp-u-ma-justine-u-ma-robinus-ong-u-bah-ja-lyngdoh/
"Shillong, 29 Nailar:Sa tang shi sngi ba ka jingkhot thep aplikeshon na ka bynta ki samla ban ialeh ia ka civil services kan kut noh, ka KHNAM Youth Wing mynta ka sngi ka la pynlong ia ka jingrah lama hakhmat ka Secretariat ban dawa ba ka sorkar ka dei ban pynjlan ia ka rta ia ki samla ban ialeh ia ki eksamin civil services na ka 32 sha ka 40 snem kumba leh ha kiwei ki jylla kum ha Tripura, Assam ia ki trai jylla.Ki dkhot ka KHNAM Youth Wing kiba don tang katto katne ngut ki la pynlong ia ka jingrah lama ha ka por mynstep, hynrei namar ba shah mana ha ka ain 144CrPC, ki la sangeh noh shwa bad ki la leit ban pan jingbit biang na u DC bad hadien ba ki la ioh, ki la wan biang ban rah lama ha ka por 3 baje eiei.U president ka KHNAM Youth Wing u Bah Thomas Passah haba kren sha ki nongthoh khubor u la ong ba ka seng ka pynrem jur ia ka sorkar kaba sngap jar halor kane ka jingdawa ka seng kaba shong nongrim bha namar ba ha ka Meghalaya Service Rule ruh la ha ka para 9 ka kyndon ba ar,la kdew shai ba la shah ia ka sorkar jylla ba kan pynjlan ia ka rta thungkam ia ki trai jylla.“Ngi pynrem jur ia ka sorkar bad kumjuh ia baroh ki 60 ngut ki MLA kiba khlem kren eiei halor kane kaba dei ka lad ban plie ia ki samla ha kane ka juk kyrduh kam”, la ong u Bah Passah.Ka KHNAM ka la dep phah jingthoh kham mynshwa sha u Chief Secretary ka jylla halor kane ka jingdawa jongka bad ka la dawa ba ka sorkar ka dei ban pynmih noh ia ka jingpynbna lashai ba kan pynjlan ia ka rta jong ki samla ban ialeh ia kane ka eksamin.","Tur ka KHNAM sha Secretariat,  dawa pynjlan rta ialeh civil services",https://www.urupang.com/tur-ka-khnam-sha-secretariat-dawa-pynjlan-rta-ialeh-civil-services/
"Mawkyrwat, 29 Nailar:U General secretary barim ka Meghalaya Pradesh Congress Committee (MPCC) u Bah Diverland Lyngdoh u la pyniasoh bad ka Nationalist People Party (NPP) lem bad ki nongkyrshan jongu ha kane ka sngi Hatmajai ha ka jingialang kaba long ha mawkyrwat ba la don ki nongialam ka NPP kynthup u James K Sangma.U Bah Diverland Lyngdoh u dei u nongialam ka Congress uba dei ruh u para jong u MLA ba mynta u Bah Rowel Lyngdoh.Ha kane ka jingialang la thaw ruh ia ka NPP Mawkyrwat Block Committee ryngkat ki nongkitkam. Da kane ka jingphet jong u Bah Diverland lem bad ki nongkyrshan, ka sem Congress ka la pra phom mynta bad ka la buh ka jingartatien ia u MLA ba mynta la un dang neh ne em ha ka Congress.Haba pynpaw ia ka jingsngew tynnad ia ki nongialam ka NPP, u Bah Diverland u la kyrmen ba un sa lah ba pynrulong ia ki jingangnud jong ki paidbah lyngba ka NPP ban rah ia ka thong ha kane ka elekshon MLA ban wan.U James Sangma u la pdiang sngewbha ia u Bah Diverland bad ki nongkyrshan jongu sha ka NPP bad la thung ia u Bah Diverland kum u Chief Organiser.U James u la ong ba ka jingiasoh ki nongialam sha ka NPP kan sa lah ban pynurlong ia ki jingdonkam jongki paidbah bad u la ther ia ka Congress kaba la niew bein ia ki nongialam kiba don ka lawei hapoh ka jingialam jong u Mukul Sangma.La ioh ruh ia ka jingkren na ka Kong Diliancy Lyngdoh, kaba dei ka Vice President barim ka Meghalaya Pradesh Congress Mahila bad ka District President barim ka South West Khasi Hills Congress.","Twa ka Congress Mawkyrwat,  rung NPP ka kynhun Bah Rowell",https://www.urupang.com/twa-ka-congress-mawkyrwat-rung-npp-ka-kynhun-bah-rowell/
"Jowai, 29 Nailar:U Myntri khynnah ka sorkar pdeng uba dei peit ia ka tnad rel, u Rajen Gohain u la wan ban iuh kjat mynta ka sngi ha ka Nongbah Jowai ban pynsngewthuh paidbah halor ka jingthmu ka Sankalp Se Siddhi kaba dei ka prokram ban pynsngewthuh paidbah, na ka bynta ki jingiakhih ban ioh ia ka India ba Thymmai.U Rajen Gohain haba kren ha ka jingialang kaba la pynlong ha Tpep Pale Hall, hapoh ka jingpyniaid u President ka BJP ha West Jaintia Hills District u la ong ba u Myntri Rangbah Duh ka ri u Narendra Modi u laiaid shakhmat ban pynlong ia ka ri India kum ka ri kaba thymmai.U la iathuh ba lyngba kane ka program, ngin hap ban ialeh pyrshah ia ki jingsniew bahar rukom naduh ka bamsap, ka jingduk tasam, ka jingsngewiapher niam bad jaitbynriew bad ka jingjaboh jabain ki shnong ki thaw bad ban duriap ha ki kam ban kyntiew ia ka ioh ka kot.“Lada ngi ieng lang ryngkat ban ia snohkti na ka bynta ban ialeh pyrshah ia kine ki jingsniew khlempep ka ri India jong ngi kan sa kylla dur”, la ong u Gohain.U la kyntu ia ki paidbah ka Jaintia Hills ba kin ai ka jingkyrshan jong ki ia u Modi na ka bynta kane ka New India Movement.“Nga da thrang ruh ban iohi ba baroh 7 ngut ki MLA na Jaintia kin jop na ka juh ka lama ha kane ka election 2018 khlem la jia ha u snem 1998”, u la bynrap.Ha shwa kane, u Gohain u la ialam khmat ban bam smai na ka bynta ban pynlong ia ka India kaba thymmai. U Vice president ka BJP u bah JJA Lyngdoh haba kren u la pynkynmaw ia ka jingiakhih ban ioh laitluid lyngba ka Quit India Movement kaba la long ha u snem 1942.“Tang hadien 5 snem, ha u snem 1947, ka India ka la ioh laitluid bad ngam artatien bad ka Sankalp Se Siddhi ruh kan pynlong ia ka India ka ri kaba thymmai ha u snem 2022”, la ong u bah JJA Lyngdoh. Ia kane jingialang la pyniaid da u President ka WJH BJP, u ma Marki Mulieh bad la iadonlang ruh ki nongkitkam jong ka party khamtam u ma Sing Mulieh uba dei u State president ka BJP uba dei peit ia ki Scheduled Tribe.","Poi Jowai u myntri rel, na  bynta ka India ba thymmai",https://www.urupang.com/poi-jowai-u-myntri-rel-na-bynta-ka-india-ba-thymmai/
"Shillong, 29 Nailar:Ka Meghalaya Pradesh Congress Committee ha ryngkat bad ki District Committee, ki la pynduh noh ia ka Mairang Block Congress bad la thung ia U Bah Rasor Rani, MLA barim kum U President ba thymmai jong ka Block Congress.La pyndam noh ruh ia ka Nartiang BCC bad la thung bujli da U Bah Apolynarius Kon, kum U President ba thymmai jong ka Nartiang BCC bad la pynduh ruh ia ka Mawkynrew BCC, ha kaba la thung da U bah Lamborskhem Kharpuri, ba un long U President thymmai jong ka Mawkynrew BC bad la pyndam noh ruh ia ka Mawryngkneng BCC bad la thung bujli da U Bah Banshalnag Lawai, kum U President ba thymmai jong ka BCC, ong ka kyrwoh na U bah Charles Marngar, Secretary, MPCC, i/c Media.",Thaw Block thymmai ka MPCC,https://www.urupang.com/thaw-block-thymmai-ka-mpcc/
"Nongpoh, 29 Nailar:Hadien ba kawei ka longkmie na ka shnong 20Mer, Ri Bhoi District, ka la shah jrongkti ha uwei u CRPF, uba la tip kyrteng kum u Pradip Nath, uba ap pahara ha katei ka shnong; na ka liang ka HNYF, 20Mer Circle, ka la pynrem jur halor katei ka jingjia ba ki briew kiba bat ia ka ain kin leh ia kiba kum kitei ki kam kiba da ktah shisha ha ka imlang sahlang.Kum ban shu pynkynmaw hangne, mynha ha ka 26 tarik ha ka por 9 shiteng eiei mynmiet, utei u u shipai CRPF u ba don duty ha ka Toll Plaza kaba don ha 20Mer, u la leit ban thied kwai na kawei ka dukan jong kawei ka thei Khasi bad ha katei ka por u la sdang ban leh kynshlein da kaba kylli ia ki jingkylli ki bym dei ban kylli bad sdang ruh ban tare bad ktah sha ki bynta ka shadem.Haba kren sha ki nongthohkhubor, u Bah Paul Wahlang, President ka HNYF, 20Mer Circle, u la ong ba ka seng ka pynrem jur halor katei ka jingleh khlem akor da u tei u shipai ha katei ka shnong, ha kaba lyngba katei ka jingjia, ka la wanrah ruh ia ka jingsyier bad ka jingbym shnong shngain ia ki kynthei khynnah bad ki paidbah ba iaid ba ieng ym tang ha katei ka shnong, hynrei wat ha ki shnong ba marjan ruh kumjuh.Kumta haba iadei bad katei, na ka liang ka HNYF 20Mer Circle, ka la dawa na ka sorkar ba kadei ban weng noh mardor ia kitei ki shipai CRPF, kiba don duty ha katei ka shnong, namar ka jingdon jong kitei ki CRPF ka wanrah pynban ia ka jingtieng jingsyier ia ki kynthei khynnah kiba don ha katei ka shnong, u la bynrap.",“Weng ia ki shipai CRPF na 20Mer”,https://www.urupang.com/weng-ia-ki-shipai-crpf-na-20mer/
"Shillong, 29 Nailar:U President barim ka Seng Khasi u bah Banteilang Sing Rumnong, u la shongthait noh na ka kam sorkar kaba u trei da kaba shim Voluntary Retirement Scheme (VRS) namar ba u la kut jingmut ban ia khun ha ka elekshon MLA 2018 na Sohra konstitwensi na ka Party BJP. Utei u rangbah u la shongthait noh na ka kam kaba u trei ha ka tnad State Institute of Rural Development ( SIRD) ka sorkar Meghalaya ha u naitung mynta u snem. Ha ka jingiakren kaba markhmat bad u Rupang u bah Bantei Rumnong u la ong ba namar ka jingthmu jong u ban iakhun elekshon u la shongthait noh na ka kam sorkar bad u la shongthait ruh na ka kam nongialam jong ka Seng Khasi khnang ban pyllait por ialade ban pynleit jingmut ha ka saiñpyrthei. U bah Bantei u dei u khun jong u MLA barim ka Sohra u bah Maham Sing Sawian.U bah Bantei u la ong ba la katto katne bnai mynta u la iaid kylleng ka Sohra konstitwensi ban pyn ithuh ialade sha ki paidbah bad ha katei ka jingiaid lynti jong u-u la ong ba ka jubab ba u ioh na ki paidbah ka dei ba ki la kwah jingkylla bad kim kwah shuh ban iohi ia ka thaiñ Sohra ba kan long kumjuh shi kumjuh. Ha katei ka jingiakren kaba jrong u rangbah Bantei u la kdew ia ki mat treikam bad ki polisi kiba u la pynkhreh lypa lada jia ba ki paidbah kin jied ia u kum u nongmihkhmat jong ki.Haba pynkynmaw ia ki kam kiba u kpa jong u, u la leh kum u nongmihkhmat , u bah Bantei u la ong ba kawei na ki kam radbah kaba u bah Maham u la leh ka dei ka jingwanrah ia ka Mawmluh Cherra Cement Limited ( MCCL) ha ka por ka sorkar Assam bad katei ka karkhana mynta ka dei ka pliang ja jong ki nong Sohra. U la pynpaw ka jingsngewkhia halor ka jingduk jingkyrduh kaba ban mynta ia ka thaiñ Sohra hadien ka jingkhang dewiong ha kaba u la ong ba kumba ka long mynta ym don nonglam lynti ia ki paidbah ba kin bujli da kawei pat ka kam bad u la ong ba lada ki paidbah kin jied ia u kum u nonhmihkhmat u la pynkhreh ia kiba bun ki prokram bad ki polisi kumno ban rat diengkhong ia ka jingduk jingkyrduh ha ka thaiñ Sohra.Shuh shuh u la ong ba ka Sohra ka dei ka thaiñ kaba khring bha ia ki nongwan jngohkai pyrthei na kylleng ki jaka hynrei ki lad ioh kam ioh jam ki samla kim pat don bad kumno ban wanrah ia katei ka ioh kam ioh jam u la ong ba donkam da kiwei pat ki lad ki lynti kiba ki nongmihkhmat ki hap ban leh. Haba phai sha ki surok, ka rep ka riang bad kiba bun ki mat u la ong ba ka Sohra ka dang sahdien bad ka donkam ia ki jingkylla.Ha kine ki khyndiat bnai u MLA barim ka Sohra u Dr.P.W Khongjee u la leit ia soh sha ka seng BJP bad ki khubor ki la saphriang ba un ia khun na katei ka seng ha u 2018. Halor katei ka bynta u bah Bantei u la ong ba la kham slem ka la don ka jingiakren hapdeng ka BJP bad u Dr.Khongjee hynrei u la buhteng ia katei ka kam bad dei hadien ka jingpynduh kot T.500 bad kot T.1000 u Dr.Khongjee u la pyntikna ba um treh ban rung sha ka seng BJP, ong u bah Bantei. Ha kum kane ka por ba ka elekshon ruh ka la jan u bah Bantei u la ong ba ka Party ka la donkam ia ki briew ki ban iaid noh shakhmat khamtam ban pynkhlaiñ Party kumta ki nongialam ka BJP ki la phah ia u ban iaid shakhmat. “Dei haba nga la iaid shakhmat ban pynkha ia ki Unit jong ka seng BJP ha Sohra konstitwensi ngi iohi ba la mih ha ki kotkhubor ba I Dr.Khongjee i la wan ia soh sha ka BJP” u la ong biang. La kylli hato un leh kumno lada jia ba um tiket bad lada ka tiket kan leit sha u Dr.Khongjee hato la un dang mih shakhmat ban ia khun , u bah Bantei u la rkhie bad u la ong “Nga la iaid shakhmat, nga la pynkhreh, ngam don jingartatien eiei ban ioh ia ka Tiket”.Katba ka jingiakren hapdeng u Rupang bad u bah Bantei ka dang iaid , kyndit kyndit la wan poi sa ki nongialam jong ka BJP na Sohra konstitwensi ban ia kynduh ia utei u rangbah. U Rupang u la ioh ban ia kren ruh bad kitei ki nongialam ba kynthup ia u bah Rothel Khongsit u Organising Secretary ka Sohra Mandal. Utei u nongialam ka BJP u la ong ba haduh mynta ka Sohra Mandal kam don jingtip ia ka jingrung BJP u Dr.Khongjee bad kam pat ithuh hi ruh ia u Dr.Khongjee kum u briew jong ka Party. “Ngim lah ban tip ioh u rung nangno nangno namar ha ka Party jong ngi tang shu ai Miss Call ruh phi la lah ban long dkhot, hynrei ha Sohra ngim pat ithuh ha ka Party ia u Dr.Khongjee” ong u bah Rothel Khongsit.Halor ka jingmih khubor ba u Dr.Khongjee u la ong ba ka jwat bha ban pynsngewthuh ia ki paidbah ia ka seng BJP kaba u don mynta, u bah Rothel Khongsit u la ong “Ka dei ia u ba pli ban jwat haba um dei tang u dkhot ka BJP ruh kumno un sngewthuh ia ka nongrim jong ka seng”. Katkum katei ka jingiakren bad ki nongialam jong katei ka Party na Sohra Mandal la sngewthuh ba u kyrtong ka BJP na Sohra konstitwensi un dei u bah Bantei Rumnong, wat la kam pat don ka jingkhot aplikeshon haduh mynta ruh namar kiba bun ki nongialam ba hakhmat katei ka seng ki la kyntait ia u Dr.Khongjee.","Shongthait u President barim ka  Seng Khasi, na ka kam sorkar",https://www.urupang.com/shongthait-u-president-barim-ka-seng-khasi-na-ka-kam-sorkar/
"Shillong, 30 Nailar:U bah Sanbor Shullai u la ong ba katkum ka jingkheiñ ba la ioh na ki tnad sorkar ha kane ka jylla ki don haduh 60 hajar ngut ki samla pule na kane ka jylla kata tang ki Khasi, Jaintia bad Garo kiba leit trei ia ki kam bapher bapher shabar jylla, namar ka jingkyrduh kam ha ka jylla lajong. U bah Sanbor u la kylli, balei ba haduh 60 hajar ngut ki trai jylla ki poi shabar jylla bad ka daw, ka long na ka jingiaknieh kam sorkar ha kane ka jylla ka jur bha ha kaba wat ia ka kam Grade IV kaba lait tang 9 tylli, ki la don haduh 20 hajar ngut tam kiba thep kam.U bah Sanbor u la kren ia kitei ki ktien ha ka jingialang pynkupburom jong ka Greater Laban Communitty Development Society ia ki samla kiba la dep ban shah hikai ha ki kam bapher bapher ba kin lah seng kam lajong kiba la pass na ka Subham Skill Development Centre kaba don ha Rilbong, Shillong. Katei ka dei ka jaka ai jinghikai ha ki kam suhjaiñ, kam pynbhabriew, kam pynwandur ia ki shniuh, ka kam shna mobile bad kiwei pat ki kam.U bah Sanbor u la ong ba ha ka pyrthei kyrduh kam mynta ki samla kim dei ban khmih lynti ia ki kam sorkar hynrei ki dei ban pynleit jingmut ha ki kam lajong bad shuwa ba kin seng ia ki kam ki dei ba nda ioh jinghikai shuwa ba kan long ka jingioh nong ia ki. U la kyntu ia kitei kiba la pass ba lada ki donkam, ka jingkhang ka ing jong u ka plie rynghang ia ki ban ia syllok ia ki lad ki lynti kumno ban iarap ia ki. Ha katei ka sngi ki la don haduh 200 ngut ki samla kiba la pyndep ia ki jinghikai bapher bapher jong ki ha katei ka shlem ai jinghikai.","60 hajar ngut ki samla kiba trei  shabar jylla, ong u bah Sanbor",https://www.urupang.com/60-hajar-ngut-ki-samla-kiba-trei-shabar-jylla-ong-u-bah-sanbor/
"Nongstoiñ, 30 Nailar:Ki pulit ka Chahlang Police Station ha ryngkat ki pulit SF 10 mynta ka step kila hiar sha ka thain Riangdim Nengdawak ban leit khynra ia ki lehnoh GNLA bad katei ka jinghiar kynsan kynsan jong ki pulit sha katei ka thain ka long hadien, ba ki la ioh jingtip kaba tikna ba ki ehrang GNLA ki ju buhrieh ia ki tiar ialeh ki jong ki ha katei ka thain.Shuh shuh ka khubor na ki heh pulit jong ka District ka iathuh ruh ba katei ka jingleit khynra GNLA jong ki pulit kala poi shaduh ka khlaw Wakphamrang bad ha katei ka jingleit khynra ki pulit kim shym la lap dien shuh ia ki dkhot jong ka GNLA, pynban na katei ka khlaw ki pulit ki la lap bad ioh kurup ia shibum ki tiar ialeh jong katei ka kynhun kaikhlaw ia kaba la buhrieh bha da katei ka kynhun ha katei ka khlaw.Ha katei ka jingleit khynra ki pulit ka Chahlang bad ki pulit SF 10 kila ioh ban kurup noh ia ki tiar ialeh jong katei ka kynhun kaikhlaw kiba kynthup ia kawei ka Insas Rifle, kawei ka AK 47 rifle, u wei u bom hand granite, 1 KG ka Gelatine Stick, 10 tylli ki kuli SBBL ki bym Pat pyndonkam, 86 tylli ki kuli AK 47 ki bym pat pyndonkam, kawei ka suloi magazine pouch, kawei ka patlun Shipai (comoflage).Shuh shuh ki heh pulit ka Chahlang kila iathuh ruh ba ka jingkhynra ia kitei ki kynhun kaikhlaw ka GNLA da ki pulit ka dang iai bteng ha katei ka thain khnang ban lap dien ia ki ehrang ban pyntikna ia ka shong suk shong sain ha ka thain Chahlang hi baroh kawei.","Hiar ki pulit Chahlang, khynra  GNLA ha Wakphangram",https://www.urupang.com/hiar-ki-pulit-chahlang-khynra-gnla-ha-wakphangram/
"Umiam, 30 Nailar:U Myntri khynnah ka tnad rel ka sorkar pdeng u Rajen Gohain, u la kynnoh ba ka jingdkoh ka jingshna ia ka lynti rel ha Meghalaya ka dei namar bym shim khia ka sorkar jylla ba synshar da ka Congress hapoh ka jingialam u Myntri Rangbah u Mukul Sangma.U Gohain u la pyn-shai ia kane haba iakren bad ki lad pathai khubor hadien ka jingialang ha ICAR Umiam mynta ka sngi. “Ka jingshna ia ka lynti rel ka dkoh ha Meghalaya namar bym shim khia ka sorkar jylla”, la ong u Gohain.U Gohain uba dei u MP na Assam, u la kam ba ka kam ha kaba iadei bad ka lynti kan sa iaid kham bha ynda la wan da kawei ka sorkar ha kane ka jylla ha ki bnai ban wan.Ka jingwan ka lynti rel kan ai kam ai kam da ki lak ngut ia ki samla ha kane ka tnad nalor kiwei pat ki kam”, la ong u Gohain.“Ngam sngewthuh balei ki pynsangeh ia ka lynti rel, hynrei ka elekshon kan long ha u Rymphang lashem snem bad ka sorkar kaba thymmai kan wan bad nga kyrmen ba kan leh eiei halor kane”, la ong u Gohain.U la kyrmen ba kan don beit ka jingkylla ha ka sorkar ha kane ka jylla bad kano kano ka sorkar kaba wan ha ka bor kan sa shim khia ban pyniaid shakhmat ia ka lynti rel ha kane ka jylla.U la ong ba lada dei ba la dep lut ban shim jaka, kane ka kam kan nym sangeh bad ka dei na kane ka daw ba ka jingtrei ia ka lynti rel ka la hap ban sangeh.U la ong ba lada ka sorka jylla ka shim khia kan plie lad ia ki samla ha ka ioh kam ioh jam ha kane ka jylla.“Ki ophisar ki la iakynduh bunsien bad ka sorkar jylla halor kane ka kam, hynrei ka sorkar jylla kam shym la leh eiei haduh mynta watla ka ju kular man ka por”, u la ong u Gohain.U la ong ba ka sorkar pdeng ka kwah ban pyniasoh da ka lynti rel ha baroh ki jylla ha ka ri khamtam ki jylla ki bym don lynti rel ha kane ka dong mihngi ka India.U la ong ba ka jingwan ka lynti rel, kan pyntad ia ki mar ki mata ba wanrah nabar bad kan pynsuk ia ki mar ban kit nangne shabar jylla ruh.Lah ban kdew ba ka jingshna ia ka lynti rel la hap ban pynsangeh shwa shipor da ka sorkar jylla hadien ba ka KSU ka la pynlong ia ka jingiakhih ban pyrshah jur ha ki Bnai ba la dep.Ka KSU ka la dawa ba ka sorkar ka dei ban pyntreikam shwa ia ki lad jingiada na ka jingwanrung ki briew nabar sha kane ka jylla.Dang shen u myntri ka tnad Statistic Programme and Implementation u D.V. Sadananda Gowda u la ong ba ka sorkar pdeng ka sngewthuh ia ka jingeh jong ki briew kane ka jylla ban pyrshah ia ka lynti khamtam ka KSU hynrei ka donkam ban pynbeit ia kane ka jingeh.U la ong ba halor kane ka jingeh ba iadei bad ka lynrel, un sa leit ban iakren bad ka tnad ba dei peit ynda la poi ha Delhi ban pynbeit noh ia ka.U Gowda uba la wan ban bishar bniah ia ki jingiaid ki kam ki jam ba la bei pisa ka sorkar pdeng ha kane ka jylla, u la iathuh ba ka sorkar pdeng ka la mang pisa T. 6000 klur ban shna ia ka lynti rel ha kane ka jylla kynthup ba pyniasoh na Assam bad haduh mynta T.590 klur lah dep pynlut kynthup 250 klur ban siew ia ka bai jaka jong ki briew, T.390 klur ha ka jingpyntrei ia kane ka projek kaba dang shu sdang.","Pynsangeh ka sorkar jylla  ia ka lynti rel, ong u myntri",https://www.urupang.com/pynsangeh-ka-sorkar-jylla-ia-ka-lynti-rel-ong-u-myntri/
"U Jairam Ramesh, u nongialam jong ka seng Congress, ula pynsngew mynta ka sngi, ba ka sorkar BJP, ka don jingthmu ban pynduh noh ia ka National Green Tribunal (NGT). “Ngi don ha ki por kiba eh shibun ha kine ki sngi bad lada pynduh ia ka, kan dei ka jingktah kaba khraw shibun eh” ong U Ramesh, uba dei u myntri barim ba peit ia ka tnat khlaw bad ka tnat pynneh mariang bad ula ong shuh shuh, ba kane ka sorkar kam peit satia, na bynta ka jingbha jong ka India ia mynta bad ia ka lashai, hynrei ki peit, na ka bynta ban pynmyntoi ha ka kam khaii pateng jongki.Halor ka kam tih Uranium na Wahkaji, U Ramesh, u ong ba ka sorkar kam lah ban shu pynkut jyndat ia katei ka projek tih Uranium bad ula ong ba kaba kongsan, ka long ba ki nongialam ha ka sorkar, ki dei ban shim ia ka rai ban iada ia ka mariang bad kam myntoi ban shu thaw ia ki surok, ki nanum bad ki jaka sam bor ding bad kiwei kiwei.Ka Meghalaya, ka wan ba lai ha ka jingdon Uranium ha India bad ka wan hadien jong ka Jharkhand bad ka Andhra Pradesh bad ka jylla, ka don 16 percent u Uranium. Ka UCIL, ka khein ba u don haduh 375,000 ton u uranium rew bad uba lah ban khlong kumba 1,500 ton ha ka shisngi.","Thmu ka sorkar BJP, ban pyndam  noh ia ka NGT, ong U Ramesh",https://www.urupang.com/thmu-ka-sorkar-bjp-ban-pyndam-noh-ia-ka-ngt-ong-u-ramesh/
"Shillong, 30 Nailar:12 ngut ki MDC jong ka KHADC ki la pyniasoh sha ka seng saiñpyrthei kaba thymmai ka People’s Democratic Front ( PDF) ha ka jingialang kaba la long mynta ka sngi ha Comunitty Hall ha Jaiaw, Lumpyllon. Ki 12 ngut ki MDC kiba la pyniasoh sha ka PDF ki long u bah H.S Shylla MDC ka Nongkrem konstitwensi, u bah Banteidor Lyngdoh MDC ka Mawkynrew, u bah Latiplang Kharkongor MDC ka Nongthymmai, u bah Hadrian Lyngdoh MDC ka Mawkyrwat, u bah Arbinus Lyngdoh MDC ka Umroi, bah James Sylliang MDC ka Mawhati, kong Grace Mary Kharpuri MDC ka Nongshken, bah L.G Nongsiej MDC ka Nongstoiñ, Morningstar Mawsor MDC ka Mawshynrut, Blanding Warjri MDC ka Mawthadraishan, Victor Rani MDC ka Jirang bad u bah James Ban Basaiawmoit MDC ka Mawkhar-Pynthor.Ia katei ka jingialang la pyniaid da u President jong ka PDF u Aibanlum Marbaniang, la donlang ki nongialam katei ka seng ba kynthup ia u ba Auspicious Lyngdoh Mawphlang General Secretary, u Working President bah Emlang Lyttan bad kiwei pat. La don ruh ki riew pawkhmat ha ka sain pyrthei kum u bah C.B Syiem na Nongpoh, u bah Teibor Pathaw na Mawlai bad kiwei pat. La pdiang sngewbha ia kitei ki MDC sha ka PDF ha ryngkat ka ksing ka dhah ka put ka tem naduh na khyrdop ban rung sha katei ka ïng dorbar Jaiaw.Ha katei ka jingialang la ailad ia baroh 12 ngut ki MDC ba kin kren lyngkot, ha ka jingkren jong ki ki la ong ba shen u nongialam rangbah jong katei ka seng u bah Pynshngaiñ N syiem ( CEM ka KHADC) un sa wan ban shimti ia ka kam nongialam. U bah James Ban Basaiawmoit u la ong “Shen u nongialam jong ngi uba long u maji jong ka PDF un sa wan ban shimti ia u boitha ban king ia ka lieng, uta u maji u dei u bah P.N Syiem”. U bah Arbinus Lyngdoh u la ong ba baroh 12 ngut ki MDC kiba la wan ia soh sha ka PDF ki dei kiba la Pass ia ka Training na ka seng Congress, UDP bad HSPDP, “Baroh ngi dei kiba la pass Training na ka Congress, UDP, HSPDP, ngi long kum u sohphlang katba nangkynruh nang bhabriew, dei tang sa ha phi ki paidbah ba phin Pass ia ka Training ha u 2018 kumba pass ma ngi, u bah Pynshngaiñ N Syiem un dei u nongialam jong ngi” ong u bah Arbinus.U bah Victor Rani u la ong ba mynta u nongialam jong ka PDF u dei CEM jong ka KHADC, hynrei ha u 2018 yn weng noh ia uwei u dak E bad un long u CM jong ka jylla. U bah H.S Shylla u la ong ba mynta u President jong ka PDF u dei u bah Banlum Marbaniang bad u la lah ban lum katne, hynrei hadien yn sa wan shimti pat da u bah Pynshngaiñ, “Ka dei shisha ka kam phylla ba mynta u lum u bah Banlum yn wan pynshngaiñ pat sa ia u bah Pynshngaiñ,Ynda la dep lum ioh jingshngaiñ” ong u bah H.S Shylla. U bah Hadrian Lyngdoh u la ong ba kitei ki 12 ngut ki MDC ki long kum ki 12 ngut ki Apostol bad u la ong ba roh kitei kin ia ieng lang ban iasaid ha ing dorbar thaw-aiñ ka jylla, “Ki 12 ngut ki MDC ki long kum ki 12 ngut ki Apostol” u la ong.","12ngut ki Apostol, ong U bah  Hadrian ia ki MDC rung PDF",https://www.urupang.com/12ngut-ki-apostol-ong-u-bah-hadrian-ia-ki-mdc-rung-pdf/
"Shillong, 30 Nailar:Ka kong Sarita Lyngdoh Nongpyiur ka lok jong u MLA barim ka Mawlai uba la khlad noh u bah Founderstrong Cajee ka la pynbna paidbah mynta ka sngi ba kan ia khun ia ka elekshon MLA 2018 na Mawlai konstitwensi kum ka kyrtong shimet. Ka Kong Sarita ka la pynbna ha ka jingialang kaba la long mynta ka sngi ha Mawlai Phudmuri ha ka jingiadonlang ki nongkyrshan jong ka seng Congress bad ki dkhot jong ka Greater Mawlai People Union (GMPU).Ka kong Sarita ka la ong ba ka shim ia ka rai ban ia khun ha ka elekshon ym ban shu pynlong kum ka tamasa hynrei ka dei namar ba ka don ka mynsiem ba sngewkhia ban trei na ka bynta u paidbah ka Mawlai. Lah ban kdew ba khyndiat bnai mynshuwa ki khubor ki la saphriang ha Mawlai ba ka kong Sarita kan kyrshan ia u MLA ba mynta u bah Embhah Syiemlieh, hynrei kham hadien la saphriang ba kan kyrshan ia u bah Teibor Pathaw, hynrei mynta pat ka rai kaba shai ka la mih ha kaba ka la pynbna ba kan ia khun da lade hi.",Yn ia khun marwei ka lok u bah Founder,https://www.urupang.com/yn-ia-khun-marwei-ka-lok-u-bah-founder/
"Shillong, 30 Nailar:U Ward Commissioner ka Cantonment Board u Vikash Gupta u la bitar jur ia ka jingkhang ki shipai ia ka lynti iaid paidbah na Anjali, na thain Lady Keane bad ka ban mih sha Civil hospital, kaba la khang lad bad pynthut ia ki paidbah ha ka leit ka wan.Haba kren sha ki lad pathai khubor mynta ka sngi, u Vikash Gupta bad u Pares uba dei u vice president ka Shillong Cantonment Board, ki la kam ba ki shipai ki la pynkhein ia ka kyndon ain 258, kaba kren shaphang ka jingailad ia ki paidbah ban iaid ha ki lynti jong ki jaka shipai.Ki la kyntu ia ki paidbah ba ki dei ban kren lem ia kane kum ka sur jongki khnang ba ka bor ba dei peit kin ioh sngew ia ka jingleh ki shipai.Kine ki la ong ba ha ka jingialang mynta ka sngi, u commandant jong ki shipai 101 Area, ha jaka ban iakren pynkut ban iapynbeit ia kane ka jingeh, u la phet noh pynban bak na jaka ba long jingialang khlem pat kut satia ka jingialang. Katkum ka jingong jongki, u commandant ula shu kren lyngkut beit ba ka jingkhang ia ki lynti dei namar ba ka don kata ka jingma ia ki bor iada.Haba iakren kham bniah halor kane, u la phet noh bak na ka jingialang khlem ap shuh shuh, la ong u Vikash. Ha kane ka jingialang la don lang u CEO ka Shillong Cantonment Board, Ward Commissioner ba la khot khnang ban iapynbeit ia kane ka kam.“Ngi kyntu ia ki paidbah ba kin kren lem ia kane khnang ba ki bor ba dei peit shalor kin tip bad ioh sngew”, la ong u Vikash.U Vikash u la ong ba ki bor shipai ki la khang ia kine ki lynti iaid paidbah la lai snem mynta bad ka don ka por ba ki shu plie teng khat eh bad kane ka jingkhang ia ki khyrdop bad ki lynti ka la pynlong ia ki paidbah ka thain South Shillong, West Shillong ban iakynduh jingeh haba iaid kjat ban leit sha Khyndai Lad, bad ban iaid lyngkot khlem da donkam ban shong kali.U Pares u la ong ba ia ka jingiakren ha kane ka jingialang yn sa phah sha ka sorkar pdeng jong ka tnad Iada ri ba kan tip ban leh ia kaba donkam.","Phet bak u heh shipai, haba  iakren bad ki heh Cantonment",https://www.urupang.com/phet-bak-u-heh-shipai-haba-iakren-bad-ki-heh-cantonment/
"Shillong, 31 Nailar:Ka jingkhot apli keshon ka Congress na ka bynta ki briew ba kwah ban iakhun ia ka elekshon ka la sdang mynta ka sngi ka 31 tarik Nailar bad kan kut ha ka 15 tarik nailur kaban long 16 sngi.Katkum ka khubor ba la iohlum na ka MPCC, ka jingkhot aplikeshon na ka bynta kiba kwah ban aplai kyrtong la aiti ha man ki Block Congress ba kin pyndep shwa katei ka por.Ka party Congress ka la khot ia kane ka aplikeshon ban ioh jingkhein katno ngut ki MLA jongka kiba khlem aplai tiket ban iakhun ha kane ka elekshon bad kane kan pynthikna ia ka party ba kan nang ban wad briew da uwei pat u kyrtong.Kumba ka paw haduh mynta, saw tylli ki Block Congress la dep pynwai kynthup ka Nartiang Block Congress kaba long MLA u Bah Sniawbhalang Dhar, ka Umroi kaba long MLA u Bah Ngaitlang Dhar, ka Mairang ka bym don MLA bad ka Mawkyrwat kaba mihkhmat da u Bah Rowel Lyngdoh.Ka jingpynwai noh ia kine ki Block Congress Committee kiba dang don ki MLA, ka pyni shai ia u dak ba ka party kam shaniah shuh ha ki MLA jongka, kiba dang don ha ka party bad ka thew ba ka lah ban bujli da kiwei ki briew ha jaka jongki.",Sdang khot aplikeshon  kyrtong ka Congress,https://www.urupang.com/sdang-khot-aplikeshon-kyrtong-ka-congress/
"Shillong, 31 Nailar:Ka bor Hima Mylliem lem bad ka Khasi Hills Autonomous District Council bad ka Meghalaya State Pollution Control Board (MSPCB) ki la shim ia ka sienjam kaba tyngeh ban pynlong ia ka Iewduh kaba khuid bad don nam biang kum ka mynnor.Mynta ka sngi ka Hima Mylliem, ka la lum ia ka jingialang jong baroh ki nongshong iew ha Madan Student, Jaiaw kynthup ki Khasi bad dkhar ban pynsngewthuh ia ki kumno ban bat ia ka jingkhuid jong kane ka iew.Ha Iewduh ki don kumba 2000 tam ki dukan ba dei longtrai ki Khasi bad dkhar.Haba kren ha kane ka jingialang u Environmental Engineer ka MSPCB, u Bah Wanshan Kharkrang u la maham ba lada ki paidbah khamtam ki nongshong iew kim patiaw mynta ban leh khuid, kan sa poi ka por ba kin hap ban jaw ummat kthang ynda la wan tuklar ka National Green Tribunal (NGT),kumba la jia ia ka jingtih dewiong ha jylla.“Hato phin ap haduh ban khang ka NGT ia ka jingjaboh ka Iewduh bad kan bthah ia phi ban bud ia ki kyndon ba ka buh”, la ong u Bah Kharkrang.U la ong ba ka MSPCB ka la mana pyrshah katkum ka ain ban die ia ki plastik kiba palat 50 micron ka jingrben bad kiba die plastik ki dei ban rejister bad ka Board lem bad ka ophis u Syiem Mylliem bad ym shah shuh ia ki bym rejister ban die plastik.“Kiba die plastik ki dei ban wah ia ka rejister ha Dukan bad ki paidbah ki dei ban thied beit ia ki plastik tang na ki bad kiba pynkhein ia ka ain, kin shah dain kuna T.1 lak bad ka shong along hynriew B’nai”, la ong u Bah Kharkrang.U la ong run ba ka Board kan pynlong ia ka jingjurip man ka por bad lada lap ba ki nongshong Dukan bad ki trai kin ngat lang ha ka jingpynshitom bad u la kyntu ia ki nongshong iew ba kin sngewbha iatreilang ban wanrah ia ka jingkhuid ka iewduh.U Bah Kharkrang u la ong ba ka jingpynkhuid ia ki niut dei ban long ha u nongpynmih niut bad ban pyniakhlad ia ki niut ba pyut bad bym pyut.“Lada phim burom ia ka jingbthah u Syiem bad ka KHADC kan poi ka por ba kin pyntip sha ka NGT ba kin iathuh ba kila dep bthah ia phi ki nongshong iew hynrei phim bud bad hangta phin sa kynduh jingeh kaba jur”, u la long.Katba u Syiem u Paiem Ricky Nelson Syiem ula ong ba ka jingthmu ka jingialang ka long ban iatreilang ban pynlong ia ka Iewduh kaba khuid.U la ong ba lada don kiba iathuh ia ki nongbret niut, ka Hima kan ai buskit mar shiteng na ka bai kuna kaba long T. 8000.U la ong ba ka jingkhuid kan long ban khring ia ki nongwan jngohkai pyrthei. U Paiem ula ong ba ym shah shuh ban sah briew ha Iewduh bad ban pynlong ktem die kyaid bad ka bor Hima kan leh da kaba tyngeh ia kiba leh pyrshah halor Kane.Ha ka jingialang la wan iashim bynta ki nongshong iew, ki Myntri, u EM u bah Latiplang kharkongor .Ha kajuh ka por, u Myntri C Kharkongor haba kren kyrpang hadien ba la wai ka jingialang u la iathuh ba ka jingkhot ia kane ka jingialang ka long ban pynshai paidbah ba ki nongshong iew ki dei ban leh khuid hadien ba la mih ka jingud jingnam na ki paitbah ia ka jingjaboh bad kawei pat ka dei ka jingbthah na ka NGT ba ka Iewduh dei ban long ba khuid ki nala, ki lynti syngkien.","Byrngem ban ai sha ka NGT,  ia ki nongiew ba saitlah",https://www.urupang.com/byrngem-ban-ai-sha-ka-ngt-ia-ki-nongiew-ba-saitlah/
"Shillong, 31 Nailar:Mynhynnin ka sngi u samla John Hashah Asst. General Secretary ka KSU Mawlai Circle u la lait jamin na Shillong District Jail. Haduh mynta ki dkhot ka KSU kiba la lait jamin ki long 14 ngut bad kiba dang don pat ha phatok ki don sa 17 ngut. Na kitei ki 17 ngut tang uwei uba dang don ha Shillong District Jail katba ki 16 pat ki don ha Ri-Bhoi District Jail. Kane ka long kat kum ka jingpyntip, na u General Secretary ka KSU u samla Donald V Thabah.Lah ban pynkyn-maw ba ha ka 21 tarik mynta u bnai 6 ngut ki dkhot ka KSU ki la ioh jamin bad ki la lait phatok ha ka 22 tarik mynta u bnai, kitei ki dei kiba shah pynngat mukotduma ha Rynjah bad Sardar PS. Kitei ki dkhot ka KSU kiba la lait phatok ki kynthup ia u Alkwis Kharbani, u Regain Mawri, u Seiborlag Pakyntien, u Shanbok Kharmawphlang bad u Kynpham Marbaniang kiba ngat mukotduma ha MMPO bad kiwei ki kyndon IPC na Rynjah police station, katba u Shanbor Lyngdoh u ngat mukotduma ha Sardar Police station.Lah ruh ban pynkynmaw ba ia kitei ki dkhot ka KSU la pynlait jamin da kaba siew ia ka pisa mar T. 30 hajar marwei ryngkat ki kyndon ba la teh ba kim dei ban leh biang ia ki kam bad ruh ki dei ban leit mih haba donkam ka kashari ne ki pulit. Kitei ki dkhot ka KSU kiba la shah kem baroh ki dei kiba la shah kynnoh ba ki donkti ha ka jingjia kaba la mih jingkulmar ha Ronghana ha ka jingiakhih lynti rel.","Lait phatok 14 ngut ki KSU,  dang shong patok sa 17 ngut",https://www.urupang.com/lait-phatok-14-ngut-ki-ksu-dang-shong-patok-sa-17-ngut/
"Shillong, 31 Nailar:Ka Hima Mylliem ha ka jinglum jing ialangbah jong ka mynta ka sngi ka la rai ban pynshitom ia kiba bret jaboh pathar ha iewduh da ka kuna bad da kaba shong phatok bad ka la thong ruh ban aid a ka buskit ia ki briew kiba bat ia kita ki nongleh jaboh. Halor katei ka rai jong ka jingialang ba la lum da ka Hima Mylliem u Rupang u la twad jingmut na ki nongiew kumno ki sngew halor katei ka rai lehkhuid ka Hima Mylliem ban pynpaw nam ia ka ïewduh.U bah Korbar Lyngdoh Nonglait President ka Nongiew Association, u la ong ba katei ka rai ka Hima Mylliem ka dei kaba biang eh, hynrei hap ruh ban peit la ka lah ne-em ban pyntrei ia katei ka rai. U la ong ba kumba ka long mynta ki don tang ar tylli ki jaka bret jaboh ha iewduh kawei ha Standjeep bad kawei pat ha Iew Mawlong. “Kat ki nongshongiew kiba bun ha Iewduh hato kin ieh la ki jingdie ki mar ki mata jong ki, kin ieh ia ka dukan jong ki ban leit bret jaboh khnang shaduh sha Stand Jeep bad Iew Mawlong, ka Dustbin ruh ym don ha iewduh” ong u bah Korbar da kaba buh jingkylli shano ki nongiew kin bret ia ki jaboh jong ki , “Hato kin pynlang ia katei kaba sma baroh shisngi shimiet hapoh dukan jong ki, ki nongwan lum jaboh ruh kim ju wan mynmiet ne janmiet, ki lum jaboh tang mynstep” u la ong.Nangta utei u President ki nongiew u la ong ruh ba kat ka iewduh baroh kawei ki don tang 4 tylli ki jaka leit shabar bad kitei ki jaka leit shabar ruh kim plie ha ka por mynstep, ki plie haduh ka por 8 ne 9 baje, “Ha iewduh naduh ka por mynstep ki nongiew ki la poi, ki Daju lei dang step ki la poi, shaei kin leit shabar, kin set haduh da plie ki jaka leit bar haduh katei ka por, kim banse ban leit sha kyndong kynshrot” ong biang u bah Korbar. U la ong ruh ba kitei ki jaka leit bar ki plie haduh ka por 8 baje mynstep bad mynmiet ki la khang katba ha iewduh pat ki don kiba sahmiet ruh, “Kitei kiba sahmiet shano ki leit shabar, dei na kata ka daw ngi dawa na ka Hima Mylliem ba kan pynkhuid ia ki nongsah miet be-aiñ ha Iewduh” u la ong.Shuh shuh utei u President ki Nongiew u la ong ba ka jingkren ka Hima Mylliem ban leh khuid ia ka iewduh kam ia hap satia bad ka kam, “Kumno kein lah ban lehkhuid haba tang ka nala ruh ym don, ki lynti iaid kjat kiba la jot la pei ruh ym don ba maramot, ka eh palat ban lehkhuid lada ym pat lah ban pynbiang ia kitei baroh ki jingdonkam” ong u ba hkorbar haba ia kren bad u Rupang.","Ki daju dangstep, ki la poi, kin set leit  shabar, ha ban da plie painkhana?",https://www.urupang.com/ki-daju-dangstep-ki-la-poi-kin-set-leit-shabar-ha-ban-da-plie-painkhana/
"Jowai, 1 Nailur:Ka Jaintia Students’Union (JSU) bad ka kong Phidalia Toi ka longkmie ba pawkhmat hapoh ka Rilum Jaintia, hadien bala ia pyrkhat sani bha halor ka jingmih ka jingiashrut bad ka jingiabein niam hapoh ka face book kaba la ktah mat iong iaka imlang sah lang baroh kawei, mynta ka sngi ki la ia kynduh ia u SP bad DSP jongka West jaintia Hills ban kyrpad ia ki ba kin shimkhia halor kane ka mat, namar lada shu sngap bad ailad kumne khlempep kan wanrah iaka jingsngew iapher niam hapoh ka bri u hynniew trep, bad kane hi kan wanrah iaka jingjot jingpra hapoh ka imlang sahlang baroh kawei.U president jongka JSU haba iakren bad ki lad pathai khubor u ong ba ‘ ymdon mano mano ba lah ban khang iaka jingngeit niam jong u/ne ka briew hapoh ka ri jongngi namar ka ka dei ka Secular Country, hynrei sngewsih ban iohi ba ki briew jongngi kim kheinkor ia kane, bad nalor ka iabein niam sa ka iatim ia tla bad timsih timsang, kane ka thad madan bad pynhiardor iaka jaitbynriew baroh kawei kaba bgi tip kum ka Ri tip briew tip blei.Kumta, daka jingsngewkhia iaka bha ka miat, ka JSU ryngkat ka jingai mynsiem jong ka kong Toi, ka la kyrpad ia ki bor jong ka ain bam tem noh ia kane ka jingia kynad ioh kan poi sha ka rem ka rai bad ka jot ka pra jong ka jaitbynriew.Shuh shuh ki kyrpad ruh ia ki Samla baroh ban kiar noh na kane khnang ban imsuk bad don ka jingiatylli.Ha kane ka sngi SP u la kular ban shimkhia bad tuklar mardor ia kane, bad ka bor jongka ain kan kan leh iala ka jongka kamram.","Na ka ia bein niam, ia  kynduh ka JSU ia U SP",https://www.urupang.com/na-ka-ia-bein-niam-ia-kynduh-ka-jsu-ia-u-sp/
"Shillong, 31 Nailar:Ka jingkyntiap seng ki MDC ha kane ka samoi treikam jong ki kaba mynta ka la jubor bha ha kaba u wei u MDC u la kyntiap kumba 3 seng eiei kata tang hapoh ka 4 snem. Ha KHADC ki la don bun ngut ki MDC kiba kyntiap seng bad katei ka sdang naduh ka por ka ARPA haduh ka por jong ka PDF mynta.Ka jingphet seng ka la sdang na uwei na ki MDC ba la jop na ka seng UDP u bah Hadrian Lyngdoh MDC ka Mawkyrwat bad utei u la phet sha ka seng Congress ha ka por jong ka ARPA hynrei utei u MDC mynta u la phet biang na ka seng Congress bad hadien ba la kylla MDC shimet shipor u la leit ban ia soh pat sha ka seng People Democratic Front ( PDF). Nalor u bah Hadrian u bah H.S Shylla u dei u MDC u ba la jop ia ka elekshon shiteng samoi na Nongkrem konstitwensi na ka seng UDP hynrei ute ruh mynta u la phet seng bad u la leit ia soh sha ka Party PDF.Ha ka jingphet seng ki MDC kaba la sha ktah eh ka dei ka seng Congress bad ka HSPDP. Ki MDC kiba la jop ha ka elekshon na ka seng Congress kiba la phet seng noh ki long u bah Banteidor Lyngdoh na Mawkynrew konstitwensi, u bah Arbinus Lyngdoh na Umroi konstitwensi, u bah Antonio War na Laitumkhrah konstitwensi, u bah Victor Rani na Jirang konstitwensi nalor u bah Pynshngaiñ N Syiem uba la shah sospon noh. U bah Antonio u la phet sha ka seng BJP, u bah Arbinus sha ka UDP hadien sha ka PDF, kiwei pat ki la phet sha ka PDF.Kiba la jop na ka seng HSPDP, hynrei kiba la shah beh seng noh ki kynthup ia u bah L.G Nongsiej MDC ka Nongstoiñ, u bah Morning Mawsor ka Mawshynrut, u bah Pyniaid Sing Syiem ka Sohryngkham. Ka kong Grace Mary Kharpuri ka Nongshken, ka dei kaba jop kum ka MDC shimet bad mynta ka la leit sha ka PDF bad u bah Blanding Warjri ka Mawthadraishan, ula jop na ka seng HSPDP bad mynta ula leit ia soh sha ka PDF.Ka KHNAM kaba don 4 ngut ki MDC mynta la sah sa tang marwei u bah Adelbert Nongrum, ki MDC jong ka KHNAM kiba la phet seng noh ki long u bah Process T Sawkmie sha ka seng Congress, u bah Latiplang Kharkongor sha ka PDF bad u bah James Ban Basaiawmoit sha ka PDF.","Ki MDC PDF, bun ki kyntiap  sha ki 2,3 seng hapoh ka 4 snem",https://www.urupang.com/ki-mdc-pdf-bun-ki-kyntiap-sha-ki-23-seng-hapoh-ka-4-snem/
"Shillong, 21 Nailar:Ki bor shnong jong ka Mylliem Madan ïng Syiem ki la kyntait ba ki pan mab na ka Seng Khasi Mylliem bad mynta ka sngi hapoh ka jingialam jong u Rangbah Shnong u bah H.Khyriem ki la leit ban ia kynduh ia u Deputy Commissioner ka East Khasi Hills ha kaba ia dei bad ka jingmih khubor kaba la ong ba ka shnong ka pan mab na ka Seng Khasi Mylliem. “Ngi khlem pan mab,” ong u Rangbah shnong haba ia kren bad ki nongthohkhubor ha kaba u la ong ba katei ka jingong pan map kam pynsngewtynnad ia ka Dorbar shnong. Ha kaba ia dei bad ka jingong ka Seng Khasi ba ka jaka ba ka shnong ka tyrwa ka jngai palat, u Rangbah Shnong u la ong ba ka jaka ha Lum Nongkhlaw ka dei ka jaka kaba dang pdeng bad kam jngai, naba ka don tang kumba 2 kilomitar tam na ka shong Madan ïng Syiem. Lah ban kdew ha ka dorbar bah jong ka Seng Khasi kaba la long ha ka sngi u Blei ka la dawa ba kat bym pat lah ban pynioh jaka thang ia ka Seng Khasi Mylliem, yn dang thang briew beit ha ka jaka ba thang ia u bah Kulam ha Kper Phatok.Shuh shuh u la ong ba ka Dorbar shnong kam shym la pyrshah satia ban thang ia u bah Kulam ha ka 11 tarik, hynrei ka dei tang ka dak ban pynpaw ia ka jingsngewsih ba ka Seng Khasi ka khlem burom ia ka bor shnong. Ha kaba ia dei pat ka jingdawa ka Seng Khasi ban pynshitom ia ki briew kiba donkti ha katei ka jingiakhih u Rangbah Shnong u la ong ba hap ban bishar bniah shuwa ia kane naba ka Seng Khasi Mylliem ruh ka khlem kynjoh ktien ia ka Dorbar shnong ha kaba ia dei bad ka jingthang briew.Lah ban kdew ba shisngi hadien ka jingiakren ha ophis u DC ka Secretary jong ka Seng Khasi Mylliem ka kong L. Kurkalang ka la phah kyrwoh khubor ban pynpaw ba ka kam pat don kano kano ka rai ha ka jingiakren hapdeng ka Seng Khasi Mylliem bad ki bor shnong ka Madan ïng Syiem, bad ha katei ka jingthoh ka la ong ruh ba ki nongialam shnong ka Madan ïng Syiem ki la panmab halor ka jingjia ba pyrshah thang ia u Rangbah K.Nongrum bad ki la tyrwa ban pynwad ia u lum thang uba biang.Nga la pyrshang ban wanrah sha ka jingiasuk, ong ka kong TeiliniaKa MDC ka Mylliem konstitwensi ka kong Teilinia Thangkhiew ka la ong ba ka la pyrshang ban wanrah sha ka jingiasuk hapdeng ka Seng Khasi Mylliem bad ka ki bor shnong ka Madan ïng Syiem halor ka jingjia kaba la jia ha ka 11 tarik u nailar kaba la wanrah ia ka jingiapher jingmut hapdeng ki bor shnong bad ka Seng Khasi.“Nga la pyrshang ban wanrah sha ka jingiasuk, nga la ia kren bad u President ka Seng Khasi Mylliem ruh, nga khlem pat ioh ia kren ia ki bor shnong jong ka Madan ïng Syiem hynrei nga la ia kren ia ka Synjuk ki Nongsynshar shnong ka Mylliem kumno ban wanrah ia ka shongsuk shongsaiñ hapoh shnong poh thaw” ong ka kong Teilinia kaba la pynpaw ia ka jingsngewsih ban iohi kum kitei ki jingjia.",Kyntait ka Madan ïng Syiem ba  ki “pan mab” na ka Seng Khasi,https://www.urupang.com/kyntait-ka-madan-ing-syiem-ba-ki-pan-mab-na-ka-seng-khasi/
"Shillong, 22 Nailar:Ka Khun Hynniew-trep National Awakening Movement (KHNAM) State Youth Wing ka la leit buddien ia ka jing-dawa ban pynjlan ia ka rta ki samla wad kam da kaba leit ban iakynduh biang ia u Chief Secretary, u Y. Tsering mynta ka sngi.Haba ai jingkren sha ki lad pathai khubor u Bah Thomas Passah u president ka KHNAM SYW ula ong “Ngi la buh ia ka jingdawa na ka sorkar ba ka dei ban pyntrei kam noh ia kane ka hukum da kaba kyntiew ia u trai jylla sha ka 40 snem khnang ba u trai jylla yn lah ban ia khun ia ka eksam.Ula ong, ka MPSC ka la pynmih ia ka jingpynbna ba ka tarik ba khatduh kan long 31 tarik mynta u bnai kaba baroh ki samla kiba hapoh 32 snem ki lah ban aplai ia ka kam ia kaba ngi la buh ia ka jingdawa ba dei ban kyntiew noh ia ka karta sha ka 40 snem karta ia ki trai jylla.U la iathuh ba na ka liang u Chief secretary ula iathuh ba u la dep phah sha ka sorkar halor kane ka bynta.U Bah Thomas u la ong ba kane ka jingbuddien jong ka seng ka long ban pyntikna ia ka jingshim khia ka sorkar ban pyntrei kam ia kane ka jingdawa.","Sha U CS, dawa ban pynjlan  40snem ia kiba leh Civil services",https://www.urupang.com/sha-u-cs-dawa-ban-pynjlan-40snem-ia-kiba-leh-civil-services/
"Shillong, 22 Nailar:U MLA ka UDP na Mawthadraishan u Bah HB Nongsiej u la pdiang sngewbha ban iakhun ka HSPDP na Mawthadrai-shan ha kane ka kynti, watla ka la don ka jingiateh hapdeng ka UDP bad ka HSPDP.Haba iakren mynta ka sngi, u Bah Nongsiej u la ong, “Ngam don kano kano ka jingpyrshah ban iakhun paralok bad ka HSPDP na Mawthadraishan”,.U Bah Nongsiej u la jop ia ka MLA elekshon ha u 2013 da kaba khur 8 hajar votes tam na ka UDP bad kumjuh ha ka MDC u kamai 10 hajar vote.Katkum ka jingong u Bah Nongsiej ka jingiakhun kan long kaba biang bha namar ba kum u MLA um don kano kano ka jingartatien ba un poi sha ka thong bad kumjuh sha kiwei ki jaka.“Nga kyrmen ba ka sorkar ban wan kan long beit bym dei Congress”,la ong u Bah Nongsiej.Ha kawei ka jingtip, ka jingmih ka HSPDP kan long ruh ka jingai bor shuh shuh ia u MLA namar ba mynta ki don kumba ar ngut kiba la angnud ban iakhun tiket na ka HSPDP.Kumba ka paw, ar ngut kiba la iapan tiket na ka HSPDP ki kynthup ia ka Kong Biolynda Nonglait bad u Bah Damian marshangbai.Hynrei kiwei pat kum u Bah Blander Warjri uba dei u MDC bad u Bah S Nongkynrih ki lah ban kyrshan ia u kyrtong ka seng thymmai ka People Democratic Front(PDF) khamtam ba u Bah Warjri u la kyrshan ia ka Executive Committee ka People Democratic Forum (PDF) kaba ialam da u bah Pynshngain N Syiem kum u Chief Executive Member (CEM).La ioh jingtip ruh ba u MLA barim ka Mairang uba dei u nongialam ka Congress u Bah Boldness Nongum, u lah ban leit ai jingkyrshan ia u kyrtong ka PDF namar ba ki la don ka jingiapher jingmut bad ka Kong Irene Lyngdoh kaba dei ka MLA barim ka Pariong.Ka thymmei khubor, ka la iathuh ba ka Congress ka don ar ngut kiba pan tiket na ka Congress kynthup ka Kong Irene Lyngdoh bad u Bah Pius.",Pdiang U Bah Brol ban iakhun  ka HSPDP na Mawthadraishan,https://www.urupang.com/pdiang-u-bah-brol-ban-iakhun-ka-hspdp-na-mawthadraishan/
"Shillong, 06 Nailar:U nongniah ka kali kawei Mahindra DI (ML05 0731) u Bah Kwostar Diengdoh, 45 snem na Mawkyrwat uba kum tynrah ia ka kali ba synran ia u Lat ka jylla u la shah pynngat ha ka kyndon thmu pyniap kumba jia ia uwei u nongniah kali, uba tynrah ia u Myntri Rangbah u Dr Mukul Sangma ha u snem ba la dep.Ia une u nongniah la pynngat haduh san tylli ki kyndon Indian Penal Code kaba iadei bad ka jing-thmu ban shim ia ka jingim.U Superintendent of Police (Traffic) u Bah NK Syiem u la iathuh ba ia u nongniah katei ka Mahindra Pick-up la pynngat ha kine ki kyndon ka IPC kiba iadei bad ka jingthmu ban shim ia ka jingim.“La pynngat ia u ha ka kyndon U/S 307/279/337/338/427 IPC bad mynta u dang don ha ka jingbishar ka Kashari”, la ong u Bah Syiem.Ka kyndon 307 ka IPC ka kren shaphang ka jingthmu ban shim ia ka jingim, katba ka 239 ka kren ia ka jingniah kali khlem akor, 337 bad 338 ki kren ia ka jingniah kaba lah ban wanrah ia ka jingma ia kiwei, bad ka 427 ka kren ia ka jingshah pynjulor jong ki mar.Ha kane ka sngi Balang, san ngut ki nongbud pahara ia u Lat ka jylla ki la mynsaw hadien ba ka kali Scorpio (ML10B-0227) kaba ki shong, la kynnoh ba ka la shah rat ha ka Mahindra (ML05 0731) ha ka por 12:48 minit ha Mawlai Mawiongrim.Kane ka la jia ha kaba ki wan synran ia u Lat ka jylla u Banwarilal Purohit uba dang wan na Guwahati sha Shillong. Kiba la mynsaw ki long u Hav. Gopal Gurung, ABC Mankhraw Sawian, ABC Anil Kr. Rai, ABC Ranjit Monungdar, ABC. Mantu Madok bad la pynkit ia ki sha Civil Hospital Shillong.Ka kali kiba synran ia u Lat ynda la poi ha Mawiongrim NH 40 hajan No Entry Point, kawei ka kali Mahindra DI (ML05 0731) ba niah u Bah Kwostar Diengdoh, 45 snem na Mawkyrwat kaba wan na ka liang marpyrshah kynsan kynsan ka la rat ia ka Scorpio ba niah da u Rinaldo F Khyriem 26 snem, haduh ba ka la kylla pyrdet.Namar kane, kine san ngut ki la mynsaw tangba kam da long kaba jubor haduh katta. Ia kane ka kali ba rat ka Scorpio la bat noh da ki pulit.Lah ban pynkynmaw, ba U Jeskalur L. Mawdoh, uba niah ia ka Max, kaba kamai kit briew, ula kum syllud ia ka kali u myntri rangbah ha ka 9tarik Rymphang 2016 bad ula shah pyn ngat ha ka kyndon307 IPC, kaba kynnoh ba u thmu ban pyniap ia u myntri rangbah; hynrei kham hadien, la weng noh ia katei ka ain bad la pynhap ha ka sekshon 279 IPC bad kaba dei ka jingniah kali thurmur, ka 336 IPC, kaba buh jingma ia ka jingim jong u briew bad sa ka 427 IPC, kaba leh thurmur bad kaba pynjot kaba shongdor palat ia ka T.50 shaneng.","5 kyndon, ia uba tynrah ia ka kali u  Lat, kum uba tynrah ia kali u Mukul",https://www.urupang.com/5-kyndon-ia-uba-tynrah-ia-ka-kali-u-lat-kum-uba-tynrah-ia-kali-u-mukul/
"Mawshun, 8 Nailar:Mynta ka sngi U Bah Prestone Tynsong MLA jong ka Pynursla, u la plie ia ka krem, kaba don harud shnong Mawshun, kaba dei ka shnong, kaba iaid lynti sha Dawki.Haba kren ha ka jingialang plie ha ka iing dorbar Shnong Mawshun, U bah Prestone, u pynsngew ba ka krem, ka dei ka kabu ksiar ia ki nongshong shnong, ba kin khring ia ka kam shang pyrthei ha katei ka shnong. U MLA, ula ong “Ngi shu peit jawdud ia ka AS 01, kaba iaid sha Dawki, hynrei ki don ha katei ka shnong, ki don ter ter, tangba tang shiphew tyngka ruh ym lah die”. La ong biang U bah Tynsong, ba ka jinghiar jong ki nongshang pyrthei sha ka thain Pynursla, Dawki, ka la sdang tam, ban ia kaba ki leit sha Sohra ha kine ki sngi, hynrei, u kren bynniaw pat ba ka jingmyntoi sha ki trai shnong jong ka thain, ka long ba tang shi percent ruh kam don.Ula ai jingmut ia ki trai shnong ba kin phai sha ka kam shang pyrthei, namar ba ula pynsngew ba ka rep synsar, ka la duna bha bad kaba lah ban duh syndon ha ki snem ki ban sa wan bad U Bah Tynsong, u kren bynniaw, ba ka jingpyniaid iew ia ka kam shang pyrthei sha ka thain Pynursla, ka ka dang duna shibun eh.Nalor U bah Tynsong, la ioh ia ka jingkren, na U bah Mak Diengdoh, u ophisar jong ka tnat shang pyrthei ka sorkar Jylla, uba pynshlur ia ki samla, kiba la pas Class VIII, IX ba kin shah hikai ialade ban long ki nongialam ia ki nongshang pyrthei, ba kin shet jingbam ia ki nongshang pyrthei, ha kaba ka jinghikai, ka don kaba 3taiew, 4 bnai bad haduh hynriew bnai bad nangta ba ki don sa ki skhim ban ai jaka sahmiet ia ki nongshang pyrthei.U Bah Hawson Khongsit, uba dei uwei na ki trai jong katei ka Krem, ula pynsngew ba ki nongshong shnong ha Mawlynnong, Goa bad ha kiwei ki Jylla, ki don kiba iohkam haduh 70percent na ka kam shang pyrthei bad u iathuh ruh, ba ula pynleit jingmut ialade, ha kine ki lai snem duna, na bynta ban trei ha katei ka kam kaba khring ia ki nongshang pyrthei.Ha katei ka jingialang, la ioh ruh ia ka jingkren na U Sachin Chaudhari, uba na ka Explore Globe, Mumbai bad uba dei uwei na ki nongialam lynti ia ki briew, kiba kwah ban kai sha Ri Khasi, ban peit ia ki krem bad kiwei ki jaka shangkai pyngngad.La ioh ruh ia ka jingrwai ha katei ka sngi, na ka kynhun Nang Ai Mynsiem, na Pynter bad ka jingkren na U Sordar ka Raid Mawshun, U bah Lamiki Khongdkhar.Katei ka krem, ka don ka thliew kaba rit ha khmat jongka bad la iathuh ba ka don ka jingjngai kaba 50,60 metre ban rung iaid kai, katba kito kiba kwah ban leit rung peit bniah, ki lah ban rung haduh 200,300 metre. Hapoh jong katei ka krem, ka don ka um, kaba jylliew, ha kaba kito kiba leit ngam ki iathuh ba ka poi haduh syngkai bad ki don ruh ki dohkha ha katei ka pung. La iohi ia ki maw, kiba long rong ksiar, kiba don ha katei ka krem bad kiba nep kiba noh sha madan. Ki don ruh ki krem kiba kynjang bad la iohi ba ka don ka um ha ka pung, ha kaba la iathuh ba ki don bun tylli ki lad, ynda la rung shapoh.","Plie U MLA Pynursla, ia ka  krem ha shnong Mawshun",https://www.urupang.com/plie-u-mla-pynursla-ia-ka-krem-ha-shnong-mawshun/
"Shillong, 8 Nailar:Lashai ka sngi ki bahaing hasem jong u Dajied Kynsai Syiemlieh (u samla uba la shah rahbor sha Bangladesh) kin leit ban shimti ia u na khappud ka India bad Bangladesh na Dalu kaba don ha West Garo Hills District. Haba ia kren bad u Rupang u kpa jong u Dajied u bah Rijoy Basaiawmoit u la ong ba u khun jong u mynta u dang don ha kti ki shipai Bangladesh bad lashai ka sngi yn aiti ha ki shipai BSF bad ki shipai BSF pat kin aiti ha ki pulit ha ryngkat ka jingdonlang ki bahaing hasem bad yn wan ialam noh ia u sha ing. U bah Rijoy u la ong ba lashai ka sngi kin hap ban leit shuwa sha Tura PTS bad nangtei kin leit sha Dalu , “Ngin poi ing la shisngi eiei tharai” u la ong.","Mynta yn leit shim, kiba  ha ing ia u Dajied na Dalu",https://www.urupang.com/mynta-yn-leit-shim-kiba-ha-ing-ia-u-dajied-na-dalu/
"Shillong, 3 Nailar:Ki 3 shnong ki la byrngem ban tur sha Secretariat lada ka sorkar kam lah ban pynbiang bording ia hapoh ka sngi thohdieng jong kane ka taiew ba mynta. Kitei ki 3 shnong ki long ka Pepbah, ka Mawlyngngad bad ka ka Mawiong Diengpasoh. Kitei ki shnong ki mshym la ioh bording mynta la kumhba ar bnai eiei.Shisngi shuwa ban kut noh katei ka por ba ki la buh ia ka sorkar ha ka jingiakren bad u Rupang u MDC ka Sohryngkham u bah Pyniaid Sing Syiem u la ong ba haduh mynta ym pat poi bording satia ha kitei ki shnong bad yn ap sa lasha ika sngi thohdieng-ka sngi ba la buh bad lada jai ba ka sorkar kam lah ban pynpoi bording lashai kin shong jingialang ha ka lah sngi u blei ban shim ia ki rai ia khih.","Ha ka lah sngi U Blei, yn rai ia khih  ki 3 shnong bym ioh bording",https://www.urupang.com/ha-ka-lah-sngi-u-blei-yn-rai-ia-khih-ki-3-shnong-bym-ioh-bording/
"Shillong, 3 Nailar:Uwei u rangbah u la khlad noh katba 4 ngut ki la mynsaw; katei ka la jia katba kitei ki 5 ngut ki dang trei ban tan bording thymmai ha ka shnong Laitkor-Maw-arliang.Uba la khlad noh la tip kyrteng kum u Samborlang Nongspung, 43 snem karta na ka shnong Laitlum-Smit. Kiwei pat kiba mynsaw ki dei kiba la tip kyrteng kum u Brosstar Warbah,32 snem karta na ka shnong Laitlum-Smit, u Boseng Momin-26 snem karta na Goalpara, Assam, u Sengrik Marak-21 snem karta na Goalpara bad u Sukumar Sangma-40 snem karta na Goalpara-Assam.La iathuh ba katba kitei ki 5 ngut ki dang ring bording, ki dang rah ia u nar ilektrik bad dang ia tan sainar kynsan kynsan uwei u nar ilektrik u la khyllem bad u la hap na khlieh jong u Sambor bad katei ka jingjia ka la jia ha ka por 10:30 baje eiei mynta ka step. La pynkit ia u mar-mar sha Civil Hospital, Shillong hynrei haba la poi ha hospital u la khlad noh na ka jingjur palat ka jingmynsaw. U bah Sambor la ong ba u la don 5 ngut ki khun.Kiwei pat kiba la mynsaw ka dei namar ka jingbat ilektrik bad la ong ba ka don ka jingbakla jong ki ha ka por treikam. Kitei kiba mynsaw ki don mynta hapoh Civil hospital, Shillong.Haba ia kren bad u kontraktor uba shim kontrak ia katei ka kam na ka sorkar u bah German Syiemlieh na ka shnong Nongspung uba donlang ha Civil Hospital, Shillong u la ong ba u la shim kontrak ban tan bording thymmai ha katei ka shnong ha Laitkor bad u la ai wai kylla ha u Brosstar uba don mynta ha Hospital ban pyndep ia katei ka kam bad u Brosstar u la ialam ia kitei ki nongtrei jong u baroh. U bah German u la ong ba wat la kim pat dei kiba la ioh laisen na ka sorkar, hynrei ki dei ki briew kiba la ju trei borabor ha ka kam bording, u bah Brosstar la ong ba u la don laisen. U kontraktor u la iathuh ba katei ka jingshim kontrak jong u ka dei ia ka kam kaba wan na ka Deendayal Upadhyaya Gram Jyoti jong ka sorkar pdeng.","Iap uwei, mynsaw 4, khyllem  u nar, shah bat ilektrik ha Laitkor",https://www.urupang.com/iap-uwei-mynsaw-4-khyllem-u-nar-shah-bat-ilektrik-ha-laitkor/
"Shillong, 3 Nailar:Ka trok, kaba leit sha Shillong, mynta ka step, ka la leit ban tynrah ia ka kynroh jong ka Sunny Side, ha 4mer, Upper Shillong, ha ka por 5.40 baje mynstep. Katei ka dei ka trok khadar shaka, kaba wan na Nongstoin bad kaba la kit mar khia bad ka la leit kylla beit ha kynroh jong ka Sunny Side Theological College. U Bupul Sarkar 45, uba niah ia ka kali lem bad U John Islam 20, uba bud ki mynsaw jur bad ki don mynta ha Hospital. Uwei pat u mynsaw malu mala bad baroh kiba don ha katei ka kali, ki long 3ngut. Katei ka trok khad ar shaka, ka don ia u number K25 C8817.","Kylla ka trok khad ar  shaka, ha surok bah 4mer",https://www.urupang.com/kylla-ka-trok-khad-ar-shaka-ha-surok-bah-4mer/
"Shillong, 3 Nailar:Ka seng FKJGP seng kmie hapoh ka jingialam jong u bah Marbud Dkhar, Chief Organiser ryngka bad ki dkhot jong ka seng, ki lah ia leit ban ia kynduh ia ki heh jong ka DHS kiba kynthup ia ki Director(MI) Dr. Budnah bad Dr. War ban pan jingshai bad dawa ban pyn sangeh mardor ia kawei ka briew kaba kyrteng ka Meghna Das kaba shong ba sah hapoh New Delhi, ka ba ioh ia ka bhah jong ka sorkar Jylla, ban leit pule MBBS, BDS 2017-2018. Ka seng ka lah mih shakhmat namar kane ka mat ka long kaba ktah ia ka jaitbynriew bad ha ka por kaba biang ban kynduh ia ki bor DHS ban dawa ban weng ia kane ka bar jylla shwa ba ka DHS department kan phah ia ki kyrteng jong kiba shah jied sha ka sorkar ban ban leit pule MBBS, BDS.Ka seng ka buh jingkylli ba ha kano ka nongrim ba kane ka Meghna Das na New Delhi ka ioh ia ka bhah na Meghalaya.Ka seng ruh ka dap da ka jingkyndit kaba khraw ban lap ba kane ka Meghna Das ka lah ai ia ka jaka sah jong ka na Dr. APJ Abdul Kalam, Road Meghalaya house staff quater no. 9 New Delhi, East Khasi Hills.U bah Marbud Dkhar u lah ong ba shwa ba ka sorkar lyngba ka DHS department kan ai jingmynjur sha kine ki khynnah ban leit pule, ki dei ban dei ki trai shnong bad kiba don ka jaka sah ba pura ha ka Jylla.Ka seng ka tip bad dap da ka jinglyngoh ba kane ka Meghna Das ka lah ioh ia ka sertiphiket na u P. Sangpath Kumar, Resident Commisioner (IAS)ban ioh ia kane ka bhah. Ka seng ruh ka tip ba u Ganesh Das, kpa jong ka Meghna Das u ba trei ha Meghalaya house Delhi u lah shong naduh ka 31tarik Nohprah 2016 hynrei kumno pat une u briew u dang ioh ban sah ban shong haduh mynta. Ka seng ka kyntu ia ka DHS bad khamtam ia ka DC ophis, ba kam dei ban ai ia ka PRC sha ka Meghna Das namar kam don hok bad ka dei tang ka briew kaba shong ba sah sha New Delhi.","Bitar ka FKGJP, ba ioh pule  doktor bniat ka nong Delhi",https://www.urupang.com/bitar-ka-fkgjp-ba-ioh-pule-doktor-bniat-ka-nong-delhi/
"Jowai, 3 Nailar:Uwei u briew uba la tip kyrteng kum u Thianghun Biam, uba dei na ka shnong Mihmyntdu ha West Jaintia Hills u la thmu ban pyniap ia ka lok la jong da kaba mait da ka wait bnoh na ryngdang syndon.Donbok ba ka jrong u shniuh ka la mynsaw jur bad la pynkit ia ka sha NEIGRIMS ban ioh ia ka jingsumar kaba paka namar ba la shimtom jur palat.Kane ka la jia mynta dang step phyrngap ha ka por kumba 3 baje eiei ha kaba utei u tnga jong ka, u la sei da ka wait ban pom na ryndang ia katei ka longkmie.Hadien ba utei u runar u la leh ia kane ka kam, u la set ia lade sbak hapoh katei ka iing hi bad bat sah ia ka wait bad ia u mawshut wait.Katba u dang shut pynneh har har ia katei ka wait, u la kren kop artad ia ki paidbah ka shnong kiba la lumlang khrui sawdong katei ka iing ba lada don ‘Mano mano ba nud ban rung maki ruh kin shah mait haduh ban da dkut u ryngdang’Ym don mano mano ba nud ban pynpait jingkhang ban rung bad ban bat ia utei u briew wat ki VDP Shnong.Hadien ba la pyntip dier por sha ki pulit, ka kynhun ki pulit ki la wan sha katei ka shnong ki la pynpait ia ka jingkhang ban kem ia utei u runar da kaba kurup ruh ia katei ka wait.Haba pyrshang ban wat bniah shaphang utei u briew, ki don kiba iathuh ba u la ju dawai teng na Sanker,hynrei haduh katno kane kadei kaba shisha ym pat lah satia ban pynshisha wat da ki pulit ruh.",Da ka wait bnoh mait u lok ia ka lok,https://www.urupang.com/da-ka-wait-bnoh-mait-u-lok-ia-ka-lok/
"Shillong, 4 Nailar:Ka jingïakynduh kaba ar sngi jong ki nongthoh na ki Jylla bapher bapher ka thaiñ Mihngi ka Ri India kaba la sdang ha ka 3 tarik u ‘Nailar, 2017 bad kaba la pynlong da ka Sahitya Akademi ryngkat ka jingïatrei lang bad ka IQAC, ka St. Edmund’s College ka la kut noh ha ka 4 tarik u ‘Nailar, 2017.Ïa kane ka jingïakynduh ki nongthoh la plie da u Dr. Ananya S. Guha uwei na ki nongthoh uba paw jong kane ka thaiñ. Ha ka jingkren jong u, u la ïaroh ïa ka jinglah ka Akademi ban wanrah lang ki nongthoh ba kin ïapeit bad ïohsngew ïa ki jingthoh jong ki para nongthoh na ka thaiñ Mihngi ka Ri India.U shim ba kane ka jingïakynduh kan plie lad plie lynti ban nang pynroi. U Dr. Kailash C. Baral haba kren kum u symbud kongsan u la ong ba ha shwa ban wan ka Sahitya Akademi ki nongthoh ki la don ha Ri India bad ïa ki jingthoh jong ki la pule; kaei kaba ka Sahitya Akademi ka la leh ka long ban lum lang ïa ki nongthoh bad da kata ban nang pynroi lyngba ka jingpynkylla na kawei ka ktien sha kawei pat.U Dr. Ramkumar Mukhopadhyay ha ka jingkren jong u, u la pynpaw ka jingsngewkmen namar ba ki ‘riewlum ki dei kiba ‘riewspah ha ki jingïathuh khana tynrai bad u pynpaw ba kum u nongthoh u la shim ïa ki bad u la pynrung ïa ki ha ki jingthoh jong u ha ka ktien Bengali.U Dr. Sylvanus Lamare haka jingkren jong u, u la pynpaw ba ka Sahitya Akademi ka la wan ha St. Edmund’s College bad ha Shillong ban rakhe bad pyndonburom ïa ki literature bapher. U ong, ka dei kabu ksiar ba ki nongthoh ha Shillong bad ki samla kin shim ban ïoh ïakynduh bad ki nongthoh kiba paw ha ki ktien kiba pher.U Goutam Paul, ha ka jingkren jong u, u la pynpaw ka jingkmen ba ka Shillong ka dei ka jaka kaba bun ki nongthoh kiba pawnam ki la wan ïuh kjat ha ki por kiba la leit bad u ngeit skhem ba kane kan dang ïai bteng.U Prof. Monotosh Chakravarty, ha ka jingkren jong u, u khot ïa ki samla ban wan bad thoh, ban sei la ki sap ki phong.Ka jingpoi ki nongthoh ha Kolej bad ha Shillong ka dei ka kabu kaba ki dei ban pyndonkam da kaba ïakynduh ïa ki.Ki nongthoh kiba la ïapoi ki dei na Assam, West Bengal, Sikkim, Darjeeling, Jharkhand, Darbhanga ha Bihar, Bodoland, Odia, Manipur bad Shillong.Ki nongthoh ki la pule ïa ki jingthoh jong ki ha ka dur ka poitri, ki khana lyngkot, ki jingrwai, ka histori bad ki jingbishar bniah. Ka la long ka jingïakynduh kaba ishongkun bad kaba ai jingmyntoi.",Pynhap pyrda ia ka jingïakynduh  ki nongthoh ha Shillong,https://www.urupang.com/pynhap-pyrda-ia-ka-jingiakynduh-ki-nongthoh-ha-shillong/
"Shillong, 03 Nailar:Ar ngut ki myntri sorkar kata u Bah Prestone Tynsong bad u Bah Sniawbhalang Dhar ki la shah pynhiar shuki noh ha u Myntri Rangbah u Dr Mukul Sangma mynta ka sngi. Ha jaka jongki, yn pynrung thymmai da u Bah Coming One Ymbon bad u Dr Celestine Lyngdoh.Kane ka jingleh jong u Mukul, ka la pynkyndit thret ia ki paidbah ha ka jingkylla ka sain pyrthei ha kane ka jylla khamtam ia ka seng Congress.Ia kine ar ngut ki myntri thymmai yn pynbam smai lashai ka sngi por 10:30 mynstep ha iing u Lat ka jylla.U Dr Celestine Lyngdoh bad u Bah Coming One Ymbon, ki la bat kum ki parliamentary secretaries ha kane ka sorkar MUA-II.Haba iakren bad ki nongialam ka Congress,ki la pynthikna ia kane ka jingshah pynhap shuki jong kine ar ngut. Wat la um iathuh ia ki daw, hynrei la sngewthuh ba ka jingshah pynhap shuki jongki, ka long hadien ba ki lah ban don ka jingthmu ban phet noh ha shwa ka elekshon.U Bah Prestone u dei u myntri ka tnad PHE katba u Bah Sniawbhalang u bat kum u myntri ka tnad bording nalor kiwei par. Katkum ka khubor ba la iohlum, ka daw ka jingshah weng noh jongki na ka shuki myntri sorkar, ka long hadien ba la mih ka khubor ba u Bah Prestone lem bad u Bah Sniawbhalang, ki don ka jingthmu ban leit iasoh noh bad ka National People’s Party (NPP). La kam ruh ba kine ar ngut ki dei ki nongkynshoit ia kiwei ki MLA ka party ban iamih noh shwa ka elekshon hadien ba ki shem jingeh ban pynkhyllem ia u Mukul SangmaU Bah Tynsong u dei uwei na ki MLA ba ju pynkhih shuki bha ha kaba u la shah weng teng kum u myntri kham mynshwa hynrei la pynrung biang hadien ba u la leit pyndem ha u Dr Mukul katba u Bah Sniawbhalang Dhar u dei uba la shah ujor ha ka Jowai Block Congress Committee, halor ka jingialeh pyrshah jongu ia u Dr. Roytre Christopher Laloo da kaba u la pyrshang ban buh kyrtong da u kynum train na Jowai.Hynnin ka sngi, u Myntri Rangbah u la ong ba ki paidbah kin sa tip mano ba phet bad mano ba rung bad mynta ka la pyni shai ba iano u pynmih bad iano u pynrungKane ka jingshah pynhap shuki kine ar ngut ki nongialam ka Congress ka long hadien ba u Bah DD Lapang bad u Dr Mukul Sangma ki la wan iakynduh ia ki nongialam ka AICC kynthup ia u Rahul Gandhi ha kane ka sngi ba la dep, kiba la ai bor ia ki ban shim ia kane ka rai.Lah ban pynkynmaw, ba ha ka 26tarik Nailar 2016, U Mukul Sangma, ula pynhap shuki ia u bah Rowell Lyngdoh (MLA ka Mawkyrwat) na ka kam symbud myntri rangbah bad u bah A.L Hek (MLA ka Pynthor) na ka kam myntri ka kot ka khiah bad ha ka jaka jong ki la wan mih bujli u Martin M Dango MLA ka Ranikor bad u bah Ronnie V Lyngdoh MLA ka Mylliem konstitwensi.","Pynhiar shuki U Mukul, ia U Bah  Prestone, U Bah Sniawbhalang",https://www.urupang.com/pynhiar-shuki-u-mukul-ia-u-bah-prestone-u-bah-sniawbhalang/
"Shillong, 04 Nailar:U Myntri Rangbah ka jylla u Mukul Sangma mynta ka sngi u la kam ba ki kam pyntriem ha ka jylla ki la hiar bha ha kine ki sngi namar ka jingtrei shitom jong ki bor pulit. Haba kren hadien ba la wai ka jingialang pynsmai myntri mynta ka sngi, u Mukul Sangma u la ong ba ki kynhun kieng atiar ha ka jylla ki la sngewthuh ia ka bym lerkam ki kam leh jubor pyrshah ia ka ain bad ki la sdang ban wan shakhmat ban shim kabu ia ki lad ki kabu ba ka sorkar ka la ai ia ki.Katkum ka jingong u Myntri Rangbah ka jingpyniap, ka jingpyntieng ia ki briew bad kiwei ki kam runar kim lah ban shan bad kim lah ruh ban pynurlong ia ka jingthmu jong ki da kaba ialeh pyrshah ia ka ri.Kumba ka long mynta ka jylla ka la sakhi ia ka jinghiar ki kam pyntriem ha kine ki snem wat ha ka thaiñ Garo Hills ruh.U la ong ba nalor ki skhim ba ai ka sorkar pdeng ia ki dkhot seng lehnoh ba wan pyndem, ki don ruh ki skhim ba la bei ka sorkar jylla.Ka jingialang ka kynhun myntri ka la pynbeit pali ruh ia ki myntri sorkar ban leit pynher lama lai rong ka ri India ha ka sngi laitluid ka 15 tarik Nailar ha ki jaka bapher bapher ka jylla.Ha nongbah Shillong, yn pynher lama da u Myntri Rangbah ka jylla u Mukul Sangma katba ha kiwei yn leit pynher lama da i myntri.","Ki kam pyntriem ki la hiar  ha ka jylla, ong u MR",https://www.urupang.com/ki-kam-pyntriem-ki-la-hiar-ha-ka-jylla-ong-u-mr/
"Shillong, 4 Nailar:U Ma Marki Mulieh MDC, ula ujor sha U Lat ka Jylla, halor ka jingthung kam beain jong ka Executive Committee jong U Ma Thombor Shiwat ha Jaintia District Council, ha kaba 79ngut ki nongtrei, ki la ioh kam kum ki Junior Engineer Grade-I , Grade-III bad Grade-IV khlem da pynbna paidbah ha ki kotkhubor.U Ma Mulieh, ula ia kynduh ia U Lat ha ka 3tarik Nailar 2017 bad ula iathuh halor katei ka jingjia, ha Jaintia District Council bad U Lat ula pyntip, ba un sa leh ia kaba donkam bad ba U Lat ruh, u sngew ba ka dei ka jingjia kaba sniewbok shibun bad ba un sa tian bishar, ia kito kiba leh buhrieh ia katei ka jingthungkam ha katei ka Council.U Ma Mulieh, u pyni ruh ba ka jingthung ia ki Dalloi/Sirdar bad ki Waheh Shnong, ka long kaba beain, ha kaba ki don na kitei kiba la shah weng bad ba la thung da kiwei pat, kat kum ka jingsngew bit jong ka JHADC.","Yn tian bishar U Lat ba thung kam  beain ha JHADC, ong U MDC",https://www.urupang.com/yn-tian-bishar-u-lat-ba-thung-kam-beain-ha-jhadc-ong-u-mdc/
"Shillong, 4 Nailar:Ha ka step 31 tarik u naitung ki paidbah ka shnong Umdihar ki la ioh kem ia u bah David Lyngdoh Marshillong uba la ju tip kum u bah Jyllud bad ki la aiti noh sha ki pulit hynrei ha katei ka sngi hi u bah Jyllud u la lait phet na kti ki pulit ha ka por ba ki dang mut ban phah leit eksamin ia u shapoh Civil Hospital, Nongpoh.Tang mar ia lait phet na kti ki pulit Ri-Bhoi u bah Jyllud bak u la poi sha Shillong ban prong ing briew ha kaba ia kane la ioh jingtip lyngba ka jingujor jong u bah Rajesh Diengdoh sha ki pulit uba la ujor ba ha ka 31 tarik u naitung ha ka por 12:30 pm u bah Jyllud u la prong tuh ha ing jong u ha Law U Sib, Lumbatngen-Shillong bad u la pyrshang ban leh kam sniew.U Banskhem Kharbihkhiew u la ujor sha ki pulit ba ha ka 1 tarik mynta u bnai ha ka por 5:45 baje mynstep u bah Jyllud u la prong tuh ha ing jong u ha Madanrting, Shillong bad u la roing tuh ia kawei ka mobile phone bad ka pla pisa (Wallet) kaba don ia ka ID treikam bad ka pisa T.700 tyngka.","Mar ia lait phet na Umdihar,  leit prong ing briew u bah Jyllud",https://www.urupang.com/mar-ia-lait-phet-na-umdihar-leit-prong-ing-briew-u-bah-jyllud/
"Jowai, 4 Nailar:Hynnin ka sngi, u pulit ka 3rd Battalion uba la phet rieh hadien ba u la siat iap ia u para pulit ba iatreilang, u la wan ban pyndem noh ia lade ha khmat ki pulit jong ka North Garo Hills.Utei u pulit u dei uba la tip kyrteng kum u Lusen Marak uba la siat Iap ia u Havildar Litsing Inghi uba na Ribhoi haduh 6 kuli bad u la siat pathar ruh haduh 24 kuli.Hadien ba u la wan pyndem ialade, ki pulit na Jowai ki la leit ban shimti ia u bad la wanrah ia u hynnin ka meit sha Jowai na ka bynta ban tohkit.Ha ka jingtohkit u la phla ba u la bret ia ka suloi SLR shapoh khlaw bad u la ialam lynti ia ki pulit ban leit wad ia katei ka suloi. Ka la shimpor slem bha ban lap ia katei ka suloi namar utei u pulit um kynmaw bha ia ka jaka ba la bret ia ka.Hadien ka jingwad shitom la lap ia katei ka suloi kaba dang don satang 10 kuli namar 30 kuli la dep siat ha katei ka meit ba la jia katei ka jingjia.Ki pulit ki la kem ia u bad ki dang tohkit bniah ia u mynta.","Hadien 4sngi, wan aiti u pulit  langrut ba siat ia u Havilder",https://www.urupang.com/hadien-4sngi-wan-aiti-u-pulit-langrut-ba-siat-ia-u-havilder/
"Shillong, 4 Nailar:U myntri rangbah ka jylla u Dr Mukul Sangma ha ka sngi palei jong ka taiew ban wan un leit ban plie ia ka Ranikor Administrative Unit ha Ranikor kaba hap hapoh jong ka South West KHasi Hills District.Ha dien ba ka sorkar ka la kyntiew kyrdan ia ka Mawshynrut Administrative Unit sha ka Civil Sub Division na ka liang jong u Martin M Danggo u ba dei u myntri ba dei peit ia ka PWD u ba dei ruh u MLA jong kane ka thain u la dawa na u myntri rangbah ba dei ban kyntiew noh ia ka Ranikor sha ka Administrative Unit.Da kane ka jing kyntiew ia ka Ranikor C&RD Block sha ka Administrative Unit kan iarap shibun ia ki paidbah ha kiba bun ki liang ha ka jingiadei bad ki kam ki jam kiba ia dei bad ka sorkar. Ha kaba bun ki kam ki paidbah ha ka jaka ba kin leit sha Mawkyrwat ki lah ban pyndep tang hapoh Ranikor.Katba ia ka Nonghyllam Police station yn leit ban plie da u myntri kam poh iing ka jylla u Bah HDR Lyngdoh ka sngi thohdieng jong kane ka taiew ban wan. Da ka jingplie ia kane ka police station kan ai ka jingshngian ia ki paidbah katei ka thian kaba la shah ktah ha ki kam sniew kiba lai phet jaid.","Sngi palei, ka Ranikor Administrative Unit",https://www.urupang.com/sngi-palei-ka-ranikor-administrative-unit/
"Jowai, 4 Nailar:Hadien ba ki seng kali kamai Jowai- Ladrymbai Alto Tourist Association bad ka Jowai-Mowkaiaw Tourist Association kim shym la lah ban ai pisa ia ki pulit ka Jowai Traffic Cell, ki la shah beh noh na ka jaka, kaba ki ju ieng ban thep briew man ka por.Kumba long mynta ha katei ka jaka, ki pulit ka JTP ki la buh ne pynieng syndon da ka jaka bym bit pynieng kali.Halor kane, ki nongniah bad ki Nongialam jong ka Jowai Ladrymbai Alto Toursit Association bad ka Mowkaiaw Toursit Taxi Association haba iakren bad ki lad pathai khubor, ki la iathuh ba na ka por sha ka por, ki pulit ka Jowai Traffic Cell hapoh ka jingialang u In charge u ma DH Pde u la pan donation na ki.Ngi la ju ai man ka por hynrei ha kine ki sngi ba la dep ki la dawa 1000 tyngka na kawei kawei ka Association bad namar ba kim lah ban siew ki la khangnoh ban ieng ki kali kamai ha katei ka jaka.Katei ka jaka ieng ki kali ka dei ha Iew Thymmai Ladthadlaboh bad naduh ki por mynshwa da ka jingia sngewthuh jingmut bad ki pulit, la shah ban ieng tang 6 tylli ki kali ha ka por ba ki ienglain ban thep passenger- 3 tylli kiban leit sha Ladrymbai bad 3 tylli pat kiba leit sha Mowkaiaw hynrei mynta pat tang namar ka jingdawa 1000 tyngka na kawei kawei ka seng ki kali kamai ha ka dur ka donation ki la shah pyndik ha ki pulit ka JTP.Ka JTP ka la pynlong ia ka jingpynkhuid iew, ka jingthung dieng kaba na ka por sha ka por bad ban pyllut ha kane ka program ki la leit dawa pisa ha ka dur ka Donation na kylleng.Ha kaba iadei bad kane, na ka liang kitei ki nongniah bad ki nongialam ki kali kamai, ki la kyntu jur ia ki bor ba halor ban peit lem ia kane ka jingeh jong ki.","Bym ai pisa pulit, shah beh  ki kali kamai na Iawthymme",https://www.urupang.com/bym-ai-pisa-pulit-shah-beh-ki-kali-kamai-na-iawthymme/
"Shilllong, 04 Nailar:Mynta ka sngi, u MLA ka Umsning u Dr Celestine Lyngdoh bad u Bah Comingone Ymbon na Raliang ki la bam smai kum ki myntri sorkar ha jaka jong u Bah Prestone Tynsong bad u Bah Sniawbhalang Dhar kiba la shah pynhap shuki noh na ka kynhun myntri ba ialam da u Myntri Rangbah ka jylla u Dr. Mukul Sangma.Ia kine ki MLA la pynbam smai da u Lat ka jylla u Banwarilal Purohit ha ka Raj Bhavan ba la don lang u Myntri Rangbah u Dr Mukul, u president ka MPCC u Bah DD Lapang, u Lamphang u AT Mondal,ki myntri sorkar, ki heh sorkar bad kiwei.Kine ar ngut ki la shong ruh ia ka jingialang ka kynhun myntri kaba long mynta ka janmiet ha ka sien ba nyngkong hadien ba ki la shimti iaka kam myntri jong ka sorkar.Hynnin ka sngi u Myntri Rangbah u la pynhap shuki noh ia kine ar ngut hadien ba la mih ka khubor ba ki lah ban phet noh na ka party shwa ban wan ka elekshon lashem snem.Shen hadien ba ki la dep bam smai, u Myntri Rangbah ka jylla u la pynbna ruh ia ka tnad ba kin bat. U Myntri Rangbah u la ong ba ia ka tnad Public Health Engineering (PHE), Border Area, bad District Council Affairs yn bat da u Dr Celestine Lyngdoh katba ia ka tnad pynroi nongkyndong, bad bording yn bat da u Bah Comgione Ymbon.Kiwei ki tnad kin sah kumjuh ia baroh ki myntri bad kam don satia kano kano ka jingpynkylla.",Bam smai U Dr Celestine bad U  Bah Ymbon kum ki myntri sorkar,https://www.urupang.com/bam-smai-u-dr-celestine-bad-u-bah-ymbon-kum-ki-myntri-sorkar/
"Jowai, 4 Nailar:Hynnin ka sngi, u pulit ka 3rd Battalion uba la phet rieh hadien ba u la siat iap ia u para pulit ba iatreilang, u la wan ban pyndem noh ia lade ha khmat ki pulit jong ka North Garo Hills.Utei u pulit u dei uba la tip kyrteng kum u Lusen Marak uba la siat Iap ia u Havildar Litsing Inghi uba na Ribhoi haduh 6 kuli bad u la siat pathar ruh haduh 24 kuli.Hadien ba u la wan pyndem ialade, ki pulit na Jowai ki la leit ban shimti ia u bad la wanrah ia u hynnin ka meit sha Jowai na ka bynta ban tohkit.Ha ka jingtohkit u la phla ba u la bret ia ka suloi SLR shapoh khlaw bad u la ialam lynti ia ki pulit ban leit wad ia katei ka suloi. Ka la shimpor slem bha ban lap ia katei ka suloi namar utei u pulit um kynmaw bha ia ka jaka ba la bret ia ka.Hadien ka jingwad shitom la lap ia katei ka suloi kaba dang don satang 10 kuli namar 30 kuli la dep siat ha katei ka meit ba la jia katei ka jingjia.Ki pulit ki la kem ia u bad ki dang tohkit bniah ia u mynta.","Hadien 4sngi, wan aiti u pulit  langrut ba siat ia u Havilder",https://www.urupang.com/hadien-4sngi-wan-aiti-u-pulit-langrut-ba-siat-ia-u-havilder-2/
"Shillong, 04 Nailar:Da kaba pynthanda ba ka jingpynhap shuki ia ki kam nym don kano kano ka jingktah ia ka lawei jong ka party, u Myntri Rangbah ka jylla u Dr Mukul Sangma u la ong ba ka jingpynhap shuki ia ki, ka long ba ka party kan pyndonkam ha kiwei ki kam bad kumjuh kan pynioh por ia ki ban leit iakynduh ia ki briew jong ki konstitwensi kham bun por nalor ki kam ba ka party kan pyndonkam ia ki. U Bah Prestone Tynsong bad u Bah Sniawbhalang Dhar ki la shah pynhap shuki ha u Dr Sangma halor ka jingkynnoh ba ki la pyrshang ban pyntlot ia ka party khamtam ba ki la thmu ruh ban leit iasoh sha kawei ka party shwa ka elekshon.“Ha ka jingshisha, ki jingthung myntri kam dei kaba thymmai ka dei kaba ju leh khnang ban pynlah ia ngi ban treikam kham bha kumba la khmih lynti u paidbah. Hynrei haba don ka jingpynhap ne pynkiew myntri ka ju don beit ka jingmutdur na ki paidbah ba ka don kaei kaei ka daw”, la ong u Dr Sangma haba kren hadien ba la kut ka jingpynbam smai mynta ka sngi ha Iing u Lat ka jylla.U la ong ba ka donkam ban ai jaka ia baroh lada ka don ka lad khnang ba pynlah ban trei ia ki kam ban shakri ia ki paidbah ha ka rukom kaba dei. “Ngi donkam ia ki paralok hapoh ka party ban ai da kiwei ki kam na ka bynta ban pynkhlain ia ka party “, u la ong.Katkum ka jingong u Myntri Rangbah, ia ki kam ba ka party kan sa bynshet ha u Bah Tynsong bad u Bah Dhar yn sa leh hadien hynrei kawei kaba donkam ka long ba ka jingweng noh ia ki na ka shuki kam mut ba ka don ka daw ha ka sain pyrthei hynrei kan pynsuk ia ki ban leit sha ki konstitwensi jongki ban pynkhlain ia ka party.U la ong ba u kwah ba kin don shuh ki myntri kiba kwah ban pynlait noh na ka shuki khnang ba kin lah ban leit iakynduh ia ki paidbah khamtam ha kum kane ka por ba ka elekshon ka la jan.Halor ka jingkylli ba kine ar ngut ki dei kum ki shiah ba thar ia u, u Myntri Rangbah u la kyntait da kaba ong ba ka dei tang ka jingmut dur jong ki paidbah. “Nga la ong ba kum kane ka jingleh ka ju don beit ka jingkren na ki paidbah hynrei ngam kwah ban kren jrong halor kata”, u la ong.U la ong ruh ba ka rai jongu ban pynhap shuki kam dei namar ba ki pyrshah party hynrei namar ba u dei ban pyndonkam ia ka jabieng kumba ju leh teng ha ka por mynshwa ruh.U la kop ia ka jingkop ka BJP, NPP bad kiwei ki party da kaba ong ba ka thong jongu, ka long ban wanrah biang ia ka jingjia kumba long ha u snem 2013 ha kaba ki la liem lut.“Kane ka dei kaba ngi la leh ha ki por mynshwa bad ngi tip ia ka kam jong ngi kumno ban leh”, u la ong bad bynrap, ‘phi iohi, kam dei kaba thymmai, phi iohi ha u snem 2013 kaei kaba jia bad phin sa peit biang ia ka por kaba la dep kumno ngi la leh bad ngin sa leh ha u 2018″.“Ki ong nga pyrshah Party, ngam sngew eiei” ong u ma SniawbhaU myntri rangbah ka jylla u Dr.Mukul Sangma u la pynhap shuki ia 2 ngut ki myntri sorkar -ia u bah Prestone Tynsong MLA ka Pynursla bad u bah Sniawbhalang Dhar MLA ka Nartiang. Haba ia kren bad u ma sniawbha lyngba ka phone hadien ba u la shah pynhap shuki u la ong ba um sngew eiei bad kiwei ruh ki dei ban ioh bynta lang bad ban shim ia ka jingkitkhlieh na bynta ki paidbah. “Ngam sngew eiei, kam lei lei ngi hap ban ia sam bynta lang” u la ong.La kylli biang na u Ma Sniaw hato la u myntri rangbah u la pyni daw eiei ne-em halor katei ka jingpynhap shuki kaba kynsan kynsan, “Ki ong ba nga pyrshah Party hynrei kam don eiei kaba kum kata” u la ong.La kylli biang hato la pyntip ne-em sha u bad la don ne-em ka jingiakren hapdeng jong u bad u myntri rangbah shuwa ban pynhap shuki ia u, “Ki shu ong ba hap ban ai bynta lang ia kiwei ruh” u la ong . La pyrshang ba nphone ia u bah Prestone Tynsong MLA","Kyntait U MR ba pynhap shuki,  naba leh phoi 2 ki myntri",https://www.urupang.com/kyntait-u-mr-ba-pynhap-shuki-naba-leh-phoi-2-ki-myntri/
"Shillong, 4 Nailar:U pulit CID barim jong ka Meghalaya, U Anjan Chakraborty, ula shah kem mynta ka sngi, ha ki pulit jong ka nongbah Shillong, ha ryngkat bad ki pulit jong ka Kolkata na Khyndailad, hajan ka State Bank of India, Evening Branch, na ka daw ka jingleh thok pisa ha Kolkata.U Anjan, u donkti ha ka jingthok pisa kaba shongdor T.2.5klur, ha kaba ula thok pisa ia shibun bah ki briew ha Kolkata, da kaba kam ialade kum U Assistant Commissioner of Police.Ka jing ujor, la buh ha Ekbalpore PS ha Kolkata, ha kaba la ujor ba ha shwa ka 19tarik Naitung 2017, U Chakraborty, ula leh thok ha ka kyrteng jong ki pulit ka Kolkata bad ula pynbor ia shibun ki briew ban siew pisa ia u, ha kaba don kiba hap siew T.2.5lak, don kiba hap siew T.1lak bad kumta ter ter na shibun ki briew.Kane kam dei ka sien nyngkong ia U Anjan, hynrei kham mynshwa ha u snem 2014, la ujor ha Shillong Sadar police station, ba utei u juh u briew, u donkti, ha kaba thok pisa kaba shongdor T.19,50,000 bad sa kiwei de ki jingshah thok ha ki dor bapher bapher.Ha U Nohprah 2015, la kem ia U Chakravorty, halor ki jingdonkti pyniap briew bad ha ka 27tarik Naitung 2017, la sospon noh ia ka jing ai identity Card ia utei u pulit, uba la shongthait. La iathuh da ka khubor ba la kit noh mar mar sha Guwahati mynta ka sngi ia U Anjan bad ban ialam ia u, lashai ka sngi sha Kolkata.","Shah kem u pulit barim ka  CID, ba thok pisa T.2.5klur",https://www.urupang.com/shah-kem-u-pulit-barim-ka-cid-ba-thok-pisa-t-2-5klur/
"Shillong, 4 Nailar:Ki samla pule ka Sohra kolej kiba don hapoh ka lama jong ka Students’ Union of Sohra Govt College (SGCSU) ki la pynpaw ka jingsngew nguh ia ka jingkitkhia jong ka myntri kaba peit ia ka tnad DHTE ka kong Roshan Warjri kaba la lah ban pynpoi nonghikai ha katei ka kolej ha ka sobjek Education kumba la dawa. Ka la pynpaw ruh ka jingsngewnguh ia u MLA uba la ai bos bad kumjuh ruh u MDC ka Sohra u bah Donevan Kharwanlang uba ju don ryngkat bad ki ha ka por ba ki donkam khamtam ha ka jingiakhih ban wanrah nonghikai ha katei ka kolej.Kane ka long katkum ka kyrwoh khubor na u Public Secretary katei ka Union u Shanbor Shati.",Kmen ki samla pule ka Sohra Kolej,https://www.urupang.com/kmen-ki-samla-pule-ka-sohra-kolej/
"Nongstoiñ, 4 Nailar:Ban ai jingpynshai ia ki paidbah halor ka jingdon kam na ka bynta ban wanrah ia ka jingkylla halor shibun ki jingeh ki ba ka ri bad ka jaitbynriew ka ia kynduh, ka ‘Campaign for Change’ ne ka jingialap ban wanrah ia ka jingkylla mynta ka sngi kan wan ban ai jingpynlong ia ka jingialang paidbah hapoh sor Nongstoiñ West Khasi Hills District.Katkum ka kyrwoh khubor na u bah J. Kharit Secretary Campaign for change u la ong ba katei ka CFC kadei ka lympung na baroh ki liang kynthup ia ki nongrep, ki samla, ki nongniah kali, ki nongbylla sngi bad kiwei kiwei bad ha katei ka jingialang yn iatai bad ia phylliew jingmut halor ki jingeh kiba ia kynduh bad ia katei ka jingialang yn pynlong ha Iew Nongstoiñ naduh ka por 11:00 baje mynstep.Kumta na ka liang jong u bah Kharit u la wer bad khot sngewbha ia baroh ki paitbah jong ka thain Nongstoiñ sha katei ka jingialang paitbah bad ha katei ka jingialang na ka liang jong ka kynhun kan pynshai ia ki jingdon kam ban wanrah kajingkylla halor shubun ki jingeh ki ba ka ri bad ka jaitbynriew ki ia kynduh ha kine ki sngi.Shuh shuh katei ka kyrwoh ka ong ruh ba ha katei ka sngi yn ioh sngew ia ki jingkren bad ki jingpynshai, kiba kynthup ia u bah P.N.Syiem MLA/MDC bad ki wei ki wei.",Mynta ka sngi ka Sur Jingkylla ha Nongstoin,https://www.urupang.com/mynta-ka-sngi-ka-sur-jingkylla-ha-nongstoin/
"Shillong, 4 Nailar:Ki shipai BSF, ki la ioh kurup 29 tyli ki masi na Tuka, kaba shongdor T.5.5lak bad ha kawei pat ka jingjia, la ioh kurup 24 tylli ki masi kiba shongdor T.4.9lak na Nayabazar, ong ka khubor ba la pyllait da ki shipai iada khappud.",Kem masi ki BSF 53 tylli,https://www.urupang.com/kem-masi-ki-bsf-53-tylli/
"Shillong, 6 Nailar:Ka surok na Lum Shyllong, kaba iaid sha Pomlakrai bad mih ha Kseh Bilat bad pyniasoh ia ka surok bah Shillong Jowai, ka dei ka surok, kaba pynsuk shibun ia ka leit ka wan jong ki kali, kiba mut ban iaid lait ia ka dheng kali sha Shillong bad kiba mut ban leit sha Jowai, lane kiba mut ruh ban leit sha ki thain Madanryting, Nongthym-mai bad ban mih sha Umpling bad leit sha hospital NEIGHRIMS bad ki bynta jong ka thain Mawdiangdiang.Ka jingjngai ban iaid na Lum Shyllong sha Kseh Bilat, ka long tang 20 minit eiei bad lada iaid na lad 5mer ban poi sha Kseh Bilat ruh, kan long hi tang kumba shiteng kyntai eiei; hynrei ha kine ki sngi, ka leit ka wan, ka la pynthut jubor , namar ka surok naduh na Lad Lum Shyllong, na ktem ki shipai suin, ka long kaba sniew haduh katta katta bad kumjuh sha ki bynta jong ka Shnong Liewlong, Pomlakrai bad lynter haduh ban da mih ha Kseh Bilat, ka surok, ka dap da ki thliew kiba jylliew bha bad kiba khohruh khohram shibun bad kiba buh jingma ia ki kali rit kiba iaid, khamtam ha ka por mynmiet.Ki nongshong shnong ha Rngi Shyllong, haba iakren bad U Rupang, ki iathuh ba ki don ki nong pyndap khyndew malu mala ban tap ia ki thliew kiba jylliew ha surok, hynrei ha kine ki sngi, namar ba ka jur ka jinghap slap bad lang um, kumta kim lah satia ban maramot thikna, namar ba katei ka dei ruh ka surok, kaba bun bha ki kali, kiba iaid naduh ki trok bad ki kali rit, kiba iaid da ki spah tylli ha ka shisngi shisngi.Katei ka thain naduh na Rngi Shyllong ter ter haduh ha surok bah Jowai, Shillong, ka dei ka thain, kaba bun bha ki shnong bad ki dei ruh ki shnong kiba im ha ka rep bad ki pynmih da ki hajar kwintal, naduh u phan, u kubi, u muli bad kiwei ki mar rep, hynrei da ka jingsniew ka leit ka wan, ka pynthut shibun ia ki nongrep, ba kin leit ban kit ia ki mar jongki sha Iewduh man la ka sngi bad kumta ki hap ban shaniah ha ki mahajon, kiba don ki trok heh bad ki trok rit ban thied duna dor ia ki mar bad kiba leit khaii kylla sha Iewduh lane sha Assam ruh.","Sangsot ki kali, ba sniew ka surok  na Lum Shyllong sha Kseh Bilat",https://www.urupang.com/sangsot-ki-kali-ba-sniew-ka-surok-na-lum-shyllong-sha-kseh-bilat/
"Shillong,4 Nailar:Mynta ka step ha ka por 4:40 baje mynstep u we u rangbah uba la tip kyrteng kum u Willson Hynniewta , 35 snem karta na Laitryngew u la khlad ha Civil Hospital, Shillong bad la ong ba u la khlad lypa shuwa ban poi sha Hospital hynrei ka khubor pulit ka la ong ba la suba sniew ba ka don ka jingleh buit tuh u MO uba shimti ia katei ka kes. La pyndep ia ki jingdonkam baroh bad ki pulit ki dang tohkit ia katei ka kam.","Suba ia u doktor, ba khlad u rangbah",https://www.urupang.com/suba-ia-u-doktor-ba-khlad-u-rangbah/
"Nongpoh, 06 Nailar:Ka KSU North Khasi Hill District, lyngba u samla Vincent Makri, Vice-President, ka la pynrem jur halor ka jingkuman bad jingieh khun swet ka sorkar ia ka Shnong Madan Umwang bad kiwei pat ki shnong ba don ha thain khappud bad ka Assam, ha kaba kane ka jingiehbein ka sorkar ia kitei ki shnong ha ki thain Khappud, ka pynlong ia ka kynhun lehnoh KPLT bad Pulit Assam ban shim kabu ha ka ban pyndik bad pynthut ia ka shongsuk shong shngain ha kitei ki thain Khappud bad ka Assam.Ha katei ka kyrwoh, ka KSU ka la pynkynmaw ba dang myn ha ka sngi Palei ki Pulit ka Assam na West Karbi Anglong District, ki la hiar sha shnong Madan Umwang ban pynsangeh jubor ia ka jingtei kaba la mang tyngka da ka tnat Sericulture ka Sorkar Meghalaya bad ha katei ka jingwan ban pynsangeh jubor ia katei ka jingtei, ki la byrngem ruh ban kem bad ban pynshitom ia u Bah Blikshon Mukhim uba long u Rangbah shnong ka madan Umwang.Shuh shuh, ka seng ka la kynnoh ruh ba kum kitei ki jingjia, ki iai jia na ka por sha ka por ha katei ka shnong Madan Umwang, ha ki thain Amjong lem bad kiwei kiwei ki shnong kiba don ha ki thain border bad kiba hap ha ka Mawhati Constituency, ha kaba kine baroh ki jia tang namar ka jingkhein sting ka sorkar jylla bad ka jingbym lerkam ki Bor pyniaid Distrik ka Ri Bhoi.Ka seng ka buh jingkylli bad pan jingpynshai na u Deputy Commissioner bad u Superintendent of Police ka Ri Bhoi District, namar ka jingtreikam jong ki ka long beit thik tang na ka bynta ban thwet ban kem bad pynshitom ia ki dkhot ka KSU, ha kaba kane ka jingthwet ka la pynthut pyndik wat ia ki ba haing ha sem ki dkhot bad nalor kata ki rah ruh wat ia ki kali shi met jong ki dkhot ka seng bad ia ka Ambulance jong ka seng ruh, kumta haba iadei bad kane ka seng ka la ong ruh ba u DC bad SP, ki la dei ban sngewthuh ialade ba ki dei tang ki shakri jong u Paidbah ha ka Distrik.Hato ka Sorkar jylla bad ki bor pyniaid district ki la phah pyrton Pulit bad CRPF na ka bynta ban thwet bad ban kthong ia ki dkhot KSU, la kum ba thwet ia ki Lehnoh ba shyrkhei tam hapoh pyrthei bad haba kum katei ka jingjia kaba la jia ha shnong Madan Umwang, balei ka sorkar bad ki bor Distrik kim lah ban phah ia ki pyrton Pulit, na ka bynta ban thwet bad kem ia ki Lehnoh KPLT kiba ju pyndik bad dawa pisa jubor bad ban ai jingiada ruh na ka jingshah thombor ha ki Pulit ka Assam, la buh jingkylli ka KSU.Kane ka pawshai ba ka rukom treikam u DC bad SP ka Ri Bhoi ka long kaba shah shiliang khmat bad ka rukom treikam bymkhuid bad lehse lah ban don bun kiei kiei na sha lyndet, kumta haba iadei bad kane ka seng ka maham ruh ia u SP bad u DC ba ki dei ban pyndep hok ia ka kam kaba la bynshet ha ki, ym ban tuklar ia ki kam jong ka seng bad kane ka dei ka khubor kaba shai tam na ka liang ka seng ia u DC bad ia u SP, pynkut ka kyrwoh u Samla Vincent Makri.","Pynrem ka KSU, na ka jingjia ha Madan Umwang, maham ia u DC bad SP",https://www.urupang.com/pynrem-ka-ksu-na-ka-jingjia-ha-madan-umwang-maham-ia-u-dc-bad-sp/
"Shillong, 6 Nailar:Ka KSU South West Khasi Hills ka la pynpaw ba ka kyrshan ia ka Garo Hills State Movement Committee ba kin ioh la ka jong ka Garo Land, hynrei ka la ong pat ba ki dei ban dawa ia ki bynta ki jong ki hi ym ban mushlia wat shi inshi ruh ia ka khyndew kaba hap hapoh Khasi Hills.Katei ka seng ka la ong ba kam don hok ban tuklar ia ka jingdawa Garo Land jong ki Garo hynrei ka la ong ba ki Garo kim don hok ruh ban pyniar ia ki thapniang shabar jong u pud jong ki. Katei kakyrwoh khubor na ka KSU SWKH ka dei halor ka jingpaw kyrteng jong kiba bun ki shnong Khasi khamtam ha katei ka District ha ka Map Garo Land ba ka ANVC ka la tyrwa sha ka sorkar pdeng ha u snem 2006 ha ka por ba long myntri rangbah duh u Dr.Manmohonan Singh.Ka KSU ka la ong ba katei ka kynhun jong ki Garo ka GHSMC dang shen ka la leit ban ia kynduh ia u myntri rangbah duh ka Ri u Narendra Modi, u myntri ka tnad pohing u Rajnath Singh bad ia u President ka ri u Ram Nath Kovind ban ia kren ia katei ka kam, “Ho,oid na ka liang jong ngi ngim pyrshah ia phi hynrei tang kawei ngi ong ia phi ba phi la bakla lada phin nud ban wan tam pud sha ki bynta ka South West Khasi Hills District, sha kiwei ki District ka Khasi Hills bad lada phi bud ia ka Proposed Garoland jong u snem 2006 ka ANVC” ong ka kyrwoh na u President ka KSU SWKH u samla Forwardman Nongrem.Ka kyrwoh khubor ka la ong ba kat kum ka Proposed Garo Map jong ka ANVC ka SWKH kan duh shibun ki jaka ba kynthup naduh ka Pommudar, Maheshkhola, Khonjoy, Nongjri, Nongkulang haduh Borsora bad ki bynta ba hajan Ka Ranikor bad haba kheinlang baroh kan ym duna ia ka 100 square kilomitar. “Ngi kyntu ia ki Garo ba kin nym lah ban ong ba tang ba la shong shnong ki Garo Ka dei ka jaka jong ki naba ia kine ki jaka kiba bun hi la longtrai hi da ki Khasi kum ki riewshimet bad Ki Hima bad Ki Garo ki dei tang ki nongshongwai” ong katei ka kyrwoh.Ka KSU ka la kyntu ia ki Garo ba ki dei ban kynjohktien lang na ki syiem ne ki Sengbhalang jong ka Khasi bad Ri-Bhoi halor katei ka bynta ban ia shai khnang ba kan ym mih kano kano ka jingiakynad hapdeng ki Khasi bad Garo , “Namar tang na kane ka ishuh na ka liang jong ngi ki Khasi da lei lei ruh ngin ym ai suk tang shi inshi ruh ka khyndew kam pher watla kan poi haduh uno uno u pud ruh” pynkut ka kyrwoh na u President ka KSU SWKH.","Bitar ka KSU, ba paw ki shnong  Khasi ha ka Map Garo Land",https://www.urupang.com/bitar-ka-ksu-ba-paw-ki-shnong-khasi-ha-ka-map-garo-land/
"Shillong, 6 Nailar:Ka Khun Hynniewtrep National Awakening Movement (KHNAM), Mawlai Circle ka la kular ia ki ASHA ba kan leit rah ia ka jingeh jong ki sha ka sorkar jyllas bad sorkar pdeng khnang ba ka sorkar kan leh eiei, halor ka jingeh ba ki ia kynduh. Ha ka sngi saitjaiñ jong ka taiew ka KHNAM ka la lum jingialang ia ki ASHA ha Mawlai Basic School ban ia kren ia kiba bun ki jingeh ba ki ia kynduh bad ha katei ka jingialang ki nongialam ka KHNAM ki la pynpaw ka jingsngew kyndit ban tip ba ia ki ASHA la siew tulop tang ha ka dor T.1000 tyngka shibnai katba ka kam ba ki hap ban trei pat ka long kaba khia haduh katta katta.Kumba ka long mynta ka jylla ka don 6000 ngut ki ASHA bad kumba 300 ngut ki nongpeit ia ki kiba ki ong ki supervisors kiba trei hapoh ka National Rural Health Mission (NRHM). Ka KHNAM ka la pynpaw ka jingsngewkhia naba ka tulop ba ki ioh kam pat lah ban ai jingkyrshan ia ka ing ka sem jong ki bad ka sorkar ka donkam ban pynkiew noh ia ka tulop jong ki. Ha katei ka jingialang la don u President ka Youth Wing ka KHNAM u bah Thomas Passah, u kyrtong ka KHNAM na Mawlai u bah Ban L Nongbri, ka kong Happy Pyrtuh President jong ka Union ki ASHA bad kiwei pat.","T.1000 shibnai ioh tulop ki  ASHA, yn ia khih ka KHNAM",https://www.urupang.com/t-1000-shibnai-ioh-tulop-ki-asha-yn-ia-khih-ka-khnam/
"Shillong, 28 Naitung:Ki nongkhaii mawshun ha ka jylla, ki la sngew dukha mynsiem namar ba kim ioh lad shuh ban shalan mawshun ba la dep sei na par sha Bangladesh, wat hadien ba ki la ap slem ia ka jingkular ka sorkar ban pyllait.U Bah Stodar Dkhar ha ka jingkren sha ki nongthoh khubor mynta ka sngi u la ong ba naduh mynshem snem u Myntri Rangbah, u la ong ba hapoh shi bnai ka sorkar kan pyllait noh ia ka jingshalan mawshun ba la dep tih hynrei haduh mynta khlem lorkam satia.U Bah Stodar uba dei u president ka Meghalaya Minerals Exporter Chambers of Commerce (MMECC)u la ong ba ka seng ka dawa ba ka sorkar ka dei ban ai noh ia ka jingmynjur haba iadei bad ka Mining Lease ia baroh kito kiba la dep aplai. U la ong ba ha ka jingshisha dei ka sorkar hi kaba bthah ban shna ia ka plan ban sei ia kitei ki mar, hynrei wat hadien ba ki la leh ruh ka sorkar kam shym la lah satia ban ai ia ka jing mynjur, haduh kine ki sngi.Katkum ka jingong u Bah Stodar, kumba 50 lak ton u mawshun ba la dep sei na par u don mynta tang ha ki bynta jong ka East Khasi Hills khlem da khein sha Garo Hills.U la iathuh ba ka sorkar ka la bthah ban shna ia ka plan tih mawshun, katkum ka Meghalaya Minor Minerals Concession Rules 2016, hynrei hadien ba la dep pynbiang, ka sorkar kam shym la lah ban pyntreikam.U la ong ba kane ka jingpynslem ban ai ia ka jingmynjur, ka dei ka jingpynshitom bein ia ki trai par ki nongkhaii ruh kumjuh kiba iakynduh ban pynbiang ia ki jingdonkam ha ing ha sem.","Sah 50 lak ton u mawshun ha par,  bym shah shalan ka Sorkar",https://www.urupang.com/sah-50-lak-ton-u-mawshun-ha-par-bym-shah-shalan-ka-sorkar/
"Shillong, 28 Naitung:Ka ripod na ki pulit ka la pyni ba ki la don haduh 345 tylli ki mobile jong ki riew paidbah kiba shah tuh bad kiba shah knieh ha ki runar. Katei ka dei tang ka jingjia kaba ki ai jingtip sha ki pulit bad katei ka jingjia ka jia naduh u snem 2015 haduh mynta. Kartkum ka khubor pulit la iathuh ba ha u 2015 ki la don 127 tylli ki mobile ba shah tuh, ha u 2016 ki don 158 tylli ha u 2017 haduh mynta ki don 60 tylli ki jingjia. Na kitei kiba la shah tuh ki la don 77 tylli kiba ki pulit ki ioh biang. Ki pulit ki la ong ba kitei ki runar ki pyndonkam da ki buit tuh jong ki ban ioh tuh mobile na jaka paidbah kum na iew bad kiwei ki jaka bun briew ka nongbah Shillong.Hadien ba la dep tuh la ong ba ki leit ban die tad, kumta ki pulit ki la maham ia ki paidbah ba kim dei satia ban thied ia ki mobile rim na kino kino ki briew kiba kim ithuh lane kim dei ban thied ia ki mobile ki bym biang ki kot ki sla, bad la pyntip ba kitei ki briew kiba thied ia kum kitei ki mar lada ioh kem kin ngat ha ka section U/S 411 IPC bad ka jingpynshitom kan long 3 snem ha phatok.Ki pulit ki la ong ba ki briew kiba ju ngat ha katei ka apot ki dei kiba na nongkyndong. La maham ruh ia ki dukan ba shna mobile ba kim dei ban plie ia ki pass word lane ki briew kiba wan ai ia ka mobile ha dukan kim tip ia ka pass word bad shuw ban plie ia ka pass word ki dei ban phah pyni shuwa ia ki kot ki sla ban pynshisha ba u dei u trai mobile.","Wat thied mobile rim na ki  bym ithuh, 3 snem ha phatok",https://www.urupang.com/wat-thied-mobile-rim-na-ki-bym-ithuh-3-snem-ha-phatok/
"Tura, 28 Naitung:Hadien ba la kthong la bun bun bnai, ki pulit ka North bad East Garo Hills ki la ioh kem ia u nongialam jong ka Achik National Liberation Co-operative Army (ANLCA) u Mithun Momin. La kem ia u ha ka step sngi balang ha ka por 2 baje mynstep na kawei ka ing kaba u sah wai kaba don ha nongbah Williamnagar. Katei ka jingioh kem ki pulit ka dei hadien ba la ioh jingtip ba thikna na ki bor syntiat. Ki pulit ki la ong ba utei u dei uba la shah thwet jur bad u dei uba la donkti ha kiba bun ki kam pyntriem ha ri Lum Garo.Kiwei pat ki paralok jong u kiba la shah kem ki kynthup ia u Chengchak G Momin, Chingsan M Marak bad u Nasiruddin Marak. U Nasiruddin u dei uba la shong phatok teng hynrei u la ioh jamin noh shuwa ba un leit phai biang sha katei ka kynhun. Ki pulit ki la ong ba katei ka kynhun ka dei kaba ju dawa pisa na ki heh spah ka ri Lum Garo.Ha kawei pat ka khubor, ki pulit ki la iathuh ba ki la ioh kem sa 4 ngut kiwei pat ki kynhun mynta ka sngi bad la ong ba katei ka kynhun ka dei kaba thmu ban thaw seng lehnoh thymmai ha ri Lum Garo. Kitei ki 4 ngut kiba la shah kem ki long John T Sangma uba ju khot sin kum u June (18 snem karta) , u Simple M Sangma, 22 snem karta na ka shnong Chambugong, u Jerean Jeangku A Sangma, 20 snem na ka shnong Daringa bad uwei pat uba dang 15 snem karta na ka shnong Rongasigre.Na kitei 4 ngut ki pulit ki la ioh kurup ar tylli ki pistol, ar tylli ki magazine bad ki kuli bym pat pyndonkam, kawei ka suloi SBML kaba la dep ban thep kuli lypa, ki mobile phone bad kiwei pat.Katei ka jingioh kem ia ki ka dei hadien ba ki pulit ki la ioh jingtip ia ka jingdon jong ka kynhun ki runar hajan ka shnong Rongchegre bad Chambugong bad la ong ba ki don kumba 6 ne 7 ngut hynrei ha katei ka jingleit khynra la ioh kem tang 4 ngut katba kiwei pat ki la phet krad sha khlaw.",Shah kem 4 ngut ki ANLCA bad 4  ngut kiba mut thaw seng thymmai,https://www.urupang.com/shah-kem-4-ngut-ki-anlca-bad-4-ngut-kiba-mut-thaw-seng-thymmai/
"Shillong, 28 Naitung:Ha kine ki sngi ka la don jingkiew dor kynsan jong ki katto katne jait ki mar bam bad kumjuh ruh ka la don ka jingkiew dor jogn u sikret kaba la pynlyngngoh ia ki paidbah. Ban tip ia ka daw jong ka jingkiew dor kynsan jong ki marbam u Rupang u la ioh ban ia kren bad uwei u heh saipan ka nongbah Shillong uba dei ruh u nongkhaïi marbam u dkhot jong ka Shillong Chambers of Commerce u Ratan Sethia.U Ratan uba don ka kudam pynlang mar kaba heh bha ha Paltan Bazar, Shillong u la ong ba ka daw jong ka jingkiew dor kynsan ki marbam ka dei marsien pyntreikam ia ka Goods and Service Tax (GST). U la iathuh ba marsien pyntreikam ia ka GST ka dor jong ka shini ka la kiew sha ka T.44 tyngka shi kilo bad katei ka dei ka dor Whole Sale kaba ju die na ka kudam jong u. Nangta u la iathuh ba nalor ka shini ka don ruh ka jingkiew dor jong u khaw uba bha (Branded) kum u KRT, Mr.GRS bad kiwei pat ki khaw rem dor. Hynrei u la ong ba kiwei pat ki marbam kum ka mluh, ka umphniang bam, ki khaw pdeng ki neh kumjuh namar ba ia kitei la siew khajna naduh mynshuwa kumba long ka GST mynta 5%.U Ratan Sethia u la iathuh ba katei ka jingkiew dor kam dei tang ha ka dukan jong u, hynrei ka dei ha baroh ki dukan heh ha nongbah Shillong, ha ki dukan jong ki Marwari bad kiwei pat ki dukan heh. U la iathuh ba ia u sikret, ki jaiñ ruh ki long kumjuh ki la kiew dor naduh ba pyntreikam ia ka GST. Haba la kylli ia ka jinglong jingman ka iew ia die ia thied ha kine ki sngi haba ia nujor bad kaba mynshuwa, u Ratan u la ong ba ka iew ia die ia thied ka la hiar bha mynta.Haba kylli ia ka daw jong katei ka jinghiar u la ong ba naduh ba treikam ka GST ki la duna bha ki nongshim mar bad ka daw ka dei namarba kim pat rejistar ia ka kyrteng jong ki kum ki nongsiew khajna. Hangne ha ka thaiñ shatei Lam mihngi u la ong ba kiba khaïi palat ia ka T.10 lak tyngka baroh ki hap ban rejistar katba ha kiwei pat ki jylla ka long ia kiba khaïi palat ia ka T.20 lak. Kitei kiba rejistar kyrteng kin hap ban siew shuwa ia ka GST, lym kumta ka kam kan ym iaid shakhmat namar ba ia ka jingkheiñ jingdiah hap ban pynbiang thik pa thik.","Kiew dor ka shini bad u khaw bha Mar ia sdang ka GST,  hiar ka iew ia die ia thied",https://www.urupang.com/kiew-dor-ka-shini-bad-u-khaw-bha-mar-ia-sdang-ka-gst-hiar-ka-iew-ia-die-ia-thied/
"Nongpoh, 25 Naitung:Da kaba sngewkhia halor ka jingshah iehnoh bein ka Konstitwensi hi baroh kawei, ka Jirang Constituency Election Committee (JCEC), ka la rai ban pynlong da ka jingialang da kaba khot bad wer ia baroh ki paidbah kynthei bad shynrang kiba dang hap hapoh ka Jirang Constituency, ba kin wan sha ka jingialang ka ban sa long ha ka 29 tarik mynta u bnai ha Dorbar Hall Western Ri Bhoi, Patharkhmah.Ha ka kyrwoh ia kaba la phah da u Bah B. Nongrum, President ka JCEC, la ong ba ka nongrim kaba kum ki nongialam ki la thmu ban pynlong ia katei ka jingialang paidbah, ka long ban iatai sani bad ban ia saindur khambha halor ka jingjied ia u nongmihkhmat ha kane ka ilekshon 2018.Kumta haba iadei bad katei ka jingialang paidbah, na ka liang ka JCEC, ka la kyrpad ia baroh ki paidbah nongshong shnong hapoh ka Jirang Connstituency ba kin wan ban iashimbynta, na ka bynta ban iakren halor ka jingsahdien jong ka thain bad khamtam eh haba iadei bad ka jingjied ia u nongmihkhmat ha kane ka Ilekshon ka ban san wan.","Wer ka JCEC, sha ka ialang  Ilekshon 2018 ha Jirang",https://www.urupang.com/wer-ka-jcec-sha-ka-ialang-ilekshon-2018-ha-jirang/
"Shillong, 25 Naitung:Ka Synjuk Ki Nongsynshar Shnong ka Bri U Hynniewtrep (SNSBH) mynta ka sngi, ka la pynkynmaw biang ia ka jingthoh, ba ka la thoh sha u myntri rangbah ka Jylla, ha ka 7tarik Jylliew 2017 bad ka mat, kaba katei ka seng, ka la thoh, ka long ba u myntri rangbah, u dei ban bat ia ka ktien, kaba la ia kren rangbah bad ki khlieh nongsynshar, halor ka jingiadei bad ka Village Administration Bill (VAB), namar ba ka KHADC, ka la dep jubab ia baroh 12 tylli ki mat, kiba la buh da ka tnat kam poh iing jong ka sorkar India bad kumjuh ruh ba ka dei ka kamram jong ka sorkar Jylla, ba kan phah pat ia katei ka mat sha ka tnat kam poh iing jong ka sorkar India. Ka SNSBH, ka pynsngew ruh halor ka jingeh, kaba ki paidbah ki ia kynduh, na ka ain jong ka tnat pynroi sor, kaba la pynmih hukum lyngba ka MUDA.Ki Rangbah Shnong, ki kyrmen ba ia kitei ki ar tylli ki mat, yn shim khia da ka sorkar Jylla, khlem da pynslem shuh bad la thoh ruh sha u myntri rangbah, ba un pyntip ia ki Dorbar Shnong, halor ka jingiadei bad kitei ki phang, kumba ka long haduh mynta. Ka SNSBH, ka shuh shuh, ba ka pdiang ia ka jingiakren sa shisien, ha kano kano ka por, ba u myntri rangbah, u lait por, khnang ban poi sha ka jing ia beit halor kitei ki mat, kiba la sahteng la slem bha, ong ka kyrwoh, ba la phah da U Bah R. L. Blah,Gen. Secy. SNSBH.","Thoh ki Nongsynshar Shnong sha U MR, ia ka VAB, MUDA",https://www.urupang.com/thoh-ki-nongsynshar-shnong-sha-u-mr-ia-ka-vab-muda/
"Nongpoh, 25 Naitung:Ha kawei ka jingjia aksiden ba sngewsih kaba la jia mynta ka nohsngi, ha ka por 2. 30 baje ei Nongpoh, ha kaba uwei u khynnah skul jong ka St. Paul’s RCLP School, u la mynsaw jur hadien ba u la shah syllad ha kawei ka Tata Mobile kaba don ia u number ML 10 7733, ha ka por ba u dang iaid harud surok kaba don hajan jong katei ka skul.Katkum ka jingiathuh da ki nonghikai jong katei ka skul, la ong ba utei u khynnah skul uba la tip kyrteng kum u Pynshailang Makri ba dang 12 ka rta, u dei u khun ka Kong Probina Makri na ka shnong Umskun, ha kaba u la iakynduh ia katei ka jingjia ba sngewsih ha ka por ba u la mih na skul ban leitphai noh sha iing.Ki la iathuh ruh, ba ka daw hi kaba la pynlong ia katei ka jingaksiden ka dei namar ka jingniah khlem akor da u nongniah jong katei ka Tata Mobile, uba la pynher stet khlem da pyrkhat shuh wat ha ki jaka ba iaid ki khynnah skul, tad haduh ba kan da wanrah ia katei ka jingaksiden bad ka jingmynsaw jur utei u khynnah skul khamtam ha ki bynta jong ki kjat bad kti.Hadien katei, la rah noh mar mar ia utei u khynah sha Nongpoh Civil Hospital ban ioh ia ka jingsumar, hynrei namar ba la jur palat ka jingmynsaw la rah noh sha ki Hospital ha Shillong, khang ban ioh ia ka jingsumar kaba kham paka.Haba iadei bad kane, ki pulit ka Nongpoh Police Station ki la thwet ia katei ka kali bad ia u Nongniah bad ban tohkit ruh halor katei ka jingjia kaba la wanrah ia ka jingmynsaw jong utei u khynnah skul, na ka bynta ban pynngat ha ki kyndon kiba katkum ka ain.",Mynsaw jur u khynnah skul ba  shah syllad ha ka Tata Mobile,https://www.urupang.com/mynsaw-jur-u-khynnah-skul-ba-shah-syllad-ha-ka-tata-mobile/
"Shillong, 25 Naitung:Katba nang mih ki sngi ka jingkynrei ka kam khaïi bad dih drok ha ka nongbah Shillong kala nang jur wat hapdeng ka jingpyrshah na kiba bun balang. Hynnin ka sngi, ki pulit ki la ioh kem lai ngut ki nongkhaii bad nongdih drok na jaka ieng kali ka Bethany Hospital, Nongrim Hills katba ki dang thmu ban die ia une u drok kiba wan da ka kali Bolero (ML 05 D 5865).Na kine ki briew la ioh kurup ruh lai tin golden ba thep ia u drok kiba song bha bad buhrieh ha kane ka kali Bolero.Kine ki briew kiba shah kem la ithuh kum u Yash Mehra 26 snem ka rta, u Amar Thapa 35 snem ka rta bad u Brightstar Shadap 35 snem ka rta. Kine ki nongdie drok ki la leh kum ki nongleit jngoh ia ki nongpang, ha ka ba ki rah ruh ia ka jingsong ja sngi ba thylli khnang ban ym don kano kano ka jingshah suba ha ki briew, hynrei ki briew ki la ishan khmat ia ka iaid ka ieng jong ki namar ki ju don barabor ha kane ka jaka bad hynnin ka janmiet la ioh ban bat noh ia ki da ka jingiarap ki nongshong shnong kiba la pyntip sha ki pulit ka Anti Narcotics Task Force, East Khasi Hills.Ki pulit ki la ioh ban bat ia kitei ki lai ngut ha ka por kumba 6:30 janmiet katba ki dang thmu ban khaïi ia u drok na ka jaka pynïeng kali jong katei ka Hospital.Ha ka jingtalasi ia ka met jong ki, la ioh ban kurup 3 tylli ki tin golden ba la thep ia u drok uba khia 1.91 gram ryngkat ka pisa 16 hajar tam.Kine ki runar ki la pyndonkam da ka Bolero (ML 05 D 5865) jong u Brightstar Shadap bad ia kine ki briew la rah noh da ki pulit ka Laitumkhrah Police Station ban pynlong ia ka jingtohkit.Na ka liang u SP (City) ka East Khasi Hills, u Bah Vivek Syiem u la kyntu ia ki paidbah ba kin long ki ba husiar haba ki don ha kino kino ki jaka namar ba ki nongkhaïi drok ki ju don bha ha ki jaka ba ki briew kim poi pyrkhat.","Kurup drok, na jaka ieng  kali ka Bethany hospital",https://www.urupang.com/kurup-drok-na-jaka-ieng-kali-ka-bethany-hospital/
"Shillong, 25 Naitung:Ki paidbah ka Raid Marwet, Ri-Bhoi kim hun ia ka jingpep jong u Syiem Mylliem u Paiem Ricky Nelson Syiem ha ka jingbuh sngi hi jongu, ban pynlong ia ka jingsngap ia ka jingujor pyrshah ia ka jingtih maw ha syndah ka Law kyntang. Ha ka jingshisha, u Syiem Mylliem u la buh sngi ban hiar hi ban leit sngap bad jurip ia katei ka Lawkyntang ha Patgang ha ka 22 tarik mynta u bnai hynrei u shu phah pynban tang ia ki myntri.“Ki paidbah ka Raid Marwet kim hun satia ia ka jingwan mih jong ki myntri u Syiem khlem don lang u Syiem ha katei ka sngi namar ba ki la ap khmih lynti ban wan hi Syiem dalade’, la ong ki riew rangbah haba iakren bad u nongthoh khubor.Ki la ong ba ha ka jingshisha u Syiem ha ka jingkhot jongu kaba long ha ka 17 tarik ha Shillong, u la kular ba un hiar hi dalade sha katei ka jaka ban peit ia ka jinglong jingman hynrei u khlem poi satia bad kane ka la pynsngewsih ia ki paidbah kiba la ap kmong ia u.Ha katei ka sngi, la wan jurip tang ki myntri bad u Syiem ka Raid,u Rangbah Shnong u Bah Ioanis Narleng,ki nongrep ba ju rep ha katei ka law kyntang, ki longkmie ka raid bad kiwei kiwei, ki la lap ia ka jingshisha namar ha ka jaka ba la tih ka dei ka ba hap ha ka law kyntang. Haba pyrshang ban iakren bad uwei na ki myntri, u la ong ba ha ka por ba wan jurip nyngkong kim shym la iohi ia ka parmaw,hynrei mynta ki la lap da la ki khmat,bad ong ba ka dei kaba hap ha u pud u sam ka Raid bad law kyntang bad lada dang iai bteng ban tih kan sa ap jingma ia katei ka law kyntang. Ki myntri ki la batai ba kim lah ban shim rai bad ia kane kin sa rah sha ka dorbar bad ia ka rai kin sa pyntip ha ka wei ka sngi.","Ym hun ki paidbah Raid Marwet,  ba pep jurip u Syiem ia ka parmaw",https://www.urupang.com/ym-hun-ki-paidbah-raid-marwet-ba-pep-jurip-u-syiem-ia-ka-parmaw-2/
"Shillong, 25 Naitung:U Bah SK Sun u ban iakhun ha kane ka elekshon MLA 2018 na Mawphlang,u la pynpaw ba um kwah ban khot ban pyndonkam ia u khun jongu, u Eugenson Lyngdoh uba dei u khlur ialehkai kynjatbol ka ri India ha kane ka elekshon ban wan hynrei un iaid bad ialap elekshon hi dalade nalor ki nongkyrshan jongu. U Bah Sun uba pynpaw ia ka jingsngew kmen ba u khun jongu, u Eugenson u dei u nongialehkai ba rem dor tam napdeng ki nongialehkai ka ri ha Indian Super League (ISL).Mynta ka sngi, u nongthoh khubor u la ioh ban twad jingmut na u Bah SK Sun la u don ne em ka jingthmu ban pyndonkam ia u khun jongu, u Eugenson ban khot iarap ban ialap elekshon lem ia u (kum u kpa) ban khring ia ka vote jong ki samla bad ki paidbah, hynrei u la ong ba um don kano kano ka jingthmu ban khot ne ban pyndonkam ia u khun jongu ban wan ialap ha kane ka elekshon.“Lada u (Eugenson) u wan hi kata ka shong ha u hynrei na ka liang jong nga, ngam kwah bad ngam don kano kano ka jingthmu ban khot ia u ban wan ialap sha ka rynsan elekshon”, la ong u Bah Sun.U Bah SK Sun u la ong ba kum u kpa um kwah ban pynthut ia ka kam jong u khun uba dang hap ban ialehkai bha ban nang kiew khamtam haba ka jingialehkai I-league bad ka ISL ruh ki la nang jan ha kaba un hap ban pynkhreh bad kilanmet bha.“U dang don ha ka jingpynkhreh ha ka jingialehkai ISL, bad kiwei ki jingialehkai, bad ngam kwah ban pynthut ia ka kam jongu”, la ong u Bah Sun.U Bah SK Sun uba dang shong thait dang shen kum u Chief Engineer ka Public Health Engineering (PHE) u la rai ban iakhun kum u kyrtong shimet na Mawphlang pyrshah ia u MLA ba mynta u Bah Kennedy C Khyriem na ka Congress.Katkum ka jingong u Bah SK Sun ha ka jingshisha, la bun ki seng, kiba la leit ban tyrwa tiket ia u ban iakhun na Mawphlang ha kane ka kynti hynrei um treh namar ba u kwah ban pdiang ia ka rai jong ki paidbah ba dei ban iakhun independent beit.“Ha ka jingshisha, la don bun ki party kiba wan ban khot ia nga ban ai tiket ban iakhun ha kane ka elekshon hynrei nga hap ban pdiang ia ka rai jong u paidbah uba la ong ia nga ban iakhun independent”, la ong u bah Sun.U la kyntait ruh ba ka lad kan kham don lada iakhun na ka party hynrei u la ong ba ka rai jong ki paidbah ban phah iakhun independent kan dei kaba biang eh namar ba baroh ki nongkyrshan jong ki party kin wan ban kyrshan lang ia u khlem da niew party.U la ong ruh ba ka daw kaba kongsan kaba shoh mynsiem ia u ban iakhun elekshon ka long hadien ba ki paidbah na ki shnong bapher bapher ki la wan ban ud ban nam ia u halor ki jingeh ba ki iakynduh ha kaba ka dor jong u jingthung ka kham tad ynda la poi ha iew ban die ban ia ka jinglut ha kaba rep kaba pynkhuid bad kane ka dei kawei ka mat kaba kongsan kaba u kwah ban shim khia.Halor ka jingkylli u iohi kumno ia ka jingtreikam jong u MLA ba mynta u Bah Kennedy, u bah SK Sun u la kyntait ban kren eiei hynrei u shu ong ba ka shong ha ki paidbah ban bishar namar ma u shimet, um kwah ban kren eiei ia u MLA.","“Lada U Eugenson u wan hi,  hynrei ngam khot ialap elekshon”",https://www.urupang.com/lada-u-eugenson-u-wan-hi-hynrei-ngam-khot-ialap-elekshon/
"Nongpoh, 25 Naitung:Haba pynshong nongrim kat kum ka ain wad jngtip paidbah, kaba la wad da ka Ri Bhoi Students Union (RBSU), Sengkmie, halor ka jingsahteng ban pyndep noh ia ka ophis u Inspector of School bad Joint Project Director of Education Department ha Nongpoh, ka Ri Bhoi, la lap ba katei ka Building kaba la tei naduh u snem 2013 bad kaba la mang pisa haduh T.1.26 Klur, ha kaba ia katei ka pisa kaba la mang ban tei ia katei ka iing, la dep ban pyllait lut, hynrei kaba pynlyngngoh pat hangne ka long ba katei ka iing ka dang sah khongreng khlem da pyndep kat haduh kine ki sngi.Ha ka jingwad da ka RBSU, la lap ruh ba ia katei ka iing, la pyntrei da uwei u Kontraktor, uba la tip kyrteng kum u Bah Starlin Rynjah bad ka por ia kaba la buh ban pyyndep ia katei ka Building ka long hapoh ka 18 bnai, hynrei ka long pat kaei kaei kaba sngewkhia ba kat haduh kine ki sngi, katei ka Building ka dang sah khongreng bad kylla pynban kum ka ktem jong ki nongkam sniew.Haba iadei bad ka jingbym pyndep ia katei ka building, ka RBSU ka la kyntu ruh ia ka sorkar ba ka dei ban shimkhia khnang ba kan long ka jingmyntoi ia kiba pyndonkam ia katei ka Building, namar kumba ka long mynta ka jingpynsahteng hadien ba la dep ban pyllait lut ia ka pisa baroh ka long pynban kum ka jingpynsyrwa ei ia ka pisa paidbah.Haba pyrshang ban iakren bad u Bah V. Nongbet, District School Education Officer, ka Ri Bhoi, ha kaba na ka liang jong u ruh u la kubur ia ka jingeh ha ka ophis u Sub Divisional School Education Officer namarba ka la khapngiah palat bad kam long shuh kaba bit ba biang ban treikam.Kumba ka long mynta, ngi la shem jingeh shisha ban treikam ha kane ka jaka, namar ha kane ka jaka la pyntreikam baroh ki tnat pule puthi, kata naduh ki staff bad ophisar na ka District School Education Officers, Joint Director, ki nongtrei SSA bad RMSA ruh kumjuh.Kan long shisha ka jingmyntoi kaba khraw lada ka sorkar kan shimkhia ha ka ban pyndep noh ia katei ka Building, kumba ka long mynta kane ka ophis ka la khapngiah palat bad lada lah ban pyndep ia katei ka Building kan wanrah shisha ia ka jingmyntoi kaba khraw, namarba ka la biang lut nadong shadong, kata naduh ki Training Hall, Conference Hall lem bad kiwei kiwei, u la bynrap.","Lah sei lut ia ka T.1.26klur, hynrei  sah khrongreng ka ophis Ri Bhoi",https://www.urupang.com/lah-sei-lut-ia-ka-t-1-26klur-hynrei-sah-khrongreng-ka-ophis-ri-bhoi/
"Shillong,25 Naitung:Hadien ba la ioh jingtip ba u Ricky, uba la shah rahbor ha ki runar u la wan phai ïng mynta ka sngi, u Rupang u la ioh ban ia kynduh markhmat bad utei u samla ban ia kren ia kaei kaba la jia ia u. Tang marsien ia kynduh u Ricky u la ong ba ki kotkhubor ki la bakla thoh ia ka kyrteng jong u da kaba ong ba u dei u Ricky Marweiñ hynrei u la ong ba ka kyrteng shisha jong u ka dei u Ricky Nongtynger. U Ricky u dei u khun khadduh jong i kong Relimai Nongtynger napdeng ki shynrang, u don 10 ngut shi para. U la don 3 ngut ki khun kynthei suda bad u shong u sah ryngkat bad ka lok jong u ka Amrita Dalami.Kumno u Ricky u la shah rahbor, aiu kaba la jia ia u ha Bangladesh bad kumno la ioh ban pyllait im ia u, utei u samla u la iathuh bniah bin pa bin ha u Rupang ha katei ka jingiakren markhmat kaba la jrong bha. U la ong ba ha ka 7 tarik ha ka por 10 baje eiei mynmiet ki 3 ngut ki runar ki la wan sha ingsah jong u ha ka shnong Umsur, ki la teh pyrdet ia ka kti jong u shadien, ki la teh da ka jaiñ na shyntur, ki la pynap da ka wait bad da ka pistol, ki la teh ruh ia ka lok jong u. La byrngem ia ka lok bad ki khun ba kim dei ban hylla eiei ruh em, nangta ki la pajut ia u shabi thuk thuk uba wah ha ïng. Hadien kata u la ong ba ha ka por 12 baje eiei mynmiet u la ong ba uwei na ki u la niah ia ka thuk thuk ( FZ Yamaha) katba kiwei pat ki la patan bad ialam ia u ban kam sha shiliang pud lyngba ka Kalagao ka jaka kaba don hapdeng ka Bakli bad ka Cheragao.Haba la dep ban kam sha shiliang pud u la ong ba la don sa kawei pat ka kynhun kaba la wan shim ia u bad la ialam sha ka jaka kaba um ithuh bad um tip eiei shano ki ialam, namar ba ka jingiaid lynti ka long beit da ka lieng lyngba ka um kaba long kum ka duriaw bah. Nangta la poi sha kawei pat ka jaka ba don surok kaba don ing briew tang kumba 4 ne san tylli bad hangtei la wan shaw da ka kali bad la bujli kali ban kit ia u kumba 3 sien eiei. La ialam sha kawei pat ka jaka kaba don tang ka um bad la pynshong pynsah hangtei 2 taiew ha ka lieng kaba long kum ka ïng.La kylli na u hato kitei ki runar ki ai bam ne em ia u, u la jubab ba ia ka bam ki shu song lypa na dukan bad ki sa wanrah ha katei ka ing lieng, la kylli kaba kum kano ka bam ki ai ia u, “Ki ai ka ja, ka jhur , ka dohkha, ka bam kaba bang, nga bam beit khlem jingkhuslai namar ngam sngew myntoi shuh ban pyrkhat ing pyrkhat sem,nga kheiñ beit ba la nga la iap” u la ong. “Ngam don jingkyrmen shuh shisha ban dang wan poi ing biang, nga la shu ap beit ia ka sngi lano kin pynkut ia nga” u la ong biang haba iathuh ia ka jingshah byrngem ha kitei ki runar. U la iathuh ba ka durkhmat kitei ki runar kaba itriem shisha ban peit ruh bad na ka jingiakren la sngewthuh ba ki dei kiba la pyniap briew 3 ne 4 ngut katba don pat u la ong ba la ithuh ba ki dei tang ki nongap nong ki bym da itieng ban peit ia ki.U la ong ba ka la don ruh ka miet ba ki dih kyiad bad ki ia bu-aid bad ki la tyrwa lang ia u, hynrei um treh namar ba um ju dih kyiad, “Ki pynthied ki sikret ruh, ngam treh ba ngam ju dih, nga bam tang da u kwai, ki ai da u kwai supari uba eh kum uei, nga ktha la ka ktha beit, kim pynshitom kim shoh kim dat hynrei teng teng haba ki byrngem nga sngew kumba kin shu shu ot noh ia nga, ka bam kaba bang hynrei ka um te ngam nud ban dih, namarba nga iohi ba ki eit hangto ki dih um ruh nangto hi,ki wanrah ia nga da kawei pat ka um kaba ki tong na ka jaka ba shu Pump, nga la dih la ka dih dohiap hynrei ngam ibang dih satia, ka sha ngam ju ioh, nga shu bam beit tang u biskit bad ka um” iathuh u Ricky ia ka apot ba u la shem ha Bangladesh.Mynba la rahbor ia u na ïng Umsur, u la ong ba u phong tang da ka patlun phutbol bad ka jersey bad da katei ka jaiñ u phongsah haba dang don bad kitei ki runar ruh. Jia ryngkhat u la ong ba u la ia kynduh ia uwei u khar Bangladesh bad ki la ia kren malu mala kat ban lah sngewthuh da ka ktien Bangla bad u la kylli ia u, u dei naei , u la iathuh ba u dei na India bad u wan kai sha Bangladesh bad hangtei ki la ia long paralok bad utei u briew haba u iohi ia ka jingring pang jongu, u la ai jaiñ ba un phong da kawei pat, “Ngam nud iathuh ha utei u briew ba nga shah rahbor namar ba ki la byrngem lypa, u don ruh uwei napdeng kitei ki runar uba shu peit ia nga bad u donlang ha katei ka por, ki la batai lypa ia nga ba ngam dei ban iathuh ba nga shah rahbor” ong u Ricky Nongtynger.Katba u dang don ha kti kitei ki runar u la ong ba ki phone da ka phone jong u hi sha ing jong u bad ki la dawa pisa T.1 klur tyngka , “Nga la ong ia ki ba kiba haing hasem jong nga, nga la kyrpad ia ki ba ngim don pisa , nga la iathuh ba ngim dei ki malik, kim ai kren ia nga sha ing, wat la ki phone da ka phone jong nga” u la ong. Katba u kynum jong u pat u bah Sanjay Kharsati u la ong ba kitei ki runar haba ki la dep phone ki la phah recharge card ruh ha katei ka mobile jong u Ricky, “Tang ka bai Recharge ka la kot T.1000 tyngka eiei ha katei ka nombar BSNL” u la ong haba ia thuh ba katei ka phone ruh mynta ka dang don ha kitei ki runar. U Ricky u la ong ba na ka jingiakren para ma ki ha ka ktien Bangla u la sngewthuh ba ki bakla ban rahbor, ki nangmut ban rah bor da kiwei pat ki briew hynrei ki kum rah bakla pynban ia u, “Nga sngewthuh ba ki ia kren para ma ki, ba ki la bakla, ki ia ong Kulti” ong u Ricky uba la iathuh ba lada u kwah phet u ioh lad bha ban phet naba ki pyllait laitlan khlem teh khlem khum “Hynrei nga pyrkhat shano pat kein ngan phet ka jaka kaba da ka um suda ban jngi ruh ym lah, ban phet shano shano ruh ym ithuh, nga raikut beit ban shong bad ki hangtei jia katba jia” u la ong.Kumtei ki sngi ki por ki iaid haduh 13 sngi ha katei ka lieng, u la ong. Dei ha katei ka sngi ba 13 u la ong ba kitei ki runar ki la kit noh ia u na katei ka jaka ban ialam sha kawei pat ka jaka da ka kali, “Ka surok kaba hap ban shu kiew ob beit, nga sngewthuh ba ka dei ka khappud (Border) hynrei ngam tip ka dei haei, nyngkong la poi ha kawei ka iew, ki la tyrwa sha ngam treh dih, ki tyrwa bam ngam treh, nga phahthied ha ki da u kwai, ki wanrah u kwai bad ka umsoh, nangtei ngi la iaid biang ia ki surok kiba hap ban kiew ob biang, ngi la poi sa sha kawei pat ka iew bad ngi la hiar hangtei. Haba la poi hangtei ka la don lypa kawei ka thuk thuk kaba ieng, ki ong ia nga ba ngan kiew ha ka thuk thuk, nga kiew beit hynrei don ruh napdeng jong ki, kiba kwah leit lang ki kiew lang” u la ong.Dei ha katei ka por ba leit da ka thuk thuk u Ricky u la iathuh ba kim iaid surok shuh hynrei ki iaid na lynti iaid kjat ( Footpath) naba don napdeng kitei ki runar kiba ong ban iaid short Cut noh. “Ha katei ka por poi sbak ha jaka ba don ki shipai Bangladesh BGB, 2 ngut ki la phet krad, ki shipai Bangla ki la ioh bat ia nga bad u nongniah thuk thuk, ki kylli tohkit ia nga, nga iathuh ba dei na India bad ba nga shah rahbor, ki pyni ia ka dur ki kylli ia nga ,me ithuh ne-em une u briew, haba nga peit dei ka dur jong nga hi, hangta hi ki la phone sha ki shipai India, nga sah ha ktem ki shipai Bangla shimiet , lashai pat la aiti noh ha ki shipai India hadien ha ki pulit jong ka Baghmara , ha katei ka por kiba haing hasem ki la don lypa” ong u Ricky. Ka Amrita ka lok jong u Ricky haba ia kren bad u Rupang ka la ong ba ka sheptieng bha marsien ioh jingtip ba u lok jong ka u shah rahbor bad ka shu duwai blei beit miet la bad sngi ba un lait im, ka la iathuh ba ki khun ruh ki shu iam tang mar ia tip ia ka jingjia shaphang u kpa jong ki.","Na kti ki nongdawa pisa 1klur,  lait iap U Bah Ricky ha Bangladesh",https://www.urupang.com/na-kti-ki-nongdawa-pisa-1klur-lait-iap-u-bah-ricky-ha-bangladesh/
"Jowai, 26 Naitung:Ka Rilum Jaintia, naduh hyndai hynthai ka long ka District kaba don shibun ki tamasa, naduh ka shad Sukra (shwa ban thung ban bet) haduh ka Behdeinkhlam hadien ba la dep thung tep bad ha kiwei pat ki thain lane ki shnong ka don sa ka ‘Iadaw Masi Rong’ lane ka jingiadur masi kaba shisien shisnem kaba la pynkreh da ka raids lane da ka dorbar shnong.Mynta ka sngi, ka Raid Nongjngi, Raliang bad ka dorbar shnong Wahiajer ka la pynlong ia kane ka tamasa lehkmen ha la ki jaka jaka.Kaba heh bha mynta ka sngi kadei ha ka shnong Wahiajer ha kaba um duna ia ka 7000 ngut eiei ki nong Khasi bad Jaintia kiba la wan ban sakhi ia kane ka tamasa.U MLA ka thain, u ma Sniawbhalang Dhar bad u MLA ka Umroi u ma Ngaitlang Dhar bad ki MDC ka JHADC naduh u CEM ki la wan ban sakhi ia kane ka tamasa ba shisien shisnem.Ka Iadaw Masi Rong kadei ka Tamasa kaba la hikai u longshwa man shwa hadien ba la dep ka thung ka tep naduh mynbarim bajah.Ha Jaintia Hills kiba dang bat ia kane ka jinghikai ki longshwa, ki dei ka shnong Mihmyntdu, thain Nongjngi, thain Myngsngat, Wahiajer, Nongbah, Nartiang bad kiwei kiwei.Ha kane ka ‘Iadaw Masi Rong ha Wahiajer, ki don haduh 32 har (lane jur) ki masi kyrtong kiba la pynmih madan ban pynbyrngia ia ki hajar ki paidbah.Kaba kum kane ka tamasa, kan sa long ha une u bnai ban wan ha ka shnong Myntsngat bad kane ka tamasa kan long kaba heh tam ha Jaintia Hills.",Shongshit ka ‘Iadaw Masi  Rong’ ha Jaintia Hills,https://www.urupang.com/shongshit-ka-iadaw-masi-rong-ha-jaintia-hills/
Shillong 26 Naiung:Hynne ka sngi u Syiem ka Hima Khyrim u Paiem Balajied Sing Syiem u la ai sanad (syrnot) ia u Sordar thymmai ka Raid Mawshun u Bah Lamiki Khongdkhar ha Smit.Ha kane ka sngi la don lang u Chairman Election Committee Saw Raid Bah Hilarius Pyngrope ryngkat ki riew rangbah jong ka Raid Mawshun. Ka sanad ka dei ka kot jingpynskhem ia ka jingtrei kam ba san snem jong u Sordar ban pyniaid ia ka shynshar khadar hapoh raid.U Bah Lamiki u la jop ia ka elekshon jied sordar jong ka Raid kaba la long ha ka 15 tarik mynta u bnai.,Ai sanad u Syiem ia u  Sordar Raid Mawshun,https://www.urupang.com/ai-sanad-u-syiem-ia-u-sordar-raid-mawshun/
"Shillong, 26 Naitung:Ki jugali ba la pas ia ka eksam kam ka Meghalaya Energy Corporation Limited (MeECL) kiba iakhih ban thung kam noh, ki la rai ban sangeh noh ia ka jingiakhih jongki hadien ba ki bor ka MeECL ki la rai ban pynjlan ia ka jingtreikam ka result thungkam sa hynriew bnai.Ha ka jingshisha ka por thungkam jong ki kan kut noh ha ka 2 tarik Nailar ban wan, kaba la pynlong ia ki ban pynlong ia ka jingiakhih kaba khlem pud por naduh ka sngi Nyngkong.Ki jugali ki la rai ban sangeh hadien ba ki la ioh pdiang ia ka shithi na u Joint secretary ka MeECL u Bah D Warjri ha kane ka sngi Balang, kaba la shim rai da ka Board of Director kaba shong ha ka 7 tarik Naitung.Ia kane ka jingpynbna la wah hakhmat khyrdop ka MeECL, namar ka jingiakhih jong ki jugali ba la kyrshan da ka KHNAM Youth Wing.“Ngi sangeh shwa shipor ia ka jingiakhih kum ka jingburom ia ka rai ka MeECL ban pynjlan ia ka jingtreikam ka result sa hynriew bnai”, la ong u President ka KHNAM-Youth Wing u Bah Thomas Passah.Hynrei ha kajuh ka por, u Bah Passah u la ong ba kan long kaba bakla ia ka MeECL lada ka shim ba da kaba pynjlan ia ka jingtreikam ka result sa hynriew bnai khlem da pynthikna ban pynrung kam ia baroh kiba la pas ia ka eksam.U la ong ba ka MeECL ka dei ban pynsted ban thungkam lut ia baroh kine kiba pas ia ka eksam kiba dang sah sa 466 ngut hapoh lai bnai.“Lada kim thungkam lut hapoh lai bnai, yn sa pynlong biang ia ka jingiakhih,” u la ong bad bynrap ba u chairman-cum-managing director u Bah PS Thangkhiew u dei ban bat ia ka kular ba un iehnoh ia ka kam lada ka MeECL kam lah ban thungkam ia kine ki jugali ba la pas.",Pynjlan sa 6 bnai ia ka  result thungkam Jugali,https://www.urupang.com/pynjlan-sa-6-bnai-ia-ka-result-thungkam-jugali/
"Shillong, 26 Naitung:Kum ka dak ka jingpyrshah halor ka jingkuman ka sorkar jylla ia ki 14 tylli ki mat ba la ka dawa, ka Hynniewtrep Youth Council (HYC), ka la pynpaw ia ka jingpyrshah jong ka da kaba rah lama iong, pyndeng ia ki paidbah bad leit teh lama ha ing ki myntri sorkar. Shuwa ban sdang ka jingteh lama iong ki dkhot ka HYC ki la ia lum khrui ha motphran (Stand Jaiaw) bad hadien kata ki la mih khrui na katei ka jaka bad sdang ia ka jingteh lama iong na ing jong ka myntri sorkar kaba peit ia ka tnad ka koit ka khiah ka kong Roshan Warjri kaba don ha Mawkhar.Nangta ki la wan phai biang sha Motphran ban pyndeng lama iong ia ki paidbah kiba iaid ba ieng na katei ka jaka bad ki la ia phiah briew hapdeng jong ki ban leit sha manla ki dong jong ka nongbah Shillong, ki don kiba leit sha Polo, sha Laitumkhrah, sha Khyndailad bad kiwei pat ki jaka. Haba kren sha ki nongthohkhubor shuwa ban mih na Motphran u Assistant Secretary katei ka seng u bah Rhembor G Saibon u la ong ba ka HYC ka la phah jingthoh sha ka sorkar hynrei kam kwah ban ia kren ne iatai ia kitei ki 14 mat, ka la khot hi noh ia ki myntri sorkar ban ia kren hynrei hangtei ruh kim wan.“Ka jingiarah lama iong mynta ka sngi kam dei ba ka don ka jingiap briew hynrei ka dei namarba ka jingiatip lem jong ka sorkar ka la iap noh” ong u Rhembor haba pyntip ba lashai ka sngi ka 27 tarik u naitung kan don ka jingshong kyraiñ ha Parking Lot ka Addl. Secretariat bad ha ka 29 tarik ki khot ia ki MLA kiba don ha ka liang synshar ban iatai halor kitei ki 14 tylli ki mat.Tang hadien katto katne por ba ki dkhot ka HYC ki la mih na Motphran ban leit sha ki jaka ba la bynta ia ki ban leit teh lama iong la ioh jingtip ba 2 ngut ki dkhot jong ki kiba leit sha Khyndailad ki la shah kem ha ki pulit. U Vice President katei ka seng u bah Donbok Kharlyngdoh u la iathuh ba kitei ki 2 ngut ki dkhot ki dei na Nongthymmai Circle bad la kem ia ki ha ka por 1 baje eiei katba ki dang leit teh lama iong.U la ong ba hadien ba la ioh jingtip ki nongialam ka HYC ki la leit sha Sadar Police Station ban ia kren bad hadien shiteng kynta eiei kata ha ka por 1:30baje eiei la pyllait noh ia ki, “Ha ka por ba ngi poi ki dang khreh ban pynrah sleit ia ki, la kumba ki dei ki riew sniew, la kem ia ki bad kynnoh ba ki ia iaid proseshon, ngi pynrem jur ia kitei ki pulit ki bym tip tang ia ka aiñ jong ka jingrah lama iong ruh” ong u bah Donbok haba ia kren bad u Rupang.Ha kaba ia dei bad lashai ka sngi ha Parking Lot Addll. Secretariat u bah Robertjune Kharjahrin General Secretary ka HYC u la ong ba kam shym dei satia ka jingshng kyllaiñ myngngor hynrei kan dei tang ka jingialang rit ban pynpaw ia ka jingpyrshah ia ka sorkar.","Shah kem 2 ngut ki HYC,  mynta kin tur sha Secretariat",https://www.urupang.com/shah-kem-2-ngut-ki-hyc-mynta-kin-tur-sha-secretariat/
"Shillong, 26 Naitung:U Chief Engineer (C), Maintenance & Small Hydro, MePGCL, Shillong u pyntip ba ka jingjur slap ha kine ki khyndiat sngi ba ladep, ka pynlong ia ka um ha Umiam, ba kan kiew sha ka 3205.62 phut ha ka por 10.30 mynstep jong ka 26tarik Naitung 2017. La ong shuh, ba lada ka jinghap slap, kan dang iai bteng, kumta yn hap ban plie noh ia ka jingkhang pynlang um ha Umiam bad la pyntip ia kito kiba don sha kjat jong ka pung umiam, ba kin long kiba husiar ha kine ki sngi ki ban sa wan bad la ong ruh ba ka jingthmu ka long ban pyniaid beit ia ka um, ba kan nym don kano kano ka jingktah ia ki bynta ba shatrai jong ka pung Umiam.",Khreh pyllait um na Umiam,https://www.urupang.com/khreh-pyllait-um-na-umiam/
"Shillong, 26 Naitung:Ka HYC ka la ong ba ka ain Detection and Prevention of Benami Transaction Act kaba ka sorkar jylla ka la pynbha ka don kyndon ne em ban pynshitom ia ki para riewlum kiba leh benami bad kumjuh ia ki MLA/ ki ophisar kiba leh benami ha ka kyrteng jong kiwei pat.U general secretary ka HYC u bah Robertjune Kharjahrin haba kren bad ki nongthoh dang shen, u la ong ba katkum ba paw, ka ain Benami u Mukul kam don bniat satia ban pynshitom ia ki briew kiba leh benami namar ba kane ka kam benami kam dei bal eh tang u riewlum ia ki bar jylla hynrei wat hapdeng ki para riewlum ruh ka jia.“Bun ki myntri sorkar, ki heh ophisar kiba leh benami kylleng ia ki kam ki jam ha ka kyrteng kiwei pat namar ba ka ain sorkar jongki kam shah bad kumba ka paw kane ka ain jong u Mukul kam don eiei ka kyndon kaba kum kata ban pynshitom ia ki”, la ong u Bah Kharjahrin.U la ong ba ka jingpynshitom jong kane ka ain ruh ia ki briew kiba leh benami ka long kaba synjor palat namar ba ka buh pud tang hapoh 20 hajar ban shain kuna lait tang kam don eiei.Katkum ka jingong u Bah Kharjahrin, lada ka jingpynshitom ka long tang 20 hajar katba kiba leh ia ka kam (Benami) ki long da ki klur tyngka.U la ong ba ka ain ka sorkar pdeng ka kham biang namar ba ka la kren shai ba lada lap ia kiba leh benami yn shain kuna kaba heh nalor ka jaka ne ka mar yn kurup ei ka sorkar bad kiba donkti kin hap ban siew ruh lai bynta na ka jingmih jong kata ka kam ba ki leh Benami.Hynrei kane ka ain Benami pat u Mukul ka ong ban shu shain kuna tang 20 hajar khlem don eiei shuh nangta.“Kane ka ain Benami u Mukul ka long kaba khlem bniat eiei bad ka jingthmu jongka ban tehlakam ia ka Benami ka long bym lah ban pdiang”, u la ong.Halor ka ain shongwai ne ka Resident and Safety Security Act 2016 jong kane ka sorkar ruh, u la ong ba ka long kaba tlot bha namar ba ka kren ba dei ban pdiang shwa ia u briew ba un sah bad sa pynbiang ki kot ki sla. Ha ka jingshisha, shwa ba un rung sha shnong ne rung ha shnong, u dei ban pynbiang shwa ia ki kot ki sla bad kiwei ki jingdonkam. “Ka don jingmut aiu ban pdiang shwa ia u bad sa pan ki kot ki sla hadien”, la ong u Bah Kharjahrin.“Ban ia ka ain shongwai ka sorkar jylla, dang khlain bun shah ka adong shnong ka Madanrting”, la ong u General secretary ka HYC.Katkum ka jingong ka HYC, kaba bha tam ban tehlakam ia ka jingwan rung ki briew nabar ka dei beit tang ka Inner Line Permit.","Ki MLA, ki ophisar kin ngat  ha ka Benami U Mukul:HYC",https://www.urupang.com/ki-mla-ki-ophisar-kin-ngat-ha-ka-benami-u-mukulhyc/
"Shillong, 26 Naitung:Lashai ka sngi palei ki ophisar ka India bad Bangladesh kin ia kynduh ha nongbah Shillong ban ia kren kumno ban pynneh pynsah ia ki Hati khlaw kiba ju mlien ban ryngkang pud na kawei ka Ri sha kawei pat. Kan dei ka jingiakynduh kaba ar hadien ka jingiakynduh kaba ar sngi ha ka 19-20 tarik ha u bnai nailar ha Kolkata ha u snem 2015.La mynjur ba katei ka jingiakren kan long ha nongbah Shillong, namar ba kaba bun ka jingryngkang pud jong ki Hati ka dei ha ka jylla Meghalaya. Katkum ka jingioh lum jingtip la ong ba ki don ki hati haduh 1800 tylli ha ka jylla Meghalaya. Haba kren sha ki katto katne ngut ki nongthohkhubor u bah F.S Wahlang Deputy Conservator of Forests, u la ong ba ka jingrung jingmih ki Hati hapdeng kitei ki ar tylli ki ri ka jur bha na khappud kaba don ha South West Khasi Hills , South Garo Hills ha kane ka jylla katba na Bangladesh pat ka jur na Sherpur District ha kaba ki don haduh 30 tylli ki lynti iaid jong ki hati na kitei ki jaka. Na ki 30 tylli u la ong ba 12 tylli dei ki jaka ba ju jia bha manla ka por, ka don ruh ka jingrung jingmih ki hati na Karimganj District ka Assam.U bah Wahlang u la ong ba ki hati kim ju shong ju sah ha kajuh ka jaka bad ki ju iaid da ki kilomitar ban leit wad bam bad ym lah ban batai lypa ia ka iaid ka ieng jong ki bad ha katei ka rukom ka ju mih ruh ka jingjia ba sngewsih ia ki paidbah haba ki hati ki dei iaid lynti na jaka ba don briew. U la ong ba katei ka jingphet shnong ki hati ka jia ruh namar ka jingstang jong ka ki khlaw namar ka jingpom pathar ia ki dieng ki siej.Ha ki 7 snem mynta u la ong ba ki la don haduh 14,754 tylli ki jingjia ba ki paidbah ki ia tyngkhuh bad ki Hati bad ha katei ka jingjia ki la don haduh 69 ngut ki briew kiba la iap, 48 ngut kiba la mynsaw, 118 tylli ki jingri kiba la iap, 1325 tylli ki ing kiba la julor bad 113,194 tylli ki jingjia ba ba ki jingthung jingtep ki sha pynjulor. U bah Wahlang u la ong ruh ba ka jingker sainar shiah ha khappud ka la pynduna ia kiba bun ki kam sniew kum ka jingiakhaii be-aiñ kiba bun jait bad ka la pynduna ruh ia ka jingioh laitlan ki riew sniew ban rung ban mih hynrei katei ka ktah pat ia ka jingiaid ki Hati bad kiwei pat ki mrad khlaw bad lada jia ba ki hati kim ioh lad ban rung ban mih sha ka lynti kaba ki kwah ban leit kan nangmih bun ki jingiatyngkhuh hapdeng ki briew bad ki hati.",Ka jingker sainar shiah ka  ktah ia ka iaid ka ieng ki hati,https://www.urupang.com/ka-jingker-sainar-shiah-ka-ktah-ia-ka-iaid-ka-ieng-ki-hati/
"Shillong, 26 Naitung:Mynta ka sngi ha ka por 4:30 baje janmiet ki pulit ki la leit khynra ha Mawtawar, Thapbalieh, VIP road bad ki la ioh kurup 39 tylli ki Petrol bom na ka khlaw kaba don harud surok.",39 tylli ki Petrol Bomb na Mawtawar,https://www.urupang.com/39-tylli-ki-petrol-bomb-na-mawtawar/
"Shillong, 26 Naitung:Hadien ba ki la ioh kem ia ki nongkhaii drok na jaka ieng kali ka Bethany Hospital ha kane ka sngi Hatmajai, mynta ka sngi ki pulit ki la ioh kem biang ia u nongkhaii drok bad kurup ia u drok na Nongkseh, Laimer, Shillong.Kane ka la jia mynta ka sngi ha ka por 1:45 eiei janmiet ha kaba uwei u briew uba la donkti ha kane ka kam, u la shah kem ha ki pulit lyngba ka jingiatreilang bad ka shnong. Ia une u nongkhaii drok ba la tip kyrteng kum u Ridap Thangkhiew 27 snem uba dei na Nongkseh, Laimer la kem bad la ioh kurup ruh ia u drok 2 tin Golden ba khia 1.51 gram.La ioh kurup ia une u drok na kawei ka kali Maruti Alto (ML05-M-1145) kaba dei trai kawei ka kynthei bad ruh ia ka pisa kaba T.4166.Ki pulit ka Jhalupara Beat House ki la rah noh ia u sha thanat ban tohkit kham bniah ia une u briew.",Kem bad kurup drok biang  ki Pulit sa na Nongkseh,https://www.urupang.com/kem-bad-kurup-drok-biang-ki-pulit-sa-na-nongkseh/
"Shillong, 26 Naitung:Ka Supreme Court jong ka India, ka la shong bishar mynta ka sngi, ha ka jingiadei bad ka mukotduma jong U Bimolangshu Roy, uba la khlad noh, uba ialeh mukotduma pyrshah ia ka sorkar Jylla bad katei ka dei ka mukotduma, kaba la pynkynriah noh na ka High Court jong ka Assam sha Supreme Court bad ka dei halor ka jingthaw ia ka ain ban thung Parliamentary Secretary, ha kaba la thung bad la ai ia ki jingmyntoi bapher, ha ka jingioh tulop bad kiwei de ki jingmyntoi, lyngba ka ain kaba ha u snem 2004.Ka Kashari, ka pyni, ba ha ka 1tarik Kyllalyngkot 2004, ka Parliament, ka la mynjur ia ka ain, ba ka jingdon ki myntri ha ki Jylla, kam dei ban palat ia ka 15 percent, na ka jingdon jong ki dkhot bad ha katei ka por, ki myntri, ki don 36ngut, na ka jingdon ki dkhot kaba 126ngut bad kumta, la donkam ban pynhiar sha ka 19ngut, katba kum katei ka ain, hynrei ha ka 3tarik Naiwieng 2004, la thaw ia ka ain Assam Parliamentary Secretaries (Appointment, Salaries, Allowances and Miscellaneous Provisions) Ordinance, 2004 bad la mudui ha Guwahati High Court, ban pyrshah ia katei ka ain, ha ka 13tarik Iaiong 2005 bad ha u snem 2006, ka Gauhati High Court, ka la iehnoh ban tuklar, ia katei ka kam, namar ba katei kajuh ka jingmudui, ka don ha Supreme Court.Hadien ki jing ia said, kiba la bunsien, ka Supreme Court mynta ka sngi, ka shim ba ka ain, kaba la thaw da ka Assam, kam don jingshisha bad ka dei ka ain, kaba dei ban weng noh bad la shim namarkata, ba ka ain ban thung ia ki Parliamentary Secretery, ka dei kaba beain.Na ka liang U Bah Madal Sumer, na Jowai, ula ujor ha ka High Court jong ka Meghalaya, halor katei ka jingthung Parliamentary Secretery ha Meghalya bad na kaei kaba paw shai, ka pyni ba ka sorkar Jylla, kam lah ban thaw ia ka ain, ha kaba dei bad ka jingthung Parliamentary Secretery.","Ka jingthung Parliamentary  Secretery kaba beain, ong ka SC",https://www.urupang.com/ka-jingthung-parliamentary-secretery-kaba-beain-ong-ka-sc/
"Nongstoiñ, 27 Naitung:Ka jingbym pat lah jong ka sorkar bad ki bor ba dei peit ban plie noh ia ka Sub Centre kaba don hapoh ka shnong Umdang West Khasi Hills District, kala wanrah ia ka jingeh kaba khraw ia ki paidbah noh shong shnong jong katei ka thain namar ba wat hadien bala dep ban tei ia katei ka sub center naduh u bnai November jong u snem 2014 hynrei haduh mynta mynne katei ka sub center kala shu sah khong reng.Ha kaba iadei bad katei ka jingpynslem jong ka sorkar ban plie noh ia katei ka sub centre na ka liang jong ka seng Lyngam Indigenous Federation (LIF) dang shen kala dep ban leit jurip ia katei ka sub center ha kaba na ka liang jong ka seng kala lap ba katei ka jaka tang ha teng ha teng kala long pynban kum ka ktem rieh tngen ia ki nong kam sniew da kaba ki shim kabu ia ka iing jah.U Samla Everpearl Mawsor President ka (LIF) haba iakren bad u nongthoh khubor u la ong ba na ka liang jong ka seng ka dap da ka jinglyngoh haba mynta la 3 snem kynthih naduh ba lah dep shna ia katei ka sub center haduh mynta ym pat shem la lah ban pyndonkam da ka tnad jong ka koit ka khiah.Shuh shuh u la ong ruh ba ha ka jingshisha jin lada la lah ban plie noh sa ia katei ka sub center kan long ka jingmyntoi bad ka jingkyrkhu kaba khraw na ka bynta ka thain bad kan pynsting ruh ia ka PHC kaba ha Chahlang namar haduh mynta mynne ruh ki briew jong ka thain tang na ka bynta ki jingpang ki barit baria ruh ki hap ban mareh shaduh sha Riangdo Nongstoin bad Chahlang tang namar ba ym don jaka sumar.“Ngi la pyrshang ban leit ia kynduh ia ki bor ki bahalor ban kyrpad ia ki ba kin plie noh ia kane ka sub center hynrei na ka liang jong ka tnad ka la jubab da kaba ong ngim pat don pisa, ka kur kaba la ai sngewbha ia kane ka jaka ruh ka long kaba la kloi ban pyniar shuh shuh ban noh synniang biang ia ka khyndew lada ka kam ka iaid beit” ong biang u Samla Mawsor da kaba u la bynrap shuh shuh da kaba ong ba ka seng ka kyntu ruh ia ka sorkar ba kan plie noh khamkloi khnang ba katei ka jaka kan nym kylla long ka ktem awria.","Khongreng ka Sub Centre, ha  Umdang, ym lah plie haduh 3 snem",https://www.urupang.com/khongreng-ka-sub-centre-ha-umdang-ym-lah-plie-haduh-3-snem/
"Shillong, 27 Naitung:Ki dkhot ka CEC ka Hynniewtrep Youth Council mynta ka sngi ki la pynlong ia ka jingiashong kyraiñ ha Parking Lot ka Addl. Secretariat kum ka dak ka jingpyrshah ia ka sorkar halor ka jingkuman bad ka jingleh mutlop jong ka halor ki 14 tylli ki mat ba katei ka seng ka dawa bad ka kwah ban iatai, kawei na kitei ki mat ka dei ka Inner Line Permit lane ka ILP. Ha katei ka jingshong kyraiñ ki dkhot ka HYC ki la pyrta jam da kaba ong ‘We Demand ILP, No ILP No Rest’ ki la pynrem jur ruh ia u Dr.Mukul bad ki myntri sorkar jong u da kaba ong ‘Dr.Mukul Sangma Down Down’ bad ‘Cabinet Minister Down Down’.Hadien ka jingshong kyllaiñ mongor kaba shi kynta tam ha katei ka jaka, ki dkhot ka HYC ki la ieng khrui bad ki la sei ia ka tin theh ñiut kaba don ia ka dur u Dr.Mukul Sangma myntri rangbah ka jylla hynrei ha katei ka por ki bor District ki la wan ban ia kren ba yn ym ailad satia ba kin thang tyngshop ha katei ka jaka.Shipor ka la mih ka jingiapyni nia hynrei kham hadien ki dkhot ka HYC ki la ong ba kin iaid katkum ka jingbit ba ki ioh na ka ophis jong u Deputy Commissioner.Namar ka jingbym iohlad ban thang tyngshop ki la sei ia ka dur jong ki myntri sorkar ka jylla bad ki la tar lyngkhot lyngkhai bad bret ia ki kitei ki kot lyngkhot ha katei ka tin theh niut kaba don ka dur u Dr.Mukul Sangma .Haba kren ha katei ka jingialang ba lyngkot jong katei ka seng u bah Robertjune Kharjahrin, General Secretary u la ong ba ki bor Distrik kim shym la shah ban thang tyngshop bad ki hap ban shu tar noh ia ka dur ki synran jong u Dr.Mukul bad ki synran jong u.U la ong ba ha ka sngi ba ki dkhot katei ka seng ki teh lama iong ka la don ka jingshah rah ha ki pulit da kaba kynnoh ba ki iaid proseshon bad ba ki pynbor ia ki briew ban deng lama iong hynrei u la ong ba katei ka dei ka bym shisha bad ym don uwei ruh u riew paidbah uba shah pyn teh lama iong da ka bor. “Lada ki dkhot jong ngi kim iaid ban leit teh lama iong kylleng kylleng, phi mutdur kin leh kumno kin shu par, kim dei ki Spider Man ne ki Superman hynrei ki dei ki Common man, ki hap ban iaid” ong u bah Robert.Shuh shuh u la ong ba katba ka HYC ka dang iaid da ka lynti ia khih kaba jai jai ki don ki ‘lang iong na ki pulit hi kiba pynshit bad kiba thmu ban pynthut “Kynmaw ba ngi don haduh 4/5 hajar ngut ki dkhot kiba dang shit, lada jia ba ki nongialam ka CEC kim lah shuh ban teh lakam mano ban shim ia ka jingkitkhlieh” ong biang u bah Robert. Utei u nongialam ka HYC u la bteng da kaba ong ba ki don bun ki nongtrei sorkar bad ki pulit kiba kwah ia ka ILP bad kiba pyrkhat ia ki khun ki kti bad ki pateng jong ki bad kiba kyrshan ia ka jingiakhih jong ka HYC hynrei kitei kim banse ki hap ban pyndep ia ka kamram jong ki katba ki dang don ha ka kam.“Hynrei don pat ki pulit ki bym na ka jaitbynriew jong ngi kiba don da kawei pat ka kam wat hadien ba ka kam jong ki, ka la dep ruh bad katei ka dei ka mishon barieh jong ki kumno ban iada ia ki para jait jong ki, nga kyntu ia ki pulit Khasi bad ki nongtrei sorkar na ka jaitbynriew jong ngi ba lada kitei ki briew na kawei pat ka jaitbynriew ki lah ban don ia ka mishon ba rieh jong ki-ki ruh ki dei ban don kata ka mynsiem ban ia donlang kata ka mishon ba rieh na bynta ka Ri bad ka jaitbynriew” ong u bah Robert.Ka HYC ka la pynbna ba ka 29 tarik u naitung ka dei ka sngi ba ka la khot ia ki MLA kiba don ha ka liang synshar ba kin wan sha ka jingiakren bad katei kan dei ka sngi khadduh ba ka HYC ka kwah ban ia kren bad lada kim wan kan pyni ba ki ruh ki donkti ha ka jingpynjot ia ka jaitbynriew.","Khang ban thang tyngshop,  tar ia ki dur myntri sorkar",https://www.urupang.com/khang-ban-thang-tyngshop-tar-ia-ki-dur-myntri-sorkar/
"Shillong, 27 Naitung:Ka bor pyniaid ka kompeni 02 Private Ltd jong ka Shillong ki la kyntait halor ka jingmih khubor ba ki samla kynthei ba la phah shah hikai shabar ki shah ialam bakla ha kane ka kompeni ban trei ha kiwei pat ki kam ba ktah ia ka akor ka burom.Kane ka kompeni bym dei sorkar kaba dei na Hyderabad ka la wan ha nongbah Shillong kaba don mynta ha lyndet ka Shillong Law College, naduh u snem 2013 kaba long kum ka ejen ban phah ia ki samla kynthei bad shynrang kiba kwah ban leit shah hikai ha ka liang ka jingpynbha briew, ha hospitality bad ka Spa ne khem met.Haba iakren bad u Bah Nicky War uba dei u State Coordinator mynta ka sngi, u la iathuh ba ka kompeni ka la sngew kyndit ia ka jingkynnoh kawei samla ba ka shah pyntrei kam ha kiwei ki kam ki bym iahap kumba la phah hikai bad ka la wad jingtip na kiwei ki kynthei kiba leit pule lang bad ka, ha kane ka juh ka jaka ban lap ia ka jingshisha.“Ngi la wad jingtip ia kane na kiwei ki kynthei kiba leit shah hikai lang ha kane ka lain kiba don ha Hyderabad hadien ba la mih ka jingujor na kawei ka samla, hynrei la iathuh ba kita ruh ki sngew lyngngoh hadien ba la mih kum kane ka khubor namar ba kam don satia kaba kum kata”, la ong u Bah War.U la ong ba kane ka khynnah ka la pyntip sha ka ophis ha Shillong ba kwah ban wan phai noh sha shnong bad na ka liang ka ophis kam pat lah ban pynbiang ia ki jingdonkam ban leit shwa ia ka bad namar kane, ka la pynlong ia ka ba kan wan hi shane bad leit kynduh ia ka Kong Agnes Kharshiing, ha kaba ki la ujor sha ki pulit.U la ong ba ha ka jingshisha ka ophis, shwa ba kan phah ia ki khynnah sha ka jaka shah hikai kam ju pynbor ne pynbiej eiei bad ka da khot lang ia ki kmie kpa ba pynshai bad hadien ba ki la hun bad sngewthuh ka la ialam ia ki lada ki kwah.U la iathuh ba haduh mynta kane ka kompeni ka la phah ia ki khynnah haduh palat 500 ngut eiei ban leit shah hikai shabar ha ki lain pyntbit bapher bapher lyngba ka jingiatreilang bad ka sorkar jylla.“Haduh mynta, la phah shah hikai 518 ngut ki samla bad na kine, 467 ngut kiba la ioh jaka treikam bad ia kane la leh ryngkat ka jingiatreilang bad ka sorkar jylla lyngba ka State Skill Training Development ka sorkar jylla”, u la ong.U Bah War u la iathuh ba ha ki snem ba la dep la don ki samla kiba kwah ban wan phai noh khlem pat dep ia ka jingshah hikai bad ia kane ym lah ban khang bad ka shong ha ki hi bad ka kompeni ka leit shaw noh ia ki.U la ong ba ki jingshah hikai ki long lai bnai bad hadien ba la dep shah hikai, ki dei ban trei 9 bnai kum ka jingiateh ha ki kompeni, ha ki hotel, ha ki kad liengsuin.Katkum ka jingong u Bah War, kane ka kompeni ka ai jinghikai kham bun ha ka lain spa bad la shim ia kito kiba hapdeng 18-35 snem.Shwa ban phah ia ki sha jaka shah hikai, la hap soi da ki kmie ki kpa ia ka phom ba mynjur, la hap ban leh ia ka jingpynshisha na ki pulit bad kawei kawei ka kynhun kan kynthup 10 ngut eiei ki samla.Bun na ki samla kiba leit shah hikai ki dei kiba la pep skul noh bad kiba hapdeng ka klas VIII shaneng bad don kiba la pyndep ia ka jingpule ba kham shalor ruh.Katkum ka jingong u state coordinator, bun ki samla kiba la trei ha ki kompeni bapher bapher ki sngew tynnad bad kim don kano kano ka jingshah pyndik bad ia kane la pynthikna namar ba haba ki wan sha Shillong ki don kiba wan sha ka ophis.U la ong ba kane ka jingmih ba katei ka samla ka la shah pyntrei kam bakla ka la pynkyndit bad pyntieng ia kiwei hynrei ka kompeni ka kwah ban pynshai ba kam ju ieh beit kumto ia ki samla hynrei ka buddien ia ki khamtam haba ki dang don ha ka jingshah hikai.","La 500 ngut tam ki samla, la  dep phah shah hikai shabar",https://www.urupang.com/la-500-ngut-tam-ki-samla-la-dep-phah-shah-hikai-shabar/
"Shillong, 18 Naitung:Ki nongrep ka thaiñ Ri-War Mihngi na ki 4 tylli ki shnong ki la khmih lynti ba ha u jylliew kin sa ioh ia ka bai lutksan jaka, kaba ka sorkar ka la kular ban siew ha ki na bynta ka jingker sainar shiah ha khappud ka India bad Bangladesh hynrei katei ka jingkhmih lynti jong ki kam shym la urlong satia naba haduh mynta kim pat ioh ia katei ka pisa. Ki nongrep na ki 4 tylli ki shnong ba kynthup ia ka Nongjri, ka Umñiuh -Tmar, ka Tangriang bad Nongshken ki la iathuh ba ka ophis u Deputy Commissioner ka East Khasi Hills ka la kular ban pynpoi ia katei ka pisa ha u bnai jylliew hynrei katei kam shym la urlong satia.Haba ia kren bad u Rupang kitei ki nongrep ki la iathuh ba ha ka por ba la wan pynsngew paidbah la kular ha ki ban pynpoi noh ia ka pisa ha u bnai jylliew, “Ngi sngew lyngngoh ba ka ophis u DC ka la nud ban kular ia ngi ha u jylliew hynrei haba ngi leit wad jingtip la jubab ba ka pisa kam pat poi na ka sorkar pdeng sha ka sorkar jylla, kumno ki nud ban kular ha ngi la kumba ka pisa ka la don lypa ha kti jong ki, don napdeng ki para nongrep kiba la shim ram lypa ruh da ka jingkhmih lynti ba kin pynphai ia ka pisa hadien ba la ioh ia katei ka bai lutksan jaka” ong uwei u nongrep na ka shnong Umñiuh-Tmar haba ia kren bad u Rupang.Shuh shuh ki la ong ba katkum ka Land Acquisation Act lei ka la kdew ba ka dor jong ka jingshim jaka kan long katkum ka dor iew dor hat ha ka iew ia die ia thied jaka hynrei ha kitei ki jaka ba ka sorkar ka donkam ban ker sainar shiah ym shym la ai lad ia ki ban buh dor bad la bh dor hi da ki briew sorkar bad ki ruh ki pdiang la ka pdiang. Haba la kylli katno ka dor kaba ki la ia kut bad ka sorkar la jubab ba ka dei T.135 tyngka shi sq.m.Katkum ka jingtip ba ki iathuh ha u Rupang ki la ong ba ki trai jaka kiba dei ban ioh ia katei ka bai lutksan ka dei beit tang kito kiba don jaka hapoh ka 11 mitar lait noh ka 140 na ka 150 Yard. Na kitei ki don 45 ngut na ka shnong Umñiuh-Tmar, kumba 90 ngut na ka shnong Nongjri, 23 ngut na ka shnong Tangriang bad kiba bun da ki spah ngut ki dei na ka shnong Nongshken.Haba kylli ia ka pisa kaba dei ban pynpoi sha ki-ki la ong ba ha ka shnong Umñiuh-Tmar baroh kaba dei ban poi ka long T.4.50 klur tyngka ( Saw klur shiteng) , ha ka shnong Tangriang T.2 klur tam, ha ka shnong Nongjri kumba T.7 klur tyngka bad ha ka shnong Nongshken ruh kumba T.7 klur tyngka eiei.","“Thok ka sorkar” bym poi ka  bai sainar shiah, ong ki nongrep",https://www.urupang.com/thok-ka-sorkar-bym-poi-ka-bai-sainar-shiah-ong-ki-nongrep/
"Shillong, 18 Naitung:“Trak trak tak tak..o ha ita i sur ngin ia iuh baroh baroh, kumba phah I mei na ing…hoii kiw howww kiw”, la sawa ka sur pdiang sngewbha ki paidbah ka Mawpat ia u Myntri Rangbah U Mukul Sangma, namar ba ioh Block khlem poi pyrkhat. Kane ka jingiakynhoi ka long mar ia poi u Myntri Rangbah uba plie ia ka Mawpat Block mynta ka sngi ha shnong Mawpat. Ka Mawpat kan dei ka Block kaba 45, na ka jingdon ki block ha ka jylla kaba shu ioh khlem mutdur, ha kaba la pynbna dang ha kane ka taiew hadien ba la mih ka jingiaknieh jaka bad ka Mawlai.Kane ka jingthaw ia ka Mawpat ka dei ka jingai kaba u Myntri rangbah u la leh sa tang hynniew bnai ba ka jylla kan leit sha ka elekshon ban jied ia ki nongmihkhmat.U Myntri Rangbah u la aiti ruh ia ka work order kaba T. 25 lak sha u Rangbah Shnong ka Mawpat ,na ka bynta ban shna ia ka ophis ka block katba na ka liang ka shnong ka la aiti ia ka patta jaka sha ka sorkar ban shna ia ka ophis ka Block.Ha kane ka sngi la sakhi da ki paidbah ka shnong Mawpat bad ki marjan nalor ki myntri sorkar kynthup u Bah Sniawbhalang Dhar myntri ka tnad nongkyndong, bah Ronnie V Lyngdoh myntri sor, MLA ka thain Bah AL Hek, Bah Embhahlang Syiemlieh, Dr Jemino Mawthoh, Bah David Nongrum bad ki nongkitkam shnong Mawpat, ki nongkitkam ka Synjuk ki Nongsynshar ka Bri Hynniewtrep bad kiwei.Ia mynta ka Mawpat kan treikam shwa na ing shipor kaba don ha Mawpat haduh ban ioh ia ka ing lajong, ha kaba ia ka jaka lah ai sngewbha da ka shnong.Haba kren ha kane ka sngi, u Myntri Rangbah u la ong ba ka jingthaw ia ka Mawpat Block ka long hadien ba ka sorkar ka la iohi ba ka jingbun briew ka Mylliem ka la long kaba ka jubor bha bad ka la donkam ia ka sorkar ba kan thaw noh sa kawei ka Block nalor ka Mawlai, namar ba lada kdup lang ki shnong na thain Mawpat ruh, ka jingheh ka Mawlai Block ka dang jur hi wat la ka la iakhlad noh na Mylliem ruh.“Namar kane ka daw, ka sorkar ka la thaw ia ka Mawpat na ka bynta ban wanrah ia ki kam pynroi kham paka bad kham jan sha ki paidbah”, la ong u Mukul bad bynrap, ba ka jingthaw ia ki Block, ki district bad ki sub-division nalor ki police station ka dei ka mat elekshon jong ka sorkar kaba la kular ia ki paidbah.U la ong ba ka sorkar ka la lap ba bunsien ki prokram bad ki kam ka sorkar kim ju lah ban poi sha ki paidbah, namar ki don bun ki daw, hynrei lyngba ka jingdon jong ki block, kan pynlong ia ki kam ka sorkar ban poi bad ban treikam kham bha na ka bynta ban shakri ia ki paidbah nongkyndong ban kyntiew ha ka ioh kam ioh kam, ka seng kam seng jam bad kiwei kiwei.“Hadien 45 snem ba ngi la ioh ia ka jylla, ngim nang ban sumar ia la ki briew lajong hynrei mynta ngi la sdang ban peit ban sumar ia ki briew lajong”, la ong u Myntri Rangbah da kaba kdew ia ka jingsah dien ki briew ka jylla kiba don ha khappud.Baroh kiwei pat ki nongkren ha kane ka sngi kynthup u myntri ka tnad nongkyndong u Bah Sniawbhalang Dhar, u myntri sor u Bah Ronnie V Lyngdoh, ki MLA kum u Bah David Nongrum, bad u Bah AL Hek uba pyniaid ia ka jingialang, u la iaroh ia u Myntri Rangbah uba la lah ban thaw ia ka Block Mawpat.","‘Trak tak tak’, kynhoi ki paidbah  Mawpat ba kmen ka ioh Block",https://www.urupang.com/trak-tak-tak-kynhoi-ki-paidbah-mawpat-ba-kmen-ka-ioh-block/
"Shillong, 18 Naitung:U Boston Marak jong ka seng Congress, u la jop ia ka elekshon CEM ka GHADC kaba la long mynta ka sngi da kaba pynliem noh ia u kyrtong ka NPP u Sukharam Sangma. Haba ia kren bad u Rupang u Boston u la iathuh ba baroh ki MDC jong ka GHADC ki la wan ban thep ia ka vote jong ki bad haba la dei ka por niew u la ioh 17 vote katba u kyrtong ka NPP u la ioh tang 11 vote, “Nga la dei ban ioh 18 vote hynrei ka don noh kawei ka vote kaba la shah kyntait” u la ong.Utei u CEM thymmai ka GHADC u la ong ba mynta u ap ia u Lat ka jylla ban leh ia kaba donkam bad hadien katei un sa shong jingialang bad ki para MDC kumno ban pyntyllun ia ka Executive Committee kaba thymmai bad ha katei ka jingialang u la ong ruh ba yn jied iano ban pynieng kyrtong ha ka elekshon Chairman. U Boston u la ong ba haduh mynta um pat kwah ban ong eiei kiei ki kam ba un leh hynrei tad haduh ban da la pynkupbor ia u da u Lat un sa kren ia kiba dei ban kren.Ha kawei pat ka khubor ka Meghalaya Pradesh Youth Congress ka la ai khublei ia u Boston halor katei ka jingjop jong u , ka kyrwoh na u President ka MPYC u Richard Marak ka la ong ba kate ka jingjop u boston ka pyni ba ka don ka jingshaniah hapoh ka jingialam jong u. U la ong ruh ba ka jingshah kyntait ka vote na ka ktem jong ka NPP bad BJP ka pyni ba ka don ka jingbym shaniah para ma ki ia ka jingjied nongialam na katei ka kynhun.Ka NPP mynta ka sngi, ka la dawa ba dei ban sospon noh ia ki 5 ngut ki MDC kiba kyntiap seng shiphang na kawei ka party bad shiphang sha kawei pat.Kitei ki 5 ngut ki MDC kiba ka NPP ka la kdew ki long u Ismail Marak, Rightious Sangma, Jimberth Goera Marak, Dhormonath Sangma bad u Wennison Marak, ka NPP ka la kynnoh ba dei na ka daw jong kitei ki 5 ngut ba kam don shuh ka jingskhem EC ha District Council hynrei ia katei ka jingujor la kyntait da u Deputy Chairman.U Ismail Marak u la shah jied na ka seng Congress, u la phet noh sha ka BJP bad hadien u la wan phai biang sha ka Congress. U Wenison bad u Jimberth ki dei na ka GNC , u Rightious Sangma u la jop na ka NCP u la leit sha ka BJP hadien pat u leit sha ka Congress, u Dhormonath Sangma u la shah jied na ka Congress hadien u iasoh NPP hadien u leit phai biang sha ka Congress.U CEM barim ka GHADC na ka seng NPP u Denang T Sangma u la ujor sha u Dy.Chairman u Metrinson Momin bym dei ban shah thep vote ia kitei ki 5 ngut bad ki la ong ba ki kwah ba ka jingujor ia u Ismail Marak bad u Rightious Sangma ka dei ban leit sha u Lat naba kitei ki ia soh sha ka BJP hynrei haduh mynta ruh kim pat risaiñ na ka jinglong dkhot na katei ka seng ha ka por ba ki thep vote. “Kumno ki lah ban vote ia ka Congress haba ki dang don ha ka BJP, ngi kwah ban ioh jingshai na katei ka daw ngi kwah ba u Dy.Chairman un phah ia kane ka jingujor sha u Lat shuwa ban ai lad ia ki ban thep vote” ong u Sofiur Rehman ka BJP.","Jop u Boston ia ka elekshon CEM  ka GHADC, 11 vote ioh ka NPP",https://www.urupang.com/jop-u-boston-ia-ka-elekshon-cem-ka-ghadc-11-vote-ioh-ka-npp/
"Shillong, 11 Naitung:Ka Projek pynmih bording kaba ai kyrteng Mawphu hydro-electric project (stage II) ban pyntreikam ka North Eastern Electric Power Corporation Limited (NEEPCO) lah ban pynkylla kyrteng sha ka wah Kongkhen ne ka shnong Thieddieng namar ba bun ki shnong kiba shah ktah na kane ka projek kin dei na ka thaiñ Thieddieng ym na ka thaiñ Mawphu.U nongthoh khubor u la ioh ban iakren kham bniah halor kane ka projek bad u Head Project ne u General Manager ba peit ia kane ka projek, u SK Dey, u la ong ba ka la don ka jingiakren ban pynkylla ia ka kyrteng jong kane ka projek namar ba kham bun ki shnong ban shah ktah ki dei na ka thaiñ Thieddieng kumba la dawa ki paidbah.Hynrei u Dey u la ong ba kane ka shong ha ka bor jong ka sorkar jylla ba kan leh ia kaba donkam. “Ka dang don ha ka jingbishar bniah ka sorkar jylla ban leh ia kaba donkam halor kane”, la ong u Dey uba dei peit ia kane ka projek jong ka NEEPCO.U la iathuh ba katkum ka jingiateh soskular, kito kiba shah ktah ki jaka jongki, yn ai kam uwei na kawei pa kawei ka longïing lane ki bym kwah kam ki lah ban shu shim ia ka pisa 5 lak shisien siew. Hynrei lada kim kwah ia kane ka 5 lak, ka NEEPCO kan shu siew pisa ia ki ym duna ia ka T. 2000 shi bnai ne katkum ka jinglong ka iew ka hat kaban kiew na ka snem sha ka snem sha ka longïing haduh 20 snem.U la iathuh ruh ba la iasoi ha kaba 100 unit ka ding yn ai ei sha ki longïing ba shah ktah man u bnai nalor 1 percent ka ding yn ai ei ban leh ia ki kam pynroi ha ka thaiñ.Nalor kane, ka NEEPCO ka la ai bording ei ruh haduh 12 percent ia ka sorkar jylla.Kumba ju long, ka jingim jong kano kano ka projek bording kan long 30 snem hynrei ka lah ban treikam ruh haduh 50-60 snem tangba ka donkam ia ka jingpynthymmai ia ki tiar ki tar kiba rim.U Dey u la kyntait ia ka jingsngew tieng jong ki paidbah ba lada tei ia ka dam kan sa tap lut ia ki jaka ki puta jongki bad kin sa kylla nongphetwir. U la ong ba ka jingmut dur jong ki katto katne ki paidbah jong ki shnong ban shah ktah na kane ka projek ba kin kylla phetwir, kin shah dap lut ha ka um, ka dei kaba bakla bad ka jingshah pynsngewthuh bakla namar ba ka jingshisha kam long kumta.U la ong ba ki don 74 tylli ki longïing kiban shah ktah na kane ka projek hynrei ka jingshah ktah kam dei ba kin shah tap lut ki iing ki sem, hynrei dei tang ki katto katne ki jaka kiban shah ktah na kane ka projek.“Ka dei tang ka jingsngewthuh bakla jong ki briew ban shah tap um lut ki iing ki sem bad ki jaka ki puta”, la ong u Dey.U la ong ba katkum ka Jingpynkhreh Kam ne Project Report, ka donkam ia ka NEEPCO ban shim jaka 110 akar bad na kane, kumba 22 akar ka hap kum ka jaka khlaw.“Ia ka jingburia ia ka jingduh ki jaka bad ki jingthung jingtep yn siew nadong shadong da ka NEEPCO katkum ka dor jong ka iew ka hat kaba thymmai tam”, la ong u Dey.U la ong ba ka tnad jong ka sorkar jylla lyngba ka Social Impact Assessment (SIA) kan pynlong ruh ia ka jingjurip bad bishar bniah sha katei ka jaka ha kaba kan ai kaiphod pat sha ka sorkar ba leh ia kane.Ia ka dor jong ka jaka ka puta, ki jingthung jingtep yn buh da ka sorkar jylla bad ka NEEPCO kan shu ai pisa beit bad kan nym lah ban tuklar eiei.U Dey u la ong ba katkum ka ain Right to Fair Compensation and Transparency in Land Acquisition, Rehabilitation and Resettlement (Amendment) 2015, ka NEEPCO kan hap ban buria ia ka jingduh ki jaka ki jingthung jingtep saw shah ka dor na ka dor ha iew ha hat.Ha kajuh ka por, u Dey u la iahtuh ba ka NEEPCO kan wanrah bun ki kam pynroi kum ka jingshna surok, ki skul, ki mobile dispensary bad kiwei ki lad pynroi sha ki shnong ba shah ktah.“Katkum ka jingiateh soskular ne Memorandum of Understanding (MoU) bad ka sorkar Meghalaya, 80 percent ki kam ha ka kyrdan C bad D, yn ai ia ki trai shnong kiba shah ktah na kane ka projek bad ki para marjan.Ka jingmang pisa ban shna ia kane ka projek bording ka long T.907.35 klur haduh u Nailar 2016 hynrei ka lah ban kiew katkum ka jingiaid ka iew ka hat.Katkum ka jingong u Dey, lada kam don ka jingthut da kumwei pat, ka NEEPCO kan lah ban pynmih ding hapoh 55 bnai ne san snem duna bad ka jingpynmih kan long 85 megawatt bad ki don ar tylli ki tnad ne unit, kawei kawei kan pynmih 42.5 megawatt.",Lah ban kylla ka Projek  Mawphu sha ka Wah Kongkhen,https://www.urupang.com/lah-ban-kylla-ka-projek-mawphu-sha-ka-wah-kongkhen/
"Shillong, 11 Naitung:Ka tnad Legal Meteorology ka jylla ka la shem jingeh ban pyndonkam ia ka kali trok Testing Kit namar ka jingjubor palat ka jingkhia bad ka jingeh jongka. Kane ka kali ka khia haduh 30 ton bad ka kam jongka, ka long ban pyntrei ha kaba leit thew kylleng ki jaka, ka hap ban shu shong ei noh.Namar kane ka daw, ka tnad Legal Meteorology ka la phah jingthoh sha ka sorkar pdeng ba kan shim noh ia kane ka kali namar ba kam iahap ban pyndonkam ha kane ka jaka rilum. Haduh mynta ia kane ka kali, la shu buh kumto ha phyllaw ka ophis ka District Transport Officer, ha Lachumiere, Shillong.Katkum ka jingong u Director ka Legal Meteorology kane ka tnad, u Bah Israel W Ingty ka sorkar India ka la ai ei ia kane ka kali ha u snem 2010 na ka bynta ban pyndonkam ban leit thew ia ki jingkieng thew ne weighbridge hynrei tang ban iaid na Shillong sha Jowai, ka shim por kumba 6 kynta eiei bad ka jinglut ka long haduh 6 hajar.“Kane ka kali kam iahap ban pyndonkam ha kane ka jaka rilum ha kaba ka shim por haduh 6 kynta tam na Shillong sha Jowai ban iaid bad ka jinglut ruh ka long ka la poi sha ka T. 6 hajar eiei”, la ong u Director ka tnad Legal Metrology haba kren sha ki nongthoh khubor mynta ka sngi.U la iathuh ba ka tnad ka la phah jingthoh sha ka India ba kan shim noh ia kane ka kali ne ban ai noh sha ka Assam kaba long jaka madan hynrei haduh mynta kam pat ioh jubab eiei.U la ong ba ka sorkar pdeng ka la ai noh da kiba kham rit lai tylli ki kali ba khia 16 ton kawei na ka bynta ban leit test.U Director ka Legal Metrology u la iathuh ruh ba ki don 180 tylli ki jingkieng thew ha ka jylla kynthup jong ka sorkar jylla, ki kompeni bad ki riew shimet kiba ju leit ban pynthikna da kane ka tnad la ki biang ne em.Katkum ka jingong jong u Director kane ka tnad, ha ka jingleit pynshisha jongki la ki biang ne em kine ki jaka thew, la shem ba ki biang bad kam don kano kano ka jingleh tuh ne jingbakla.Ha kajuh ka por, u Director u la iathuh ba ka tnad ka la dep pynlong ruh ia ka jingleit pynshisha ia ki jingthew ia baroh 92 tylli ki petrol pump ha ka jylla bad baroh la shem ba ki biang nadong shadong bad kim don jingduna eiei.","Ym lah pyndonkam ka tnad Legal  Meteorology, ia ka kali ba 30 ton",https://www.urupang.com/ym-lah-pyndonkam-ka-tnad-legal-meteorology-ia-ka-kali-ba-30-ton/
"Shillong, 11 Naitung:Ka Hynniewtrep Youth Council kan bteng ia ka jingdawa jong ka seng ban pyntreikam noh ia ki 14 tylli ki mat dawa jong ka seng (Ki ain ban iada ia ki Hok Trai Ri) kum ka Inner Line Permit System ka ban teh lakam ia ka jingrung laitlan ki poiwir ha ka Bri Hynniewtrep, ka ban kynthup ia ka jingdawa ban pynsangeh noh ia ka jingshna lynti rel, kat bym pat pyntreikam ia ka ILP, nangta ka Residential Permit For Immigrants ka ban pyrkhing ia ka jingioh shongwai bad shong basa thurmur ki mynder ha ka Bri Hynniewtrep.Kawei pat ka mat kaba ka seng, ka dawa, ka long ban pyrkhing ia ka jingioh khaii lait lan ki mynder ha ka Bri Hynniewtrep, ka Work Permit For Non Indigenous People ka ban teh lakam ia ka jingioh bylla laitlan ki poiwir ha ka Bri Hynniewtrep, ban nang pynkhlain shuh ia ka Prohibition and Detection of Benami Transaction, ba yn lah ban rat dyngkhong ia ka kam Benami bad nangta ia ka State Permanent Citizenship Registration Act ka ban shim ia u snem 1971 kum u snem ot kyrteng bad ka jingthep vote, ha ka shnong tynrai jong u briew, khnang ban khanglad noh ia ki poiwir bad ki mynder ba kin ioh thep Vote ha ka Bri U Hynniewtrep bad kiwei, ha kaba na ka liang ka seng ka la leit buh ia ka dorkhas ha u myntri rangbah ka Jylla, ha ka 23tarik Rymphang 2017.Na ka liang jong ka seng, ha ka 17tarik Naitung 2017, kaba dei ka lyngkhuh sngi iap U Tirot Sing, kan pynlong ia ka jingiaid paidbah bad shong kyrain. Ha shwa ban pynlong ia ka jingiaid paidbah, ha ka por 10.00 baje mynstep, yn pynlong shwa ia ka jingialang ha Dinam Hall Jaiaw, ha kaba kan don ruh ka jingduwai ban nang pyneh rngiew ia ka Jaidbynriew Hynniewtrep bad hadien katta sa ka jingiaid paidbah na Diman Hall haduh u mot Laidong ha syndah ka Soso Tham Auditorium Hall bad hangne yn pynlong ia ka jingshong kyrain.Ha ka 22tarik Naitung 2017, ka seng kan pynlong ia ka jingialang ban iathir iatai jingmut bad u Mukul Sangma ha ryngkat ki myntri jongu, ha kaba yn pynlong ha Khasi National Durbar Hall, Mawkhar, Shillong. “Ngi la kyrpad ia u ba un khot ia kren ia ngi hynrei um shem la khot kumta ngin khot noh mangi ia u ba un wan noh ma u ha ryngkat ki Minister jong u khnang ba ngin ioh ka lad ban iatai halor ki mat dawa jong ka seng kaba kynthup ia ka ILP bad kiwei pat. Lada u Mukul bad ki Minister kim wan na ka liang ka seng ka la pynkhreh lypa ia ki jingiakhih pyrshah ia ki” ong shuh ka kyrwoh jong ka seng.Ha ka 29tarik Naitung 2017, yn pynlong ia ka jingialang ban iathir iatai jingmut bad baroh ki MLA na ka Bri u Hynniewtrep, halor ki mat dawa ia kaba ka seng ka la dep pyntip ia ki lyngba ki shithi bad ha kane ka jing ialang yn dawa na ki MLA ba kin iathir iatai ia kine ki mat ha ka ing durbar Thawain, ha kaba ia kane ka jingiathir iatai yn pynlong ha Khasi National Durbar Hall, Mawkhar, Shillong. “Lada ki MLA kim wan naka liang ka seng ka la Pynkhreh lypa ki jingkhih pyrshah ia ki bad ia kine ki jingiakhih yn pynlong ha ki Ing ki sem jong ki bad ha ki Constituency jong ki” ong biang ka kyrwoh jong ka seng ba la phah da U Bah Isaac W Basaiawmoit, Organising Secretary, HYC-CEC.","17tarik, yn iaid paidbah sha State Central &  22tarik yn iatai bad U Mukul ha Durbar Hall",https://www.urupang.com/17tarik-yn-iaid-paidbah-sha-state-central-22tarik-yn-iatai-bad-u-mukul-ha-durbar-hall/
"Shillong, 14 Naitung:Ki jugali ki la rai ban leit shong sngi hakhmat ha ka khyrdop ka MeECL naduh ka sngi Balang lada kim ioh ia ka shithi thungkam haduh ka sngi baar.La shim ia kane ka rai jongki, hadien ba ki la dep iashong kyrain ar sngi kynthih ha phyllaw ka Additional Secretariat kaba kut mynta ka sngi, ban dawa ba ka sorkar (MeCEL) ka dei ban ai noh ia ka shithi thungkam kaba la dawa la slem hadien ba ki la pass ia ka eksamin ba pyniaid da kane ka tnad naduh u 2011.Ia kine ki jugali la kyrshan bad ai mynsiem da ka KHNAM samla hapoh ka jingialam u President u Bah Thomas Passah, ha kaba ki la aiti ruh ia ka dorkhas jingdawa hynne ka sngi ha ka ophis u Myntri Rangbah u Mukul Sangma namar ba um don ha ophis.Katkum ka jingong u Bah Passah, por ban thungkam ia ki Jugali kan kut noh ha ka 2 tarik u bnai ban wan bad lada kim ioh noh ia ka shithi thungkam shwa kane ka por, kan sa kylla bijai ei noh namar ba bun kiba la palat rta ban wad kam biang. Nalor kata, ki don la ka iing ka sem ban bsa ban pjiah ia ki khun ki kti bad ka jingleh ka MeECL ka long ka jingibein ia ki.“Lada ka sorkar bad ka MeECL kam sngap ia ka jingud jong ki Jugali, naduh sngi Balang ngin leit shong hakhmat ka khyrdop ka MeECL khlem pud por haduh ba kan ai ia ka shithi thungkam ia baroh ki Jugali kiba dang sah”, la ong u Bah Passah bad bynrap, ba wat ia ka PIL ruh la pynkhreh ban ujor pyrshah ia ka MeECLKine ki Jugalis kiba don 466 ngut kila pyndep ia ka eksamin, ki la pynlong ia ka jingshong kyrain ryngkat ki plakad ha phyllaw ka Additional Secretariat ban dawa ba ka Meghalaya Energy Corporation Limited (MeECL) ka dei ban ai noh ka shithi thungkam ia ki 466 ngut, hadien ba ka sorkar jylla ka la pynslem wat hadien bun sien ki la iai dawa bad pynkynmaw.U Bah Passah u la ong ba mynshem bnai haba ki pynlong ia ka jingialang paidbah, ka Meghalaya Energy Corporation Limited (MeECL) lyngba u secretary u Debojit Warjri ka la pynthikna ia ki ba kin sam noh ia ka shithi thungkam hynrei haduh mynta jar jar khlem leh eiei.Ka jingthungkam la ong ban leh ha ki lai bynta kata ha ka bynta ba nyngkong lah dep thung ia ki 336 ngut katba ka bynta baar bad balai kaba kynthup 233 ngut kawei pa kawei ka thup ka dang sah teng.U Bah Passah u la ong ba ka jingthungkam ia ki Jugalis jong ka bynta II bad III ka dang sah teng.","Naduh sngi Balang, yn leit shong  ki Jugali ha khyrdop ka MeCEL",https://www.urupang.com/naduh-sngi-balang-yn-leit-shong-ki-jugali-ha-khyrdop-ka-mecel/
"Shillong, 14 Naitung:U Rejaul Karim Laskar, uba dei u pyrman jong ka kynhun rit paid jong ka All India Congress Committee, uba peit ia ka Meghalaya, Nagaland and Mizoram Rejaul Karim Laskar, ula ia kynduh mynta ka sngi, ia U Rev VL Luaia Hranleh, Senior Administrative Secretary ha Shillong. Ka jingiakynduh, ka dei tang ka jing ia shongkai paralok, ka la long ha ophis jong ka Presbyterian Church of India ha Shillong. U Laskar, u kam ba ka jingiakren, ka long kaba sngewtynnad, ha kaba ki iakren ia ka jinglong ka Ri ha kine ki sngi, ha kaba U Laskar, u pynpaw ia ka jingsngew donkam ban pynneh ia ka jinglaitluid ki niam ha ka Ri. U Laskar, ula leit jngoh ruh ia ka Cathedral of Mary Help of Christians, Shillong.",U heh AICC bad  U Pastor ha Shillong,https://www.urupang.com/u-heh-aicc-bad-u-pastor-ha-shillong/
"Shilllong, 14 Naitung:Ka BJYM Meghala-ya ka la dawa na u Chief Secretary ba dei ban sospon mardor ia u Bah HM Shangpliang u director ka tnad Social Welfare, halor ka jingkynnoh ba u don bynta ban iaroh bad ai jingkren ha ka jingialang ka party Congress ha Lawbah dang shen, kaba hap ha Mawsynram konstitwensi.Ka kynhun jong ki nongialam ka BJYM hapoh ka jingialam u President u Bah Egenstar Kurkalang mynta ka sngi ki la iakynduh ia u Chief Secretary u YS Tsering ha kaba ki la ai jingthoh ba dei ban sospen mardor ia u Bah Shangpliang.Ha kajuh ka por, ka la dawa ruh ba dei ban aiti ban tohkit ha ka CBI pyrshah ia une u ophisar ka jylla uba la shah pynkiew IAS khnang ban lap ia kiba bun ki jyrsieh ba u lah ban don bynta ban leh shiliang ia ki skhim sorkar khamtam haba la paw ba u iadon bynta bad kane ka seng sain pyrthei kaba don ha ka bor ha kane ka jylla. U Bah Egenstar u la ai por shi taiew ba ka sorkar kan sa leh ia kine ki jingdawa jongki bad lada kam leh, kin sa shim da kiwei ki lad.Katkum ka jingiathuh u Bah Egenstar, u Chief Secretary u la pan jubab na u Bah Shangpliang halor kane ka kam bad ka dang ap ia ka jubab jongu shwa ban iaid shakhmat lada lap ba ka jingleh jongu, ka long kaba shisha.“Ngi dawa ba ka sorkar ka dei ban sospen shi syndon ia une u ophisar sorkar. Ka ain kam dei ban leh ia u kum u khun khadduh ban ai mon”, la ong u Bah Egenstar Kurkalang.U Bah Egenster u la ong ba ka jingleh jong u Bah Shangpliang ban iadon bynta bad kane ka seng sain pyrthei, ka la pynsuba sniew ba u lah ban leh shiliang ia ki skhim ne ki jingiarap ka sorkar sha ki paidbah.Lah ban kdew ba ka CSWO bad ka TUR ha kane ka sngi Palei ka la phah jingujor ruh sha u Principal secretary ka tnad Personal da kaba dawa ba dei ban thung jingtohkit pyrshah ia ka jingdonkti jong u Bah Shangpliang bad ka seng sain pyrthei haba u dang long kum u ophisar ka sorkar.","Hapoh 1taiew,sospon ia U bah HM Shangpliang: BJYM",https://www.urupang.com/hapoh-1taiewsospon-ia-u-bah-hm-shangpliang-bjym/
"Shillong, 11 Naitung:Ka tnad Legal Metrology kaba dei ban peit ia ka jingthew jingwoh ia ki mar ki mata jong ki nongkhaii, ki kompeni ka la treikam kum ka met kaba duna dkhot met bad ka daw ka long ba ka don hapdeng ka jingduna nongtrei bad kam lah ban treikam ha ka rukom kaba dei ban iarap ia ki paidbah.U Director kane ka tnad u Bah Israel W Ingty haba kren sha ki nongthoh khubor mynta, u la iathuh ba na ka liang jongu, u la ong ba ka tnad ka shem jingeh namar ba ka duna ki nongtrei.“Ngi duna nongtrei naduh ki kyrdan Inspector, kali, bad kiwei ki jingdonkam nalor ka sorkar ka mang pisa duna bha ia kane ka tnad kaba long tang ban siew tulop”, la ong u director.U la ong ba ia mynta la don tang uwei u Inspector ha ka district bad la thoh sha ka sorkar ba kan ai nongtrei khambun ha kane ka tnad. Ka sorkar pdeng ha ka 11th bad 12th Plan ka la ai pisa T.6 klur ia kane ka tnad hynrei iaka pisa la pynlut ban shna ia ki laboratory.Ha ka jingshisha, kane ka tnad ka long kaba donkam bha namar ba ka peit ia ka jingeh jong u luk u lak uba lah ban shah ban bein ha ka thew ka woh ha ki mahajon bad ki kompeni haba ki thied jingthied hynrei ka jingbym don ka jingtip bad ka jingshai ka la pynlong ia ki briew ban shem jingeh ban leit ujor shano bad kumno.Katkum ka jingong u Director kane ka tnad, ki don 495175 ngut ki nongkhaii kiba pynkhein ia ka jingthew bad kiba la shah pynshitom hapoh kine ki san snem kata naduh u 2011-2016.“Ka tnad ka la ioh dain kuna T. 1492100 na ki 49517 ngut ki nongkhaii ha ka jylla hapoh kine ki san snem (2011-17)”, la ong u Bah Ingty.U la iathuh ruh ba watla ka tnad ka don hapdeng ka jingduna nongtrei hynrei lah ban pynlong ia ka jingleit jurip kynsan 5961 sien hapoh kine ki san snem ha baroh kawei ka jylla.U Director u la iathuh ba ki don ar tylli kii Zone ba la phiah ia kane ka tnad, kawei ka East Zone kaba kdup ia ka Khasi Hills bad kawei ka West Zone kaba kynthup ia ka Garo Hills.Ka jingeh kane ka tnad ban leh ia ki kam ka long ka jingduna ka jingmang pisa ka sorkar julla ha kaba mynta u snem ka jingmang pisa ka long tang kumba 6 klur kaba long beit tang ban siew ia ka tulop jong ki nongtrei hynrei kam don pisa ban pynlong ia ki jingialap paidbah ne kino kino ki jingpynshai paidbah.U la ong ba ka long kaba donkam ba ki paidbah kin tip ia ka jingshisha haba ki thied ia ki mar ki mata ba ki dei ban long kiba biang ka jingthew bad ka dor ruh kam dei ban tam ia kaba la thoh ha ka dor die khutia ne MRP bad lada don ne lap ia kiba die tam ia ka dor bad kiba thew duna, ki nongthied ki dei ban ujor da ka jingthoh sha ka tnad ba kan leh ia kaba donkam pyrshah ia kiba pynkhein ia ka ain.U la ong ba katkum ka ain ki nongkhaii ki dei ban wah ia ki dor ki mur jong ki mar ba ki die ha dukan khnang ba ki paidbah kin tip bad iohi.","5 snem, ioh kuna 14 lak, na 4 hajar ngut ba pynkhein jingthew",https://www.urupang.com/5-snem-ioh-kuna-14-lak-na-4-hajar-ngut-ba-pynkhein-jingthew/
"Shillong, 11 Naitung:Ka Joint Action Committee (JAC) jong ki saw tylli ki shnong, Nonghyllam, Umsur, Nongjri bad Kulang kiba hap hapoh jong ka South West Khasi Hills District, kin pynlong ia ka jingiaid paidbah ha ka 14tarik Naitung 2017, kaba dei ruh ka sngi iew nongjri ban pyrshah ia ka jingshah rahbor jong u Bah Ricky Marwein ha ki Khar Bangladesh na ka shnong Umsur.U Bah Nassar Marwein Chairman jong ka JAC, u la ong ba ia kane ka jingiaid paidbah kan sdang na Nonghyllam ha ka por 10.00 baje mynstep bad kin pynkut ha shnong Nongjri kaba dei artad ka sngi iew ha katei ka sngi. Ha kane ka jingialang paidbah kin sa ia rai kumno ban leh na ka bynta ban wanrah ia ka jingshong suk shong sain ha kane ka thain.Ka JAC ka kyntu ia ki riew rangbah bad ki paidbah ba kin ia poi khnang ha kane ka sngi ban ia shim bynta ha kane ka jingiaid paidbah, namar tang ha kine ki ar bnai kiba la leit ka jingshah rabor jong ki briew na katei ka thain ha ki briew na ka Ri Bangladesh ka la jia la ar sien. Ia u Bah Ricky Marwein la rah bor ha ka 8tarik Naitung 2017 na iing sah jong u ha Umsur.Dang ha ka 28tarik Iaiong 2017, ka KSU ka la pynlong ia kane ka jingiaid paidbah ha katei ka thain ban pyrshah ia ka jingshah rahbor jong u samla Dajied Syiemlieh ia kaba la rahbor da ki khar Bangladesh ha kaba la ioh ban pyllait ia u da ki shipai jong ka Bangladesh Border Guard na khappud Meghalaya bad ka Ri Bangladesh.","Ban pyrshah kam rahbor,  khot  jingiaid paidbah ha Nongjri",https://www.urupang.com/ban-pyrshah-kam-rahbor-khot-jingiaid-paidbah-ha-nongjri/
"Shillong, 11 Naitung:U Commissioner ka tnad Transport ka jylla u Bah Israel W Ingty u la ong ba ka sorkar jylla kan pyrshang tyngeh ban pyndep ia ka jaka pdiang bad sangeh bus ne ka Bus terminal ha Mawiong, Shillong ha ka por ba la buh kata ha u snem 2018.Ia kane ka jaka pdiang bad sangeh bus la mang ai pisa da ka sorkar pdeng ha ka jinglut kaban long 48 klur bad ka dang ioh T.12 klur. “Kumba long haduh mynta ka jingiaid ki kam ki jam ka la poi sha ka 50 percent bad la khmih lynti ba ngin pyndep ha ka por ba la buh thong ha ka 2018”, u la ong.U Commissioner u la ong ba ka tnad ka la kyntu ia ka sorkar pdeng ba kan pynlait noh ia ka pisa kaba la dang sah sa T.36 klur ka bym pat pynlait bad nalor kane ka la pan shuh namar kam pat biang.U la ong ba hadien ba ka pyndep ia kane ka jaka sangeh bad pdiang bus, kan pynkham aram ia ka jingkhapngiah jong kane ka nongbah kaba iakynduh jingeh na ka jingsahkut kali kaba syllang bha.Kane ka jaka pdiang bad sangeh bos kan ngiam kumba 200 tylli ki bus ki trok ha katei ka jaka.","Ka jaka pdiang bad sangeh  bus ha Mawiong, ha U 2018",https://www.urupang.com/ka-jaka-pdiang-bad-sangeh-bus-ha-mawiong-ha-u-2018/
"Nongpoh, 11 Naitung:Ki lai tylli ki kyn-hun sengbhalang hapoh ka Jylla kiba kynthup ia ka Hynniewtrep National Youth Front (HNYF), Ri Bhoi Youth Federation (RBYF) bad Federation of Khasi Jaintia & Garo People (FKJGP) ki la rai ban pynlong da ka jingialang paidbah ha ka 13 tarik mynta u bnai ha MUDA Complex Nongpoh.Haba pyntip sha ki nongthohkhubor, u Bah G.H Kharshanlor, President ka HNYF Sengkmie, u la ong ba ka daw kaba la pynlong ia kine ki lai seng ban pynlong syndon da kane ka jingialang paidbah ha Nongpoh, ka dei ruh halor ka nongrim jong ka jingthmu ka sorkar ban wanrah ia ka Lynti rel sha ka Jylla, hynrei khlem da lah pat ban pyntreikam ia ki kyndon ain ki ban tehpyrkhing ia ka jingioh laitlan jong ki mynder ban rung sha ka jylla.Kumta haba iadei bad katei ka jingialang paidbah, na ka liang u Bah G.H Kharshanlor, u la kyntu ia ki paidbah ha ka Distrik ba kin wan ban iashimbynta khang ba yn ioh ban iathir bha halor kane ka jingthmu ka sorkar ban wanrah Lynti Rel sha ka jylla.","13tarik, ka jingialang paidbah ban pyrshah lynti rel ha Nongpoh",https://www.urupang.com/13tarik-ka-jingialang-paidbah-ban-pyrshah-lynti-rel-ha-nongpoh/
"Shillong, 11 Naitung:U President ka KSU u Samla Lambokstarwell Marngar ula ong kat nang thwet ia ki dkhot, katta ka nang pyntyrha iaka seng ban iakhun bad ka jingïaleh kan dang jur nangne shakhmat bad wat ki dkhot kiba shah kem kila phah iaka kyrwoh ba ym dei ban dawa pyllait noh ia ki na phatok hynrei dei ban ieng ban dawa na ka bynta ka ishu jong ka jaidbynriew.Haba kren mynta ka sngi, ha ka jingialang pyrshah lynti rel ha ha iing dorbar ha Umrynjah, u President ka KSU u la ong ba ka KSU kala iaid nyngkong ha ka lynti kaba jai jai hynrei ka sorkar kala sdang ban hiar thma ia ki dkhot jong ka seng kan nym pyndem na ka bynta ka dawbah jong ka ri bad ka jaidbynriew.U la ong ba ka sorkar kala pynpaw ba kam treh ban iakren bad ka KSU namar ba kadei ka seng kaba leh ia ki kam be-ain, hynrei ka KSU ruh ka kwah ban kren shai ba kam shym la jied iaka lynti jong ka jingiaumsnam ne ban kieng atiar.Ula ong ba ka la mih ha ki lad pathai khubor ba ka HNLC kala tyrwa ban ai ia ki bom IED sha ki dkhot ka seng ban pyrshah lynti rel, na ka liang u Myntri Rangbah ka jylla ula ong ba dei ban phah tohkit ia kane ka kam, hynrei ka KSU kam sngew phylla shuh ia kum kine ki kyntien ba kin mih na ka sorkar namar ha ki snem kiba mynshwa ruh kila don teng kum kine ki jingpharep.Watla ki dkhot ki la shah kem ka KSU kam shym la sngap jar hynrei mynta kan leit ban pynlong iaki jingialang paidbah ha kylleng ki jaka long katba long ne jia katba jia bad ban pan ka jingkyrshan na ki paidbah ba ieng tylli kawei ban pyrshah jur iaka jingwan ka lynti rel katba ym pat lah pyntreikam ia ki ain kiban pyrkhing iaka jingwan ki bar jylla bad ki mynder ri.“Lada ka sorkar ka khot ne kam khot iakren, ka KSU kan nym sngeweiei, namar ka seng kam shym la pynlong jingïakhih ba ka kwah ban ïakynduh ne iakhublei kti bad u Dr Mukul, hynrei ka KSU kan iaid shakhmat beit ban dawa ban pynsangeh iaka lynti rel kaba long ka jingdawa kaba shong nongrim na ka bynta ban iada iaka jaidbynriew”, u la ong. Katba u General Secretary ka KSU u samla Donald V Thabah ula ong ba ka KSU kala pyrshah iaka lynti rel naduh ki por ba mynshwa haduh kane ka khyllipmat kaba mynta bad ka seng ka ieng rasong ban ieng pyrshah iaka lynti rel.Ula ong ba ka jaidbynriew kala shah ïuhroit la ka long ha ka khaii pateng, ka shongkha shongman, ka iohkam iohjam bad kumta ter ter.Kumjuh u u Secretary barim ka Mawsiatkhnam u bah KW Lyngrah ula ong ba ka tnad rel kala shu leh donbor ha kaban shna iaka lynti rel ha kaba kala wan ban sieh ia u pud u sam ha ka jaka jong ki nongshong shnong khlem da ioh jingbit shwa na ki trai jaka bad kala iaid lait ruh na ki bor shnong.Ha kane ka jingialang paidbah la iadonlang u Rangbah Shnong ka Umrynjah u Bah S Khongwir, u Secretary barim ka Mawsiatkhnam u bah KW Lyngrah, ki nongialam bad ki dkhot jong ka KSU na ki unit bad circle bapher bapher bad ki paidbah ka thain Umrynjah bad Mawsiatkhnam.","“Ka KSU ka iakhih, kam kwah  ia khublei kti bad u Mukul”",https://www.urupang.com/ka-ksu-ka-iakhih-kam-kwah-ia-khublei-kti-bad-u-mukul/
"Nongpoh, 14 Naitung:Ha kawei ka jingjia pluhding kaba la jia mynta ka step ha ka shnong Baridua, Ri Bhoi District, ha kaba haduh 7 tylli ki dukan die jhur kiba don ha katei ka shnong ki la kylla dpei, hadien ba ka ding kaba shyrkhei ka la klang bad bam duh ia baroh ki tiar ki tar kiba don ha kitei ki dukan shnong.Katkum ka jingiathuh da u Bah Ioanis Narleng, Rangbah Shnong ka Baridua, la ong ba katei ka jingjia ka la jia mynta ka step ha ka por 1 baje ei mynstep bad ha kane ka jingpluh jong kitei ki dukan ar tylli napdeng kitei ki dukan ki dei jong ka Kong Mitilda Lyndem bad Kong Merilinda Majaw kiba dei ki nongshong shnong ka Baridua, katba kiba sah na kitei pat ki dei ki dukan jong ki bar jylla kiba wan ban sahwai ha Baridua.U la iathuh ruh ba ia daw jong ka jingpluh jong kitei ki dukan ym lah ban tip namar ka la jia ha ka por shiteng synnia, hynrei kane ka jingpluh jong kitei ki dukan ka la wanrah shisha ia ka jingduhnong kaba khraw ia ki trai dukan, namar baroh ki tiar ki tar bad ki jingdon jingem ha kitei ki dukan ki la kylla dpei lut.Da ka jingpoi kham kloi da ki kali pynlip ding na Assam, khyndiat la lah ban tehlakam noh ia katei ka ding kaba la klang bad sdang ruh ban pur sha kiwei pat ki dukan kiba don ha katei ka jaka, namar ha kane ka jaka ki don haduh 20 tylli ei ei ki dukan.Tang mar iatip halor kane ka jingjia, na ka liang ki Pulit ka Khanapara Police Station ha ryngkat ka ki pulit ka Assam ki la wan ban jurip bad ban tohkit bad ban wad ia ka daw kaba la pynlong ia kane ka jingpluh kitei ki dukan ha Baridua.","Bam shngiam ka ding, ia 7 tylli  ki dukan shnong ha Baridua",https://www.urupang.com/bam-shngiam-ka-ding-ia-7-tylli-ki-dukan-shnong-ha-baridua/
"Shillong, 14 Naitung:U Lamphang ka Iing dorbar u AT Mondal mynta ka sngi, u la iathuh ba ka sorkar ka la mang pisa T. 95 klur na ka bynta ban shna ia ka Iingdorbar thawain kaba thymmai ha Mawdiangdiang ha ka jingheh kaba 80 akar.Ia kane ka iing dorbar thymmai yn sa ioh ban pynlong dorbar hadien ar snem shiteng ne 30 bnai kaba la buh por ban pyndep ia ka.U Lamphang u la iathuh ba ia ka jingthaw ne dro dur ia kane Iing dorbar la aiti ha ka kompeni Design Associate kaba dei na Noida, New Delhi.Katkum ka jingiathuh u Mondal, la buh thong ba ka jingpyndep ban shna ia ka dur ne design ia ka iing dorbar thymmai kan long ha u Nailur mynta u snem kata ar bnai bad hadien kane, yn sa sdang sa ka kam ban shna ia ka iing, kaban sa khot tender wut wut.Ka jingtei ia kane ka iing dorbar kaba thymmai kan long shwa ha ki ar bynta kata kynthup ia ka Iing ban pynlong dorbar , bad kawei pat ban shna ia ka Secretariat. Katba ia kiwei kum ka jaka sah u Lamphang, ki nongtrei, bad kiwei ki jingdonkam yn sa leh ha ka bynta kaba ar.“Ngi la buh por ban pyndep ban dro dur ha u bnai Nailur, bad hadien kane ngin sa khot tender ban shna ia ka iing kaban sdang noh mar ia dep ia ka jingdro dur”, la ong u Lamphang haba kren sha ki nongthoh khubor mynta ka sngi.U Lamphang u la iathuh ba T.20 klur lah dep mang pisa ka sorkar jylla na ka bynta u snem bad ha ka dorbar ban wan kan sa mang pisa shuh na ka bynta kane ka kam.Katkum ka jingong u Mondal, ka jaka kaba pynlong ophis mynta ha Khyndai Lad, yn sa ai jingmut sha ka sorkar jylla ba kan shna noh kum ka Museum ban long ka jaka jngohkai jong ki briew hadien ba la dep ia ka iing thymmai ha Mawdiangdiang.Lah ban kdew ba ka iing dorbar ka Meghalaya ka la kylla dpei ha u snem 2011 bad naduh katei ka snem, ka jylla kam pat don iing dorbar la kajong ban shong dorbar hynrei la shu shim wai ia ka iing kaba don ha Rilbong.Ka High Power Committee ka iing dorbar kiba rim ki la jied bun tylli ki jaka hynrei la pynkylla biang ia ka rai na ka por sha ka por. Ha ka jingshisha, la dep buh mawnongrim ruh ban shna ia ka ha Upper Shillong ha jaka ka tnad ka rep ka riang da u Lat ka jylla hynrei kham hadien la pynkylla noh bad mynta ka sorkar ka la pynskhem ban tei beit ha Mawdiangdiang.","T.95 klur, yn shna Iing dorbar  thawain ha Mawdiangdiang",https://www.urupang.com/t-95-klur-yn-shna-iing-dorbar-thawain-ha-mawdiangdiang/
"Nongpoh, 14 Naitung:Naduh ba ki dkhot ka Khasi Student Union ki la leit ban hiarthma nongtrei ka Lynti Rel da kaba pynjulor ruh ki mashin kiba dang pyntrei ha katei ka jaka, ha kaba naduh katei ka por ba la jia katei ka jingshah hiarthma bud sa ka jingshah kem ki dkhot ka KSU, la mih shibun ki huri hura hapoh ka Distrik kat haduh ba ka la ktah shisha ia ka shongsuk shongsain ha ka Distrik hi baroh kawei.Naduh ba la jia katei jingshah hiarthma, haba u Nongthohkhubor U Rupang ula ioh ban iakren bad ki katto katne ngut ki riew paidbah hapoh ka Distrik, ki la pynpaw ia ka jingsngewkhia kaba jur, namar kat kane ka saw ka sian kaba la pynkhih phaloh ym tang ha ka Distrik, hynrei ha ka jylla hi baroh kawei, pynban wat tang uwei napdeng ki nongmihkhmat paidbah napoh ka Distrik, uba mih shakhmat ban iakren halor kane ka phang.Ka long shisha kaei kaei kaba sngewkhia ban iohi ia ka jinglong jong ki nongmihkhmat jongngi, ha kaba ki heh nia tang ha ka por ialap Ilekshon bad kaei kaba la pynlong ianga ban kren ia kane ka dei ruh hadien ba la lap ba ha ka por ba ki paidbah ki donkam shisha ia ka sur jingkyrshan na ki nongmihkhmat ban iakren halor kane ka mat, pynban ki jah klep bad ialeh ialade ban rieh khlem da pynpaw sur ei ei, ka dei ka jingkren kaba la iohsngew na kiba bun ngut ki riew paidbah.“Ngam lah shuh ban mutdur, kum ka Distrik kaba don haduh 5 tylli ki Konstitwensi bad 5 ngut ki nongmihkhmat paidbah, kiba kynthup ia u Dr. D.D Lapang na Nongpoh Constituency, u Dr. Celestine Lyngdoh na Umsning, u Ma Ngaitlang Dhar na Umroi, u Bah Lamboklang Mylliemngap na Jirang bad u Bah Julius K. Dorphang, uba dang don mynta ha phatok na Mawhati Constituency, ha kaba kat kine ki nongmihkhmat kiba ngi la don, kiba kum ki paidbah ki ap khmieh lynti ba kin iatai na ka bynta ki jingeh kaba la kynduh da ka Ri bad Jaidbynriew, hynrei haba poi kum kane ka por kim kren ei ei bad ka pynpaw pynban ba ki tieng wat tang ban ang ia ka shyntur hakhmat u Dr. Mukul Sangma” ong uwei na ki rangbah bym kwah ban pynpaw kyrteng.Lada ka long ha kane ka rukom, ka long shisha ka jinglehrain kaba khraw ia ki nongmihkhmat napoh ka dong Ri Bhoi jongngi bad haba kumne tharai kim lehrain ban wanmih sha ki paidbah ynda la poi ka por ba kin wan ban ialap Ilekshon, katba ha ka por ba ki paidbah ki donkam ki jah rngai bad ki kiar ban iatai bad ki paidbah halor ka jingeh kaba la iakynduh da ki paidbah.Toi ha ka jingiakren, lah ne ym lah lada iakren ia kano kano ka jingeh kaba la iakynduh da ki paidbah, hynrei ban iakren bad pynshai ka long kaba donkam haduh katta katta, hynrei ban shu sngapjar ha kane ka rukom te ka long pynban ka jinglehrain ban long nongmihkhmat, namarkata nga kyntu iaphi ki nongmihkhmat ban phin wan shakhmat haba ki paidbah ki donkam ka jingiarap, ym ban rieh sha kyndong bad mih pyrthei tang ha ka por ialap Ilekshon ban wan kular kai ia ki paidbah bapli, u la bynrap.",“Ym don uba nud ban kren Lynti Rel”,https://www.urupang.com/ym-don-uba-nud-ban-kren-lynti-rel/
"Shillong, 14 Naitung:U MLA ka Mawhati uba la shah kynnoh leit beijot ia ka khynnah rit, u la shah weng noh na ka jinglong dkhot ka Privilege Committee ka Iing dorbar thawain ka jylla bad kumjuh ruh na ka Committee on Subordinate Legislation ka Assembly.U Lamphang ka iing dorbar u AT Mondal u la iathuh mynta ka sngi, ba ia u Bah Julius K Dorphang la weng ruh naduh kham mynshwa na ka kam chairman ka Committee on Scheduled Caste and Scheduled Tribe hadien ba u la shah pynngat mukotduma halor ki kam runar jongu.Katkum ka jingong u Lamphang, ka jingbuh dkhot ia u ha ka Privilege Committee bad ka Subrodinate Committee ka long hadien ba kumba ju long ki shu pynthymmai ia ki dkhot man ka snem ha u bnai Naitung bad ki klet ban weng ia ka kyrteng jongu bad hynnin ka sngi, ki la weng noh ia u na ka jinglong dkhot na baroh kine ki committee ka Assembly.Kane ka jingweng noh ia u na kine ki committee ka long ruh shi bynta hadien ba la mih pyrthei ha ki lad pathai khubor bad kumjuh hadien ba ar tylli ki seng bapher bapher kynthup ka CSWO, ka TUR, NGN, KHNAM bad kiwei ki la ki la aiti da ka dorkhas ba dei ban weng noh ia u Bah Dorphang na kine ki komiti namar ba u dang don ha ka jingbishar ka ain namar ki kam runar ba shyrkhei.Wat ka Chairperson ka Commission for Protection of Child Rights ka Kong Meena Kharkongor ka la pynpaw ia ka jingsngew kyndit halor ka jingpaw kyrteng u MLA ka Mawhati ha kine ki Committee haba u dang don uwei uba la shah pynngat ha ka ain POCSO Act.“Ngi la weng ia u na ka jinglong dkhot jong baroh ki Committee”, la ong u Lamphang u AT Mondal mynta ka sngi.Ia ka jingpynbna halor kane la pynmih hynnin ka sngi ka 13 tarik Naiung.U la ong ba ia ka jinglong chairman jong u ia ka Committee on Scheduled Caste and Scheduled Tribe la weng naduh kham mynshwa.“Mynta um dei shuh u dkhot jong kano kano ka Committee”, la bynrap u Lamphang.","Shah weng U Bah Julius kum u dkhot  ka PC, Chairman ka SCST Committee",https://www.urupang.com/shah-weng-u-bah-julius-kum-u-dkhot-ka-pc-chairman-ka-scst-committee/
"Shillong, 14 Naitung:Na ka liang jong ka Association for Democracy and Empowerement (ADE), kaba don ha Tura, ka kyrshan radbah, halor ka jing pyrshah lynti rel jong ka Khasi Students Union lem bad kiwei ki sengbhalang bad ka ADE, ka kren shai ba ka sorkar ka dei ban sngewthuh ia kaei ka jingsngew kaba shisha, kaba don ha lyndet jong katei ka jingiakhih.Ka ADE, ka kren shai ba ka mat, kaba don hangne, kam dei satia halor ka lynti rel, hynrei ka dei halor ka lad ban khang ia ka jingtuid ki bar Jylla, kaba ki la dawa ha ka nongrim jong ka Inner Line Permit (ILP) bad katei ka seng, ka ong ba ka jingiakren, ka laid halor ka phang la bunsien, kum ki khyrdop talasi bar Jylla, ka jing pynrung kyrteng ia ki nongshang pyrthei bad kiwei kiwei, hynrei katei kam treikam satia haduh ha kine ki sngi.Katei ka seng, ka ong ba ka sorkar, ka dei ban sangeh noh shisyndon ia kane ka phang bad kan dei ban wan rah, da ka mat kaba shai bha, da ka jing ia syllok bad ki kynhun seng bapher.Ka ADE, ka pynsngew ruh halor ka jingduh jingjulor ka thain Mendipathar, na ka daw jong ka jingpun lynti rel bad ka iathuh ba katei ka kad rel, kaba don ha Mendipathar, kaba don ha khappud jong ka Assam, kam don jingmut eiei ruh em, namar ka don tang kawei ka rel, kaba iaid na Mendipathar sha Guwahati bad u paidlang jong ka Garo Hills, um ioh jingmyntoi eiei satia na katei ka kad rel kaba don ha katei ka jaka bad ka seng, ka ong ruh ba la lap pynban tang ki kam tuh kam thiem, ki kam pyniap briew, ki kam shait kynthei kiba jia sha katei ka thain ba don kad rel.Ka ADE, ka dawa ia ka sorkar Jylla, ba kan iakren noh mardor bad ki sengbhalang, hynrei lada jia ba ka dang iai bteng ban leh mynthi, kumta katei ka seng, kan shim bynta lang ha ki jingiakhih pyrshah rel ha ki sngi ki ban sa wan, ki ban ktah ia ka Jylla baroh kawei, ong ka kyrwoh na U Dalseng Bira Ch. Momin, President, ADE.","Bun ki kam ia pyniap ki kam shait  kynthei sha kad rel, ong ka ADE",https://www.urupang.com/bun-ki-kam-ia-pyniap-ki-kam-shait-kynthei-sha-kad-rel-ong-ka-ade/
"Shillong, 14 Naitung:Ka Congress ka lah ban rah suk ha ka elek-shon CEM ka GHADC ka ba long ha ka 18 tarik mynta u bnai. Haba ia kren bad u Rupang u kyrtong CEM ka Congress u Boston Marak u la ong ba kumhba ka long haduh mynta katei ka seng ka don haduh 16 ngut ki MDC kiba la pynthikna ba kin don ha ka liang jong u hynrei u la ong ba kin dang don sa kiwei pat ruh ki ban dang wan ia soh, “Nga la thikna ba ngin jop lypa ia ka shuki CEM” ong u Boston Marak haba ia kren bad u Rupang.La kylli na u Boston hato iano ka Congress kan pynieng kyrtong ban long u Chairman ka GHADC, haduh mynta u la ong ba kim pat shim rai satia bad kin dang hap ban pynbeit ha ka jingialang jong ki lashai ne la shingi, “Ngin dang hap rai ha ka jingialang iano ban pynlong Chairman hynrei ia ka shuki CEM te ngi la thikna ba ngin jop ma ngi” u la ong.U Rupang u la ioh ban ia kren ruh bad u MDC ka NPP uba dei u Dy.CEM barim ka GHADC u Augustine Sangma. Ha ka jingiakren bad u bah Augustine u la ong ba haduh mynta um pat thikna satia la un leit thep vote ne-em ha ka elekshon CEM, “Ka jingkam u Boston ba u don 16 ngut ka lah ban dei ka jingshisha, nga ialade ruh ngam thikna la ngan leit thep vote ne-em ha ka elekshon CEM” ong u Augustine uba la kren tlot lypa ia ka jingdon briew ka NPP. La kylli na u Augustine balei u kren artatien kumta hato u don jingmut pynban ne ban mih noh na ka seng NPP , “Haduh mynta nga dang dei hi u MDC ka NPP hynrei ia ka jingleit thep vote ngam sngewthikna ban leit” u la ong.U Rupang u la ioh ia kren ruh bad katto katne ngut ki MDC kiba don ha ka liang ka NPP hynrei kitei ruh ki la pynpaw kajuh ka sur kaba ki la kren lypa ialade bad ki la ong ba ka shuki CEM kan leit beit hi sha u Boston. Haba pyrshang ban wad ia ka daw katei ka jingkren tlot jong kila sngewthuh ba ka dawbah ka dei ba kim mon ia u kyrtong CEM ka NPP ba mynta u Sukharan K Sangma.",Lah ban rah suk ka Congress  ha ka elekshon CEM ka GHADC,https://www.urupang.com/lah-ban-rah-suk-ka-congress-ha-ka-elekshon-cem-ka-ghadc/
"Shillong, 14 Naitung:U President rangbah ka KSU u samla Lambokstar Marngar, u la ong ba ka KSU ka la ioh ia ka shithi mynta ka sngi ba ka sorkar ka khot ia kren ha ka 19 tarik mynta u bnai; hynrei haduh mynta ka KSU kam pat shim ia kano kano ka rai la kan leit ne em sha katei ka miej jingiakren bad ka sorkar.U samla Marngar u la ong ba ka mat ba ka sorkar ka la khot ban ia kren ka dei halor ka aiñ pyrkhing mynder kaba ka la ai kyrteng kum ka Comprehensive Mechanism bad kam don eiei ka mat kaba ia dei bad ka jingiakhih lynti Rel.“Haduh mynta ngim pat shim rai eiei la ngin leit ne-em sha katei ka jingiakren, ngim pat treh eie ban ong mynta la ngin leit ia kren ne-em” ong utei u President ka KSU haba ia kren bad u Rupang lyngba ka phone.Haba ia kren pat bad u President ka FKJGP u bah Welbirth Rani lyngba ka phone u la ong ba ki la ioh jingtip ia katei ka jingkhot ia kren ka sorkar bad ki la rai ban leit ia kren bad ka mat ba la khot ka dei halor ka Comprehensive Mechanism.U General Secretary ka HNYF u bah Sadon Blah ruh haba ia kren lyngba ka telephone u la ong ba la ioh jingtip bad la rai ban leit ia kren. Lah ban kdew ba katei ka jingkhot ia kren u myntri rangbah ka dei ia baroh ki 13 sengbhalang kiba la donlang ha kajuh ka kynhun ha ka por ia khih ILP. La sngewthuh ba ha katei ka jingiakren kan don ruh ka bynta ban ia kren na ka bynta ka lynti rel.Mynta ka jingialang lynti rel ka KSU ha SohraLashai ka sngi ka 15tarik u naitung ka KSU Sohra Circle kan pynlong ia ka jingialang ha iew Sohra ka ban sdang naduh ka por 12 baje shiteng sngi. Haba ia kren bad u Rupang u President ka KSU Sohra Circle u bah Shem Synrem, u la ong ba la pyntip lut ia baroh ki dkhot ka KSU ha ka thaiñ Sohra bad la pynlong khnang ia ka jingialang lashai ka sngi namarba ka dei ka sngi iew bad baroh ki shnogn na kyndong ka thain ka Sohra ki wan iew bad kin iohsngew lut ia ka jingpynshai ki nongialam ka KSU ki ban wan na ka Sengkmie kiba kynthup ia u samla Donald V Thabah General Secretary.","Ym pat lah rai ka KSU, la yn  leit ia kren ne em bad ka sorkar",https://www.urupang.com/ym-pat-lah-rai-ka-ksu-la-yn-leit-ia-kren-ne-em-bad-ka-sorkar/
"Mairang, 16 Naitung:U syiem bad ki myntri ryngkat bad ka hima nongkhlaw baroh kawei kin rakhe ia ka lyngkhuh sngi iap kaba 182 jong u Syiem tirot Sing ha Mairang ha ka 17 tarik mynta u bnai ka ban sdang naduh ka por 10.30 mynstep. Ha kane ka jingrakhe la khot la wer ia ki khun ki hajar jong ka hima bad ia ki paid khasi khara ban ia snoh kti lang kum ka dak jong ka jingiatylli bad burom ia une u khla wait u ba la aiti lade na ka bynta ka Ri bad ka jaidbynriew, na ka liang u syiem bad ki myntri kila dep pynkhreh na dong sha dong ia ka jingrkahe ia kane ka sngi sah kynmaw.Ha katei ka sngi nalor ka jingleit buh syntiew ha u Mot Tirot, ka jingialang paidbah, kin don ruh ki prokam la riti, kiba ki khun samla ki don ban pyni sha ki paidbah ia ki jingriew spah ka riti ka dustur khun khasi khara jong ka hima nongkhlaw, kin don ruh ki jingrwai ba la tip kum ki sur na krem Tirot kiban pynkyndeh mynsiem na ki khynnah skul bad ki kaitor ba pawnam ka Ri, kum u Bah Banker Kharkongor, Anthony Jana, Bah Kulshan Rani, kong Adalyne Khonglam, kong Bateithymmai bad kiwei kiwei.Ka Hima ka la pynkhreh ruh ia ka iew tynrai kaba ki paidbah kin nym khuslai ia ka bam ka dih ha ba kin wan ban ia rakhe lang ia kane ka sngi kunmaw burom, yn sakhi lang ia katei ka sngi da ka jingiadon lang u Bah Ronnie V Lyngdoh Myntri ba dei peit ia ki riti dustur ka sorkar jylla,U Bah Kennedy Khyriem Parliamentary Secretary ka tnad jngohkai pyrthei, ki MLA, ki MDC ki ophisar sorkar, ki para Syiem bad ki Lyngdoh na kiwei pat ki hima.Halor kane ka jingrakhe, u Syiem bad ka dorkar, ki la rai ba ka jingrakhe kan nym long tang ban pyndep rukom, ne ban pynlong tang kum ka tamasa ia katei ka sngi ba khraw, na ka liang jong ka hima ka kwah ban ban iohi ba haduh katno ki khun ki hajar jong ka hima ki sngewthuh ia kane ka sngi bad ruh ki khynnah pule, lane ki long dien kin tip bniah sha phang une u syiem ba khraw u ba la rah la ka wait ka stieh ban ia khun pyrshah ia ki pahreng da ka thma ka shuwar.Ha kine ki khyndiat taiew kiba la dep u Syiem bad ki myntri ki la leit ban hiar sha ki khappud Assam ban ker ban da ia la u jong u pud u sam, ioh don kiba wan tam pud, lada don kiba wan tam pud na ki wei ki jylla, na ka liang jong ka hima Nongkhlaw kan nym ailad ba kan don ka jingwan tam pud, sha u pud u sam jong ka hima.U Syiem bad ki myntri jong ka hima ha kine ki sngi, ki la leit hiar da lade ban rung sha ki krem ki kroh kiba u Syiem Tirot Sing u la ia syllok jar jar bad la ki jong ki shipai ki swar kumno ban ia khun pyrshah ia ki ktang suloi jong ki phareng, namar kane ka jingiakhun ka long da ka buit ia khun thma ha ki khlaw ki btap bad ka hima ka la leit ban jngoh ia ka Krem Tirot kaba don ha Umthlu-khyrdop bad ki sawdong jong kane ka jaka.Ha kane ka jingleit jurip jong u Syiem bad ki myntri kila lap ia u wei u Mawbynna u ba don main rangbah u ba la pynieng kumba shipda maw ha khmat jong ka krem Tirot ha Umthlu, khyrdop ha shnong Nongkhla bad ki tymmen ki san jong kane ka shnong ki la iathuh ha kiba khraw jong ka Hima ba ia une u maw bynna la pynieng da u Tirot Sing ha lynti ha shuwa ba un leit sla lum Sohmylleng ban leit ia kren ia suk bad ki phareng hapoh ka jingialam jong u Kaptain English, hynrei u la shah shet pynban, ha ka jaka ba ki phareng kin ia kren ia suk kumba ki la phah ktien, ki la kem pynban ia u bad rak bak sha Dhaka ban set byndi hangta.Une u Mawbynna u ba jrong kumba 12 phut ei ei ka dei na ka daw jong u jumai ha u snem 1897 u la thiah kynriang, ha kane ka jingkhynniuh jumai bah ka la pynlong wat ia ka krem Tirot ruh bad ki kamra kiba u Tirot Sing u pyndonkam, ki la dam syndah noh. Na ka liang jong ka Hima, ki la shim ia ka rai ba u Syiem bad ki myntri kila rai ban dang wad shuh shuh sa ia kiwei kiwei ki dak ki shin ba la buh dak da u Syiem Tirot ha ka hima bad ki long dien kin tip sha phang une u syiem ba khraw, ong ka kyrwoh jong ka Tirot Sing Death anniversary Celebration Committee, Hima Nongkhlaw.Ha kawei pat ka khubor, na ka liang jong ka Dorbar ki Khlieh Nongsynshar ka Ri Hynniewtrep, ka pynsngew ba ka 17tarik Naitung 2017, ka dei ka sngi rakhe ia jingdap 182 snem ka sngi iap u Syiem Tirot Sing Syiem, Syiem Hima Nongkhlaw, uba la iap ha byndi ha Dhaka halor ka nongrim ban ioh ban pynneh bad ban pynsah ia ka jingsynshar Khasi kaba laitluid, bad katei ka thong ka jong u Syiem Tirot ka dang iai im haduh kine ki sngi.Katei ka dorbar, lyngba U bah John F Kharshiing, ka ong ba kine ki sngi ki dei ki por ka jingtynjuh kaba shyrkhei ha kaba ki sbai bun rong jong ka pyrthei ki pynmatlah, pynsakma bad pynbakla ia ki khun ki hajar ha ki kyrteng bad ki dur kiba bun rukom bad ka wan rah ia ka jingma ba ngi lah ban duh noh syndon ia ki hok tynrai jong ngi, khamtam ha kaba iadei bad ka jinglong trai halor ka khyndew ka shiap, bad kiwei kiwei. “Ngi ngeit ba phi ia tip baroh ba ki don palat spah tylli ki ain ba la pynjari naduh ba kha ka Ri India, kiba ap ban pynmadan ia ngi lada ngim sngewthuh bha kumno ban iada ialade da ki ain kiba skhem bad lada ki hok jong ngi kim paw ha kaba shai ha ka Riti Synshar ka Ri India” ong U bah Kharshiing.“Ngi donkam ban kyndit bynriew ha shwa ban dier ka por, ngi dei ban im sngi ban ieng ha ka nongrim ki Riti Dustur jong ngi ia kaba ka history ka sakhi ba u Syiem Tirot Sing Syiem u la ieng ban ialeh ban pynneh ia ka jinglaitluid jong ka synshar u khasi ha kine ki lum ba thiang jong ngi, da kaba u rai ban iap ha byndi ha Dhaka ban ia kaba long u Syiem mraw” ong shuh ka kyrwoh.Katei ka kyrwoh, ka ong shuh shuh ba bunsien la juh shah kylli ha kiba bun, ia ka jingiapher ki nongrim jong u Syiem Tirot Sing Syiem, Syiem Hima Nongkhlaw 182 snem mynshwa bad ka nongrim u Syiem Wickliff Syiem, u Syiem Khynnah, Hima Nongstoin, ha u snem 1947-48 (64 snem) mynshwa bad ula ong ba ka dei ka pateng jong ka juk mynta ban shim khia ban wad bad ban ngam jylliew ban long kiba smat ban pule bad ban sngewthuh ia kitei ki nongrim jong kitei arngut ki riew khraw.“Haduh kine ki sngi ngi dang iai don ha ka jingialeh kaba shyrkhei, ym shuh da ka wait ka stieh hynrei ngi don mynta ha ka juk jong ka thma ki ain kiba mih na kibor Sorkar India kiba khreh ban nguid im ia ki ain jong ka Riti ki Dustur u Khasi” ong ka kyrwoh U bah Kharshiing.Ha ba kum kane ka por katno ka long kaba donkam bha ban ioh ki nongmihkhmat kiba sngewthuh kiba skhem jingmut ban iada ia ngi katkum ki nongrim synshar laitluid u Khasi kumba la kdew nuksa da u Syiem Tirot Sing Syiem, Syiem Hima Nongkhlaw bad u Syiem Wicklieff Syiem, Syiem Khynnah Hima Nongstoin, ong shuh ka kyrwoh khubor.","Hiar U Syiem Nongkhlaw, ban ker  ia u pud u sam sha khappud Assam",https://www.urupang.com/hiar-u-syiem-nongkhlaw-ban-ker-ia-u-pud-u-sam-sha-khappud-assam/
"Shillong, 16 Naitung:Ka elekshon ban jied ia u President kan long lashai ka sngi ha kaba ki MLA bad ki MP ka ri kin iashim bynta ban jied napdeng ar ngut, kynthup u kyrtong ka NAD u Ram Nath Kovind bad ka kyrtong ka UPA ka Meira Kumar.Haba twad jingmut na ka UDP, la iathuh ba haduh mynta kam pat shim ia ka rai iano ban kyrshan hynrei la sngewthuh ba la aiti ha ka mon laitluid jong ki MLA iano ban jied napdeng kine ki ar ngut ki kyrtong.U general secretary ka UDP u Dr Jemino mawthoh haba kren mynta ka sngi, u la iathuh ba ka party kam pat iakren kumno bad iano ban jied hynrei la shu ai mon laitluid ha ka mon shimet jong ki MLA iano ki ibit ban jied.Hynrei ban leit thep vote, ka UDP kan iashong jingialang shwa lashai ka sngi por 11 baje mynstep bad ha kane ka jingialang lah ban shim ia ka rai iano ban kyrshan. “Ngi la iapynsngew kumto, ha kaba u President jong ka party ruh u la ong kumta hynrei ngi la ai laitluid ia ki MLA ban jied tangba ngin don ka jingialang lashai mynstep shwa ban leit thep vote”, la ong u Dr Jemino Mawthoh.Kham mynshwa, u President ka UDP u Dr Donkupar Roy u la ong ba ha u shimet, u kham lah ia u Kovind ban ia ka Meira tangba kan shong ha ka party iano kan rai.Katkum ba paw, ka UDP kam don kano kano ka jingmut kaba iatylli iano ban jied namar ba ki don ki bym sngew tynnad ia u kyrtong ka BJP bad don ruh ki bym sngew kwah ia ka kyrtong ka Congress. Ka HSPDP ka la pynbna kham mynshwa ba kan nym iashim bynta ha kane ka elekshon jied president namar ba ka pyrshah ia ki kyrtong jong baroh ar tylli kine ki party.Lada duna Vote ka Meira, yn don ki MLA Congress ki ban shah sosponKiwei ki lad khubor, ki iathuh ba ka seng Congress ha kane ka jylla ka la ioh lum bun ki jingtip bad ki jingujor ha kine ki sngi shaphang ka jingsdang ki MLA jong ka ban pyrshah seng bad ka jingai dak jong ki ban phet seng noh shuwa ka elekshon 2018. Katei ka seng haduh mynta ka dang sngap jar jar bad kam pat kynthoh eiei halor katei ka jingtip ba ka la ioh lum hynrei ki tyllong khubor ki la iathuh ba katei ka mynta ka la shim da kawei pat ka sienjam kaba jar jar da kaba buh pyrman ha kane ka elekshon President ka Ri ka ban long lashai ka sngi ka 17 tarik u naitung.Ki tyllong khubor ki la iathuh ba ka seng Congress ka la ioh jingtip ruh ba kin don ki MLA jong ka ki ban ym kyrshan ia ka Meira Kumar hynrei kin thep vote sha u kyrtong ka NDA u Ram Nath Kovind, kumta la ong ba katei ka seng kan peit bha dngong ha kane ka elekshon la ka vote ba ka Congress ka dei ban ioh na kane jylla kan ioh shisha ne-em kumba ka la dep kheiñ lypa. La iathuh ba ki la don katto katne ngut ki MLA kiba katei ka seng ka la suba jur ba ki lah ban dei kiba pyrshah seng bad la ong ruh ba lada jia ba ka vote ba ka Meira Kumar kan ioh na kane ka jylla kan ym ia hap jingkheiñ satia katei ka seng ka la pynkhreh ban pynshitom ia ki katto katne ngut ki MLA kiba ka la buh kyrteng hakhmat bad ka jingpynshitom la ong ba ka lah ban long kumba ka la leh ia u bah Pynshngaiñ N Syiem kata da kaba sospon. Shuh shuh la iathuh ba hadien ka elekshon President ka saiñpyrthei ha kane ka jylla kan khih phaloh bha bad la iathuh ba lada ka Meira kan ioh duna vote na kane ka jylla ba synshar ka Congress khlem pep ka thma pohing hapoh katei ka seng kan sa khluit bha.Ki lad khubor ki la iathuh ba ha ka elekshon President kin sa don katto katne ngut ki MLA Congress kumjuh ki paralok MLA jong ka kiba don ha ka liang synshar ki ban ym kyrshan satia ia ka kyrtong jong katei ka seng ka Meira Kumar bad la ong ba kin kyrshan ia u kyrtong ka NDA u Ram Nath Kovind. Haba pyrshang ban kylli na kitei ki MLA kim shym la iathuh satia shano kin vote hynrei ki la ong ba ka jingthep vote kan long da ka Secret Ballot bad yn ym don ba lah ban tip shano kin kyrshan. Lah ban kdew ba ka seng UDP kaba don 8 ngut ki MLA ka la pynbna ba kan kyrshan ia u Ram Nath Kovind kyrtong ka NDA, ka HSPDP kaba don 4 ngut ki MLA kan ym ia shim bynta satia ha katei ka elekshon, nangta ki don sa kiwei pat ki seng kiba don ha ka Liang pyrshah ki ban kyrshan ia u Kovind. Katba ka Congress ka don 30 ngut tam ki MLA ha ka sorkar MUA.","Mynta jied President, ai mon ka UDP ha ki MLA iano ban jied",https://www.urupang.com/mynta-jied-president-ai-mon-ka-udp-ha-ki-mla-iano-ban-jied/
"Jowai, 19 Naitung:Ka lehniam Behdeinkhlam jong ka Sein Raij Jowai kaba la sdang naduh ka Palei ka la kut noh mynta kane ka sngi U Blei hapdeng ka jingshongshit bad ka jingiphuh iphieng.Nalor ki hajar ki paidbah kiba la wan sakhi ia katei ka lehniam, mynta ka sngi u Lat ka jylla u Banwarilal Purohit u la ong u kongsan ha ka jingdonlang u Justice Ved Prakash Vaish, u nongbishar ka Meghalaya High Court nalor u Myntri ka sorkar uba dei peit ia ka tnad C&RD Block u ma Sniawbhalang Dhar nalor kiwei kiwei ki sahep sorkar na ki tnad bapher bapher.Ka lehniam Behdeinkhlam ha ki saw sngi yn pyndep ia ki lehniam bapher bapher na ka bynta ban beh krat ia ka Khlam kaba lah ban wan ha ka dur ka pang ka shitom, ka jingbishni, pihuin, ka jingap thngan, ka jingsniew ba har rukom ha ka imlang ka sahlang bad ha ka kamai ka kajih bad ka bor mariang.Ha kane ka sngi, la pyndep ia ka niam ka rukom bapher bapher da u Dolloi, u Langdoh, ki Wasan ki Myntri naduh ka Bam Tyngkong, ka Shoh Thyndai bad kiwei kiwei.Hadien la pynhiar ia ka Deinkhlam ka Beipun Doh bad ka Beipun Bon bud pat sha ka Synbud Khnong bad hadien katta pat ki khon ka Niamtre Niamtynrai na ki dong bapher bapher ka Nongbah Jowai ki la wanrah ia ki rot ba la shna itynnad ha ki dur ki dur.Haduh 13 tylli ki rot la wanrah sha Aitnar mynta ka sngi, Kitei ki rot ki wanrah ruh ia ka khubor sha ki nongsakhi naduh ka khubor ban kren pyrshah ia ka jingshah banbein ki kynthei ki longkmie haduh ka jingpyniap pathar ia ki mrad ki mreng bad ka jingpynjot ia ka mariang.Kawei na ki rot ba la wanrah da ka Panaliar ka kren pyrshah iaka jingsniew ka jingdih duma (Sikret).Ka Datlawakor kaba dei kawei pat ka bynta ka lehniam Behdeinkhlam bala pyndep ha Pohsawiar. Ka Datlawakor kadei ka jingialehkai kaba syriem ia ka jingialeh kai phutbol ha kaba ki ar kynhun, ka kynhun u Sangot Paswet bad ka kynhun u Langdoh.Ha kane ka kynti ka kynhun jong u Langdoh na ka Pynthorwah, u la jop ia u Sangot Paswet bad katkum ka jingngeit, ka rep ka riang, u khaw u kba un kham bha sha ka pynthor wah.","Ha ka jing iphuh, kut ka  Behdeinkhlam ka Sein Raij Jowai",https://www.urupang.com/ha-ka-jing-iphuh-kut-ka-behdeinkhlam-ka-sein-raij-jowai/
"Shillong, 16 Naitung:Hynnin ka miet, uwei u pulit langrut u la mynsaw jur haba uwei u havildar u la synreit kuli da ka pistol na khlieh jongu hadien ba la mih ka jingiakajia hapdeng jongki ha Mawiong.Katkum ka jingiathuh u SP (Crimes) u Bah Vivek Syiem, uba mynsaw la tip kyrteng kum u Sumarto Snaitang uba dei u pulit Langrut katba u Havildar uba synreit kuli la tip kyrteng kum u Randhir Kr Singh.Kat kum u SP, kane ka la jia ha ka kali jongki kaba dang iaid hajan MLP Mawiong katba ki dang wan phai na ka kam na ka Guwahati, ha ka por kumba 10:40 eiei mynmiet da ka kali ML01-5879.Donbok ba ki kuli ki shu syllud na ka bynta ka khlieh, ha kaba une u pulit langrut u la mynsaw bad la pynrah wut wut sha jaka sumar ha Shillong Civil hospital.Ia une u havildar la kem noh bad ia ka suloi bad ka kali la kurup da ki pulit. La rah ruh sha ka Kashari mynta ka sngi ia une u havildar bad ka jingtohkit kaba kham bniah, ka dang iaid.","Ba ia kajia, synreit u Havildar  ar kuli na khlieh u langrut",https://www.urupang.com/ba-ia-kajia-synreit-u-havildar-ar-kuli-na-khlieh-u-langrut/
"Nongstoiñ, 16 Naitung:Hadien ba la kut noh ka jingai por ba shi bnai jong ka seng West Khasi Students Union (WKSU) ia ka karkhana sain nar ha Rwiang, ba kan pynbiang lut ia ki jingdonkam ha katei ka karkhana katkum ka aiñ ne kita ki Rules and Regulation jong ka Factory Act; na ka liang jong ka seng hynnin ka sngi, ka la hiar biang sha katei ka karkhana ban jurip biang khnang ban lap hato katei ka karkhana ka la pyntreikam ne em ia ki jingdawa jong ka seng.Ha katei ka jingleit jurip biang jong ka seng ia katei ka karkhana na ka liang jong ka seng ka la lap ruh ba katei ka karkhana, ka la sdang ban leh bad ban pyn kohnguh ia ki mat jingdawa ia kaba ka seng kala dep ban dawa shi bnai mynshwa ha kaba ka seng ka la lap da la ki jong ki khmat ba katei ka karkhana ka la pynbiang ia ki lad jingiada ia ki nongtrei kiba kynthup naduh ki jingtap khlieh (Helmet), jingphong kti (Gloves) bad ki juti but (Boots).Ym tang katta, katei ka karkhana ka la sdang ruh ban shna ia ki nala kiba pyntuid ia ki jakhlia kiba mih na katei ka karkhana ha ryngkat ki jingjar (filter) ban pynkhuid ia ki jakhlia khnang ban pyntikna ba shwa ba ka um jakhlia kaba min na katei ka karkhana kan poi sha ka Wah Riwiang, ka la dei ban long kaba khuid bad ka bym long bih shuh khnang ba ki jingthaw kiba im ha katei ka wah kin nym don ha ka jingma.Wat la katei ka karkhana, ka la ialeh ban pynbiang ia ki jingdawa jong ka seng hynrei na ka liang jong ka seng kim pat hun satia ia ki jingtrei jong katei ka karkhana, khamtam ha kaba iadei bad ka jingkhuid jingsuba jong ka mariang ka dang long tang kumba shi pawa na ka jingdawa jong ka seng bad ka kynroh kaba iada ia u dewiong ba la dep thang (fly ash) ka dang long kaba lyngkot haduh katta katta bad ka dang don ruh ka jinglait tuh jong ka um jakhlia kaba long bih na katei ka jaka pynlang ia u fly ash kaba tuid bad poi beit beit sha ka Wah Riwiang.Hadien katei ka jingjurip na ka liang jong ka seng hapoh ka jingïalam jong u Bah M.Syiemlieh Vice President, Bah D.Sun General Secretary bad kiwei kiwei de ki dkhot jong ka, ki la iakren markhmat ruh bad u Abhijit Gupta uba dei u Vice President jong katei ka karkhana, kaba la tip ruh kum ka Shakhambari ferro alloy Pvt Ltd bad ha katei ka jingiakren na ka liang jong u tei u Abhijit Gupta u la ong ba ka jingbym pat lah ban pynbit pynbiang ia ki mat jingdawa jong ka seng ka dei namar ka jingduna briew kum ki nongtrei bad khamtam ba mynta ka dang dei ka aiom slam ka shem shitom ia katei ka karkhana ba kan pyndep lut ia kiei kiei tang hapoh ka 1 bnai.Kumta na ka liang jong u tei u Vice President katei ka karkhana u la pan por biang ia ka seng sa kumba 2 bnai tam ei ei ban pyndep ia ki jingtrei kiba sah khamtam ia ka kynroh ban ker ia ka jaka pynlang dpei dewiong bad ia kiwei kiwei ki jingdonkam bad u la ong ruh ba ha kaba iadei pat bad ki jingkular jong ka katei ka karkhana kumba ka la dep ban kular ha ka sngi ba pynlong ia ka jingiakren paidbah bad katkum ka soskular ba la ong ba yn ai kam ïa ki briew jong ka jylla haduh 70% na ka liang jong ka karkhana shen kan sa pynmih ia ki jingpyntip ha ki lad pathai khubor ia kiba bun ki kam ba ki samla jong ka Jylla kin lah ban trei ha katei ka karkhana bad kumjuh ha kaba iadei bad ki jingtrei ka karkhana kan sa khot tender ruh ia kiba kwah ban trei ia ki jingtrei ha katei ka karkhana.Hadien katei ka jingiakren na ka liang jong ka seng WKSU hadien ba kala lap bad iohi ia ki katto katne ki dak ki shin kiba katei ka karkhana ka la kohnguh bad pyntreikam ia ki mat jingdawa jong ka seng kumta na ka liang jong ka seng kala rai ban ap ia katei ka por ba la pan da u Vice President jong katei ka karkhana bad kala maham ruh ba na ka liang jong ka seng kan iai buddien biang bad lada ka seng ka dang lap ba katei ka karkhana kam pat lah ban pynbiang lut ia baroh ki jingdonkam na ka liang jong ka seng kam banse ban hap shim noh da kiwei pat ki lad ki lynti kiba kham tyngeh na ka bynta ban ai jingsneng ia katei ka karkhana.","Hadien shi bnai, jurip biang ka  WKSU ia ka karkhana ha Riwiang",https://www.urupang.com/hadien-shi-bnai-jurip-biang-ka-wksu-ia-ka-karkhana-ha-riwiang/
"Shillong, 16 Naitung:Ka jingdheng kali ha ki bynta jong ka Upper Shillong, ka la jubor haduh katta katta ha ki ar sngi ba ladep, kata ha ka Sngi Thohdieng bad ka Sngi Saitjain, ha kaba ka leit ka wan na 4,5 mer sha Iew, ka shim por kumba shi kynta shiteng haduh ar kynta, kaba dei ban iaid tang 15 minit.Ha ka sngi thohdieng, ka daw jong ka jingdheng kali, ka dei shwa na ka jingkdiah u dieng ha surok bah Laimer, ha ka por 8baje mynstep, ha kaba ki kali, ki la ia phrung ruma sha Lummawbah bad nangta sa kiba sah kut ha surok bah bad mar kumta hi ka bteng ka jingdheng kali baroh shisngi, ha kaba ki briew, ki shimpor ban iaid na 3mer sha Iew, kumba shi kynta tam.Ka Kong Belbora Wankhar, kawei na ki nongtrei sengbhalang, kaba sah ialade ha Nongkseh, haba iakren bad u Rupang, ka iathuh ba ki kali na Assam, ki la khapngiah shaba palat haduh katta katta, ha kaba ka iathuh ba ha Khlieh mawiong, kaba dei ka jaka peitkai pyngngad, ki la khapngiah da ki kali Assam suda, namar ba ka dei ruh ka jaka bym don ba shim pisa eiei ruh.Ka kong Bell, ka iathuh ba ki kali kiba wan shangkai pyrthei, mar ia poi ha Shillong, ki wan beh beit sha Upper Shillong bad katei ka longkmie, ka kren lyngngoh “Haba nga leit ialam kai ia ki paralok kiba na Agra sha Lum Shyllong, hynrei tang ban rung kali ruh ym don jaka shuh bad nangta, ynda leit sha Kshaid Hati ruh, tang ka jaka ieng ruh ym don jaka shuh bad hangta ngi la hap ban wan phai noh”.Ka Kong Bell, ka kren bynniaw bha, halor ka jing ia knieh iaid ki kali ha surok bah, nangta sa ka jingbun ki kali jong ki riew shimet ha surok, ha kaba mynta wat ki taksi ruh ki la shem shitom shibun eh ban kamai.Ka Kong Bell, ka iathuh ba ha kane ka taiew ba ladep, kawei ka longkmie, kaba die jhur khutia ha Iewduh, ka la wan phai noh, namar ba haduh 11.30 mynstep ruh, ym poi jhur, namar ba ka jubor palat ka jingdheng kali ha surok bah.U bah Disparsing Rani, uwei na ki nongniah Taksi, uba sah ha 3mer, Upper Shillong, u iathuh ba ka jingdheng kali, ka jubor bha ha ka sngi iew, namar ka dei ka sngi leit siew leit tda ki nongkyndong sha sor bad nangta, kaba dei ruh ka sngi leit kai ki nongwan kai pyrthei sha Sohra. Kawei pat ka jingeh, kaba U Bah Rani, u iathuh ka long ba ka jingdheng kali hi, ka dei bunsien na jaka ieng pulit ha Anjalee, namar ba ki kali, kiba leit sha Iewduh, ki sahkut ha katei ka jaka bad utei u rangbah, u iathuh ba ki kali, kiba leit sha Iewduh, kim don jaka ieng shuh satia bad kumta tang shu sahkut kali ha Anjalee, kumta ki kali ki la sahkut lut sbak, naduh kiba leit sha Upper Shillong, namar kiba rung sha Iew ruh kim lait bad kiba mih ruh kim lait satia.U Bah Rani, u kren artatien ruh ia kata ka surok kaba saw kali, ba kan trei kam noh kham kloi sha Upper Shillong bad ula bteng shuh shuh, ba ka jingkiew jong ki nongshang pyrthei, ka dei naduh ba u leit shondur U Narendra Modi ha Kshaid hati, ha kaba ki briew ki shim, ba tang ban leit shondur, hangtei, ka long ka jingkyrkhu kaba khraw shi katdei.U Bah Rani, u pynkynmaw ia ka jingleit dawa jong U bah Nit Shabong, MLA barim ha u snem 1984, ba u leit dawa ba ka khlieh Iewduh, dei ban aiti noh sha ka sorkar Jylla bad u la pynsngew ba ka donkam ban don ka jingbuddien jong ka sorkar Jylla bad ban pynkut, u iathuh ia ka jingdheng kali hynnin ka sngi, ha kaba ula ong “Na neng hynniew mer, nangta ba ki buh dewiong, ha 3mer, ka shimpor haduh 45 minit”.Hynnin ka sngi saitjain, ka jingdheng kali, ka jubor palat, ha kaba ka la bteng naduh ka por mynsngi bad ka kut haduh ka por 9baje janmiet bad kiba wan phai na Iew, ki kham stet, katba kiba leit sha Iew, na 7mer, ki shimpor haduh ar kynta tam eiei, ong ka khubor, ha kaba la sngewthuh ba ka jingdheng kali, ka la sdang naduh na ki thain Baniun haduh ha Umshyrpi.","Ar sngi kynthih, trei ka dheng kali,  syrtok ki paidbah Upper Shillong",https://www.urupang.com/ar-sngi-kynthih-trei-ka-dheng-kali-syrtok-ki-paidbah-upper-shillong/
"Shillong, 16 Naitung:Ki 13 tylli ki sengbhalang, ki la thoh mynta ka sngi sha U Mukul Sangma, ha kaba ki la buh ia ki mat kiba shai, na bynta ka jingiakren, ha ka 19tarik Naitung 2017 bad na ka liang jong kitei ki seng, ki pynsngew ba kata ka mat Comprehensive Mechanism, ka la poi sha ka jingthaw ia ki ar tylli ki ain, ka Benami Transaction Prohibition Act (Amended) 2016 bad ka Residents Safety and Security Act; hynrei kitei ki 13 seng, ki ong ba kitei ki ain, kim don ia ki mat treikam jongki bad kumta, ki 13 seng, ki dawa ba ka sorkar kan wan ha ka 19tarik Naitung 2017 lem bad ki mat treikam jong kitei ki ain, ba ka jingtreikam kan long kaba shai bad kaba iaid shakhmat.Ki 13 seng, ki ong shuh ba ka jing ia thoh kot, ka la bun bha, ha ka jingiadei bad ka phang jong ki jaka rung jaka mih, hynrei kitei ki seng, ki lyngngoh ba ka jingtreikam ha madan kam shym la iaid satia haei haei ruh bad kumta ka jingiakren, ha ka 19tarik mynta u bnai, kan long kaba shai ba ka sorkar kan pyni ba ki kam kiba la trei bad kiba la nang pyniaid shakhmat.Ki 13 seng, ki ong shuh shuh ba ka jingiakren, ha ka 19tarik, kan nym long shuh, kaba shu iai pynkynmaw ia kaei ka jingiakren lane kaba ki ong ban shu iai pynneh status quo, hynrei ba ki kam kin iaid stet shakhmat bad ki la pynsngew ba kane ka shithi, kaba ki phah mynta ka long ba long ba ka jingiakren, kan dei kaba don bad kitei ki phang, ong ka kyrwoh ba la soi da U Bah Lamborstarwell Marngar, President KSU, Bah Wellbirth Ranee, President FKGJP bad U bah Sadon Blah, Secretery HNYF.","19tarik, ym ban shu iakren  pynkynmaw, pyni da ki kam",https://www.urupang.com/19tarik-ym-ban-shu-iakren-pynkynmaw-pyni-da-ki-kam/
"Shillong, 16 Naitung:Lashai kan dei ka sngi ban jied ia U President jong ka Ri India bad ha Shillong, ki MLA kin thep vote, ha ka kamra, kaba don ha syndah jong ka iing dorbar Jylla, kaba sdang naduh ka por 10baje haduh 5baje nohsngi.Na ka liang jong ki dkhot jong ka HSPDP, kiba don 4ngut, la sngewthuh ba kin nym leit shim bynta satia, ha katei ka jingjied President, wat la ka ophis jong ka dorbar Jylla, kam shym la ioh jingtip eiei satia, ong U bah Andrew Simon, uba dei ruh U Asst Returning Officer jong katei ka elekshon President. Hynrei la sngewthuh ba U Martin Danggo, uba dei u myntri ka tnat PWD, un nym lah satia ban thep vote lashai ka sngi, namar ba u don ha ka jingshah sumar mynta ha Apollo Hospital, ha New Delhi bad da ka jingpep thep vote U Dangngo, la sngewthuh ba kin don 5ngut ki ban nym jied President lashai ka sngi.Ki MP kiba don 3ngut, kiba kynthup ia U Conrad Sangma, U Ma Vincent Pala bad ka kong Wansuk Syiem, kin thep vote lashai ka sngi ha Parliament ha New Delhi, namar kim shym la pan jingbit satia, na ka tnat elekshon ban thep vote ha Shillong.U bah Simon, u iathuh shuh shuh ba ki vote, kin don lashai ka sngi ha ka kamra ba kyrpang ha Shillong bad ha ka Sngi Hat Majai dang step, yn leit rah sha New Delhi.Ka khubor na U SP News Agency, ka iathuh ba ki khulom bad kyrpang ki ban pyndon kam ki MLA ban thoh iano ki kwah ban jied ban long President jong ka Ri India, ka ban long lashai ka sngi, ki la poi ha ka kamra ba kyrpang ha Ophis jong u Deputy Commissioner jong ka East Khasi Hills District bad ka synduk ban thep ia ki ballot Paper ruh ruh kala poi ha Shillong.Kane ka long ka sien kaba nyngkong eh ha ka Ri India ba ka Election Commission jong ka Ri India, ka la pynkhreh kyrpang na ka bynta ki MLA bad ki MP ba kin pyndon kam da u khulom u ba la pynbiang kyrpang da ka Election Commission jong ka Ri India ha kaba kin thoh ia ka kyrteng jong u ne ka kyrtong u ne kaba ki mon ban jied kum u ne ka president jong ka Ri.Haba phai sha ka jylla Meghalaya ka vote jong u wei u MLA jong ka jylla Meghalaya ka kit 17 vote bad ki MP ki long ryngkat bad kiwei ki kot 706 vote. Ka jylla Meghalaya ka don 60 ngut ki MLA bad ki MP ki don tang lai ngut, ar ngut ha Lok Sabha bad kawei hapoh Rajya Sabha.","Mynta ka elekshon President,  yn pep 4 ki HSPDP & 1 Congress",https://www.urupang.com/mynta-ka-elekshon-president-yn-pep-4-ki-hspdp-1-congress/
"Nongstoiñ, 18 Naitung:U DG (Prison), u RP Agarwal mynta ka sngi u la hiar kyndit kyndit sha Nongstoiñ, na ka bynta ban pynlong ia ka jingleit jurip ia ka Nongstoiñ District Jail kaba don ha Phodkynthei bad ha katei ka jingleit jurip nalor u DG (Prison) la iadon lang ruh u bah KK Mawa SE ka tnad PWD (Building) Shillong.Haba iakren bad ki nongthoh khubor hadien katei ka jingleitjurip na ka liang jong u R.P. Agarwal DG (Prison) u la ong ba ka jingthmu jong katei ka jingleit jurip ka long ban peit bad khmih bniah ia ki jingdonkam baroh khnang ba ka tnad PWD kan ioh ban shna noh da kawei ka jingkhein, na ka bynta ban ioh phah noh sha ka sorkar khang ba ka jingpyntrei ia katei ka District Jail kan iaid beit noh shait shait hadien bun bun snem jong ka jingshah ieh khong reng.Shuh shuh u R.P. Agarwal u la ong ruh ba daw jong ka jingslem ban pyndep ia katei ka phatok, ka dei namar ka jingbym lah jong ka sorkar ban ai ia ka revised estimate kaba thymmai bad u la ong ruh ba lada ka sorkar kan sanction noh kham kloi ia ka revised estimate kaba thymmai na ka liang jong ka tnad Phatok hi kala pyntikna ba ka jingpyntrei ia katei ka District Jail yn sa lah ban pyndep noh kham kloi bad u la ong ruh ba ka jingwan lang jong u bah K.K Marwa ka long ban peit bad khmih bha ia ka jinglong jingman jong ki jingtei kiba la don lypa jong katei ka District Jail khang ba yn lah ban pynshong nongrim ha shwa ban shna ia ka revised estimate.Haba pyrshang ban kylli ba hato kala don ne em kano kane ka jingpyntrei kam kaba thymmai ha katei ka Jail hadien ka jingwan jurip jong u DG (Prison) barim mynshwa bad na ka liang jong u Agarwal u la ong ba kam pat don kano kano ka jingpyntrei namar ym shym pat la ioh ia ka sanction na ka sorkar bad ha kaba iadei pat bad ka jingiaid jong ka jingtrei ha katei ka Jail naduh mynshwa na ka liang jong u Agarwal u la ong ba um shym la lah ban ai jingkhein namar ba ki jingtei kiba la don lypa, ki la bun ba synjor bad sniew noh.“Ia mynta hi ka tnad Jail ka don ia ar tylli ki thong kiba ha khmat eh na ka bynta ban pyntrei noh ha ka Nongstoiñ District Jail kiba kynthup ia ka Security Wall bad ia ka Boundary wall” ong biang u Agarwal da kaba u la bynrap shuh shuh da kaba ong ba ha kaba iadei bad ka jaka (site) kam shymla don ei ei ka jingiakren na ka bynta ban pynkynriah hynrei kan long beit ha katei kajuh ka jaka ha Phodkynthei namar ba kiba bun ki jingtrei bad jingtei ha katei ka jaka kila don lypa.Haba pyrshang pat ban kylli ba haduh katno snem yn shimpor ban pyndep ia ki jingtrei baroh na ka liang jong u bah K.K. Mawa SE ka tnad PWD (Building) Shillong u la ong kan shong eh ha ka sorkar lano kan sanction ia ka revised estimate kaba thymmai bad na ka liang jong ka tnad PWD mynta hi u snem kan pynkhreh bad phah noh ia ka revised estimate kaba thymmai na ka bynta katei ka Nongstoiñ District Jail sha ka sorkar.Kum ban shu pynkynmaw ba ia ka Nongstoiñ District Jail la sdang ban pyntrei naduh u snem 2005 ia kaba ka sorkar kala mang ha kajuh kapor bad ka District Jail kaba don ha Nongpoh ia kaba haduh mynta ia ka Nongpoh la lah ban pyndep hynrei kaba sngew lyngngoh ka long ba ia ka Nongstoiñ District Jail kat haduh mynta ym shym pat la lah satia ban pyndep bad ka la shu sah khong reng ha katei ka jaka kaba don ha Phodkynthei Nongstoiñ West Khasi Hills District.","Hiar jurip kyndit ki heh sorkar,  ia ka patok ha Phodkynthei",https://www.urupang.com/hiar-jurip-kyndit-ki-heh-sorkar-ia-ka-patok-ha-phodkynthei/
"Jowai, 19 Naitung:Ka borshnong Pamrakmai ha East Jaintia Hills kala bynniaw shi katdei eh halor ka jingsahdien ka shnong khamtam ha ka liang ka lynti ka syngkieng nalor kiwei kiwei ki kam pynroi shnong.Ha kaba iadei bad u Surok, ngi la leit ban ud hakhmat u Engineer ka NEC, Khliehriat bad kumjuh ruh ha khmat u MLA ka thain, hynrei ngi dap da ka jinglyngngoh ba u MLA jong ngi u la ong ia ngi ba ‘Ym don Skim satia na ka bynta ban maramot Surok”, la ong u Rangbah Shnong ka Pamrakmai, u ma Lucas Shylla ha u kyrwoh khubor bala phah sha ki kot khubor.Utei u rangbah shnong u la iathuh ba ki surok pohshnong la siang rong naduh u snem ba jop u ma Nehlang Lyngdoh kaba mut 15 snem ha ka por jong u kum u MLA bad mynta pat san snem ha ka por jong u ma Justine Dkhar.Ha kaba iadei bad kane ka jingsniew palat u surok, na ka liang ka bor shnong kam banse ban pynlong iaka jingiamih paidbah ha kane ka sngi Saitjain ba ladep ban maramot hi da ka bor shnong ia baroh ki surok shnong.Da ki spah ngut ki nongshongshnong naduh ki longkmie ki longkpa bad ki samla kynthei shynrang wat ki khynnah ruh ki la mih shongshit ban maramot surok bad ban pynkhuid shnong.“Man la u snem ngi ju pynlong iaka jingpynkhuid shnong ar sien shisnem ha ka por Christmas bad ha ka por Behdeinkhlam ka Sein Raij Tuber. Mynta ka la Behdeinkhlam kala jan ngi la pynkhuid ia ka shnong baroh kawei bad ngin sa pynkhuid biang ha u bnai December ha ka por Christmas”, la ong u Rangbah shnong“Ngi ngeit ba ka jingpynkhuid ia ka shnong ka thaw kan iarap ia ngi ban wanrah ia ka khuid ka suba ban lait na ka pang ka shitom ba har rukom bad ban pynlong iaka shnong kaba itynnad ha baroh ki samoi”, la bynrap u Secretary katei ka shnong,Na ka liang ka bor shnong ka la kyntu ia ka tnad PWD bad ia u MLA ka thain ban peitkhmat lem sha katei ka shnong khnang ba kan iarap ia ki paidbah nongshongshnong ban pynlong iaka shnong kaba roi kaba par hapoh ka thain,Ha kajuh ka por na ka liang ka Dorbar Shnong ka la ai khublei Behdeinkhlam basuk bakmen ia ki paid hynniewtrep ha kane ka Behdeinkhlam kaba heh tam ka Jaintia Hills kaban sa sdang bad kut noh naduh ka 21 tarik haduh 24 tarik une u bnai.",20 snem khlem maramot  ia u Surok ha Pamra,https://www.urupang.com/20-snem-khlem-maramot-ia-u-surok-ha-pamra/
"Nongstoiñ, 18 Naitung:Kawei ka longkmie kaba na ka shnong Mawlangsu West Khasi Hills District, ka la leit ban ujor sha ki pulit ka Nongstoiñ Police Station, ia u wei u briew u ba la tip kyrteng kum u Thwen Lyngkhoi halor ka jingdon kti ka jong u ban leh kynshlein bad pynmynsaw ia ka khun ka jong ka kaba dang 13 snem ka arta.Kat kum ka tyllong khubor, ba la ioh lum da u nongthoh khubor la ong ba katei ka jingjia, ka la jia ha ka 15 tarik mynta u bnai ha kaba u tei u briew u la leh ia katei ka kam runar hapoh ka iing sah jong katei ka khynnah rit kaba don ha Mawlangsu.Shuh shuh ka khubor kaba iajan bad katei ka jingjia ka iathuh ruh ba u tei u runar u dei u briew u ba dang don ka jingiadei shi iing shi sem bad ka long iing jong katei ka hep rit 13 snem bad u tei u runar hadien ba u la leh kynshlein u la ktah kti ruh ia katei ka hep rit haduh ba kan da mynsaw bad ia katei ka hep rit la pynkit noh sha Ganesh Das Hospital Shillong na ka bynta ban ioh ia ka jingsumar.Ha kaba iadei bad katei ka jingjia na ka liang jong ki pulit ka Nongstoiñ, ki la register case pyrshah ia u tei u runar katkum ka case number 91(7)17 U/S 9(n)/10/11(i)/12 jong ka Pocso act, bad ka jingtohkit halor katei ka jingjia ka dang iaid shakhmat.","Mynsaw ka hep 13 snem, ba  kynshlein & ktah kti u runar",https://www.urupang.com/mynsaw-ka-hep-13-snem-ba-kynshlein-ktah-kti-u-runar/
"Shillong, 18 Naitung:Ki la don bun ngut ki kyrtong ki ban ia khun ha ka elekshon MLA 2018 na ki konstitwensi bapher bapher kiba u nongthohkhubor u la pyrshang ban ia kren bad ki hynrei kitei kim pat nud ban ang shi kyntien bad ki la ai daw ba ki dang don ha ka kam sorkar bad kin sa ia kren pat hadien ba ki la dep risaiñ na ka kam jong ki. Wat la kim pat shym la pynbna paidbah ba kin ia khun elekshon hynrei na ka sur u paidbah la sngewthuh ba ki la bunkam bha ban iaid sharum shaneng ban leit rung ïng briew bad ban pynithuh ialade kum u kyrtong ha ka elekshon 2018. Don napdeng kitei ki kyrtong ki ban ia khun kum ki kyrtong shimet bad don ruh napdeng jong ki, ki ban ia khun na ki seng saiñpyrthei.Ki pyrman ka saiñpyrthei ki la ong ba kim lah shuh ban sngewthuh ia ka jingmut kitei ki briew balei kim nud ban mih beit shakhmat ban pynbna ialade kum u kyrtong bad ban kren ia ka ishu kaba ki don ban kren ha kane ka por ba ka lyer elekshon ka la sdang ban beh bha, ka aiñ kam shah ia ki ban leh politik haba ki don ha ka kam sorkar ka jingkylli kaba mih mynta ka long balei haba ki la don jingmut ban ia leh elekshon ki dang shong sah ha ka shuki kam sorkar jong ki, balei ki dang bang ban kjit tulop sorkar?.","Bun ki kyrtong 2018, kim nud ang  ba dang bang ka kjit tulop sorkar",https://www.urupang.com/bun-ki-kyrtong-2018-kim-nud-ang-ba-dang-bang-ka-kjit-tulop-sorkar/
"Shillong, 18 Naitung:U Myntri Rangbah ka jylla u Mukul Sangma, haba kubur ba ka jaitbynriew rit paid kum ki Khasi, bad Garo ki don jingma na ka jingwan tuid beain ki briew nabar, u la ong ruh ba dei ki Khasi, Jaintia bad Garo hi kiba ju long ejen ban leh benami ia kiwei ki jaitbynriew.Haba kren mynta ka sngi ha ka jingplie ia ka Mawpat Block, ha Mawpat, u Mukul u la ong ba namar ba ka sorkar ka iohi ia kane ka jingma na ka jingwan rung beain jong ki briew nabar, ka sorkar ka la shim khia ban thaw ia ka ain kaba la tip kum ka Residents and Safety Act 2016 nalor ka jingpynkylla ia ka ain khaii banami ka Benami Transactions (Prohibition) Act, 1988 ban pynthikna ba kiwei ki jaitbynriew kin nym ioh lad ban leh kam beain bad ban khand lad ruh ia ki trai shnong ban ialeh benami.“Dei ki trai shnong Khasi, Jaintia bad Garo kiba leh benami ban ailad ia ki nongwei”, la ong u Myntri Rangbah ka jylla. Katkum ka jingong u Myntri Rangbah ka jingioh lad ki briew ba nabar ban pyniaid ia ki kam khaii pateng bad kiwei ki kam, ka dei namar ba ailad ki trai shnong kiba long pynban kum ki ejen jongki.“Ka jingjyllei ki briew ba wan rung beain sha ka jylla ka long kaba sngew khia jur ia ka sorkar bad ka donkam ban khang lad ia kane”, la ong u Mukul.U la ong ba ka sorkar jylla ka la pynkhreh ban pyndep noh ia ka rule jong ka Meghalaya Residents Safety and Security Act, 2016 bad shen kan sa treikam noh.“Ka jingthmu ba kongsan ka sorkar ban pyntreikam ia kane ka ain ka long ban peit bad bishar bniah ia ki briew ba wan sah ha ki iing kiba nabar bad ka dei ka kamram jong ki nongshong shnong ban pynlong ia ka kaba larkam”, la ong u Mukul. Kane ka jingkren jong u Myntri Rangbah ka long ha kane ka por ha kaba ka KSU ka dang don hapdeng ka jingiakhih ban pyrshah ia ka lynti rel namar ka jingsyier na ka jingwan tyllep ki briew nabar.U Myntri Rangbah ka jylla u la kam ruh ba kiwei ki ri Europe kum ka United Kingdom ki iakynduh kum kane ka jingeh na ka jingwan rung beain ki briew bad ka la pyrkhing bha ban ai visa, bad kiwei ki lad hynrei ka shem jingeh. “Mynta ka ain ba ka United Kingdom ka thmu ban shna, ka dei kaba ka sorkar Meghalaya ka la dep shna”, la kam u Dr Mukul.“Ngi la iohi ba ki jaitbynriew trai shnong ha Tripura ki la kylla rit paid ha la ka jylla lajong jongki”, la ong u Dr Mukul. U la ong ba ka jingioh rung ki briew nabar sha ka jylla Meghalaya ka dei namar ba ka don khappud bad ka Bangladesh bad ka Assam ruh ha kaba ki briew ki rung ki mih laitlan lada ym don ka ain kaba biang ban tehlakam ia kane.","Ki Khasi, Garo, ki ejen benami  jong kiwei, ong U Mukul",https://www.urupang.com/ki-khasi-garo-ki-ejen-benami-jong-kiwei-ong-u-mukul/
"Shillong, 18 Naitung:Ki 13 tylli ki sengbhalang kin leit ban ia kren lashai ka sngi ka 19 tarik u naitung bad ka sorkar kaba ialam da u myntri rangbah ka jylla u Dr.Mukul Sangma bad ka jingialang kan long ha ka por 3 baje nohphai sngi.U President ka FKJGP u bah Willbirth Rani, u la ong ba baroh ki 13 seng ki la pynthikna ba kin ia leit ryntih sha katei ka jingialang bad la ong ba kin leit tang ki nongialam kaba 2 ne 3 ngut na kawei ka seng. Ha katei ka jingiakren u bah Rani u la ong ba ki sengbhalang kin pynpaw ruh sha ka sorkar ba ki ieng pyrshah ia ka lynti rel.Na ka liang jong U President ka KSU, U Bah Lambokstar Marngar, ula kren shai, ba lada ka sorkar kam mynjur ban weng noh ia ka jingtrei ia ka lynti rel sha Byrnihat, ki nongialam jong katei ka seng, kin mih noh na ka jingialang.","Mynta yn iakren lynti rel, ong ki  13 seng; ha ka jingleit Secreteriat",https://www.urupang.com/mynta-yn-iakren-lynti-rel-ong-ki-13-seng-ha-ka-jingleit-secreteriat/
"Shillong, 18 Naitung:Ki khubor ki la saphriang sted ha kine ki sngi ba u bah Leston Wanswett u kyrtong na Shella konstitwensi un ia khun ia ka elekshon MLA 2018 na ka seng Congress. KI la don ruh ki khubor kiba la iathuh ba ka jingiakren hapdeng utei u rangbah bad ka seng Congress ka la biang nadong shadong bad kaba sah ka long sa tang ban pynbna paidbah ia ka kyrteng jong u mynta u bnai naitung.Ban pynthikna ia kane u Rupang mynta ka sngi u la ioh ban ia kren bad u bah Leston lyngba ka phone, ha ka jingiakren u bah Les u la ong ba um pat kyrkieh ban shim rai bad ia ka rai ban ia khun na kano kano ka seng u lah ban shim 4 ne 5 bnai shuwa ka elekshon ruh kam don jingpher, “Sa 4/5 bnai shuwa ka elekshon ruh ka dang long hi ban shim ia ka rai” ong u ba hLeston ha ka jingiakren bad u Rupang.La kylli hato ka long ne-em kaba shisha ba un ia khun na ka seng Congress u bah Les u la ong ba ka jingiakren bad ka seng Congress ka dang iaid haduh mynta ruh hynrei um pat shim rai satia, “Ngin ym kyrkieh ban shim rai” u la ong. Lah ban kdew ba u bah Leston u dei uba ju shah rem salit ha ki elekshon ba la dep ha u MLA ka Shella konstitwensi u Dr.Donkupar Roy. Ha ka elekshon MLA 2008 u Dr.Don u la tam ia u bah Leston tang 939 vote kata u Dr.Don u ioh 4238 vote katba u bah Leston pat u ioh 3299 vote, ha u snem 2013 u Dr.Don u la ioh 5940 vote katba u bah Leston pat u ioh 5585 vote bad u shah rem tang da 355 vote.Lah ruh ban kdew ba kumba ka long haduh mynta ki la don 4 ngut ki kyrtong kiba la pynkhreh ban ia khun na Shella konstitweni ha ka elekshon MLA 2018 bad kitei ki long u Dr.Donkupar Roy ka UDP, u bah Jropsing Nongkhlaw ka BJP, u bah Wellborn Bynnud kyrtong shimet bad u ba hLeston Wanswett hynrei lada jia ba u bah Leston um ia khun na ka seng Congress la sngewthuh ba katei ka seng ruh kan pynieng kyrtong.",“Sa 4 bnai shuwa ka elekshon  ruh dang long ban shim rai”,https://www.urupang.com/sa-4-bnai-shuwa-ka-elekshon-ruh-dang-long-ban-shim-rai/
"Nongpoh, 19 Naitung:Shi bynta ban pynsngewthuh paidbah bad khamtam eh ia ki khynnah pule ba kin sngewthuh ia la ka jong ka hok longbriew manbriew, mynta ka sngi ka Meghalaya Human Rights Commission (MHRC) ha ka jingiatreilang bad ka ophis u Deputy Commissioner, Ri Bhoi, ki la pynlong ia ka prokram ba shisngi halor ka Human Rights Literacy na ka bynta ki khynnah skul bad kolej ha Ri Bhoi College Nongpoh.Ha kane ka prokram ban ai jinghikai sha ki khynnah pule, la wan ruh ban iashimbynta da u Dr. Justice Aftab Hussain Saikia, Chairperson ka MHRC, ha ryngkat ka jingdonlang u C.P Gotmare, DC ka Ri Bhoi District, u R.Singh, SP Ri Bhoi, u Bah A. Mawlong Secretary ka MHRC, u N.A Khan, District & Sesssion Judge, u Bah R.Kharbihkhiew, BDO ka Umling C&RD Block, ka Kong D. Phawa ADC Ri Bhoi lem bad kiwei kiwei kiba kynthup naduh ki heh Pulit, ki Nongiasaid Ain, ki Nonghikai bad samla pule na ki skul kiba don ha ka thain Nongpoh.Haba ai jingkren ha kane ka sngi, u Dr Saikia u la batai ia ka jingthmu, ka rukom treikam bad ka jingmyntoi kaba ki paidbah ki ioh na ka Human Rights, namar kumba ka long hi ba bun ki paidbah nongshong shnong ha ki jaka bapher bapher, kim tip wat ia la ka jong ka hok longbriew manbriew kaba ki don.U la ong ruh, ba ka jingthmu jong ka MHRC ka long ban pynsngewthuh ba baroh ki nongshong shnong ki ialong ryngkat bad ha kajuh ruh ka por u la ong ruh ba ki don shibun ki kyndon kiba kum ki nongshong shnong ki dei ban ialong ryngkat bad kata ka long naduh ha ka Civil Rights, Political Rights, Economic Rights, Social Rights, Cultural Rights lem bad kiwei kiwei.Watla ka hok longbriew manbriew ka don ha manla u nongshong shnong, hynrei ka long pat kaei kaei kaba sngewkhia ha kine ki sngi, namar ba ki briew kim ia burom shuh iwei ia iwei pat, ha kaba la I pynban ba kim tieng shuh wat ia ka ain bad kumta u kyntu ia kiba don ha katei ka jingialang, ba ki dei ban long ka nuksa ia kiwei da kaba pyni ia ka jingiaieid bad burom iwei ia iwei pat, khnang ban wanrah ia ka bha ka miat bad ka shongsuk shongsain ha ka imlang sahlang, la bynrap u Dr Saikia.","Sngewkhia u heh ka MHRC, ba  hiar ka jingiaburom para briew",https://www.urupang.com/sngewkhia-u-heh-ka-mhrc-ba-hiar-ka-jingiaburom-para-briew/
"Shillong 19 Naitung:U Myntri rangbah ka jylla u Dr Mukul Sangma u la kam ba ka saw tynrai ka jingkhyllem ka Executive Committee ba ialam ka NPP ha Garo Hills Autonomous District Council ka dei namar ba ki MDCs ki iaknieh pisa.Haba jubab halor ka jingjop ka Congress ha ka jingiatynjuh bor hynnin ka sngi, u Mukul u la ong ba ka pisa ka dei ka thymmei jong baroh ki ksuid, kaba la wanrah ia ka huri hura ha GHADC hadien ba ki la ioh ia ka pisa na ka tnad sorkar pdeng kum ka Special Assistance T.100.71 klur.“Ha ka por ba ngi ioh result ha ka MDC elekshon, nga la ong ia baroh ki MDC ka Congress ban nym kwah thaw ia ka EC namar ba ngi dei ban burom ia ka rai jong u paidbah bad ailad ia kiwei ban thaw”, la ong u Dr Mukul.U la ong ba hynrei ba ka pisa ka dei ka thymmei jong baroh ki jingsniew bad na kane ka daw, ka EC ba ialam da ka NPP ba la synrop lang ka BJP, GNC bad kiwei ki la iathaw ia a EC.“Ngi kwah ban iathuh sha ka pyrthei ba ngim don bynta bad ka BJP”, la ong u Dr Mukul.Katum ka jingong jong u Dr Mukul ka jingiakhih jong ki MDC ka la mih hadien ba ki la ioh pisa na ka sorkar pdeng ha kaba ki la iaknieh pisa haduh ba ka EC jongki, ka la khyllem syndon.Hynnin ka sngi, u Boston Marak u MDC ba phet na ka NPP sha ka Congress u la jop ia ka jingiatynjuh bor da kaba ioh 17 ngut ki MDC bad ka kynhun ba ialam ka NPP ka la ioh tang 11 ngut. San ngut ki MDC kiba dei na ka NPP, GNC bad ki MDC shimet kiba ju don ha ka EC ba ialam ka NPP ki la leit kyrshan sha ka liang ka Congress.","Ba iaknieh pisa,  khyllem ka EC ka NPP",https://www.urupang.com/ba-iaknieh-pisa-khyllem-ka-ec-ka-npp/
"Shillong, 19 Naitung:Ki la pyrshang ha ka dorbar ba dang shu dep bad kim shym la lah hynrei haduh mynta la ioh jingtip ba ki seng riewlum ki dang khih dang ksar bad ki dang thaw bun ki lad ki lynti kumno ban pynhap ia u bah Pynshngaiñ N Syiem na ka shuki CEM. Ki lad khubor ki la iathuh ba haduh mynta ki seng riewlum kim pat shongthait bad ki dang iai wad paralok bad la ong ba ki lah ban wanrah jingbym shaniah biang ha ka dorbar ka ban sa wan ka ban long ha u risaw. Lah ban kdew ba ha ka dorbar ba la dep ka jingthmu ki seng riewlum ban pynhap shuki CEM ha KHADC ka la pulom noh namar ka jingjah rngai u MDC ka HSPDP na Mawthadraishan u bah Blanding Warjri bad kumjuh ruh ka jingjah dorbar jong u MDC ka UDP na Mairang u bah Equator Nongrang kumjuh u MDC ka KHNAM u bah Adelbert Nongrum ha ka sngi ia tynjuh bor.Lah ruh ban kdew ba ki seng riewlum ha katei ka sien pyrshang pynhap shuki kaba la dep ki la ioh jingkyrshan na ka seng Congress kiba don 6 ngut ki MDC. Shuh shuh la ioh jingtip ba ym tang ki seng riewlum kiba kwah ban pynhap shuki ia u CEM ka KHADC, hynrei la ong ba ka Congress ruh ka la pyrshang kat lah kat iai ban leh kumba ka la leh ha GHADC.",Dang iai ksaid ki seng riewlum ban  pynhap shuki ia u bah P.N Syiem,https://www.urupang.com/dang-iai-ksaid-ki-seng-riewlum-ban-pynhap-shuki-ia-u-bah-p-n-syiem/
"Shillong, 19 Naitung:U bah Hamlet Dohling u kyrtong uba la pynkhreh bha ialade ban ia khun ha ka elekshon MLA 2018 na Mylliem konstitwensi na ka seng UDP u la shaiong ngaiñ ban ioh jingtip ba ka jingialang jong ka Party HSPDP bad UDP ki la rai ba ia ka Mylliem konstitwensi yn ai sha ka HSPDP. Ha ka jingiakren bad u Rupang u bah Hamlet u la ong ba um tip eiei ba ka don ka jingialang jong ki 2 seng mynta ka sngi, “Ym don ba pyntip eiei ia nga” u la ong.La kylli biang hato la iathuh ne-em ha u ba la shim ia katei ka rai ban ai ha ka HSPDP ia ka Mylliem konstitwensi u bah Hamlet u la ong “Ka UDP dei ka Um Dum Party, nga shu sah umdum”. La kylli biang hato un mih noh ne-em na katei ka seng “Nga kham ieit ia ki paidbah ka Mylliem ban ia ka Party” u la jubab. U bah Hamlet u la ong ba shen un sa shong pyrkhat bad ki nongkyrshan jong u ia kaei ka lynti ban iaid shakhmat bad na kaei ka seng kaba un ia khun.","“Um Dum Party, nga kham ieit ia ki  paidbah ka Mylliem ban ia ka Party”",https://www.urupang.com/um-dum-party-nga-kham-ieit-ia-ki-paidbah-ka-mylliem-ban-ia-ka-party/
"Shillong, 19 Naitung:Mynta ka step ha ka por 8:15 baje eiei uwei u diengbah u la khyllem bad ka dei ruh ha ka por ba u lapbah u dang ther bha ha nongbah Shillong. Katei ka jingjia ka la jia hajan ka St.Mary’s College ha ka lynti ban leit na Don Bosco Square sha Shillong College. Ha katei ka jingjia utei u diengbah u la khyllem ha uwei u post ilektrik katba utei u post ilektrik pat u la khyllem ha kawei ka bos sawkhmut bad khyndiat ha kawei ka kali rit kaba dei jong ki riew shimet.Ym shym la don kano kano ka jingmynsaw briew lait noh tang uwei u briew uba khet ia utei u dieng u bym shym la ioh kyrteng satia, naba u la mynsaw jur bad la pynkit noh ia u mar-mar sha jaka sumar.Ki briew na ka tnad khlaw ki la wan poi sha katei ka jaka hynrei ki la shem jingeh ban weng ia utei u dieng naba ki hap ban ap ia ki briew jong ka MeECL ban weng ia utei u post ilektrik.Ka la don ka jingdheng kali ha katei ka jaka kaba la neh kumba 3 kynta bad dei tad haduh ka por 11 baje tam eiei ba la lah ban weng ia u dieng bad u post ilektrik.","Khyllem u dieng bah ha  St. Mary’s, mynsaw uwei",https://www.urupang.com/khyllem-u-dieng-bah-ha-st-marys-mynsaw-uwei/
"Shillong, 19 Naitung:Ka sorkar ka la kular ha ki nongialam jong ki 13 sengbhalang ba kan pyntreikam noh ia ka ain shongwai ne ka Resident Safety and Security Act ha ka 15 tarik Nailar, kaba dei ka sngi rakhe laitluid ka ri India, katba ia ka Ain Prohibition and Detection of Benami Transaction 1958, yn sa pyntreikam hadien u Nailar bad la rai ruh ban sangeh shwa shipor ia ka jingpyntreikam ia ka lynti rel haduh ban da lah ban pyntreikam ia ki lad pyrkhing.Hadien ba la wai ka jingialang kaba shi kynta tam ha Secretariat bad ki sengbhalang mynta ka sngi, u Myntri Rangbah u la ong ba ia ki ain jong ka Resident Safety and Security Act la dep pynkhreh nadong shadong bad kaba sah ka long sa ba ka sorkar kan pynbna ba kan treikam noh.“Ngin pynbna ia ki Rule jong ka Resident Safety and Security Act ha ka 15 tarik Nailar kaba dei ka sngi rakhe laitluid ka ri”, la ong u Myntri Rangbah bad bynrap, ba ia ka jingshna ia ka lynti rel la rai ban pynsangeh noh shwa shipor, haduh ban lah ban pyndep ia ki lad pyrkhing ia ka jingrung bad ka jingmih ki briew.Ka jingrai ka sorkar ban pynsangeh shwa shipor ia ka lynti rel, ka dei hadien ba ka KSU ka la pynlong ia ka jingiakhih kaba jur ban pyrshah ia ka haduh ba 26 ngut ki dkhot ka seng ki la shah kem haduh mynta. Kiwei ki sengbhalang ruh kum ka FKJGP, HNYF, RBYF bad ka CORP ki la kyrshan ia ka jingpyrshah ka KSU ia ka lynti rel khlem pat don ki lad pyrkhing kiba biang ban tehlakam ia ka jingrung ka jingmih ki briew sha kane ka jylla.U Myntri Rangbah ula iathuh ruh ba ia ki ain jong ka ain Prohibition and Detection of Benami Transaction 1958, yn sa pynbna kham hadien, namar ba ki dang don ki kyndon kiba hap ban bishar bniah shwa.U la ong ba hadien ba la pyntreikam ia kane ka ain, wat kiwei ki jylla jong ka dong mihngi bad ki ri ka pyrthei kin bud nuksa ia ka ain jong ka Meghalaya.Katkum ka jingong u myntri rangbah hadien ba la pynbna ia ki rule ka ain shongwai, ki bor pyniaid shnong ruh kin iadon bynta ban pynthikna ba ain kan long kaba larkam.Ha kajuh ka por, u la ong ba ka jingshim jaka na ka bynta ban shna ia ki jaka mih bad jaka rung jong ki briew ka la iaid shaid shaid ha kaba kila don ki jaka kiba la jan dep ban shim jaka bad shen yn sdang noh ia ka jingshna.U la ong ba ka jingslem ban shim jaka ban shna ia ki jaka mih jaka rung ka dei namar ba ka sorkar ka hap ban iaid katkum ki kyndon kiba jrong bha hynrei watla katta ka kam ka la iaid.Halor ka lynti rel, u la ong ba ka sorkar kan thoh ruh sha ka North East Frontier Railway ba kan buh jaka ha ki jaka sangeh rel khnang ban lah ban shna ia ki jaka peit briew ne ki Facilitation Centre kaba dei ka bynta ka lad pyrkhing ia ki briew ba nabar.U la ong ba ka sorkar kam shong kli kti ban pyntreikam ia ki lad pyrkhing ia ki briew bad ka la pas ruh ia ar tylli ki ain (Resident Safety and Security Act bad ka Prohibition and Detection of Benami Transaction 1958).U la ong ba shisien ba la pynbna ia ka ain shongwai, ka District Task Force kan long ka nongpyntreikam ia ka ain ha kaba ki bor shnong ruh kin iadon bynta lang ban pynthikna ba kan long kaba treikam.Ai ksai U Mukul ban ia kren lynti rel ha ka jingialang ki sengbhalangAiu kaba la jia ha ka jingkren ki 13 senghalang bad u Mukul Sangma mynta ka sngi ha ka kamra kaba ki nongthohkhubor kim shym la ioh ban shong lang.U Rupang u la buddien ia kaei ka jingiakren hapdeng jong kitei ki ar liang, ka sorkar bad ki sengbhalang.Katkum ka jingtip ba la ioh lum na ki tyllong khubor la iathuh ba marsien sdang ka jingialang ka jingiakren ka dei beit katkum ka sobjek ba la khot da ka sorkar kata ban ia kren ia ka jaka rung jaka mih lem bad kiwei pat ki aiñ ba ka sorkar ka la kdew.La ong ba kam shym la don kano kano ka jingwanrah ia ka mat ia kren lynti rel bad dei u myntri rangbah hi u Mukul Sangma uba la ai ksai da kaba ong ba lada yn pyntreikam ia kitei ki aiñ kin lah ruh ban teh-lakam lada wan ka lynti rel.Dei hangtei ba la ai ksai da u myntri rangbah la ong ba ki sengbhalang ki la synrop lang noh ban ia kren lynti rel bad la ong ba ka jingiakren ka la long tang tuk tak bad ka shu kut noh.","15 Nailar, kular U Mukul ban ai  sngew bha da ka ain shongwai",https://www.urupang.com/15-nailar-kular-u-mukul-ban-ai-sngew-bha-da-ka-ain-shongwai/
"Shillong, 19 Naitung:Ka Khasi Students Union (KSU) ka la ong ba kan nym pat rai ban sangeh noh ia ka jingiakhih pyrshah ia ka lynti rel watla ka sorkar ka la rai ban sangeh shwa shipor haduh ban lah ban pyntreikam ia ki lad pyrkhing ia ka jingmih jingrung ki briew sha kane ka jylla.Haba kren mynta ka sngi sha ki nongthoh khubor u President ka KSU u Bah Lambok-starwell Marngar u la ong ba ka seng kam pat weng ia ka jingiakhih pyrshah lynti rel watla ka sorkar ka la rai ban sangeh shwa shipor ia ka lynti rel.“Ngin sa shong jingialang da ka Executive Council ka seng, ban iakren bad ban shim ia ka rai”, la ong u Bah Marngar.U la ong ba ha ka jingialang na ka liang u Myntri Rangbah u Dr Mukul Sangma u la iai pyrshang ban pynbor ia ka seng ba kan pdiang ia ka lynti rel hynrei na ka liang ka seng ka la kren shai ba da lei lei ruh kan nym lah ban pdiang ia ka lynti rel bad dei hadien ba ka la pyneh ba u Dr Mukul u la pyndem ban pynsangeh noh shwa ia ka lynti rel haduh ban lah ban pyntreikam ia ki lad pyrkhing.“Ka KSU kam lah ban pdiang ia ka lynti rel khlem ki ain kiba khlain”, la ong u President ka KSU bad bynrap ba ka jingdawa ka KSU wat ia ka Inner Line Permit (ILP) ka dang im lada kine ki lad pyrkhing ka sorkar kim long kiba khlain ban iada ia ka jingmih jingrung ki briew sha kane ka jylla.Haba kylli la ka seng ka dawa ne em ban pynlait ia ki dkhot ba shah kem, u President ka KSU u la ong ba ka KSU kam leit ban iakren ia ka sorkar ban pynlait ia ki dkhot ka seng kiba shah kem hynrei ka leit ban iakren ban pynlongkam ia ki mat jong ka jaitbynriew.Ha kawei ka liang, u Bah Sadon K Blah ka HNYF u la ong ba ka jingkynnoh jong kiwei ki seng ba ka ain shongwai ka sorkar Resident Safety and Security Act bad ka Prohibition and Detection of Benami Transaction 1958 kam ler ym pat lah ban ngeit namar ba kim pat treikam.“Hadien ba la treikam, ngin sa iohi la ki biang ne em bad lada kim biang, ngi lah ban kren eiei bad ban wat ban dawa da ka Inner Line Permit”, la ong u Bah Blah.Katba u Bah Daniel Khyriem u President barim ka KSU, u la ong ba ha ka jingiakren mynta ka sngi, u Myntri Rangbah u Dr Mukul Sangma u la kular ba ka sorkar kan pyntreikam noh wut wut ia ka ain shongwai bad kumjuh ia ka ain Banami khnang ban tehlakam ia ki briew ba nabar.“U Myntri Rangbah u la kular ban pynbna noh ia ki Rules ka ain shongwai Resident Safety and Security Act ha ka 15 tarik Nailar katba ia ka Ain Prohibition and Detection of Benami Transaction 1958 yn sa pynbna hadien u Nailar”, la ong u Bah Khyriem.U la ong ba ki sengbhalang ki la ong ruh ha u Myntri Rangbah ba ka sorkar kam dei ban shu pyni ba ka la pynkhreh ia ki jingdonkam ban shna ia ki jaka mih bad jaka rung hynrei ka dei ban pyni noh ia ki kam.Katkum ka jingong u Bah Khyriem, ka jingshim jaka ban shna ia ki jaka rung bad jaka mih ka la iaid shaid shaid bad ka don tang kawei ka jaka ha 13th Mile namar ba ka don ka jingthut.","Ym pat weng iakhih ka KSU, wat  la sangeh shipor ia ka lynti rel",https://www.urupang.com/ym-pat-weng-iakhih-ka-ksu-wat-la-sangeh-shipor-ia-ka-lynti-rel/
"Shillong, 19 Naitung:Ka UDP bad ka HSPDP mynta ka sngi ka la shim ia ka rai khadduh jong ka ha ka jingiasam konstitwensi na ka bynta ka elekshon MLA 2018. Ia katei ka rai la shim ha ka jingialang jong ka Co-ordination Committee jong kitei ki 2 seng kaba la long mynta ka sngi. Katei ka jingiapynbeit ka long tang ha ki 36 tylli ki konstitwensi ha Khasi bad Jaintia Hill. Ha katei ka jingiapynbeit ka UDP ka la shim 17 tylli ki konstitwensi katba ka HSPDP pat ka shim 10 tylli, 9 tylli kiba lait la khein ba ki dei ki konstitwensi kiba long laitluid ban ia khun baroh ar tylli ki party (Open Seat).Ki 17 tylli ki konstitwensi ba ka UDP ka la shim ki long na Jaintia Hills ka Khliehriat, Amlarem, Jowai, Raliang bad Nartiang.Na East Khasi Hills ka la shim ia ka Mawsynram, ka Shella, ka Pynursla, ka Nongthymmai, ka East Shillong, ka West Shillong bad ka Mawlai. Na Ri-Bhoi ka la shim ia ka Umsning, Mawhati bad Nongpoh. Na West Khasi Hills ka la shim ia ka Ranikor bad Mairang.Ki 10 tylli ki konstitwensi kiba ka HSPDP ka la shim ki long na Jaintia Hills ka Sutnga-Saipung . Na East Khasi Hills na Nongkrem, Mylliem, Mawphlang, South Shillong bad ka Pynthor.Na Ri-Bhoi ka la shim ia ka Jirang katba na West Khasi Hills pat ka la shim ia ka Nongstoiñ, Rambrai bad Mawkyrwat. Ki konstitwensi kiba kitei ki 2 seng ki la shim kum ki konstitwensi kiba lah ban ia leh laitluid lane ba kitei ki 2 party ki lah ban ia khun ki long ka Mookaiaw, North Shillong,Mawthadraishan, Mawshynrut, Mawryng-kneng, Sohiong, Umroi, Sohra bad Mawkynrew.Lah ban kdew ba na ki 17 tylli kiba ka UDP ka la jied, 5 tylli ki dei kiba ka la don lypa ki MLA kata ka Mawlai, ka Nongthymmai , ka West Shillong Shella bad ka Mairang. Kiwei pat ki konstitwensi ba katei ka seng kala don lypa ki MLA ki long ka Sohra, ka Mawthadraishan bad ka Mawkynrew bad ia kitei ki 3 konstitwensi la ai laitluid ban ia khun baroh 2 seng. Na ki 10 tylli kiba ka HSPDP ka la jied 3 tylli ki dei kiba ka la don lypa ki MLA bad kitei ki long ka Nongkrem, ka Nongstoiñ bad ka Rambrai hynrei ia ka Mawshynrut pat ka la ailad ban ia khun laitluid.","17 ia ka UDP, 10 ia ka HSPDP,  9 tylli ki madan ialeh paralok",https://www.urupang.com/17-ia-ka-udp-10-ia-ka-hspdp-9-tylli-ki-madan-ialeh-paralok/
"Nongpoh, 21 Naitung:Ka jingangnud da ki paidbah jong kiba bun tylli ki shnong ha ka thain Umsawnongbri, Ri Bhoi, ban ioh ia ka jaka sumar kaba kham biang ia ki nongpang ka la wan ban urlong ha ka jingim jong ki bad kane ka la jia ruh mynta ka sngi, ha kaba u Dr DD Lapang, Chief Adviser ka sorkar jylla, ha ryngkat bad ka Kong Roshan Warjri, myntri ba dei peit ia ka koit ka khiah, ki la wan ban plie paidbah ia u Mawnongrim, na ka bynta ban tei ia ka Umsawnongbri PHC ha Madan Raid Nongbri.Khyndiat kum ban shu pynpaw hangne, ia katei ka jaka ka ban sa tei ia katei ka PHC ka don ia ka jingheh kaba 8 Akar tam, ia kaba la ai sngewbha da ka Dorbar Raid Nongbri, ha kajuh ruh ka por katei ka PHC kan sa ai ruh ia ka jingshakri ia ki palat 21 tylli ki shnong ha katei ka thain bad kaba don ia palat 1300 ngut ki paidbah nongshong shnong.Ha kaba plie ia une u Mawnongrim, nalor ka jingdon jong kitei ki heh sorkar, la sakhi ruh da ka jingdonlang, ka Kong Rona Khymdeit, MDC ka Nongpoh Constituency, u C.P Gotmare, DC ka Ri Bhoi, u R.O Budnah, Director of Health Services, u Bah R. Kharbihkhiew, BDO ka Umling C&RD Block, u Bah Stickshon Syiem, Syiem ka Raid Nongbri, u Dr B. Pohchen, DH&MO ka Ri Bhoi, ki doktor, ki ophisar sorkar, rangbah shnong, ki nonghikai, ki khynnah skul lem bad da ki hajar ngut ki paidbah na ki shnong ba marjan jong katei ka thain.Ka Ri Bhoi ka dei ka jaka kaba bun na ki paidbah ki shah the mraw ha ki jingpang kiba ha rukom ha ki por ba mynshwa, ha kaba ka la ioh ruh ia ka ka man kum ka jaka kaba bun eh ki nongpang Malaria, hynrei katba nangmih ki sngi da ka jingshimkhia ka sorkar lyngba ka tnat ka koit ka khiah, ha ryngkat ka jingtrei shitom da ki nongtrei ha ki jaka sumar, la lah ban tehlakam nohh ia kane ka jingpang, la ong u Dr. D.D Lapang.Namarkata, ka jingioh jongphi ia kane ka PHC kan da long shisha ka jingkyrkhu kaba khraw bad ka por ka sa poi ba baroh ki nongshong shnong ha kane ka thain, kin sa long kiba shait ba khiah krat lyngba ka jingiarap da kane ka jaka sumar, u la bynrap.Katba na ka liang ka Kong Roshan Warjri, kum ka Myntri ba dep peit ia ka tnat ka koit ka khiah ka sorkar jylla, ka la kyntu ia kiba pyntrei ia kane ka jaka sumar ba kin pyntrei hok ia ka bad ba kin pyndep ha ka por kaba la buh.La ioh ruh ia ka jingkren na ka Kong Rona Khymdeit lem bad kiwei kiwei, kiba la pynpaw ia ka jingkmen halor ka jingioh ban plie ia utei u Mawnongrim.","Buh mawnongrim ia ka  Umsawnongbri PHC, ba T.8 klur",https://www.urupang.com/buh-mawnongrim-ia-ka-umsawnongbri-phc-ba-t-8-klur/
"Nongstoiñ, 21 Naitung:Ka Higher Secondary Section jong ka skul KJP Synod Sepngi Higher Secondary School Nongstoin ka la kynjoh sha u mawmer ba 10 jong ka jingiaid lynti ka jong katei ka Higher Secondary naduh bala sdang ban seng ia ka ha u snem 2007, ha kaba ki bor pyniaid jong katei ka skul mynta ka sngi, ki la ioh ruh ban rakhe ia katei ka sngi ba kyrpang jong ka HS Section ia kaba la pynlong hapoh phyllaw jong katei ka skul.Ha katei jingrakhe ia ka lyngkhuh snem kaba 10 jong ka jingiaid lynti jong ka Secondary Section jong katei ka skul, u bah PN Syiem CEM ka KHADC u la long kum u kongsan ha katei ka sngi ha ryngkat ka jingiadon lang ruh u bah LG Nongsiej Chairman ka KHADC u ba dei ruh u MDC ka Nongstoin ryngkat u bah Morning Mawsor MDC ka Mawshynrut kiba la long ruh kum ki symbud kongsan.U bah PN Syiem CEM ka KHADC ha shwa ba un shim ia ka bynta ban ai jingkren ha katei ka sngi kum u kongsan u la ioh shwa ban plie paidbah noh ia u Mawnongrim jong katei ka KJP Synod Sepngi Higher Secondary Section bad haba shim pat ia ka bynta ban ai jingkren u kongsan u la ong ba shiphew snem ka jingiaid lynti kam long kaba suk ia ki nongpyniaid jong ka skul hynrei kita kiba shaniah ha u Trai kin skhem bad iai neh junom bad u la ong ruh ba kane ka por kaba mynta ka dei ka por bad ka juk kaba ki briew ki im ha ka jingeh bad ka jingduh jingkyrmen hynrei ngi dei ban shaniah ha u Trai nongbuh nongthaw.“Kane ka Jylla ka jong ngi lada ym dei ka jingnoh synniang jong ki Balang bapher bapher khamtam ha ka pule puthi ngam tharai ba kan long kumne kumba ka long mynta namar ba ha ka Jylla jong ngi ngim don ia ka Educational Policy, ka Employment Policy bad kiwei kiwei de ki policy treikam” ong u CEM bad kum ka dak ban ia don bynta lang bad ka Synod halor ka jingthmu ka jong ka ban nang kyntiew shuh shuh ia ka pule puthina ka Higher Secondary sa sha ka College na ka liang jong u CEM u la pynbna ban noh ka jingiarap kaba 15 lak tyngka na ka skhim KHADC 2015-16 kaba la don lypa bad u la ong ruh ba ha kaba iadei pat bad ka skhim ka ban sa wan na ka liang jong u ha ryngkat ka jingiatreilang bad u MDC ka Nongstoin bad Mawshynrut kin sa nang ia peit ia ki jingdonkam.Nalor ki kongsan kiwei kiwei kiba la ai jingkren ha katei ka sngi ki kynthup ia u Tbn C. L. Wanshong dkhot ka MC, u Chairman ka New Nongstoin District, u Moderator ka nongstoin Presbytery u Sordar ka shnong Tiehsaw, u Syiem ka Hima nongstoin u Paiem E.P. Syiem, u Rev. S.I. Iawphniaw President barim bad kiwei kiwei, ha katei ka sngi ban pyniphuh iphieng shuh shuh ia katei ka sngi ba kyrpang la ioh ruh ia ki jingrwai jingshad bad ki jingialehkai drama bala iashim bynta shit rhem da ki khynnah pule jong katei ka skul.","Buh mawnongrim U CEM, ia ka Higher Secondary KJP Synod",https://www.urupang.com/buh-mawnongrim-u-cem-ia-ka-higher-secondary-kjp-synod/
"Shillong, 21 Naitung:Ka kynhun myntri ka la mynjur ia ka jingthaw ia ka Meghalaya Road Maintenance Policy (MRMP) na ka bynta ban peit bad moramot ia ki surok kiba jot kiba sniew ha ka jylla. Haba pyntip ia kane hadien ba la wai ka jingialang mynta ka sngi, u Myntri Rangbah u Dr Mukul Sangma u la ong ba ka jingmoramot ia ki surok ka long kaba donkam tam hadien ba la shna ia ka surok .Hadien ba ka sorkar ka la iohi bad ka la mad ia ki jingud jong ki paidbah ka jylla na ka jingsniew jong ki surok, ka la shim ia ka rai ban thaw noh da kane ka met na ka bynta ban pynbha ia ki surok kynthup ki jingdonkam ba kyrkieh kaba mih kum na ka jingjia na ka bor jong ka mariang bad kumjuh ban moramot man ka por iaki surok.U la ong ba ia kane ka ain yn sa pyntreikam da ka tnad PWD ha kaba kan don ruh ka jingiasynrap lang na kiwei ki tnad ban pynbha ia ki surok.U Myntri Rangbah u la ong ba ka sorkar kan peitngor ruh ba ki rukom shna jong ki kontraktor ban pynthikna ba kin bud ia ka jingbthah katkum ba dei haba ki siang rong ia ki surok. Katkum ka jingong u Myntri Rangbah ki don ki tiar kane ka juk stad kiba lah ban test ia ka jingshna ia ka surok ban tip la ki biang ne em ki jingshna.Katkum ka jingong u Myntri Rangbah ha kane ka policy kan don ruh ka Monitoring and Evaluation Management ha kaba kin peit ia ka jingshna jong ki kontraktor ia ka surok. Kane ka policy kan peit ym tang ia ki surok ka sorkar jylla hynrei wat ia ki surok ba la bei pisa ka sorkar India kum ka PMGSY.Halor ka jingkylli ba don ki kontraktor ki bym lah ban pyntreikam ia ka PMGSY, u Myntri Rangbah u la ong ba ki don ki kontraktor ki bym kor bor ban shim ban pyntreikam ia kane ka skhim namar ba haba ka sorkar ka khot tender ba kin pyntreikam ar ne lai tylli ki surok, ka bor jongki, ka long tang kawei bad ha kum kane, ki la shah kyntait. “Ngin don ki tiar ban peit ban tes ba ka jingshna ia ki surok kin long katkum ka jingbthah, bad kine ki tiar stad teknoloji ki dei ki bym lah ban leh thok”, la bynrap u Myntri rangbah.","Thaw ka sorkar da ka MRMP, ban  maramot ia ki surok ha ka jylla",https://www.urupang.com/thaw-ka-sorkar-da-ka-mrmp-ban-maramot-ia-ki-surok-ha-ka-jylla/
"Shillong, 21 Naitung:3 ngut ki briew ki la mynsaw hadien ba kawei ka Taxi Maruti 800 ka la tyngkhuh bad kawei ka trok ha ka shnong Kynshi, West Khasi Hills. Katei ka jingjia ka la jia ha ka por 7:10 baje mynstep. Ha katei ka jingjia la iathuh ba katei ka trok ka dei thmu ban leit sha Nongstoiñ katba katei ka Taxi pat ka wan na mar pyrshah na Lad Myriaw. Ki 3 ngut kiba la mynsaw ki dei kiba la tip kyrteng kum u Senister Kharshandi 26 snem karta, u Kwik Marngar 17 snem bad u Pynbhalang Kharshandi , 19 snem baroh ki dei na ka shnong Rambrai. Ka 108 kaba don ha Markasa ka la pynkit ia kitei baroh 3 ngut sha Civil Hospital, Mairang bad kham hadien la pynkynriah sha Bethany Hospital, Shillong.",Aksiden ka Taxi bad  ka trok mynsaw 3 ngut,https://www.urupang.com/aksiden-ka-taxi-bad-ka-trok-mynsaw-3-ngut/
"Shillong, 21 Naitung:Ka Khrang Presbyterian Jubille Secondary School mynta ka sngi ka la pynkup burom ia ki samla pule jong katei ka skul kiba la pass bha ha kane ka eksamin matrik kaba dang shu dep. Ia katei ka jingialang la pyniaid da u Rev. D.L Syiemlieh ha ryngkat ka jingdonlang u Headmaster u bah K.Khongngaiñ. U bah Donevan Kharwanlang MDC ka Sohra konstitwensi u la long u kongsan ha katei ka sngi. Haba kitbok kitrwiang ia katei ka skul kumjuh ki samla pule jong ka kiba la wanrah ia ka nam ka burom jong katei kaba don ha kyndong jong ka thaiñ Sohra u bah Donevan u la ai sngewbha 3 tylli ki kor komputor sha katei ka skul ba kan nang lah ban ai ka jingshakri ba kham bha ia ki khynnah katkum ka jingdonkam jong ka juk mynta.Halor ki jingkyrpad ki bor pyniaid skul ban iarap kumno ban pynioh jingithuh ia ka skul ha ka sorkar bad kumjuh ruh ban pynioh ia ka building jong ka skul, u bah Donevan u la ong ba un sa buh skhim na ka MDC na bynta ka building bad ha kaba ia dei bad ka jingithuh na ka sorkar u la ong ba un iaid shakhmat ban ia kren bad ki bor sorkar halor kane ka bynta. Katei ka skul kadei kaba la seng naduh u snem 1975.",Pynkup burom ia ki samla pule 12 shnong,https://www.urupang.com/pynkup-burom-ia-ki-samla-pule-12-shnong/
"Jowai, 21 Naitung:U Ma Arbor Hima Darnei, u lamphang jong ka Jaiñtia Hills Autonomous District Council (JHADC), ula kynran dien ban shimti ïa ka shuki Chief Executive Member (CEM), wat hadien ba u ma Thombor Shiwat, u CEM JHADC, ula rai ban hiar shuki, lada ki para MDC jong ka Kongress kim don jingshaniah shuh ha u, ong ka khubor kaba la mih ha ka website jong U Riluk mynta ka sngi.Ka khubor ka ïathuh, ba katto katne ngut ki MDC ka Kongress, ki la ujor sha ki nongialam ka MPCC bad dawa ban pynkylla nongialam hapoh ka konsil da kaba kynnoh ba u Thombor, ula leh pyrshah seng, sam shiliang ia ka skim sorkar kmie hapdeng ki MDC bad thungkam beaiñ hapoh ka konsil.Ki heh nongïalam ka MPCC ba kynthup ia u Dr. DD Lapang bad u Myntri Rangbah ka Jylla, Dr. Mukul Sangma, ki la khot iakren bad bishar bin bin ia ka jingkynnoh pyrshah ia u CEM JHADC bad kim lah ban pynshisha ba u CEM u iaid lait ia ka riti treikam ka seng Congress. Wat la katta ruh u ma Thombor, ula rai ban hiar shuki lada ki para MDC kim hun shuh shuh ba un long nongialam. La sngewthuh ba lada U Ma Shiwat, un dei ban hiar shuki, yn lah ban shimti ia katei ka kam, da U Ma Arbor Hima, uba dei mynta u lamphang ka JHADC.Hynrei la sngewthuh ba U Ma Arbor Hima, ula kynran dien ban shim ia katei ka shuki CEM, hadien ba u Ma Andrew ula mih shakhmat ban pan ia knieh ia ka shuki CEM jong ka JHADC da ka jingkyrshan u Madonbai Rymbai, hynrei ka jingbishar ba stad ki heh ka MPCC, ki la shim iaka rai ban pynneh shuwa ia u ma Thombor Shiwat.Ki heh MPCC bad u Myntri Rangbah ki la kyntu ia ki MDC Congress ka JHADC ban pynduh iaka jingiapher jingmut bad ban iatreilang bad ban nang pynkhlain ia ka seng, namar ba ka elekshon ruh ka la hajan.","Kynran dien u lamphang JHADC,  ban shim ia ka shuki CEM",https://www.urupang.com/kynran-dien-u-lamphang-jhadc-ban-shim-ia-ka-shuki-cem/
"Shillong, 21 Naitung:U Myntri ka tnad ka Arts and Culture u Bah Ronie V Lyngdoh mynta ka sngi u la plie ia ka Rynsan ne ka Amphitheater ha Mawlai Nongkwar ba la shna ha ka jinglut kaba T.1.96 klur.Haba kren ha kane ka sngi u Bah Ronnie u la kyntu ia ki samla ka jaitbynriew ban pule tyngeh ha ka jingpule namar ba mynta ki don ki bor kiba thmu ban pynduh noh ia ka bhah kyrpang kaba ki jaitbynriew kum Scheduled Tribes, Scheduled Cast ba ki ju ioh.“Ki don ki bor kiba pyrshang ban thom ban pynduh ia ka bhah kyrpan kaba ju ioh ha ka jingpule ha ka ioh kam ioh jam”, la ong u Bah Ronnie.U la ong, “U Blei um shym la pyniapher ia ngi hynrei shu sahdien namar ba ka jingsdang ka pule puthi ha kane ka ri kam pat da slem. Ka jingwan ka pule puthi ha kane ka ri jong ngi ka long tang ha ka lai ne saw pateng eiei”.U la kyntu ia ki samla ba kin dei shuh ban ap ia ka jingioh bhah kyrpang hynrei ki dei ban durut tyngeh namar ba ym lah ban thikna ba ka bhah kyrpang kaba ju ioh ha ka pule pule, ha ka kam ka jam, ka lah ban shah pynduh noh namar ki don ki bor kiba pyrshang pynduh noh ia ki.Kane ka rynsan ka dei kaba nyngkong tam ha ka jylla kaba la pyndep bad sa ar tylli kum kane ka juh yn shna ha Jowai bad ha Tura.U Bah Ronnie u la ong ba ka jingdon jong kane ka Rynsan kan long ka lad ia ki samla ba kin lah ban pyndonkam ha ki sap jongki.U la kyntu ia ki samla ba kin shim kabu na kane ka jingdon kane ka Rynsan ban pyntbit ia ki sap jongki ha ki sngi ban wan.Katba u MLA ka thain u Bah Embhahlang u la pynpaw ia ka jingkmen ba ka Mawlai kan ioh pdiang sa ia kane ka Rynsan hadien ba ka la dep ban ioh ia ka Block kaba la plie hynnin ka sngi ha Mawtwar.U la kyntu ia ki samla, ki kmie ki kpa ban pynneh ia ka jinglong ka jaitbynriew kaba kyrpang ha ka riam ka beit, ka rwai ka siaw bad ka shad ka kmen.La ioh ruh ia ka jingkren na u Bah P T Sawkmie, MDC, Bah Kynsai M Lyngdoh u Vice President, Mawlai Town Dorbar.","Ioh ka Mawlai sa ka Rynsan ba T.1.96 klur Don ki bor ba thmu ban thom  ia ki rit paid, ong u Bah Ronnie",https://www.urupang.com/ioh-ka-mawlai-sa-ka-rynsan-ba-t-1-96-klur-don-ki-bor-ba-thmu-ban-thom-ia-ki-rit-paid-ong-u-bah-ronnie/
"Sohra, 21 Naitung:Mynta ka sngi thohdieng ki samla pule jong ka Sohra Goverment College ki la iaid naduh katei ka jaka pule haduh Sohra Civil Sub-Division bad ki la wan ban pynkut biang ia katei ka jingiaid ha katei hi ka kolej. Ka daw kaba la pynlong ia ki samla pule jong katei ka kolej ban mih paidbah ha surok ka dei namar ka jingkuman ka sorkar halor ki jingdawa kiba bun kiba ki samla pule lyngba ka Sohra Goverment College Student Union ki la dawa na ka sorkar. Ha katei ka jing ialang paidbah, la wan ban ia shim bynta shitrhem da baroh ki samla pule katei ka kolej kiba don haduh 922 ngut.Haba ia kren bad u nongthohkhubor u President katei ka Union u samla Ethylberth Khongrymmai ha ryngkat ka jingdonlang u Secretary jong katei ka Union u Vickychell Kharmih ki la ong ba naduh ka 18 tarik u nailar, 2016 ki la leit ban phah ia ki mat jingdawa sha ka sorkar lyngba ka tnad DHTE bad ha ka 23 tarik u nailur, 2016 ki la leit ban pynkynmaw biang ia katei ka jingdawa hynrei la shu sngap man man khadduh dei ha ka 9 tarik u nohprah, 2016 ba kitei ki samla ki la leit pynkynmaw biang hynrei haduh mynta ka sorkar ka leh kumba set kyllut bad dei halor katei ka nongrim ba ki la shim ia ka rai ban mih paidbah ha surok ban pyni sha ki bor sorkar ba ki samla pule jong ka Sohra College ki pyrshah jur ia katei ka jingieh noh khunswet bad ka jingleh shilliang khmat jong ka sorkar ia katei ka kolej kaba dei tang ma ka hi ka kolej sorkar hapoh East Khasi Hills District.Kitei ki nongialam ka Student Union ki la pynkynmaw ba ki mat ba ki la dawa na ka sorkar ka long ba kan sorkar kan mynjur ia ka riti synshar (Constitution) jong katei ka Union, ban pyndap noh ia ki kam nonghikai kiba la shu thylli la bun snem namarba kumba ka long mynta ym nonghikai satia ha ka Education Department. Ki la iathuh ba kumba ka long mynta ki don haduh 922 ngut ki samla pule na kylleng ka thaiñ Sohra kiba wan pule hangtei hynrei ka jingdon pat ki nonghikai ka duna palat. Shuh shuh ki la pynpaw ba ki kwah ba ka sorkar kan wanrah sa ia ka Science Stream bad ka Commerce Stream naba haduh mynta ka dang don tang ka Arts Stream, “Tang kane kaba la don lypa ruh kam pat biang, ngi kwah ba ka sorkar kan pynjanai shuwa ia kane ka shlem jingnang jingstad kaba ai jingshakri na bynta ki longing kiba duk ki bym kot bor ban kiew sha sor Shillong” ong u samla Khongrymmai haba ia kren bad u nongthohkhubor haba dawa ruh ba ka sorkar ka dei ban pynbiang lem kumhba ka la leh ia kiwei pat ki kolej.Katkum ka jingiathuh kitei ki nongialam ka Union ki la ong ba ki don haduh 241 ngut ki samla pule jong ka Education Department bad kitei ki dei tang ki 1st Semester hynrei ki nonghikai pat ki don tang 2 ngut. Haba kylli ia ka jingdon ki nonghikai ki la ong ba ha ka Khasi Dept ki don 6 ngut, Economics Dept ki don 5 ngut, English ki don 5 ngut, Political Science ki don 5 ngut bad Environment ki don tang marwei hynrei na kitei don pat uwei u nonghikai uba la hikai la kumba 12 snem eiei hynre ihaduh mynta u dang dei tang u nonghikai Adhoc. Nangta la iathuh ba ha ka 10+2 ki don tang 2 ngut ki nonghikai kata tang ha ka sobjek English bad Philosphy katba ha ka sobjek Political Sciense, Khasi bad History ym don nonghikai satia bad ia kitei ki sobjek hap ban beh da ki nonghikai kolej.Ban pynpaw ia ka jingpyrshah ia ka jingieh khun swet ka sorkar ia katei ka kolej kitei ki samla ki la iaid paidbah bad ki la thmu ban pynlong ia ka jingialang ba lyngkot hakhmat ka Sohra Civil Sub-Division hynrei ki bor Sub-Division kim shym la ailad ia ki ban pynlong jingialang bad kumta ki hap ban wan phai biang sha kolej. Kitei ki samla pule ka Sohra College ki la ai por ar taiew ia ka sorkar ban pynurlong ia kitei ki jingdawa jong ki lym kumta ki la byrngem ba kin ym shongthait satia ban dawa ia ka hok kaba ki dei ban ioh kumba ioh lem kiwei pat ki kolej sorkar.( Ia kiwei pat ki mat ba ki samla ka Sohra Goverment kolej ka ia khih, sngewbha pule ha ka sngi kaba bud).","Iaid paidbah ki samla pule ka Sohra  College, 2 taiew ai por ia ka sorkar;Ym ailad ban pynlong jingialang ha khmat Civil Sub-Division",https://www.urupang.com/iaid-paidbah-ki-samla-pule-ka-sohra-college-2-taiew-ai-por-ia-ka-sorkarym-ailad-ban-pynlong-jingialang-ha-khmat-civil-sub-division/
"Shillong, 21 Naitung:Ki shipai BSF, ki la ioh kurup ia 27tylli ki masi na Nayabazar (Hat Thymmai) ha East Khasi, kiba shongdor T.4.9lak, ong ka khubor ba la pyllait mynta ka sngi. Ha kawei pat ka jingjia, la iathuh ba ki BSF, kiba don ha Ganganagar, West Khasi Hills, ki la ioh kurup ia 20 tylli ki masi, kiba shongdor T.3.2 lak, kiba dang mut ban pynrung sha Bangladesh.",Kurup masi ki BSF na Hat Thymmai,https://www.urupang.com/kurup-masi-ki-bsf-na-hat-thymmai/
"Nongstoiñ, 21 Naitung:U bah D. Jyndiang MLA jong ka Nongstoiñ Konstitwensi hynne ka sngi u la hiar sha ka shnong Nongpyndeng kaba don ha Nongstoiñ, na ka bynta ban leit jngoh kyrpang ia ki 56 ngut ki khun swet khynthei bad shynrang kiba sah ha ka Rev. S. Wollington Children’s Home kaba hap hapoh ka jingpeit jong ka KJP Synod Sepngi.Ha katei ka jingleit jngoh u MLA ia ki khun swet la ioh ruh ban pynlong ia ka jingialang kaba lyngkot hapoh ka ophis treikam jong katei ka jaka ri khun swet kaba don ha nongpyndeng bad ia ka jingïalang, la pynïaid da u Pastor A.C Lymba u ba la pynpaw ba kumba long mynta ki don 32 ngut ki khynnah shynrang bad 24 ngut ki khynnah kynthei kiba don ha kane ka jaka sumar.Nalor u MLA ha katei ka sngi la iadon ryngkat lang ruh ki riew pawkhmat jong ka Balang ba kynthup ïa u Pastor A.C Lymba u ba long ruh u Chairman jong ka Managing Committee, Pastor S.C Diengngan Director SELD jong ka Synod, u Tymmen basan P.S Mawlieh dkhot Managing Committee, Pastor T.T Diengdoh ba dei peit ïa ka Balang Presbyterian Nongpyndeng, lem bad kiwei kiwei de ki rangbah bad ki nongsumar nongpeit ïa ki khunswet.Ha shwa ba kin pynlong ruh ia ka jingleit jngoh ia ka jaka ba pyntrei ïa ka iing jong ka Children’s Home la ioh ruh ban pynlong ia ka jingduwai ba kyrpang na u Pastor T.T Diengdoh bad la bud pat sa ka jingkren lyngkot na u Pastor S.C Diengngan, u ba la pynpaw halor ki kam, ki jingdonkam bad ki jingthmu ba bha jong ka Balang haba buh ïa katei ka Children’s Home na ka bynta kito ki khunlung khynnah bad ki khunswet kiba donkam ïa ki jingïarap.“Ka jingangnud ban ïoh pyndep ïa la ka jong ka building ka dei kawei ka mat ba hakhmat eh, namar kumba long mynta la shu shong wai haduh lai tylli ki ïing, kawei na ka bynta ki khynnah kynthei, kawei na ka bynta ki khynnah shynrang bad kane ka ophis treikam jong ka Children’s Home bad ka bai wai ïing ha ka shi snem ha baroh lai tylli ka la kot sha ka saw lak tam”, ïathuh u Pastor.Katba na ka liang jong u bah D. Jyndiang MLA ka nongstoin haba ai jingkren ha katei ka jingialang kaba lyngkot u la pynpaw ia ki kyntien ai khublei kyrpang sha ki nongpynïaid jong ka Balang bad khamtam eh sha ki nongpeit nongjngoh jong katei ka jaka ri khunswet, namar ka jingtrei shitom jong ki bad ka jingaiti jong ki ban shakri ïa ka kam lyngba katei ka project leh isynei.Kumta khnang ban pynurlong ia ka jingangnud ban lah pyndep noh kham kloi ïa ka building jong katei ka Rev Wollington Children’s Home na ka liang jong u Jyndiang u la ai ïa ka work order ba T. 2 lak, kaba dei ka MLA skhim bad u la ïathuh ruh ba katei ka skhim ba ar lak tyngka, ka dei ka bhah jong u (L) Maieit Hoping Stone Lyngdoh, u ba la angnud ban ïarap ïa katei ka jaka ri khunswet la kham slem.","T.2 lak ai U MLA,  ka skhim Bah Hoping",https://www.urupang.com/t-2-lak-ai-u-mla-ka-skhim-bah-hoping/
"Shillong, 21 Naitung:Ka SBUK (Seng Biria U Khasi) ka pynpaw ïa ka jingsngewsih kaba khraw ban tip khubor ba U Bah Krieshon Rapthap, iba long uwei na ki nongthohkot Khasi baradbah jong ka ri Khasi-Jaiñtia u la khlad noh mynta ka sngi, ka 21 tarik u ‘Naitung. Ka jingkhlad jong u ka long ka jingduh kaba khraw ym tang ïa ka ïing ka sem, hynrei ïa ka ri bad ka jaitbynriew hi baroh kawei ha ka liang ka thoh ka tar, ka pule ka puthi, bad kumjuh ruh ha ka imlang ka sahlang.“Ngi sngewsarong ban kynmaw ba i Bah Krieshon Rapthap i la long uwei na ki nongseng jong ka Khasi Authors’ Society ha ka snem 1979, ryngkat bad i (L) Babu H.W.Sten; (L) Babu B.C.Jyrwa; (L) Bah Hughlet Warjri; (L) Bah L.Gilbert Shullai; (L) Bah Donbok T.Laloo; i Bah H.Mylliemngap, Bah Kitbor W.Nongrum, Bah E. Weston Dkhar bad lyngba ki jingtrei shitom jong kine ki rangbah, ryngkat bad ka jingkyrshan bad jingïasnohkti lang jong kiwei ki paralok nongthohkot bad kiwei de ki seng ha ki snem kiba hadien, la lah ban kyntiew ïa ka ktien bad ka thoh ka pule Khasi shaduh ka kyrdan ba ka don mynta. To ngin sngewnguh ïa kine baroh junom” ong ka kyrwoh na U bah Wan Kharkrang, President jong ka SBUK, ha kaba ula phah ruh ïa ka jingsngewlem jong ka sha baroh ki bahaïing hasem jong U Bah Krieshon Rapthap, ryngkat bad ki jingduwai ba une u rangbah un ïoh Ïa ka jingjahthait bymjukut.",Sngewlem ka SBUK ia u nongthoh,https://www.urupang.com/sngewlem-ka-sbuk-ia-u-nongthoh/
"Shillong, 21 Naitung:U Myntri Rangbah ka jylla u Mukul Sangma um shym la kren shai halor kumno ka sorkar kan leh ia u ophisar u Bah HM Shangpliang uba shah ujor ba iadon bynta bad ka seng sain pyrthei ka Congress ha ka jingialang kaba la long ha Lawbah dang shen. U Bah Shangpliang u dang bat mynta kum u director ka tnad Social Welfare bad kiwei ki tnad sorkar.Haba kylli ki nongthoh khubor hadien ba la wai ka jingialang kynhun myntri mynta ka sngi, halor kane, u Dr Mukul u la ong ba kano kano kaba la poi sha ka jingtip ka sorkar kan sa wad ia ka jingshisha katkum ka ain.U Myntri Rangbah u bym shym la treh ban kren bun halor kane, u shong ong, “Kano kano kaba wanrah sha ka jingtip ka sorkar, kan sa wad la ka long kaba shisha ne em”.Hynrei na ka liang ka myntri ka Social Welfare ka Deborah Marak ka la ong ka sorkar ka la pan jubab na u ophisar (bah Shangpliang) ban wad ia ka jingshisha haduh katno ka long kaba shisha ka jingshah kynnoh jongu.“Haduh katno ka long kaba shisha ka jingkynnoh namar ba ha kato ka sngi ka don ka prokram sorkar’, la ong ka Marak, kaba mut ba u Bah Shangpliang u leit sha ka jingialang ka sorkar.La paw ha ki lad khubor ba u dei uwei na ki ophisar uba lah ban iakhun ha ka elekshon MLA ban wan na Mawsynram na ka party Congress.Lah ban kdew ba ka CSWO bad ka TUR ka la ujor sha u Principal Secretary ba peit ia ka tnad Personal dang shen halor ka jingkynnoh ba u Bah Shangpliang u la leit ban iadon bynta bad ka jingialang ka party Congress na Mawsynram uba la iaroh ruh ia kane ka party watla u dang dei kum u ophisar sorkar bad kane ka long pyrshah ia ka ain.Kine ki ar seng ki la kam ruh ba ki la don ki sakhi kum ka video halor kane ka jingkren iaroh jong u Bah Shangpliang ia ka party bad ki nongialam ka Congress bad ki la dawa ba dei ban pynshitom ia u da kaba sospen bad ban pynduh lut ia baroh kiba u dei ban ioh lada lap ba ka long kaba shisha ka jingleh jongu lyngba ka jingtohkit ba laitluid ka sorkar.Kumjuh ka BJYM ruh ka la dawa ba dei ban sospen noh ia une u ophisar sorkar namar ba u don kti bad ka seng sain pyrthei kaba long pyrshah ia ka ain sorkar All India Service (Conduct) Rules, 1968.","Ym kren shai U MR, ia  U Bah Shangpliang",https://www.urupang.com/ym-kren-shai-u-mr-ia-u-bah-shangpliang/
"Jowai, 24 Naitung:Ka lehniam Behdeinkhlam ka Seinraij Tuber mynta ka kynti ka la phah ia ka khubor halor ka jingpyrshah ia ka jingthombor ia ki kynthei ki khynnah bad ia ki longkmie bad ka jingpynjot ia ka mariang nalor ka jingmaham ban ia shongkha kulmar namar ka jingpang HIV AIDS.Ka MP Rajya Sabha ka kong Wansuk Syiem ka la long ka kongsan bad haba kren ha katei ka lehniam,ka la ong ba nga la wan hangne ban kyrkhu kyrdoh ia phi ha kane ka lehkmen behdeinkhlam. “Ngam don eiei ban ong hynrei U Blei un kyrkhu kyrdoh ia phi ba phin ioh ia ka met kaba koit kaba khiah ban bha ruh ka kamai kajih jong phi baroh”, ka la ong.Ka Biar lane ka pung kyntang ha Tuber Kmai Shnong kumba long mynta ka la kylla dur namar ka la don ka Kalary, ki Painkhana khamtam eh ia ka VIP Kalari nalor kiwei kiwei ki jingtei ban pynitynnad ia katei ka jaka.Haduh kumba 64 tylli ki Rot kiba la wanrah da ki khun Niamtre jong ka Seinraij Tuber na ki shnong bapher bapher. Kila wanrah iaka khubor ban pynbha pynmiat ia ka imlang sahlang ban iada iaka jaidbynriew bad ka kolshor bad ruh ban ialeh pyrshah iaki jingdih pynbuaid kiba wanrah iaki jingpang khlam bapher bapher haka imlang.Ka lehniam Behdeinkhlam ka Seiñraij Tuber, kaba dei ruh ka Behdeinkhlam kaba heh tam ha Jaintia Hills kala poi noh sha kaba kut hynne ka sngi ha kaba la wan sakhi da ki phew hajar ngut ki paidbah na kylleng ka District bad kiba na bar ka Jylla.Ki kynrem ki lyndang kiba la wan sakhi ia kane ka lehniam Behdeinkhlam ki kynthup (nalor ka MP Rajya Sabha ka kong Wansuk Syiem) ia u local MLA, ma Justine Dkhar, u MLA ka Sutnga, ma Hopeful Bamon, ki Local MDC na Khliehtyrshi, Wapung bad na kiwei kiwei ki jaka nalor kata, ki heh District ka East Jaintia Hills, naduh u SP bad u DC.Kumba long ha ka Behdeinkhlam ka Seinraij Jowai- ka Behdeinkhlam ka Sein Raij Tuber ha Tuberkmai Shnong ruh ka la sdang naduh u bnai Lber -Iaiong da ki jingknia bad ka suit ka shor bad mynta u snem ka shad niam Behdeiñkhlam kala sdang naduh ka 18 tarik une u bnai. Ha aitnar hashuwa ba hiar ki rong ki rup (Rot) ki Wasan kiba kynthup ia u Langdoh, ki Sangot, ki Maji, ki Kitkhoh bad kiwei kiwei kila ai Pyrnah (kiad kaba don ha u klong) ia ki shnong bapher bapher kiba tip kum ki khun ba shong bri hapoh ka Seinraij Tuber. Hadien ba dep katei ka jingai Pyrnah ki khun ka Sein Raij Tuber ba kynthup ia palat 26 tylli ki shnong heh bad shnong rit kiba dang bat ia ka Niam uba rim- ka Niamtre Niam-tynrai kila wanrah haduh 64 tylli ki Rot ha katei ka pung aitnar mynta ka kynti Hashuwa ban bret pat ia kitei ki rong ki rup la pynkut ia katei ka jinglehniam ha katei ka pung la don sa ka Iatan Bhang ha kaba ka Phang Nein kala jop pyrshah iaka Phangwah. Lyngba ka jingjop ka Phang Nein la ngeit ba ka kamai kajih kan biang, u khaw u kba un bha bad kin ioh ka jingkoit jingkhia ha kaba kan ym jia kano kano ka nemsniew.",Tuid ki hajar sha ka  Behdeinkhlam ha Tuber,https://www.urupang.com/tuid-ki-hajar-sha-ka-behdeinkhlam-ha-tuber/
"Shillong, 24 Naitung:U bah Jamphrang Nongkhlaw uba la shah weng noh ia ka jinglong myntri Kur Nongkhlaw ha ka Khasi Hills Autonomous District Council (KHADC) u la ong ba u dei hok ma u, u ban hiar pateng kum u myntri ka kur Nongkhlaw bad ia kane u la kdew da kaba ieng katkum ka Gazette jong ka Meghalaya kaba la pynmih ha ka 13 tarik mynta u bnai. Haba kren sha ki nongthohkhubor u bah Jamphrang u la ong ki la don haduh 41 tylli ki kyntien kiba la kum thoh bakla ha ka aiñ jong ka Hima Mylliem ( Mylliem Act) hynrei ia kitei ki jingthoh la pynbeit noh bad la pynmhi ha ka Gazette kaba thymmai ha ka 13 tarik u naitung mynta u snem.U la ong ba ha katei ka aiñ ia ka kam myntri la shu thoh beit tang Nongkhlaw hynrei la dep ban pynbeit ia ka jingbakla bad la thoh Nongkhlaw Rngi, “Ka district Council ka la weng ia nga namar ba kam don ka kyntien Rngi ha katei ka aiñ Hima Mylliem, hynrei haba ngam jylliew ia ki jingthoh kiba rim ba jah ngi shem ba ka don ka kyntien Rngi bad ia katei ka pynbeit thymmai noh” u la ong.Shuh shuh u la ong ba u la shah jied kum u myntri ka Hima Nongkhlaw da ka dorbar Kur jong ka Nongkhlaw Rngi katkum ka riti dustur bad katkum ka aiñ ka hima Mylliem hynrei da ka jingbakla thoh ia ki ktien ha ka aiñ ka la wanrah pynmih pynban ia ka jingkulmar jingmut. U la kyntu ia ka District Council bad ia u Syiem ka Hima Mylliem ba kin bud ryntih noh katkum katei ka aiñ ba la dep pynbeit thymmai khnang ban lah ban weng noh ia baroh ki jingkulmar jingmut.Lah ban kdew ba ka la don ka jingiakul jingmut hapoh ka kur Nongkhlaw ha kine ki khyndiat ba la dep namar ka kam myntri ha kaba ka la don ka kynhun kaba kwah ba ia ka kam myntri dei ban ailad ban bat da uno uno u briew uba dei na ka kur Nongkhlaw uba lah ban jop ha ka elekshon jied myntri. Dei na katei ka jingdawa jong ka kynhun kaba na ka kur nongkhlaw hi ba la weng noh ia u bah Jamphrang na ka jinglong myntri jong u.","41 tylli ki kyntien bakla,  ha ka Aiñ Hima Mylliem",https://www.urupang.com/41-tylli-ki-kyntien-bakla-ha-ka-ain-hima-mylliem/
"Nongpoh, 24 Naitung:Wat la ka tnat Meghalaya Electricity Corporation Limited (MECL) ka la ialeh shitom ban pynbiang ia ki Cheque na ka bynta ban siew ia ka bai lutksan jong ki nongrep kiba la shah ktah na ka jingtei ia ka Umtru Hydroelectric Project, hynrei kitei ki nongrep kiba la shah ktah ha katei ka jaka kim treh satia ban pdiang ia katei ka pisa lyngba ka Cheque ka MECL.Haba sngapthuh ia ki nongrim kaba la pynlong ia kitei ki nongrep ba kin kyntait ia katei ka jingtyrwa jong ka MEECL, ha kaba ka daw hi ka dei namar ba ki Lai tylli ki mat jingdawa, kiba kynthup ia ka jingsiew halor ka jingjulor ki jingthung jingtep, ban thungkam pura noh ia ki 20 ngut ki nongrep ha katei ka jaka bad ban kyntiew ia ka jingsiew haba iadei bad ka bai lutksan jong ki jaka, namar kumba ka long hi na ka liang ka MECL ka la buh ia ka dor kaba T.30 shi Square Meter, ha kaba kum ki nongrep kim sngew iahap shuh ia katei ka dor.Ha ka jingialang kaba la khot pynlong da ka MECL mynta ka sngi ha IB ha Byrnihat, jan baroh na kitei ki nongrep kiba la shah ktah ki la wan poi bad ha kane ka sngi, ki la kyntait ban pdiang ia ka jingtyrwa da ka MECL ban pdiang ia kitei ki Cheque kaba ki la pynbiang, ban siew ia ka bailutksan jong ka jaka jongki.Haba kren sha ki nongrep ha kane ka sngi, u Bah Demijit Sawkmie, Joint Secretary ka MECL, u la pynshai halor kitei ki jingdawa na ki nongrep, ha kaba u la ong ba halor jong ka jingdawa ban thungkam pura ia ki nongtrei Casual, u la pynshai ba ia kaba mynta hi ym pat lah ban leh ei namar katei ka Project ruh kam pat da iaid bha, hynrei u la kular ba halor kane un sa iakren bad ki bor ba kham halor.Haba halor ka jingdawa jongki ban siew ia ka jingjulor jong ki jingthung jingtep bad kumjuh ruh haba iadei bad ban kyntiew ia ka jingsiew ia ka bai jaka, u Bah Sawkmie, u la ong ia katei ka jingkhein halor ka jingjulor ki jingthung jingtep la leh da ka tnat Horticulture bad Forest bad la ioh jingtip ruh ba ki la mang haduh T.1.29 Klur halor ka jingjulor ki jingthung jingtep, hynrei haba iadei bad ka jingdawa ban kyntiew ia ka bai lutksan jong ki jaka, u la pynshai ba ka tnat hi kam lah ban leh ei ei, namar ia kane ka jingkhein la leh da ka ophis u Deputy Commissioner, ha kaba ka MECL hi ka hap ban siew ia kaei kaba la buh da ka ophis u DC.U la pynshai ruh ia ki nongrep, ba lada kim hun ia katei ka dor ka mur kaba la buh ha ka dor kaba T.30 shi Square Meter, u la kyntu ia kitei ki nongrep ba kin leit ban iakren ia u DC ka Ri Bhoi.Haba iakren bad ki nongthoh khubor, kitei ki nongrep kiba la shah ktah, ki la ong ba kim pyrshah ei ei halor ka jingwan jong katei ka Project ha katei ka jaka, hynrei kaei kaba la pyndiaw ia ki ka long ba kat haduh mynta kim pat ia ka jingsiew wat tang Shityngka, naduh ba la pyntrei ia katei ka Project ha katei ka jaka, ha kaba ka la wanrah jingeh shikatdei ia ki namar ba kim ioh shuh ban trei shawei.Ki la pynpaw ruh ba lada kane ka jingdawa jong ki kam poi shano shano, kum ki nongrep ngim banse ban iaid da kiwei pat ki lynti kiba kham tyngeh, ki la bynrap.",Kyntait ki nongrep ban pdiang  ia ka pisa na ka MeECL,https://www.urupang.com/kyntait-ki-nongrep-ban-pdiang-ia-ka-pisa-na-ka-meecl/
"Shillong, 24 Naitung:Kumba 100 ngut eiei ki jugali kiba la pyndep ia ka eksamin thungkam ryngkat ka jingkyrshan ka KHNAM Youth Wing ki la pynlong ia ka jingiakhih da kaba shong kyrain bad ki lama hajan katei ka ophis kaba don ha Lumjingshai, Shillong. Hynrei kine ki Jugali kim ioh lad ban leit haduh khyrdop ka MeECL namar ba la shah khang noh ha ki pulit bad ki la shu shong kham pajih.Namar kane ka jingiakhih jong ki, ka la pynlong ia u Chairman Cum Managing Director ka Meghalaya Energy Cooperation Limited (MeECL) u Bah P S Thangkhiew ban khot ia ki nongialam ban ia kren bad ki.Katkum ka jingong u President ka KHNAM Youth Wing, u Bah Thomas Passah, u CMD u la ong ba lada um lah ban thung kam lut ia kine baroh ki Jugali hapoh lai bnai, yn hiar shuki noh ialade.U President ka KHNAM Youth Wing, uba ialam ia ki Jugali, u la iathuh ba CMD, watla um shym la kren shai lano yn thung kam lut noh ia kine ki 466 ngut kiba dang sah, hynrei la iathuh ba ka MeECL kan sa pynjlan shuh ia kane ka jingtreikam ka result sa lai bnai hadien ba kan kut noh ha ka 2 tarik Nailar jong u bnai ban wan.U la iathuh ba u CMD ula ai ka jingkular kaba skhem ba hadien ba yn sa pynjlan sa lai bnai un ialeh shitom ba baroh kine ki 466 ngut kiba dang sah ban thung lut ia ki.Namar ka jingbym lah ban kular kaba thikna, na ka liang ki Jugali ki la rai ban bteng beit ia ka jingiakhih haduh ba kin da ioh ia ka jingthoh ban pynthikna ban thungkam ia ki.U Bah Passah u la ong ba u CMD u la pynthikna ba kito kiba pas ia ka eksamin yn sa pyniar biang ia ka jingtreikam ka resol haduh lai bnai bad 233 ngut ki jugali yn sa ai shithi thungkam noh ha ka Phase II bad 233 ngut ha ka Phase III.“Hynrei ngim nym sangeh ia ka jingiakhih bad yn bteng beit haduh ba ngin ioh pdiang da ka jingthoh ha kti”, la ong u Bah Passah.U la Bah Passah u la ong ba namar ba ka elekshon ka la jan, ki myntri sorkar ki leh mynleh ban pynslem khnang ban ioh thung kam da ki briewq lajong.Ka KHNAM ka la byrngem ruh ban nym iashim bynta ha ka elekshon ia ka Congress ha ka elekshon ban wan lada kim pynurlong ia ki jingdawa.","Byrngem sa U CMD,  ka MeECL ban hiar shuki",https://www.urupang.com/byrngem-sa-u-cmd-ka-meecl-ban-hiar-shuki/
"Shillong, 24 Naitung:U Abdul Kalam, u la ai ka jingujor sha ki pulit ba ha ka step 23 tarik mynta u bnai hapdeng shi baje bad ar baje mynstep ki briew kiba um lah ban ithuh kila rahbor ia u ha kawei ka kali, ha kane ka jingrah bor kila knieh ia ka pisa T.15,000/- tyngka.Nalor kane ka pisa kaba kila knieh, ha kane ka jingujor la ong ba kine ki briew ki la shim ia ka cheque na u bad ki sa pynlait pat ia u ha ka por kumba 4.00 baje ei ei mynstep.Kine ki runar ki la dawa ruh na u san lak tyngka. Haba ia dei bad kane ka jingjia ki pulit ki la kem ia u bah Celrence Jason Rajee.",Shah rahbor uwei na Umsohsun,https://www.urupang.com/shah-rahbor-uwei-na-umsohsun/
"Shillong,24 Naitung:Ki samla pule jong ka Sohra Goverment College, mynta ka sngi ki la leit ia kynduh ia ka myntri ba peit ba ia tnad Higher and Technical Education ka kong Roshan Warjri ha kamra treikam jong ka ha Secretariat ban pynpaw ia kiba bun ki jingeh ba katei ka kolej sorkar kaba don ha Saitsohpen, Sohra ka ia kynduh. La synran lang ia kitei ki samla da u MDC ka Sohra konstitwensi u bah Donevan Kharwanlang.Haba kren sha ki nongthohkhubor hadien katei ka jingiakynduh myntri, u President jong ka Sohra Goverment College Student’s Union u samla Ethylberth Khongrymmai u la ong ba la pynpaw sha ka myntri ia ka jingduna nonghikai na bynta ka sobjek Education ( Education department) bad ka myntri ka la kular ba shen yn sa phah noh 2 ngut ki nonghikai kiba dang don mynta ha Williamnagar. Ki la iathuh ba ar tylli ki kam nonghikai ha ka sobjek Education ka la thylli naduh u snem 2015 bad 2016 naba ha u 2015 uwei u nonghikai u la risaiñ noh na ka kam katba ha u 2016 uwei pat u nonghikai u la shongthait noh.Ki la ia kren ruh ia ka jingdonkam ban buh sa uwei u Additional Lecturer bad ia katei ruh ka myntri ka la bthah ia u Principal katei ka kolej ban buh jingthoh sha ka khnang ban ioh leh ia kaba donkam.Ha kaba ia dei bad ka jingdawa ban pynheh ia ki kamra klas namar kumba ka long mynta ka la khapngiah palat na ka jingbun ki samla pule, ki nongialam katei ka Union ki la ong ba la pyntip sha ki ba ka la don ka skhim kaba la mang T.1.40 klur tyngka (Shi klur saw phew lak tyngka) na ka Rashtriya Uchchatar Shiksha Abhiyan ( RUSA) ha kaba yn pyntreikam noh shen.U MDC ka Sohra u bah Donevan Kharwanlang haba kren sha ki nongthohkhubor u la ong ba naduh ba la khang ia u dewiong , u mawshun ka kamai kajih ha ka thaiñ Sohra, ka la hiar shaba palat ha kaba ki kmie ki kpa kim lah shuh ban phah pule ia ki khun jong ki sha Shillong ne shabar bad kumta ki hap ban phah ia ki khun jong ki sha katei ka kolej kaba don hajan jong ki.Na katei ka daw ka la don ka jingia tyngngian kaba jubor ha katei ka kolej mynta bad ka jingkhapngiah ka long kaba la palat kaba ki samla pule ki hap ban shong haduh 5 ne 6 ngut ha kawei ka ben ruh. U la ong ba kum u MDC um shym la lah ban leh lut ia kitei kiei kiei kiba donkam ia katei ka kolej watla u la don eh ka mon bad ka mynsiem ban iarap, u la pynkynmaw ba u la dep ban ai skhim na ka MDC Scheme jong u na ka bynta ban shna pynheh ia ki kamra klas.Shuwa ba kin leit ia kynduh ia ka myntri sorkar ki samla pule ka Sohra College ki la leit ban ia kynduh ia Director ka tnad DHTE ban ai ia ka jingthoh kiba dei ki mat jingdawa jong ki; hynrei kham hadien u Director bad u Joint Director ki la wan lang sha katei ka jingiakren kaba long ha kamra jong ka myntri sorkar.","Kular ka myntri ban pynurlong,  ia ki jingdawa ha Sohra College",https://www.urupang.com/kular-ka-myntri-ban-pynurlong-ia-ki-jingdawa-ha-sohra-college/
"Ampati, 24 Naitung:U myntri rangbah ka jylla u Dr.Mukul Sangma mynta ka sngi u la sam symbai masi sha ki nongrep bad ki san tylli ki Self Help Groups kiba hap ha Betasing C&RD Block ha South West Garo Hills.Ia kine ki symbai masi la sam na ka skhim Livestock Mission ka sorkar kaba dang shu pynlait paidbah dang shen ha ka jingialang kaba long ha Ampati.Ia kane ka prokram la pynlong da ka tnad ri ka AH & Veterinary ryngkat ka jingiatreilang bad ka Basin Development Unit, South West Garo Hills bad la don lang ka Chairperson, Meghalaya Resources & Employment Generation Council, ka Dikkanchi D. Shira, Chairperson, State Development Reforms Commission, Bluebell R. Sangma, CEM, GHADC Boston Marak, Deputy Commissioner u Bah C.V.D.Diengdoh bad kiwei.U Myntri rangbah u la ong ba kine ki masi kin lah ban pynmih dud haduh 40 liter shi sngi bad kan pynmih pisa ia ki nongrepT.16,000 shi bnai lada sumar bha ia ki masi khem dud.Katkum ka jingkhein ka sorkar, kumba 10,000 tylli ki longiing ha ka jylla kynthup 5000 tylli ha Garo Hills bad 5000 tylli ha Khasi-Jaintia Hills, kin ioh jingmyntoi na kane ka skhim ri sniang, ri masi, ri syiar, ri blang, ri muid bad kiwei. Ka sorkar kan sam da ki symbai masi na phareng ne ki Holstein Friesian (HF) sha ki nongrep..Haba kren ha kane ka sngi u myntri rangbah u la ong ba ka sorkar ka la shim khia bha ban kyntiew ia ka kam ri jingri ha kane ka jylla ban ai jingim ia ki paidbah nongkyndong lyngba ka skhim Livestock Mission kaba pyntrei da ka Veterinary bad ka Integrated Basin Development bad ka Livelihood Promotion Programme (IBDLP).“Ngi kwah ban hikai ia ki samla bad ki nongrep ban pynmih jingbam chocolate, khi bad kiwei ki jingbam na ka dud khamtam ha Garo Hills”, u la ong.","Ki masi ba ai dud 40litar shi  sngi, ai U MR ia ka Ampati",https://www.urupang.com/ki-masi-ba-ai-dud-40litar-shi-sngi-ai-u-mr-ia-ka-ampati/
"Shillong, 24 Naitung:Hadien 2 taiew ba u la shah rahbor ha ki runar u Ricky Marweiñ, na ka shnong Umsur, South West Khasi Hills u la wan poi ïng mynhynnin ka sngi u blei. U Ricky u la shah rahbor ha ka 7 tarik mynta u bnai na ïngsah jong u kaba don ha ka shnong Umsur, hynrei ha ka sngi thohdieng jong ka taiew ki shipai khappud ka Bangladesh ki la ioh bat ia u, ryngkat ki runar kiba la rahbor ia u na khappud bad ha ka sngi saitjaiñ la aiti sha ki shipai BSF kiba don ha Baghmara bad ha katei hi ka sngi la aiti sha kiba haing hasem ha ka por 2 baje nohphai sngi bad ki la wan poi ha nongbah Shillong ha ka por baje ha ka sngi u blei.La leit shaw ia u da 4 ngut ki bahaing hasem kiba dei ki hynmen bad kynum.U Rupang u la ngam jylliew halor katei ka jingshah rahbor u Ricky kumno ka jia bad kumno la ioh ban pyllait pait ia u. Haba ia kren bad u kynum jong u Ricky u bah Sanjay Kharsati u la ong ba la rahbor ha ka 7 tarik mynta u bnai ha ka por 12:30 baje shiteng miet, ha katei ka por ki runar ki la wan kyndang na ing bad pynap da ki tiar , ki teh ia ka kti jong u bad ha katei ka por ki bahaing hasem ki donlang hynrei kim lah ban leh eiei.Hadien katei u la ong ba katkum ka jingiathuh u Ricky la ialam sha khappud bad pynryngkang na u pud India sha u pud u sam ka Bangladesh bad la aiti sa ha kiwei pat ki briew bad nangtei ruh la ialam sa sha kiwei pat ki jaka kiba um shym la ithuh satia bad hangtei ruh la aiti sa ha kiwei pat ki briew, u la ong ba kitei ki runar ki don bun kynhun bad ki dei kiba kieng atiar hynrei ym shym la lah pat ban pynthikna la ki dei ki lehnoh ne dei ki dakaid naba um sngewthuh ia ka ktien ba ki ia kren.Ha ka por ba u don ha kti ki runar u la iathuh ba u Ricky u ong ba kim shoh kim pynmynsaw satia ia u, ka ba mruh ki pynbiang , la iathuh ba u shait u khlaiñ hynrei ka don hi ka jingring tlot. Ha ka por ba u la shah rah bor na ing la ong ba u phong tang da ka patlun lyngkot (patlun phutbol) namarba ka shit bha ha Umsur hynrei ha ka por ba u la wan phai u la phong da kiwei pat ki jaiñ kiba kiba haing kim pat kylli bha na u la ki dei ki jaiñ ba ai ki nongrah bor ne ki dei ki jaiñ ba ai ki pulit Bangladesh.Dei ha ka sngi thohdieng jong ka taiew ba kitei ki runar ki la thmu ban wanrah biang noh ia u Ricky shapoh u pud u sam ka India hynrei ha ka por ba ki dang thmu ban ryngkang na shiliang sha shilliang ki shipai Bangladesh ki la ioh bat noh bad hadien kata ki la aiti sha ki pulit Bangladesh bad kham hadien ki sa ia kren bad ki shipai India. Ha ka sngi saitjaiñ la ia thoh ia tar ia soi ia saiñbad la pyndep ia ki jingdonkam baroh katkum ki kyndon bad la aiti noh sha kiba haing hasem.Ha kawei pat ka khubor, nalor u Ricky u dang don sa uwei pat u samla uba la shah rahbor ha ki runar na ka shnong Nongjri kaba don marjan bad ka shnong Umsur. Utei u dei u samla Dajied Kynsai Syiemlieh na ka shnong Bynther-Mairang. Utei u samla u la shah rahbor ha ka 27 tarik u iaiong, ki pulit Bangladesh ki la ioh bat ha ka 15 tarik u jymmang hynrei hadh mynta ym pat shym la aiti ha ki bahaing hasem.U Rupang u la ioh ia kren bad u jong u Dajied u bah Rijoy sing Basaiawmoit ha kaba u la ong ba u lyngngoh balei ym pat shym la lah ban wanrah ia u haduh mynta ruh, “Dang myn ha ka sngi saitjaiñ nga la phone ia u SP, u la iathuh ba u la ioh ia kren bad ki pulit ka Bangladesh bad u la ong ba ki dang pyndep ia kaba ki donkam ban leh” ong u bah Rijoy. U bah Rijoy u la iathuh ba katkum ka jingiakren jong u bad u SP u sngewthuh ba u khun jong u, u shait u khlaiñ; hynrei u la pynpaw pat ka jinglyngngoh balei ba haduh katta ruh ym pat pyllait ia u, “La iathuh ia nga ba u SP ka sherpur District ka Bangladesh u la pyntip sha ki pulit ka Meghalaya ba kaba sah mynta ka long sa tang ban aiti ha ki shipai khappud ka Bangladesh ban wanrah ia u Dajied” ong biang u bah Rijoy.","U Ricky u la wan phai ïng, u Dajied;  dang ha kti ki pulit Bangladesh",https://www.urupang.com/u-ricky-u-la-wan-phai-ing-u-dajied-dang-ha-kti-ki-pulit-bangladesh/
"Shillong,25 Naitung:Ka Kynhun ki Khun Ki Hajar ka Hima Mawsynram ki la dawa na u CEM ka KHADC ba u dei ban weng noh ia u Syiem ka Hima Mawsynram u Pa’iem A.M Syiem Malngiang da kaba kdew bun tylli ki mat kiba la kynnoh pyrshah ai u Syiem.Ia katei ka kynhun la ialam da u Banshai Marbaniang President FKJGP Mawsynram Circle, ryngkat ka HYC, HANM bad HNYF Mawsynram.Katei ka jingiakynduh ka la long hapdeng katei ka kynhun bad u CEM bah Pynshngaiñ N Syiem ryngkat u EM ba peit ia ka Elaka u bah Latiplang Kharkongor.Kawei na ki mat ba la kynnoh ka long ba naduh ba u Pa’iem Amossingstar Malngiang u shimti kum u Syiem ha u snem 2010 um ju lum dorbar pyllun kaba la pynkylla long ia ki khun ki hajar ban sah ha ka umdum.La kynnoh ba u la pyndonkam bakla ia ki jaka puta hapoh Hima bad la kynnoh ba u pyrshang ban lilam ia ki jaka sha kiwei pat ki briew ki bym don hok ban long trai.La kynnoh ba la mih ka jingiasngewsih hapdeng ki khun ki hajar namar ka jingbym lah u Syiem ban ai jingshai ia ki jaka puta ka Hima.La kynnoh ba um lah ba nai jingkheiñ ia ka ioh ka kot bad ka jinglut jingsep jong ka Hima bad la ong ba u la pynlong kam shimet pynban. U CEM bad EM ki la kular ha katei ka jingiakynduh ba kin shim ia ki lad ki lynti kumno ban pynbeit ia katei ka kam khnang ba u khun u hajar un ym mad jingeh bad kin sa shim ia ka rai kaba dei ban leh.",Dawa ki khun ki hajar ban  weng ia u Syiem Mawsynram,https://www.urupang.com/dawa-ki-khun-ki-hajar-ban-weng-ia-u-syiem-mawsynram/
"Shillong, 27 Naitung:Ka kynhun kynthup u Conrad Sangma u MP ka Tura, u Bah Vincent H Pala u MP ka Shillong, u Bah A L Hek u MLA, bad ki dkhot ka Joint action committee (JAC) jong ka ophis ka Customs & Central Excise Service Association ki la iakynduh ia u myntri pla pisa ka sorkar India u Arun Jaitley bad ki la aiti ka dorkhas ban pynneh ia ka ophis u Chief Commissioners ha Shillong. Ia kane ka dorkhas la soi ruh da ki MP jong kane ka dong mihngi baroh kiba dei na ki seng sain pyrthei bapher bapher.Ka kynhun ka la pynsngew ha u Jaitley ba ka ophis jong u Chief commissioner ka la don ha Shillong la palat 15 snem bad ka la dep thied ruh ia ka jaka kaba heh 15 akar ha Shillong ban shna ia ka ophis. Ki la ong ruh ba ka ophis jong u Chief commissioner ka dei tang ka ophis ban treikam ki ophisar bad kam don kano kano ka jingiadei bad ki paidbah namar ba bad ki paidbah la leh da ka ophis u Commissioner. Ka ophis jong u Commisioner ka la don ha Guwahati, Shillong bad ha baroh ki jylla ka dong mihngi.Namar kata ka jingthmu ban rah ia kane ka ophis Chief commissioner kan ktah ia ki nongtrei khamtam ki Khasi kiba la shim jait na ka kmie kiba hap ban peit ia ka iing ka sem.Ha kane ka jingiakynduh, na ka liang u Jaitley u la sngap bad u la pynthikna ba un peit ia kane ka kam, kloi katba lah.","Kynduh U Conrad, Bah Vincent,  Bah Hek ia u Jaitley",https://www.urupang.com/kynduh-u-conrad-bah-vincent-bah-hek-ia-u-jaitley/
"Shillong, 25 Naitung:Ki paidbah ka Raid Marwet, Ri-Bhoi kim hun ia ka jingpep jong u Syiem Mylliem u Paiem Ricky Nelson Syiem ha ka jingbuh sngi hi jongu, ban pynlong ia ka jingsngap ia ka jingujor pyrshah ia ka jingtih maw ha syndah ka Law kyntang. Ha ka jingshisha, u Syiem Mylliem u la buh sngi ban hiar hi ban leit sngap bad jurip ia katei ka Lawkyntang ha Patgang ha ka 22 tarik mynta u bnai hynrei u shu phah pynban tang ia ki myntri.“Ki paidbah ka Raid Marwet kim hun satia ia ka jingwan mih jong ki myntri u Syiem khlem don lang u Syiem ha katei ka sngi namar ba ki la ap khmih lynti ban wan hi Syiem dalade’, la ong ki riew rangbah haba iakren bad u nongthoh khubor.Ki la ong ba ha ka jingshisha u Syiem ha ka jingkhot jongu kaba long ha ka 17 tarik ha Shillong, u la kular ba un hiar hi dalade sha katei ka jaka ban peit ia ka jinglong jingman hynrei u khlem poi satia bad kane ka la pynsngewsih ia ki paidbah kiba la ap kmong ia u.Ha katei ka sngi, la wan jurip tang ki myntri bad u Syiem ka Raid,u Rangbah Shnong u Bah Ioanis Narleng,ki nongrep ba ju rep ha katei ka law kyntang, ki longkmie ka raid bad kiwei kiwei, ki la lap ia ka jingshisha namar ha ka jaka ba la tih ka dei ka ba hap ha ka law kyntang. Haba pyrshang ban iakren bad uwei na ki myntri, u la ong ba ha ka por ba wan jurip nyngkong kim shym la iohi ia ka parmaw,hynrei mynta ki la lap da la ki khmat,bad ong ba ka dei kaba hap ha u pud u sam ka Raid bad law kyntang bad lada dang iai bteng ban tih kan sa ap jingma ia katei ka law kyntang. Ki myntri ki la batai ba kim lah ban shim rai bad ia kane kin sa rah sha ka dorbar bad ia ka rai kin sa pyntip ha ka wei ka sngi.","Ym hun ki paidbah Raid Marwet,  ba pep jurip u Syiem ia ka parmaw",https://www.urupang.com/ym-hun-ki-paidbah-raid-marwet-ba-pep-jurip-u-syiem-ia-ka-parmaw/
"Shillong, 27 Naitung:Ka Jaintia Coal Miners and Dealers Association, ka la leit ban shim bynta ha ka jingshong bishar, kaba mynta ka sngi, ba la pynlong da ka National Green Tribunal (NGT) ha Delhi bad haba iakren halor ka jingtih dewiong, na ka liang ka sorkar Jylla, ka la pan por biang, namar ba kam pat lah ban pyndep ia ka ain kaba iadei bad ka jingtih mar poh khyndew haduh mynta.Na ka liang jong ka State Co-ordination Committee of Coal Owners’s Miners and Dealers Forum, ki dawa namarkata na ka sorkar jylla, ba kan pynphai noh ia ka pisa, kaba ka la shim tam na ki nongkhaii dewiong bad halor katei ka phang, ka NGT, ka ai por shiphew sngi, ia ka sorkar Jylla, ba kan ai, ia ka jubab kaba shai halor katei ka jinglum pisa tam jongka, na ki nongkhaii dewiong, ong ka kyrwoh ba la phah da U Ma Balious Swer President jong ka Jaintia Coal Miners and Dealers Association.Ha ka jingiakren bad U Ma Balious Swer, ula iathuh ba ka jingbym lah jong ka sorkar Jylla, ban pyndep ia ka ain mar poh khyndew, ka dei beit beit, ka mon sain pyrthei bad u ong ruh “Ka shong ha u myntri rangbah, u bat ma u, ia ka tnat DMR” lane ka tnat mar poh khyndew. La ong biang utei u rangbah “Lada u treh, tang shi bnai lah dep” bad u iathuh shuh shuh ba ki seng dewiong, ki la dep ai ia ka ain jongki la shisnem tam, hynrei, namar ba ka sorkar Jylla, ka dei kawei na ki nongdon bynta, kumta ka NGT, kam lah satia ban shim ia ka rai. La ong biang U Ma Swer “Ha Goa tang 11 bnai ki khang” bad ka dei ka long namar ba ka sorkar Jylla, ka pyndep stet ia ka ain mar poh khyndew.U nongthoh, ula kylli, haba kumta, la ka sorkar Jylla, ka la dep aiti ne em, ia ka ain sha ka NGT bad utei u rangbah, ula jubab ba ki la dep leh, tangba kam biang satia, namar ba kim khlem leh home work bha. U Ma Balious, u kren diaw ruh, halor ka jingtyrwa jong U Mukul Sangma, ban aiti noh sha ka MMDC ban tih dewiong bad katei ka thew, ba u kwah ban leh beit katba u mon, ym shuh, katba u mon u paidbah.Halor ka jingsiew tam jong ki nongkhaii dewiong sha ka tnat mar poh khyndew, U Ma Balious, u shim ba ka pisa, kaba ki siew tam kan poi sha ka T.10 haduh T.15klur ha baroh kawei ka Jylla bad ka daw, ka long namar ba ka por ba ki nongkhaii ki kam ia ka jingdonkam ka long palat na kaei kaba u mar, u don shisha ha par bad kumta ka jingkhein ka kham heh, ia ka jingdon ka mar bad kumta ka khajna, ka bun kaba tam bad kaba don ha kti ka sorkar Jylla.Haba kylli, la ka don ne em ka lynti ban pyllait dewiong, ha kane ka sorkar, kaba mynta, U Ma Balious, u ong “Ban plie ia u dewiong, ha kane ka sorkar, ym don lad shuh” bad kaba u ong, ka long ba ioh lehse, kin lah ban pynbiang tang ka ain, ha kine ki khyndiat bnai bad lada ka long kumta ruh, katba kan mynjur ka tnat Coal, Environment, Climate Change kan shim por ar, lai bnai bad ban pyntreikam ia ka plan kan shim por 3,4 bnai bad U Ma Swer, u kren pynkut, da kaba ong “Ha kane ka sorkar, ym don lad shuh bad kan wan ha ka sorkar thymmai”.Ki nong ia said na ka liang jong ki trai par dewiong, ki long U Nalin Kohli, uwei na ki riewsaid ba paw jong ka Supreme Court bad U P Yoobin, uwei na ki riewsaid na ka Jylla.","T.15klur, shah ram ki trai dewiong  sha ka sorkar Jylla, ujor ha NGT",https://www.urupang.com/t-15klur-shah-ram-ki-trai-dewiong-sha-ka-sorkar-jylla-ujor-ha-ngt/
"Shillong, 28 Naitung:Ka Confederation of Ri Bhoi People (CoRP) ka la ong ba ki paidbah ka Ri Bhoi ki dei ban husiar na ki riew shim kabu kiba la leit tyrwa phom ban ioh skhim ri khniang T.1.50 lak, kawei ka longiing lada ki lah ban pynbiang ia ki kot ki sla.U General Secretary ka CoRP u Bah Friday Jalong lem bad ki dkhot ka seng ki la iakynduh ia ka District Sericulture Officer, Ri Bhoi ka kong L Lyngwa ban ioh ia ka jingtip ba bniah hynrei kaba lyngngoh ha katei ka jingiakynduh ka DSO, Sericulture ka la iathuh ba kam don jingtip eiei halor ka jingsam ia ki phom ban ai shkim ri khniang ia ki paidbah bad ka la shu ioh jingtip narum naneng ba don kiba ai ia kitei phom ha Ri Bhoi District.“Ngim shym la sam phom ban ai skhim ri khniang ia ki paidbah ha Ri Bhoi”, la ong ka kong Lyngwa.Ka la ong ba ka ophis kam don jingtip eiei bad ka la pyrshang ban wad jingtip bniah na ophis ha Shillong bad ki para ophisar na kiwei ki district hynrei ki ruh kim tip eiei.“Nga la pyrshang ban peit ia ka website hynrei kam don bynta bad ka tnad na jylla ban pyntrei haka phom la thoh Rural Livelihood Planing Council (Sericulture Application Form) bad sha trai la thoh kum ka adress ka long, ka Rural Livelihood Planing Council, {CIN-U7499DL2016NPL306999} 1021st Floor,SagarPalza, Dsitrcit Centre Nirman Vihar ( Behiand V35 Mali) Delhi 110092. Phne. 91-11-43086677 email. info@rural council.in. bad website www.ruralcouncil.cin (Sericulture Application Form).Kane ka la pynkulmar jingmut ia ki nongtrei katei ka ophis, nalor kiba wan kylli phom don ruh kiba wan ban thep, ka kong Lyngwa ka laong ba kim tip mano ba la sam ia kitei ki phom ha Ri Bhoi District, katba ha kiwei ki district ka jylla ym don eiei.Ka la ioh jingtip ba don kiba die ia kitei ki phom ha ka dor T.150 kawei kumta ban leh eiei kam sngew nang ioh lehse don ki ejen kiba wanrah hynrei ka sorkar ka dei ban tip mano ba pyntrei bad la sah ha umdum haba ki paidbah ki wan ban wad jingtip bad lada ka ong ka dei ka kam thok ruh ioh ki paidbah ki duhnong ia ka shkim ba T.1,50,000/-.Halor kane ka CoRP ka kyntu ia ki paidbah ba kin long husiar bha ban ym shah pynbiej ioh kin shah shet ha ki briew ba kwah bam ei na ki nongrep, namar na ka liang ka seng ruh ka pyrshang ban wad jintip ba bniah hynrei kam shym ioh satia mano ba sam ia ki phom sha ki paidbah.",Tyrwa phom ri khniang  T. 1.50 lak ha Bhoi,https://www.urupang.com/tyrwa-phom-ri-khniang-t-1-50-lak-ha-bhoi/
"Nongpoh, 28 Naitung:Ki nongialam RBYF, Nongpoh Circle, ia kaba la ialam da u Adviser u Bah J. Syngkli, ha ryngkat ka jingsynranlang u Bah Y. Nongrum, President ka Nongpoh Circle, ki dkhot ka seng lem bad ki nongkitkam jong ki Sports Club na katei ka thain, mynta ka sngi ki la leit ban jurip ia ka Madan ialehkai ka Raid Nonglyngdoh kaba don ha shnong Pahambir, Ri Bhoi.Kum ban shu pynkynmaw hangne ia katei ka Madan ka Raid Nonglyngdoh, la thmu ban shna bha bad kaba la ioh ruh ia ka jingmang tyngka haduh T.40 Lak tam, lyngba ka Directorate of Sports & Youth Affairs jong ka sorkar jylla, hynrei ka long pat kaei kaei kaba lyngoh ba kat haduh kine ki sngi katei ka madan ka shu sah khongreng khlem da lah satia ban pyntrei.Ha ka kyrwoh kaba la phah da ki nongialam ka RBYF, Nongpoh Circle, la ong ba ka seng ka la pynpaw ia ka jingsngewkhia kaba jur halor kane ka jingbymshim khia da ka sorkar lyngba ki contractor ban pyndep ia ki jingthmu ban pynbna ia katei ka madan, namar kane ka jingbymlah ka sorkar ban pyndep ia katei ka madan, ka wanrah ia ka jingduhnong kaba khraw ia ki khun samla kiba don ia ka sap ha ki jingialehkai bapher bapher, tang namar ka jingbymdon ki jaka kilan kiba biang.Ki la iathuh ruh ba katkum ka jingtip kaba la ioh da ka seng, la ong ba ia katei ka madan la thmu ban shna bha ha kiba bun ki liang, kata naduh ki Rataining Wall, Vip Gallery lem bad kiwei kiwei, hynrei ia kine baroh ym shem la leh satia bad haba la tip ia ka daw ka dei namar ka jingbym don pisa ka sorkar.Kumta haba iadei bad kane na ka liang ka RBYF, ka la dawa ia ka sorkar bad Kontraktor ba ka dei ban sdang noh ia ka jingpyntrei ia katei ka madan hapoh shibnai, lym kumta ka seng kam banse ban shim da ki lad ki lynti kiba kham tyngeh, pynkut ka kyrwoh.",Sngewkhia ka RBYF ba sahteng  ka Madan ka Raid Nonglyngdoh,https://www.urupang.com/sngewkhia-ka-rbyf-ba-sahteng-ka-madan-ka-raid-nonglyngdoh/
"Shillong, 28 Naitung:U President ka BJP u Amit Shah, un iakynduh ia ki MLA ha kane ka jylla ha ka por ba un wan iuhkjat ha u bnai ban wan kiba lah ban iasoh bad kane ka party. Katkum ka jingong u President ka BJP Meghalaya u Bah Shibun u Amit Shah un wan hapdeng ki 15 tarik shaneng jong u bnai ban wan.U Bah Shibun u la ong ba ha kane ka jingwan jongu president rangbah, un iakynduh ia ki MLA kiba thmu ban pyniasoh bad ka seng, kynthup wat na ka Congress.Mynta ka sngi, u national coordinator ka BJP u Arvind Menon u la wan sha ka nongbah ha kaba u la iakynduh ia ki nongialam ka party ban pynkhreh ia ka elekshon bad ban pynkhlain ia ka party ha kane ka jylla.Watla u Bah Shibun u la ai dak ba ka jingrung jong kiwei ki MLA sha ka BJP shwa ka elekshon kan long kaba thikna, hynrei um treh ban iathuh ia ki kyrteng jong ki.U la ong ba u general secretary ba peit ia ka elekshon u Bhupendra Yadav un sa wan sha ka jylla ha u bnai ban wan ban plie ia ka ophis ka seng.","Yn kynduh U Shah ia ki  MLA, ha u bnai ban wan",https://www.urupang.com/yn-kynduh-u-shah-ia-ki-mla-ha-u-bnai-ban-wan/
"Jowai, 28 Naitung:Kawei ka longkmie ka la duh ei ia la ka jingim, ha ryngkat I khun ba ka dang pun hadien ba ka kali kaba la pynieng ha phyllaw ka la tyllun bad tynrah ia ka. Katei ka longkmie ka la khlad ha Dr. Norman Tunnel Hospital, Jowai.Kane ka la jia ha ka shnong Ummulong mynta ka sngi ha ka por kumba 12 baje eiei. Katei ka longkmie kadei kaba la tip kyrteng kum ka Banisha Dkhar kaba dei na ka shnong Khongsaro bad kaba sahwai ha Ummulong.Mynta ka sngi, u lok jong ka, u ma Helpin Saitwai, u la shim da ka kali pick up u paralok ban kit tiar na Ummulong ban leit sah noh sha shnong, namar ba ka dei ka por kha.Ha phyllaw iing sahwai la pynieng ia katei ka kali ha jaka ba kham sharing bad katei ka longkmie ka la hiar ban kah da u maw khnang ba katei ka kali kan nym tyllun, hynrei namar barit palat u maw, katei ka kali ka la sdang tyllun bad u lok ruh u la hiar ban wad da uba khamheh. Ha kaba por ba ki dang don ha khmat katei ka kali ban kad maw ia ki shaka jong ka, katei ka kali ka la tyllun kynsan bad tynrah ia ki baroh ar ngut.Katei ka longkmie ka la mynsaw jur bad la kit mar mar ia ka sha Hospital hynrei tang shipor ka la khlad noh.",Ba tyllun ka kali ba  pynieng ha phyllaw Khlad ka longkmie armet,https://www.urupang.com/ba-tyllun-ka-kali-ba-pynieng-ha-phyllaw-khlad-ka-longkmie-armet/
"Shillong, 28 Naitung:Ha ka 27 tarik mynta u bnai ha ka por 1:45 mynstep, ki la don 5 ngut ki khynnah kiba la shah kem na ka daw ba ki la tuh ia ki suloi jong ki pulit Home Guard na Guard House kaba don ha MeCOFED Marketing Board, Mawiong. Kitei ki khynnah ki la tuh ia kawei ka .303 rifle bad 40 tylli ki kuli jong katei ka rifle. La aiti ia ki sha ka Juvenile Justice Board.",Shah kem ki khynnah ba tuh suloi pulit,https://www.urupang.com/shah-kem-ki-khynnah-ba-tuh-suloi-pulit/
"Nongpoh, 28 Naitung:Shisngi hadien ba ki pulit ka Nongbah Shillong, ki la ioh ban kurup haduh 39 tylli ki Petrol bom na kawei ka khlaw na ki thain Mawtawar, Thabalieh, mynta pat ki Pulit ka Nongpoh Police Station, ki la ioh ban kurup haduh 50 tylli ei ei ki Petrol bom na kawei ka Lawbniap kaba don harud jong ka surokbah NH-6 kaba hap hapoh ka shnong Umryngksai shwa ban poi Pahamrioh, Ri Bhoi District.Kane ka jingioh kurup Petrol bom ki Pulit ka Nongpoh PS, ka la jia mynta ka janmiet ha ka por 7:30 ei ei, ha kaba ki Pulit ka Nongpoh PS hadien ba ki la ioh jingtip na ki riew paidbah halor ka jingdon jong ki Petrol bom ha katei ka jaka, kumta ki la hiar mar mar ban leit shim noh ia kitei ki Petrol bom.Ia kine ki Petrol bom ia kaba la ioh ban kurup da ki Pulit ka Nongpoh PS, la suba ba ki dei kiba la buhrieh kham slem da ki runar, namar ki don napdeng kitei ki Petrol bom kiba la sop sahpailen bad don ruh kiba la lut ka Petrol.Hadien kane ka jingioh kurup, ki Pulit ka Nongpoh PS ki la rah noh sha thanad na ka bynta ban pynlong ia ka jingtohkit.","50 tylli ioh kurup Petrol bom  ki pulit, ha jan Pahamrioh",https://www.urupang.com/50-tylli-ioh-kurup-petrol-bom-ki-pulit-ha-jan-pahamrioh/
"Shillong, 28 Naitung:Kum kiba la buddien ia ka MHIS Phase -1 bad Phase -II, bad mynta ka Phase -III, ka Dorbar Ki Khlieh Nongsynshar Ka Ri Hynniewtrep, ka kyntu jur ia ki Dorbar Shnong, Dorbar Raid, ki Dorbar Kur, bad ki paidbah ba kin shim khia ban pynrung ia ka kyrteng da kaba siew tyngka 50, lane ban pynthymmai ia ka kyrteng hapoh ka Scheme MHIS-III (Meghalaya Health Insurance Scheme) kaba dei ka Card jingiada na ka bynta baroh ki long iing na ka bynta shi snem, ha kaba iadei bad ka koit ka khiah, kane ka scheme ka long ka jingkyrkhu bad ka lad jingiada ia baroh namar ka long “universal” baroh ki paidbah ki lah ban ioh ia katei ka jingiada kaba haduh tyngka 2,80,000 bad ia ki riew tymmen ka long sa tyngka 30,000 na ka bynta ki longiing.Katei ka MHIS Card lah ban pyndonkam bad jied ia ka Hospital kaba ki kwah ban leit phah sumar katkum ka kyrteng hospital private bad Sorkar kaba la buh hapoh jylla Meghalaya bad shabar jylla.Ka Dorbar Ki Khlieh Nongsynshar ka kyntu jur ia baroh ki balang ki seng niam ban shim khia halor ka MHIS -III. “Ngi kyntu jur ia baroh ki 3363 KUR (katkum ka census 1980) bad khamtam ia ki nongmihkhmat KUR ba kin sngewbha ban shim ia ka jingkitkhlieh ban wad bad ban pynrung ia la ki para kur hapoh katei ka jingpynrung kyrteng kaba lai ka MHIS -III” ong ka khubor bad la ong shuh shuh, ba lada don ki bym sngewthuh ia katei ka scheme kin sngewbha ban pyntip phone ha u numbor 9436102663 ban ioh ai jingshai halor katei ka scheme.",Kyntu ia ki Dorbar ban pynrung MHIS -III,https://www.urupang.com/kyntu-ia-ki-dorbar-ban-pynrung-mhis-iii/
"Shillong, 28 Naitung:Wat la ka KHNAM, ka pynpaw ba kan long kaba bha, lada ki seng riewlum ha ka jylla kin iatreilang, hynrei ka la ap pat ban ioh ia ka kyrwoh na ka UDP kaba dei ka seng kaba la prat lynti ia kane ka jingthmu.Ha ka jingiakren bad u nongthoh khubor, u President ka KHNAM u Bah Pyndapbor Sairbon ula ong ba u la ioh pdiang ia ka phun shisien na ka UDP ban iakren halor kane ka jingiatreilang jong ki seng riewlum hynrei ka la shu jah noh kumto khlem ioh khubor eiei shuh.“Nga la ioh iakren da ka phun shisien kham mynshwa na ka UDP bad tang kata hi kam don shuh kano kano ka jingiakren”, la ong u Bah Pyndap.U la ong ba ka KHNAM ka dang ap ban ioh ia ka jingkhot na ka UDP halor kane ka kam, namar ba ka kwah ban don ka jingiatreilang jong ki seng riewlum.Kham mynshwa, ka UDP ka la thung ia u general secretary u Dr Jemino Mawtoh ban khroh lang ia ka KHNAM ha ka jing iateh paralok, jong baroh ki seng riewlum ha kane ka jylla.Ka jingialang ka Special Committee ka UDP ka la rai ban iawer lang ia ka KHNAM kawei na ki seng riewlum ban iadon lang ha ka kynhun synrop ne alliance shwa ban leit sha ka elekshon ha kane ka jylla.U Dr Mawthoh u la ong ba ka UDP kam kwah ban long khim jingmut bad ka kwah ba baroh ki seng riewlum kiba don ha kane ka jylla kin don lang ha kajuh ka rynsan na ka bynta kajuh ka kam bad ka jingthmu ia ka jaitbynriew.Hynrei na ka bynta ka People Democratic Front (PDF) ym pat don ka jingiakren ia mynta namar ba ka long kaba dang thymmai.Lah ban kdew ba ka UDP ka la iatreilang bad ka HSPDP ha Khasi bad Jaintia Hills bad ka Garo National Council (GNC) ha Garo Hills ha kane ka elekshon MLA ban wan.","Bha lada iatreilang baroh ki seng  riewlum, ong u President KHNAM",https://www.urupang.com/bha-lada-iatreilang-baroh-ki-seng-riewlum-ong-u-president-khnam/
"Shillong, 28 Naitung:U Chief Justice ka Meghalaya High Court, U Justice Dinesh Maheshwari, ula ong ba ka don ka jingbhabriew kaba khraw ha Meghalaya, namar ba ka don ka jingbishar, kaba don naduh hyndai hynthai, kaba la wan rah ia ka jing phylla kaba khraw halor ka bishar khadar ha kane ka Jylla bad u kren iaroh ruh ba ki don ki kashari shnong, ki kashari district council, kiba don lang ha ryngkat bad ki kashari jong ka sorkar, kiba trei ia ki kam bapher jongki.Ka don kawei ka nongbah, ha ka Ri India baroh kawei bad katei ka dei ka Shillong, ha kaba ka kyrteng jongka, ka don ha ka Section 1 jong ka Code of Criminal Procedure, ha kaba ka code kam trei kam satia ha ki katto katne ki jaka bad kumjuh wat ka CrPC, kam trei kam lut ha baroh ki bynta jong ka Meghalaya, namar ba ka don ka Sixth Schedule.U Chief Justice, u kren ha ka jingialang ban plie ia ka jingialang, kaba 40 kynta ha ka kamra jong ka High Court, ha kaba ki nongbishar jong ka Jylla, kin shim bynta ban sngewthuh ia ki phang bapher, ha kaba bishar ia ki mukotduma ha ka Jylla hi baroh kawei.U Chief Justice, u ong shuh shuh, ba ialade ruh, ula shim bynta ha katei ka jing ia thir nia jong ka 40 kynta, ha ka por ba u dang long u nongbishar jong ka Rajasthan High Court, ha u snem 2011 bad u ong ba kane ka prokram, ka long kaba iarap ban iakren ia ki sap ban pynbeit ia ki jing ia pher jingmut.Katei ka jingshah hikai, ka dei kaba la pynlong da ka High Court Mediation Committee, High Court jong ka Meghalaya, ha ryngkat bad ka Meghalaya State Legal Services bad ba la pyniaid da ka Mediation and Conciliation and Project Committee(MCPC), Supreme Court of India, ha kaba ki don saw ngut ki nonghikai, kiba kynthup ia U Arun Kumar Arya, U Manmohan Sharma, ka Reeta Kohli bad U Dr Gopal Arora na Delhi bad Punjab, kiba dei ki riew shemphang bad ki nong ai jinghikai.Katei ka jinghikai kan dei ha ka 28 haduh ka 30tarik Naitung 2017 bad nangta ha ka 18 haduh 20tarik Nailar 2017.","Ki ain CrPC, kim trei kam lut ha  Meghalaya, na ka 6th Schedule: CJ",https://www.urupang.com/ki-ain-crpc-kim-trei-kam-lut-ha-meghalaya-na-ka-6th-schedule-cj/
"Shillong, 28 Naitung:Ka Raid Nongkhlieng, ka la khang ban die ia ka jaka Ri raid hapoh jong ka khyndew ka Raid Nongkhlieng. La buh jingmaham ruh ba kino kino ki briew kiba die ia ka jaka Ri Raid ha ka khyndew ka Raid Nongkhlieng kin hap hapoh ka jingpynshitom kat kum ki kyndon bad ka Raid jong ka Dorbar pyllun. Kumta la kuntu ia kiba nabar Raid kim dei ban ngeit biej ban thied jaka ha ka khyndew jong ka Ri Raid Nongkhlieng. Ka jingiadie iathied barieh ia ka khyndew Ri Raid na ka liang ka Ophis jong ka Raid kam don ka jingkit khlieh.La ong shuh shuh ba u Sordar jong ka Raid Nongkhlieng u la dep phah ia ka jingthoh ban pyntip sha ka ophis u syiem Khyrim, ka ophhis ka District Council (KHADC) bad ka ophis u DC East Khasi Hills District ym lah shuh ban register ia ka khyndew jong ka Ri Raid khlem ka jing mynjur na u sordar, ong ka kyrwoh khubor ba la pyllait da u bah Phonis Khongstid Sordar Raid Nongkhlieng Khyrim Syiemship.",Khang ban die jaka ri Raid Nongkhlieng,https://www.urupang.com/khang-ban-die-jaka-ri-raid-nongkhlieng/
"Shillong, 28 Naitung:U President ka Indian National Trade Union Congress (INTUC) u la kynnoh ba ka sorkar NDA ba ialam da u Narendra Modi ba kam khein snep ia ki nongbylla ha ka ri.Haba kren sha ki nongthoh khubor, u Dinesh Sharma u la ong ba da ki spah ngut ki nongbylla, ki nongrep bad ki briew kiba duk ki la pyniap hi, namar ba ka sorkar pdeng kam salia ia ka jingeh jongki.U la kynnoh ruh ba ka sorkar pdeng ka siew 27000 klur sha ki nongrep ha ka ri, hadien ba la shah thalain da ki paidbah.U la dawa ba ka sorkar ka dei ban siew buria T.10 lak ia ki nongbylla kiba pang bad dei ruh ban rejister ia baroh ki nongbylla ha ka ophis u Labour Commissioner.U la ther ia ka sorkar NDA halor ka jingbym iarap eiei ia ki briew ba shah ktah ha ka jingshlei um ha Assam. Katba u General Secretary ka Union, u Mehboob Hussain u la ong ba kin trei ban pynkhlain ia ka Congress ha ka ri khnang ba kan wan biang ha ka bor ha u snem 2019.Kane ka kynhun kaba wan jngoh sha kane ka thain kan leit iakynduh ia ki nongialam ka Congress ha kane ka thain.",Kynthah U President ka INTUC ia u Modi,https://www.urupang.com/kynthah-u-president-ka-intuc-ia-u-modi/
"Shillong, 28 Naitung:Ki shipai BSF, ki la ioh kurup ia 53 tylli ki masi, kiba shongdor T.10lak, ha shwa ban die tuh sha Bangladesh, na ki bynta jong ka Nayabazar/Lyngkhat, ong ka kyrwoh ba la phah da katei ki shipai khappud.",Kurup masi 53 tylli,https://www.urupang.com/kurup-masi-53-tylli/
"Nongstoiñ, 28 Naitung:Hadien shi bnai tam ba la pynwai noh ia ka seng samla jong ka HSPDP Nongstoiñ Area Unit, mynta ka sngi, kitei ki nongialam, ki la shim ia ka rai ban nym ai jingkyrshan shuh ia ka seng HSPDP, na ka bynta ka election MLA ka ban sa long shen.Haba iakren bad ki nongthoh khubor u Samla K. Marngar Joint Secretary ka HSPDP Youth Wing, ba la shah pynduh noh u la ong ba nalor ka jingleh donbor jong ki nongialam ka HSPDP, sa kawei pat ka daw ba ka Youth Wing kam kwah shu ban kyrshan ia ka seng HSPDP ha ka jingialam jong u MLA ba mynta ka long ba haba kum ki samla ki peit ia ka rukom trei kam ha ka por ba u Maieit Hoping bam kwai ha duwar u Blei ka la ia pher bak ly bak bad kane ka rukom pyniaid kam ki nongialam ba mynta bad kumba paw ka don sa tang ka jingbeh seng hynrei kam don pat ban pynrung seng.Shuh shuh u samla K. Marngar um shym pat la kren shai ha kaba iadei bad ka jingthmu ban leit pyniasoh bad ai jingkyrshan noh ia kiwei pat ki seng, khamtam ha kane ka election ka ban wan namar kum ki samla kin hap ban da ia shong pyrkhat bha shwa da baroh ki samla jong ka kynhun samla, hapoh ka Konstitwensi hi baroh ka wei.Wat la kitei ki Samla jong ka HSPDP Youth Wing kiba la shah pynwai kim shym pat la kren shai ei ei ruh em ba shano kin leit ban pyniasoh lane iano kin leit ai jingkyrshan ha ka election 2018, hynrei katkum ka tyllong khubor ba la ioh lum da u nongthoh khubor la sngewthuh ruh ba kitei ki samla hadien ba ki la kyntait noh ban kyrshan ia ka HSPDP ki lah ruh ban leit pyniasoh noh bad ka PDF kaba dei kawei na ki seng sain pyrthei kaba dang thymmai bad ka tyllong khubor ka ong ruh ba kitei ki samla ki lah ruh ban leit ai jingkyrshan ia u kyrtong katei ka seng, ha kane ka election ka ban sa long shen.","Ki samla HSPDP, kin iasoh PDF  Ha Nongstoiñ",https://www.urupang.com/ki-samla-hspdp-kin-iasoh-pdf-ha-nongstoin/
"Nongstoiñ, 28 Naitung:Mynta ka step jong ka sngi Thohdieng jong ka taiew ha ka por kumba 8:30 AM, ka la don kawei ka jingjia aksiden kali ha ka wei na ki jaka kaba dang hap hapoh ka shnong Umjei West Khasi Hills ha ka surok bah NH44E Nongstoin – Shillong.Ha katei ka jingjia u wei u heprit u ba dang 9 snem, na shnong Umjei u ba la tip kyrteng ruh kum u Evanjohn Nonglait u la khlad noh ha shen hadien ba ka wei ka kali kamai (local taxi) kaba don ia u No ML- 05H0631 ka la kum leit tynrah noh ia u tei u hep rit.Katkum ka tyllong khubor ba la ioh lum da u nongthoh khubor la ong ba katei ka jingjia kaba sngewsih ka la jia katba u tei u heprit u dang thmu ban mareh sha shiliang jong katei ka surok bah hynrei ha katei ka por kynsan kynsan katei ka taxi kamai, ka la wan poi bad kala ioh ban tynrah noh ia u tei u hep rit haduh ba un da khlad noh ha shen.Ka tyllong khubor ka iathuh ruh ba ia katei ka taxi kamai la niah da u bah Thwindingles Nongrum 36 snem u ba dang wan na ki thain Kynshi, ha ryngkat ka jingthmu ban hiar sha Nongstoiñ.","Khlad u hep rit ha shen,  ba tynrah ka Taksi",https://www.urupang.com/khlad-u-hep-rit-ha-shen-ba-tynrah-ka-taksi/
"Jowai, 29 Naitung:Ki Pulit ka West Jaintia Hills kiba don ha Muktapur hynnin ka sngi Saitjain ki la ioh ban kurup 5 tylli ki masi kiba la thmu ban shalan tuh sha Bangladesh. Kitei ki san tylli ki masi la pynshong dor da ki pulit bad Custom haduh 1 lak tyngka.Katkum ka khubor pulit, la iathuh ba hadien ba ki la ioh jingtip ba ki don ki briew kiba thmu ban wan shallan tuh ia ki masi sha Bangladesh lyngba ka Muktapur, ki la pynlong ia ka jingpahara bad ynda ki la poi ha Pdeinshakap, ki la iohi ba ki don ar ngut ki briew kiba dang beh ia kitei ki masi.Kitei ki arngut kiba dei ki nongkhaii tuh ia ki masi, mar syniohi ia ki pulit ki la phet krah noh sha khlaw bad ieh ia ki masi ha surok. Ki pulit ki la kurup noh ia kitei ki masi bad la aiti ia ki sha ka tnad Custom ha Dawki.","Naba thmu shalan tuh,  kurup ki pulit 5 ki masi",https://www.urupang.com/naba-thmu-shalan-tuh-kurup-ki-pulit-5-ki-masi/
"Shillong,30 Naitung:Ha ka step sngi saitjaiñ ha ka por 7:30 baje eiei kawei ka kali Wagon R kaba don ia u nombar ML-05G 0051 ka la tynrah ia saw ngut ki briew ha Nongthymmai, ia katei ka kali la niah da u Nilakshi Thakur na Lumiablot, Nongthymmai. Ha katei ka jingjia kawei ka longkmie kaba la tip kyrteng kum ka Ralbinoda Ramsiej, 38 snem karta na ka shnong Nongthymmai ka la iap hashen katba kiba mynsaw pat ki dei kiba la tip kyrteng kum ka Bijola Suiam-56 snem, ka Rebina Suiam-36 snem baroh 2 ngut na Nongthymmai Khyriem bad u Albert Kharbuli-19 snem na Mawlai Nongkwar, kitei baroh 3 ngut ki don hapoh Hospital.Katei ka jingjia aksiden ka dei kaba la jia ha National High Way (NH -44) , katei ka kali ka wan na Nongthymmai ban leit sha Jingkieng hynrei ha mar ba poi ha United Bank of India hajan Vespa Show room u nongniah um lah shuh ban teh lakam ia katei ka kali bad ka la tynrah beit beti sha kitei ki 4 ngut. Ki pulit ki la kem ia utei u nongniah bad la rejistar case ia u, ia katei ka kali la kurup noh da ki pulit. Ha katei ka jingjia kitei ki 4 ngut ki dang iaid ha lynti iaid kjat hynrei kynsan kynsan katei ka kali ka la tynrah ia ki bad ka met ka la poi shaduh sha ingsah jong ka Wansila Kharkongor, ki kynroh nar, ki kali kiba don marjan ki la julor ha katei ka jingjia.","Tynrah kali ha Nong- thymmai, Iap 1 mynsaw 3",https://www.urupang.com/tynrah-kali-ha-nong-thymmai-iap-1-mynsaw-3/
"Shillong, 30 Naitung:Ha ka sngi saitjaiñ jong ka taiew ka Hynniewtrep Youth Council ( HYC) ka la khot ia tai nia ia ki MLA ka Liang synshar ha Khasi National Dorbar Hall halor ki 14 tylli ki mat kiba ka dawa kynthup ka Inner Line Permit ( ILP) hynrei kitei ki MLA kim shym la wan satia sha ka jingiatai. Kumta katei ka seng ka la pynbna ba kan pynlong ia ka jingiakhih kaba khlem pud ha ki konstitwensi jong ki MLA ka seng Congress bad ia katei ka jingiakhih yn tip kum ka mishon ‘ïeng iada ia ka bri u Hynniewtrep’. Ka HYC ka la ong ruh ba kan sdang noh ban pyntreikam ia ka ILP ha baroh 6 tylli ki District ka Ri-Lum Khasi -Jaintia ryngkat ka jingiatreilang bad ki dorbar shnong. Ia katei ka rai, ki nongialam ka HYC ki la pynbna mynta ka sngi ha Khasi National Dorbar Hall.U President rangbah katei ka seng u bah Peter J Lawai u la ong ba katei ka mishon ban ieng iada ia ka bri u hynniewtrep na ka jingwan tur kyrthep ki mynder ri ka dei ka mishon jong u paidbah ia u paidbah. U bah Peter u la ong ba ia katei ka mishon yn lam khmat da ki dkhot ka HYC ha kylleng ki Circle bad Unit ha ki konstitwensi ki MLA Congress ha Ri Khasi bad Jaintia.“Ngi la aiti ha ka Organising Committee jong ka CEC ban leh ia kaba donkam nalor ka jingpynlong jingialang paidbah ha kylleng ki district” u la ong. U la byrngem ruh ba katei ka seng kan sa shim ia ki rai jong ka lada ka sorkar kam kren eiei ia kitei ki mat jong ka ha ka dorbar ka ban long ha u bnai nailur. “Kan pynbor ia ngi ban pynlong ia ki jingiakhih ba kyndit pyrshah ia ki myntri sorkar bad ki MLA liang synshar ha ka por ba ki pynlong kano kano ka jingialang paidbah” u la ong.Lah ban kdew ba ha kine ki khyndiat sngi ba la dep ka HYC ka la dep pynlong ia ka jingiaid paidbah, ka jingrah lama iong, ka jingshong kyraiñ, tar dur myntri sorkar, halor kitei ki 14 mat ba ki dawa. Lah ruh ban kdew ba ki don haduh 16 tylli ki konstitwensi ba mihkhmat ka Congress ha ri Lum Khasi bad Jaintia.","Da ka mishon iada ia ka Bri  Hynniewtrep, thaw ka HYC",https://www.urupang.com/da-ka-mishon-iada-ia-ka-bri-hynniewtrep-thaw-ka-hyc/
"Shillong, 30 Naitung:Ka United Democratic Party (UDP) ka la ong ba kan sa shong jingialang noh shen bad ka Hills State People Democratic Party (HSPDP) ban shim rai ban leit khot lang ia ka Khun Hynniewtrep National Awakening Movement (KHNAM), ha ka kynhun ban iakhun ha kane ka elekshon ban wan ha ka jylla.Haba iakren bad u General secretary ka UDP u Dr Jemino Mawthoh u la kubur ba ka la don teng ka jingiakren lyngba ka phun bad ki nongialam ka KHNAM kham mynshwa tangba kam pat phah da ka jingthoh ban don ka jingiakynduh.Katkum ka jingong, u Dr Mawthoh, ka jingpynslem ka dei namar ba ka UDP ka hap ban iashong jingialang shwa bad ka HSPDP kum ki paralok ba la dep iateh ban iatreilang ha kane ka elekshon. “Ngin sa shong jingialang noh bad ka HSPDP bad ngin sa soi lang baroh ar party ban khot ia ka KHNAM sha ka jingiakren ban don lang ha kajuh ka rynsan shwa ban leit sha ka elekshon”, la ong u Dr Mawthoh.U Dr Mawthoh u la ong ba ka Coordination Committee jong kine ki ar tylli ki party ki la don ka jingkwah ban iadon lang kumba kwah u paidbah ha kawei ka shatri ki seng riewlum ha ka jylla.“Lada u paidbah u kwah ia kajngkylla, ngi kum ki nongialam dei ban burom ia ka sur ia ki paidbah”, u la ong.Hynrei ha ka liang, ka KHNAM ha ka jingialang hynnin ka sngi, ka la kyntai ban don lang ha ka rynsan bad ka UDP-HSPDP da kaba ai daw ba ki la dep pynbna kyrtong lut ha baroh ki jaka ha Khasi bad Jaintia. Katkum ka jingong u general secretary ka KHNAM u Bah Batkupar Wahlang, kumno ka jingiatreilang ka lah ban long haba baroh ki la dep pynbna ia ki kyrtong ha baroh konstitwensi.“Kumno ngin pdiang ia ka jingkhot iatreilang ka UDP haba ma ki bad ka HSPDP, ki la dep pynbna ia ki kyrtong”, u la ong bad bynrap, ba ka eh than ia ka KHNAM ba kan pdiang wat lada kin khot sha ka jingiakren ban iatreilang.Hynnin ka sngi ruh ka KHNAM, ka la pynbna ia u Dr Moses uban long u kyrtong ka party na Mawryngkneng uban iakhun ha kane ka elekson MLA ban wan. Ka party ka la iaid shaid shaid ruh ban pyniakhun na Mawlai, na North Shillong bad na ki katto katne ki jaka kum na Mawhati ruh.Kham mynshwa, ka UDP bad ka HSPDP ki la iabynta ban iakhun ha ki konsitwensi ba hap ha Khasi bad Jaintia Hills. Ka UDP ka ioh 17 tylli katba ka HSPDP ka ioh 10 tylli bad 9 tylli kin don ka jingiakhun paralok.","Yn rai lang ka UDP, HSPDP  ban khot lang ia ka KHNAM",https://www.urupang.com/yn-rai-lang-ka-udp-hspdp-ban-khot-lang-ia-ka-khnam/
"Shillong, 30 Naitung:Ka jing ia kynduh ki riew Rangbah ka shnong Shella kaba la long ha ka 24tarik Naitung 2017, ka la pynrem jur ia U Acting Wahadadar barim jong ka Shella Confederacy Shella, U Wallamphrang Lyngdoh Mawphlang halor ki kam thombor bad ia ka jingthmu jong u ban pynduh pyndam iaki riti dustur ka shnong Shella, kiba la don naduh mynshuwa, da kaba sospon, ia ka Dorbar shnong Shella baroh kawei, ia ki nongkitkam jong ka bad ia u Secretary ka dorbar ha ka 28tarik Nailur 2012, ha kaba u la thung bad thaw bujli ia ka Acting Dorbar bad ia u Acting Secretary u Shri B.Ora jong ka shnong Shella bad ia ki nongkitkam bad la kynnoh, ba kane ka long ka jingpynkhein bad jingpynduh pyndam ia ki riti dustur jong ka shnong Shella da utei u Acting Wahadadar barim.Ka iingbishar (kashari) badon burom, kat kum ka hukum kaba 27tarik Lber 2017, ka la pynksan ia U Secretary ka Dorbar shnong Shella, u Tobias Tiewdop bad ha katei kajuh ka hukum, ka kashari ka la pynneh pynsah, ia ki riti dustur jong ka shnong Shella kiba la ju don naduh hyndai hynthai (mynshuwa) kiba la la buh la thaw ki longshuwa ki manshuwa jong ka shnong Shella.Namarkata kane ka jingialang, ha ka 24tarik Naitung 2017, ka la iahap mynjur bad ia mynjur lang baroh ha katei ka Committee, ka la kyntu bad aibor ia U Tobias Tiewdop ban khot noh ia ka Dorbar shnong Shella, na ka bynta ban shong pyrkhat ban pynthymmai bad jied thymmai noh iaki nongkitkam ka Dorbar shnong Shella katkum ki riti dustur jong ka shnong Shella kiba la ju don naduh hyndai hynthai, ong ka kyrwoh na U Bah Dondor Sarubai, President ka Komiti.","Thombor U Wahadadar  barim, ong ka Dorbar Shella",https://www.urupang.com/thombor-u-wahadadar-barim-ong-ka-dorbar-shella/
"Shillong, 30 Naitung:“Balei ka elekshon 2018, ka dang pjah sam sam haduh ha kine ki sngi” katei ka dei ka jingkylli, kaba mih ha u paidlang jong ka Ri Khasi Jaintia; haba ha ki sien ialeh elekshon ba ladep, ka ju don ka jing shongshit jong ki paidbah nongthep vote, naduh shi snem tam ne duna shwa ka elekshon.Na ka bynta ka elekshon 2013, ka lyer elekshon ha kylleng ka Jylla, kumjuh ha Jaintia Hills, ka la sdang shongshit naduh u snem 2012, ha kaba la iohsngew ia ki jingialang ba pynlong ha kylleng ki Constituency, ki jing iarap pisa, ki jingiarap ia kiba pang ba shitom, ki jingtih madan bad kumta ter ter bad katei kam shym la pher satia, hynrei ka jia hi kumta, ha shwa ka elekshon 2008 ruh.U Rupang, ula pyrshan ban wad jingtip bad uwei na ki riew rangbah na Jaintia Hills, u ban ialeh ia kane ka elekshon 2018, u Ma Balious Swer, ula ong “Ki paidbah, ki dang shong pyrkhat jylliew jingmut ha kine ki sngi. Wat ki kandidet ruh, kim nud ban rai, la kin dang ialeh ne em, na ka seng, kaba ki don bad mynta ki dang shong pyrkhat, shaei ba kin leit ha ka elekshon ka ban wan”. U nongthoh ula kylli biang na utei u rangbah, ioh lehse, ka dei na ka daw jong ka jingkhang dewiong, kaba pyn dait thah ia ka elekshon ha Jaintia Hills, utei u rangbah, ula ong “Sha ngi, yn nai iakren shuh, ki dukan die dawai, kiba ju die mynshwa T.10-15,000 shi sngi, mynta ki die tang T.500 lane T.1,000” ula ong biang.U bah Starfing Pdahkasiej, uba dei u trai jong ka SP News Agency, u ong ba ka daw, kaba nyngkong, ka long ba ki nongialeh elekshon kim don pisa, ha kaba u ong ba baroh shi katta, ka pisa elekshon, ka dei hi ka pisa dewiong, ha kaba 60 percent, ki nongialeh elekshon, dei ki heh spah, kiba mih na ka kam khaii dewiong. Sa kawei pat ka phang, u ong ba ka jingwan ka sorkar BJP ha Delhi, ka pyn pyrkhat ia kiba bun ki briew bad ula ong shuh shuh “Ha ki sien kiba mynshwa, lada ka Congress ka wan ha Delhi, kumta ka lah kylla lypa, kumta mynta ruh, haba ka BJP ka wan ha Delhi, kumta ki Jylla ba shatei jong ka dong shatei lam Mihngi, ka la kylla lut sha katei ka seng”. U bah Pdahkasiej, u ong shuh shuh, ba ki briew mynta, ki la sdang sngewthuh ruh ia ki hok jongki ha ka sain hima sima bad mynta ka mih sa kawei ka jingeh, ka long ba ka sorkar Jylla, kam lah shuh ban teh lakam, ha ka ioh kam ioh jam ia ki kontraktor, namar ba ka sorkar India, ka la iaid da ka e tendering bad haduh mynta, ki don 12, 13 tylli ki tnat sorkar, kiba la iaid sha e tendering ha ka Jylla.U Bah SS Syiem, uwei na ki nongthoh khubor, ba la rangbah bha, ula ong ba ki paidbah, ha kine ki sngi, ki don ha ka jing kulmar jingmut bad u ong shuh shuh “Kam dei tang ki paidbah, wat ki kandidet ruh ki kulmar jingmut, la kin ialeh na kaei ka seng ha ka elekshon 2018”.U Bah Syiem, u la ong ba ki dak ki shin, kin kham shai haduh U Nohprah 2017. Kiwei pat ki daw, kiba la pyni da utei u rangbah, ki long ba ka jingwan jong ka ain Goods and Service Tax (GST), ka dei sa kawei pat ka phang, kaba pynkulmar jingmut shuh shuh ia ki paidbah bad la pynkut da utei u rangbah, ha kaba u ong “Ia mynta hi ka Congress, UDP, kim don pisa satia, lait noh tang ka BJP”.","Balei ka elekshon 2018, ka  dang kynjah slam slam?",https://www.urupang.com/balei-ka-elekshon-2018-ka-dang-kynjah-slam-slam/
"Nongstoiñ, 31 Naitung:Ka shnong New Nongstoiñ ka dei kawei na ki shnong hapoh ka Nongstoiñ Konstitwensi kaba la ioh lang ia ka jingmyntoi lyngba ka skhim MDC, bad katei ka shnong mynta ka kynti ka la ioh ia ka jingmyntoi lyngba katei ka skhim kaba la kot shaduh ka T. 21 lak 30 hajar.U MDC ka Nongstoiñ, u la dep ruh ban leit sam ia ki jingtrei sha ki skul, ki dong, ki balang bapher bapher bad kiwei kiwei kiba don ha katei ka shnong naduh kine ki bnai bala dep bad dang ha kine ki khyndiat sngi ba la lah na ka liang jong u tei u MDC u la ioh ruh ban leit sam ia ka jingtrei kaba T.2 lak ia ka Nongstoiñ Public Sec School, khang ba katei ka skul kan ioh ban pyndap ia ki jingduna kiba dang donkam.Ha katei ka jingleit sam jingtrei, nalor u MDC la iadon lang ruh u Paiem R.K. Syiem u Syiem Khynnah jong ka Hima Nongstoiñ u ba dei ruh u Chairman jong ka Managing Committee jong ka skul, ki dkhot jong ka Committee, ki nonghikai skul baroh bad kiwei kiwei.Shuh shuh hadien nangtei u MDC u la hiar sa sha ka dong Mawpun Tieh Jyrsieh New Nongstoiñ na ka bynta ban sam ia ka jingtrei kaba T.2 lak ia katei ka dong na ka bynta ban shna ia ki lynti iaid kjat.U bah LG u la leit ruh ban sam ia ki jingtrei sha ka ophis jong ka Nondeiñ Presbyterian T.2 lak bad kumjuh ia ka Balang Presbyterian Nondeiñ T.1 lak 50 hajar.","T.21 lak 30 hajar, ioh ka New  Nongstoiñ, na ka skhim MDC",https://www.urupang.com/t-21-lak-30-hajar-ioh-ka-new-nongstoin-na-ka-skhim-mdc/
"Shillong, 31 Naitung:U sordar barim ka Raid Mawshun u bah James Joy Khongmawloh, u la dawa ia ka District Council ba kan pynlong biang da kawei pat ka elekshon ha katei ka Raid bad u la byrngem ruh ban kiew ïng lieh ïng saw lada ym pynlong biang ia ka elekshon ha kaba u la kynnoh ba ka don shibun ka jingiaid lait ia ki kyndon bad ka jingpynkheiñ aiñ ha ka elekshon kaba la dep ban pynlong dang shen. Haba kren sha ki nongthohkhubor mynta ka sngi, u bah Joy ula ong ba u chairman ka Election Committee u bah Hilarious Pyngrope u la pynkheiñ ia ka KHAD Administration and Election of Sordar of Saw Raid, Khyrim Syiemship Act 1997 ha ka por ba pynlong ia katei ka elekshon ha ka 5 tarik u naitung.U bah Khongmawloh uba bat teng ia ka kam sordar la 13 snem ha katei ka Raid u dei uwei na ki kyrtong kiba la iakhun ha katei ka elekshon bad kiwei pat ki kyrtong nalor jong u ki long u Lamiki Khongdkhar bad u bah Dapkupar Tariang. Ia katei ka elekshon la pynlong ha Pomshutia da ka jingthep vote bad ia ka resol la pynbna ha katei ka juh hi ka sngi ha kaba la pynbna ba u ba Lamiki u dei u nongjop. U bah Khongmawloh u la ong ba ka la don ka jingleh shilliang khmat jong u Chairman ka Election Committee kumno ban pynjop jubor ia u bah Lamiki ha katei ka elekshon. U la kynnoh ruh ba ka dawbah ba ka mih ka jingiaknieh sordar ha katei ka Raid ka dei namar ba ka don ka pisa ba ka sorkar ka mang na bynta ka Raid ha ka jingpynheh surok naduh Umshyrpi sha Tamabil.U Counting Agent jong u bah Khongmawloh u bah Junestwelve Syngkrem u la ong ba u Chairman um shym la lah ban pynshisha ia ka jingjah rngai ki 30 tylli ki vote na ki 463 tylli na Lapalang Polling Station. U la ong ba haba la kylli ia ka slip ki nongthep vote u Chairman u ong ba u la bret bad haba la phah pyni ia ka jaka ba u la bret um shym treh satia, ong u bah Junes. Shuh shuh ki la kynnoh ba u bah Lamiki uba dei ruh u Rangbah Shnong ka Mawshun u la pynioh thep vote jubor ia ki khynnah rit ruh kiba ym pat kot ka rta ban thep vote ha ka elekshon bad kitei ki khynnah rit ki don kumba 195 ngut eiei na ka shnong Mawshun bad katei u la ong ba ka dei ka jingpynkheiñ aiñ naba ka aiñ ka la kdew shai ba tang kiba la kot sha ka 18 snem karta kiba lah ban thep vote. U la pyni ruh ia kawei ka sertiphiket sngi kha jong uwei na ki nongthep vote bad ha katei ka sertiphiket la pyni ba la kha ha u snem 2000 hynrei utei u la ioh thep vote elekshon sordar. U la kynnoh ruh ba ki la don haduh 7 ngut ki bym dei na ka Raid Mawshun kiba la wan thep vote.Halor kitei kiba bun ki jingkynnoh u bah Junes u la ong ba la leit ban ujor sha ka District Council bad la siew ruh ia ka bai ujor kaba T.250 tyngka ( Dispute Fees) hynrei khlem da khot bishar eiei ruh em ka District Council ka la bthah ia u Syiem Khyrim ban ai sanad ia u bah Lamiki Dkhar. Sa shisien biang katei ka kynhun jong u bah Joy Khongmawloh ka la kyrpad ia ka KHADC ba kan pyrkhat biang ia katei ka jingleh jong ka lym kumta ki la ong ba kan pynbor ia ki ban kiew ing lieh ing saw ban ioh ban pynlong ia ka elekshon kaba khuid ba suba.","Dawa pynlong elekshon biang ha Raid  Mawshun, byrngem kiew Kashari",https://www.urupang.com/dawa-pynlong-elekshon-biang-ha-raid-mawshun-byrngem-kiew-kashari/
"Shillong, 31 Naitung:Ha ka 25tarik Naitung 2017, ka Mandal jong ka seng BJP, ha 57-Dalu Constituency, ha kaba ki don 2hajar ngut ki dkhot, ki la pyniasoh sha ka seng NCP, ha kaba u don lang U Saleng A. Sangma, MLA, u ban sa pyniasoh shen ialade sha ka seng NCP lem bad U Torang R. Marak, President ka Nationalist Youth Congress (NYC) Garo Hills, Meghalaya.U President jong ka Mandal, U Utpal Marak lem bad 26ngut ki nongkitkam bad ha ryngkat jong kitei ki nongialam, ka President jong ka BJP Mahila Morcha, ka Shasiti Sarkar ha ryngkat bad 1,000 ngut ki dkhot, ki la pyniasoh sha ka NCP, ong ka khubor, ba la phah da U Vijay Raj Vice President jong ka Seng.",3hajar ngut na ka BJP  sha ka NCP ha Dalu,https://www.urupang.com/3hajar-ngut-na-ka-bjp-sha-ka-ncp-ha-dalu/
"Nongpoh, 31 Naitung:Ka jingdon jong ki trai dukan kiba mlien ban die ia ki jingbam kiba la palat por ha ki dukan jongki, da shisha ka wanrah jingma kaba khraw ia ki riew paidbah kiba leit ban thied bad bam ia kiba kum kitei ki jait jingbam bad ia kane la sakhi ruh hadien ba uwei u rangbah uba la tip kyrteng kum u Bah Pholin Lyngdoh na ka shnong Nongtyrlaw, u la ioh da u jingbam uba la jan phuh tit na kawei ka dukan die jingbam kaba la tip kum ka Meghalaya Bakery kaba don ha Nongpoh.Kat kum ka jingiathuh da utei u Rangbah, la ong ba ia utei u jingbam uba long kum ki kynja ‘Poratha’ la thied hynnin ka sngi u Blei na katei ka dukan kaba la dei trai da u bar jylla uba la tip kyrteng kum u M.D Hanif, ha kaba da ka jingkhuid mynsiem bad khlem da pyrkhat sniew ei ei, u la shu thied beit bad rah sha iing na ka bynta ban ai ia ki khun ki kti, hynrei ynda la poi ha iing ban ai ia ki khun la lap pynban ba utei u jingbam u la jan phuh tit bad um I long shuh ban bam.Ka long shisha kaei kaei kaba ngam lah ban mutdur, ba kumno ki trai dukan ki nud ban die wat ia kiba kum kine ki jait jingbam kiba la sniew bad ngim lah ban tip kaei ka ban jia lada ki paidbah ki kum bam ia kum kine ki jingbam ba la sniew, ha kaba ka jingshim kabu da kiba kum kine ki trai dukan kan wanrah jingma shikatdei eh ia ki paidbah.Namarkata, haba iadei bad ka jingdon jong kiba kum kine ki jait dukan kiba die ia ki jingbam ba la sniew, nga kyntu ia ki bor ba deipeit ba kin leh ia kaba donkam, khang ban tehlakam ia ka jingdon jong kiba kum kitei ki dukan kiba die ia ki jingbam ba la sniew bad khnang ban lait na kino kino ki jingjia kiba sngewsih.","U jingbam ba phuh tit,  die ka dukan ha Nongpoh",https://www.urupang.com/u-jingbam-ba-phuh-tit-die-ka-dukan-ha-nongpoh/
"Shillong, 31 Naitung:Ka Hynniewtrep Youth Council- CEC lyngba u Samla Roy Kupar Synrem, Education Secretary, CEC ka la leit buh ia ka dorkhas ha khmat u Vice Chancellor ka NEHU, Shillong mynta ka sngi, ban dawa na u ba dei ban ailad shwa ia ki trai ri trai muluk na ka Jaidbynriew Hynniewtrep bad Garo kiba lah biang ka kyrdan pule bad kiwei ki jingdonkam ban ioh ia ki kam hikai hapoh kane ka skul bah.Ka seng hadien ba ka la ioh jingtip ba kane ka skul bah ka lah khot aplikeshon, naduh u snem 2016 na ka bynta ki spah tylli ki kam Professor, Associate Professor bad Assistant Professor ha ki Department bapher bapher bad ruh ba yn sa khot interview na ka bynta kine ki kam ha kine ki sngi.Ka seng, ka lah phah ia kane ka jingthoh ha une u khlieh jong kane ka skul bah ban pynpaw ha u, ba ki trai ri, ki don ia ka hok ban ioh kam lada ki biang ia ka kyrdan pule, kat kum ka jingkwah jong kane ka skul bah. Ka seng ka pynpaw ruh ba ha kaba iadei bad ki kam Guest Lecturers ha ki Department kum ka Physics, Geography, Linguistics bad Journalism& Mass Communications, kiba lah khot applications ha kine ki taiew ba lahdep dei ban thung da ki Trai ri kiba lah ban hikai ia kitei ki sobjek ba lah kdew haneng.Ka seng ka pynkynmaw ruh ia u VC ba ia ka NEHU, la seng ne pynlong katkum ka ain jong ka Sorkar India, ha kaba ka jingthmu jong ka, ka long ban iarap ia ki Nongshongshnong ka thain Shatei lam mihngi ban ioh ia ka jinghikai ha ka liang ka jingnang jingstad kaba pura lem bad ki jingwad jingtip bad ruh ban iarap kyrpang ia kine ki Nongshongshnong ha ka liang ka imlang sahlang, ka ioh ka kot bad ka bha ka miat jong ki briew ka thain Lam mihngi.Ha kaba sdang u pud treikam jong ka NEHU, u long ha ki saw tylli ki Jylla, kiba kynthup ia ka Meghalaya, Nagaland, Arunachal Pradesh bad Mizoram. Hynrei kine ki lai tylli mynta ki lahdon ia la ki jong ki Skul bah kumta ka NEHU kam iadei ei ei shuh ha kine ki jylla. Ia mynta hi u pud treikam jong ka u dei tang ha ka jylla Meghalaya.Kumta ka seng ka khmih lynti ba kane ka Skul bah, kan ailad shwa ia ki Trai Ri trai muluk, kiba lah ban trei ia kitei ki kam khamtam ia ki kam hikai, ong ka kyrwoh na U Bah Roy Kupar Synrem, Education Secretary, HYC-CEC.","Thung kam hikai, da ki trai shnong  ha NEHU, dawa ka HYC na U VC",https://www.urupang.com/thung-kam-hikai-da-ki-trai-shnong-ha-nehu-dawa-ka-hyc-na-u-vc/
"Shillong, 31 Naitung:U MLA uba long ruh u Parliamentary secretary ha kane ka sorkar MUA-II , u Limison Sangma u la kam ba ka Congress kan sa jop ym duna ia ka 15 ngut ha ka elekshon MLA ban wan tang na Garo Hills bad kata kan urlong namar ka jingialam ba tbit jong u Muklul Sangma kum u Myntri Rangbah.Haba kren mynta ka sngi sha u nongthoh khubor,u Limison uba pynpaw ia ka jingkyrshan radbah ia u Mukul, u la ong ba ka daw kaba kongsan ba ka Congress kan pynliem kput ia ka NPP ha Garo Hills, ka dei namar ba ka iateh lok bad ka BJP.Katkum ka jingkam u Limison, ka NPP ha kane ka kynti kan sa jah kyrteng syndon ha Garo Hills namar ba ka la leit ban iatreilang bad ka BJP kaba dei ka seng kaba pyrshah bha ia ki Khristan bad kaba iakhun tyngeh ban khang bam doh masi nalor ka jingshah synshar ha ki kynhun shit niam kum ka RSS, Bajrang Dal bad ka VHP.“Ka jingpynduh pisa jong u Narendra Modi, ka jingiadon bynta bad ki kynhun shit niam kum ka RSS, Bajrang Dal bad ka VHP, kin dei ki daw ba ki paidbah ka jylla Meghalaya kin kyntait ia ka BJP bad kumjuh ia ka NPP”, la kam u Limison.U la kynnoh ruh ba ka sorkar NDA hapoh ka jingialam u Modi, ka shah pyniaid ha kine ki seng shit niam kum ka RSS, ka Bajrang Dal bad ka VHP ban thombor ia ki rit paid khamtam ia ki Khristan bad ia kum kane ym lah satia ban pdiang da ki paidbah kane ka jylla.“Ka NPP kan sa jah kyrteng ha Garo Hills namar ka jingiatreilang bad ka BJP namar ba ki paidbah ka jylla ki isih bad pyrshah jur ia ka BJP kaba thombor ia ki rit paid”, la ong u Limison bad u la bynrap, hapoh ka jingialam jong u Mukul Sangma ka NPP kan sa shah pynliem kput.U la kam ruh ba ka Congress kan sa thaw biang ia ka sorkar ha kane ka jylla hadien ka elekshon namar ba nalor ba kan ioh ym duna ia ka 15 ngut ki MLA na Garo Hills, kan sa ioh ruh bun ngut na Khasi bad Jaintia Hills.Ha kawei ka liang, u Limison u la iathuh ba u Dr Mukul un iakhun na ki ar tylli ki konstitwensi ha kane ka elekshon ban wan kata na Ampati kaba u mihkhmat mynta bad na Songsak ba la mihkhmat da u MLA ka NPP u Nihim D Shira.“U Dr Mukul un iakhun ar tylli ki konstitwensi, na Songsak bad na Ampati”, la ong u Limison.Katkum ka jingong u Limison, la thikna bha ba u Mukul un iakhun na kine ki konstitwensi ha kane ka elekshon ban wan bad ka lok jongu ruh, ka Dikkanchi Shira kan sa jop suk na Mahandraganj ha kane ka kynti ruh.",“Yn jop ka Congress 15-18 tylli  na Garo ha ka elekshon ban wan”,https://www.urupang.com/yn-jop-ka-congress-15-18-tylli-na-garo-ha-ka-elekshon-ban-wan/
"Nongpoh, 31 Naitung:Da ka jinghusiar halor ka jingiai jia ba khah ka jingprong ia ki iing ki sem, ki paidbah nongshong shnong ka Umdihar, Ri Bhoi District, mynta ka step ha ka por 5 baje ei ei, ki la ioh ban kem ia u Bah David Lyngdoh Marshilong ia kaba la tip paidbah kum u ‘Bah Jyllud’ hynrei kane ka jingioh ban kem da ki paidbah ka shnong Umdihar ka la shu sepei, namar utei u Bah Jyllud u la lait phet noh na kti ki pulit, hadien ba ki paidbah ki la leit ban aiti noh sha ki pulit ka Nongpoh Police Station.Katkum ka khubor ia kaba la ioh ban lum da ki nongthohkhubor, la ong ba utei u Bah Jyllud, u la ioh ban phet na kti ki pulit ha ka por ba ki dang mut ban leh ia ka eksmin ha Emergency Ward ka Nongpoh Civil Hospital, namar ha katei ka por u Bah Jyllud u la lait phet lyngba ka jingkhang iit jong katei ka Hospital.La ioh jingtip ruh ba ki pulit tang mar ia tip ba u Bah Jyllud u la lait phet na katei ka Hospital, ki pulit ki la kthong mar mar, hynrei kat kat haduh ban da thoh ia kane ka khubor, kim pat la iohkem satia.Shuh shuh la ioh jingtip ruh, tang hadien ba u Bah Jyllud u la lait phet na katei ka Hospital, ki la don ki katto katne ki nongshong shnong ka thain Nongpoh kiba la iohi, hynrei kim poi pyrkhat pat ba un dei uta u Bah Jyllud.Haba iadei bad kane ka jinglait phet u Bah Jyllud, haba iakren bad u Bah C.L Lamare, Rangbah Shnong ka Umdihar, u la ong ba ki paidbah tang mar iatip halor katei ka jinglait phet u Bah Jyllud, ki la pynpaw ia ka jingsngewkhia halor ka jingbymshimkhia da ki pulit, namar kane ka jinglait phet jong utei u runar, ka la wanrah shisha ia ki paidbah ha ka jingbym shngain.",Syier mynsiem ki paidbah ba  laitphet u ‘Bah Jyllud’ na kti ki Pulit,https://www.urupang.com/syier-mynsiem-ki-paidbah-ba-laitphet-u-bah-jyllud-na-kti-ki-pulit/
"Shillong, 02 Nailar:Ban pyntieng ia ki doktor ban wan trei sha ka jylla hadien ba la pyndep ia ka jingpule jongki, ka sorkar ka la pynkiew noh sha ka T. 30 lak ka jingiateh soskular bad kino kino ki samla kiba leit ban pule doktor na ka bhah ka sorkar jylla.Ia kane la pynkiew hadien ba bun bah ki samla kiba la leit ban pule na ka bhah ka sorkar jylla ynda ki la pyndep ia ka jingpule kim ju wan phai pat sha ka jylla ban shakri bad ki la leit ban trei sha kiwei ki jaka.Kham mynshwa ka sorkar ka la buh T.10 lak bad kham hadien ka la pynkiew sha ka T.25 lak bad mynta ka la rai ban pynkiew noh sha ka T.30 lak ka jingiateh bad kiba pule na ka bhah ka sorkar jylla.“Naduh ka kynhun (batch) pule doktor kaba thymmai, ka sorkar ka la pynkiew ia ka jingbuh kyndon ban siew lada kim wan shakri ia ka jylla sha ka T. 30 lak”, la ong ki heh ka tnad ka koit ka khiah.Katkum ka jingtip, la iathuh ba ki don da ki spah ngut ki samla na kane ka jylla kiba la leit ban pule na ka bhah ka sorkar jylla hynrei kaba sngewsih ka long ba hadien ba ki la pyndep ia ka jingpule, kim shymla wan phai shuh sha kane ka jylla bad don kiba shu siew suk ia kane ka kuna namar ba ka rit palat.Lah ban kdew ba ha ka iing dorbar dang shen, ka myntri ka tnad ka koit ka khiah ka Kong Roshan Warjri ka la iathuh ba bun ki samla ba leit pule doktor MBBS ba bei pisa ka sokar kim shym la wan phai shuh hadien ba la dep pule ban shakri ha ka jylla bad kim burom ia ka jutang iateh bad ka sorkar.Naduh u snem 2000 haduh u 2010-11, ki don haduh 197 ngut kiba la pyndep ia ka jingpule doktor MBBA na ka bhah sorkar bad kiba la dep iasoi bad ka sorkar ban shakri ia ka jylla ynda la dep pule hynrei kim khein snep satia ia ka jingiateh bad ka sorkar ha kaba kim shym la wan phai ne siew ia ka kuna ba la buh ka sorkar hynrei ki la shu jah klep ban iaid ha ka mon lajong.Katkum ka rekod ka sorkar, ha u snem 2000-01, ki don 14 ngut, 2001-02 ki don 10 ngut, 2002-03 ki don 6 ngut, 2003-04 ki don 9 ngut, 2004-05 ki don 11 ngut, 2005-06 ki don 12 ngut, 2006-07 ki don 13 ngut, 2007-08 ki don 16 ngut, 2008-09 ki don 24 ngut, 2009-10 ki don 31 ngut.Lehse kane ka jingleh hati sawkuna ki doktor ba la pule na ka bhah ka sorkar jylla, ka dei namar ba ka sorkar jylla kam don ki ain ba satar ban pynngat ia ki hadien ba la pyndep ia ka jingpule.Katba ki bym pat pyndep ia ka jingpule naduh u snem 2010-11 ki don 50 ngut, 2011-12 ki don 57 ngut, 2012-13 ki don 57 ngut, 2013-14 ki don 57 ngut, 2013-14 ki don 56 ngut, 2014-15 ki don 58 ngut, bad 2015-16 ki don 57 ngut.","Pynkiew ka sorkar  T.30 lak ka  kuna, ia ki doktor bym wan phai",https://www.urupang.com/pynkiew-ka-sorkar-t-30-lak-ka-kuna-ia-ki-doktor-bym-wan-phai/
"Shillong, 02 Nailar:Ka jingjia aksiden kali ha jylla, ka la jur bha khamtam wat ha ka nongbah Shillong. Ban tip khambha ki daw, u nongthoh khubor ula ioh iakren bad u Superintendent of Police (Traffic) u Bah NK Syiem uba la iathuh bun ki daw kaba la pynlong ia ka jingjia aksiden.Ka jingdih kyiad por ba niah kali, ka jingleh sarong khlem da pynleit jingmut bha khamtam kiba dang samla rta, ka jingbym tip bha ia ki kyndon niah kali, nalor ka jinglong ka surok, ki dei ki daw ba kham kongsan ba u SP u la ong.“Bun ki samla kiba niah bad ki kali ar shaka ki kham ngat bha ha ka jingjia aksiden”, la ong u Bah Syiem bad bynrap ba ka jingsngew shlur ia ka bym dei ruh ka dei kawei ka daw kaba la wanrah pynban ia ka jingsngewsih ha ka kam niah kali.U SP u sngew ruh ba ka jingbun ki kali ka lah ban dei ka daw kaba la wanrah ia ka jingkhapngiah ki surok ha sor.Ula iathuh ba ka tnad pulit, ka la ju pynlong ia ka jingtes ia ki nongniah Kali man ka sngi Saitjain ban lap la ki dih kyiad ne em haba ki niah Kali. “Lada lap ba ki dih kyiad ngi shain kuna bad ujor ejahar iaki”, u la ong.Katkum ka jingong u SP, la pynlong ia ka jingap thap ha ki jaka kum ha 7mer ha thain Upper Shillong bad ha kiwei ki jaka.”Ka jingap thap ka long beit kaba shu leh kyndit khlem da pyntip lypa khnang ban lap ia kiba pynkhein ia ka ain”, u la ong.La bun ba ki pulit ki lap ia kiba pyndonkam kyiad ha ka por ba niah bad ki la pynngat kyndon ain nalor ka kuna khnang ban pynkyndit ia ki ba ki dei ban sngewthuh ba ka jingleh jongki ka wanrah iaka jingma ym tang ia ki hynrei ia ki paidbah khamtam ki nongshong kali.Nalor kine ki lad ban pynthngad bad pynlong ia ki nongniah Kali, nongniah bike, ka tnad ka la ju pynlong ruh ka jingialap pynshai bunsien ha ki jaka bapher bapher ka nongbah.","“Ka kyiad,ka jingleh shongshit  ka ialam sha ka jingjia aksiden”",https://www.urupang.com/ka-kyiadka-jingleh-shongshit-ka-ialam-sha-ka-jingjia-aksiden/
"Shillong, 2 Nailar:U khar tyrwa tiar uba ot kti ot shkor ia ka longkmie ha ka shnong Umlynghong kawei na ki kyntoit jong ka shnong Smit um don shuh mynta ha Shillong, iathuh ki pulit haba ia kren bad u Rupang. Ka khubor na ki pulit ka la iathuh ba ki la tip ia ka kyrteng jong utei u runar ruh bad ki la ioh jingtip ba thikna ba um don ha Shillong bad la sngewthuh ba u la poi sha ka jylla West Bengal bad ka jingiatreilang hapdeng ki pulit Meghalaya bad West Bengal ka dang iaid shakhmat ban ioh kem ia utei u runar.",U ba ot kti ha Smit um  don shuh ha Shillong,https://www.urupang.com/u-ba-ot-kti-ha-smit-um-don-shuh-ha-shillong/
"Shillong, 2 Nailar:U bah Rijoy Basaiawmoit u kpa jong u bah Dajied Kynsai Syiemlieh, (u samla uba la shah rahbor ha ki runar ha Bangladesh) haba ia kren bad u Rupang u la ong ba dang ha ka sngi u blei ka la poi phone sha u ban pyntip ba baroh ki kot ki sla ki la biang lut na ka bynta ban phah noh ia u khun jong u sha India. “Ki la phah ia ka jingthoh da ka Whatapp, ki la ong ba la dep pynbiang lut ki kot ki sla bad kaba sah ka long sa tang ban aiti noh ha ki shipai iada pud jong ka ri Bangladesh ( BGB)” ong u bah Rijoy uba la iathuh ba u khun jong u mynta u dang don ha kti jong ki pulit ka Sherpur District.U samla Dajied u dei na ka shnong Bynther-Mairang u la shah rahbor na jaka bylla jong u na Nongjri ha ka 27 tarik u iaiong mynta u snem bad la ioh bat pat ha Bangladesh ha ka 15 tarik u jymmang bad mynta 4 bnai tam u la don ha Bangladesh.","4bnai tam, U Dajied  dang ha Bangladesh",https://www.urupang.com/4bnai-tam-u-dajied-dang-ha-bangladesh/
"Shillong, 2 Nailar:Ka Khasi Students Union Mawkynrew Circle, ha ka 2tarik Nailar 2017, ka la ai daka jingthoh ujor sha u Labour Inspector ka Mawkynrew C & RD Block pyrshah ia ka jing pyntrei jong ki briew da ki bar jylla ki bym don iaka work permit haki jaka jong ka thaiñ. Ka seng ka pynpaw ka jing pyrshah kaba jur halor kane ka bynta bad kan nym ailad ia kino kino kiba shim kabu ban wan rah nongtrei daki nongwei bar jylla sha ka thaiñ. Kane ka jingleh jong ki katto katne ngut ki briew ka pynduh iaki lad kamai ja kpoh ki samla ka thaiñ bad kane ruh kan pynshlur iaka jing wan rung kyrthep jong ki bar jylla sha kane ka jaka baieid jong ngi. Halor kane ka bynta ka seng ka kyntu ia baroh ki nong ialam shnong ba kin ia snoh kti lang khnang ba ki nong wei barjylla kim nym iohlad ban bshuh khlieh sha ka thain jong ngi.",Ujor bar Jylla ka KSU Mawkynrew,https://www.urupang.com/ujor-bar-jylla-ka-ksu-mawkynrew/
"Shillong, 2 Nailar:Ka jingialang ka kynhun ki myntri sorkar ka la mynjur mynta ka sngi ban wanrah kyndon ha ka rukom ting khun ia ki nongtrei sorkar. U Mukul Sangma u la ong ba ki nongtrei sorkar ki lah ban ting khun, hynrei kin don pat ki kyndon kiba kin hap ban pyndep katkum ka Adoption of Children 2015. U la ong ba kitei ki kyndon kiba don hangtei kin long kiba shai bha kaba yn ym buh jingeh ia kito ki khynnah kiba shah ting.Kawei pat ka mat ba ka sorkar ka la rai ka long ba baroh ki tnad sorkar kin don noh la ka jong ka jong ka bhah na bynta ki Grant ym shuh ban ia khleh jaktung hajuh bad kane ka long ban pyniaid beit iaid ryntih ia ka pisa tyngka jong ka jylla. Kawei pat ka mat ba la ia kren ka long ban pyntreikam ia ka Protection of Interest of Depositors Bill bad ia katei ka bill yn wanrah ha ing dorbar ka jylla ban pan jingmynjur. Nangta ka kynhun myntri sorkar ka la mynjur ruh ban pynbeit thymmai noh ia ka Meghalaya Nursing Council Act, 1992.Ha kaba ia dei bad ka jingpyntreikam ia ka 5th Pay Commission u Dr.Mukul Sangma u la ong ba la aiti ha ka tnad pla tyngka jong ka sorkar ba kan peit bniah ia kane ka kam bad la ai por kylluid ia ki ban pyndep ia baroh ki jingdonkam, hynrei la ong ba ka sorkar ka kwah ban pyntreikam noh kham kloi.","Yn pyntreikam kloi noh ia ka  5th Pay Commission, ong U MR",https://www.urupang.com/yn-pyntreikam-kloi-noh-ia-ka-5th-pay-commission-ong-u-mr/
"Shillong, 2 Nailar:Ka jingialang jong ka kynhun ki myntri sorkar mynta ka sngi, ka la shim ia ka rai ban pyntreikam noh ia ka rukom thungkam thung-jam kaba thymmai da kaba wanrah bun ki kyndon ha la ki jong ki bynta. Kawei na ki kyndon ba ka sorkar ka la wanrah ka long ban thungkam sorkar ia kito ki trai jaka kiba ai sngewbha ia ka jaka jong ki ha ka sorkar ban tei ia kiba bun ki jingtei na bynta ki kam pynroi bapher bapher ne ki ophis sorkar.Haba ia kren sha ki nongthohkhubor u myntri rangbah ka jylla u Mukul Sangma u la ong ba bun ki riew sbun mynsiem kiba la ai sngewbha ia ka jaka jong ki sha ka sorkar na ka bynta ban wanrah ia ki kam pynroi ha ki shnong ki thaw bad ki dong ki thaiñ jong ki bad na bynta katei ka jingsbun mynsiem jong ki ka sorkar ruh ka sngewdei ban iarap mar kylliang da kaba thungkam sorkar ia ki.Lada ka dei ka jaka shimet u Mukul u ong ba ki trai jaka ki hap ban phah ia ka kyrteng u nongioh kam, bad lada ka dei ka jaka Kur ruh -ka kur ka hap ban phah ia ka kyrteng bad lada ka dei pat ka jaka Raid ne jaka shnong ka shnong ka hap ban phah ia ka kyrteng jong kita kiba dei ban ioh ia ka kam. Ka kam ba ka sorkar kan ai sha ki kan dei beit ka kam ha ka Grade III bad IV. U Mukul u la pyntip ba dang shen ka sorkar ka la thungkam haduh 16 ngut ki briew kiba la ai jaka na ka bynta ban pyntyllun ia ka Greater Shillong Water Supply.Kawei pat ka bynta ba ka kynhun myntri sorkar ka la shim rai ka long ban kyntiew ia ka bhah ioh kam ioh jam jong kito kiba don jingduna dkhot met ne kiba anna na ka 3% sha ka 4%. Ha kane ka kynti ba mynta ka la rai ruh ban buh bhah kyrpang na ka bynta kito ki nongialehkai Sports kiba ju wanrah nam wanrah burom ia ka jylla bad ka bhah thungkam ia ki ka long 2%. U Dr.Mukul u la ong ba kito kiba dei ban ioh ia katei ka bhah kin dei beit tang ki nongialehkai na ka jylla kiba mihkhmat ia ka jylla sha ka jingialehkai ha ri India bad shabar Ri.Ha kaba ia dei bad kiba bun ki jingpynslem ka sorkar ban thungkam ia kito ki samla kiba la pass ha ka jingiakhun kam bapher bapher u Dr.Mukul u la ong ba ka daw ka dei namar ka jingslem ban ioh ia ka jingpynshisha na ki pulit (Police Verification) hynrei mynta u la ong ba ka sorkar ka la shim ia ka rai ba kito ki samla kiba la pass ha ka eksamin bad kiba la dei hok ban ioh kam kim donkam shuh ban dang ap ia ka jingpynshisha pulit, hynrei yn thungkam noh ia ki shipor (Interim Appointment) bad kin hap ban wanrah pat ia ka jingpynshisha pulit hadien, ia baroh ki kot ki sla ba donkam ban pyni ki hap ban pynshisha dalade hi. Ka sorkar ka la wanra hjingpynbeit thymmai rh ia ka Service Rules kaba ia dei bad ka rukom thungkam, ka rukom pynkynriah kam khnang ba kan long kaba shai.","Yn ai kam ka sorkar ia ki trai  jaka, ba ai jaka tei kam pynroi",https://www.urupang.com/yn-ai-kam-ka-sorkar-ia-ki-trai-jaka-ba-ai-jaka-tei-kam-pynroi/
"Shillong, 08 Nailar:U nongialam ka BJP uba dei ruh u nongpeit ia ka jylla Meghalaya u Nahlin Kohli u la khot ia ka jingialang bad baroh ki nongialam niam ha kane ka jylla ha kane ka sngi Saitiain ban iakren bad ba kin pynsngew ia ki jingeh bad ki jinglongg artatien ia ka BJP hadien ba ka la shah kynnoh bad shah kynthoh ba ka dei kaba shitniam.Haba pynthikna ia kane mynta ka sngi, u Kohli uba la don ha ka nongbah ban iashim bynta ha ka jingialang ka Core Committee ka BJP, u la pynthikna ia kane ha ki nongthoh ba u la dep pyntip sha ki nongialam niam baroh ha ka jingialang kaban long ha ka por 3 baje janmiet ha Shillong.“Nga la khot ia baroh ki nongialam niam ha kane ka sngi Saitjain por 3 baje”, la ong u Kohli.Kham mynshwa, u Kohli u la ong ba ka jingthmu jong kane ka jingkhot jongu ia ki nongialam niam bad balang ha kane ka jylla ka long ban pynshai halor ka jingshah kynnoh ka BJP ha kiwei ki party khamtam ka Congress ba ka dei kaba shit niam bad kaba isih ia ki Khristan.“Nga khot ia ki nongialam baroh ba kin lah ban iathuh ia ki jingeh ba ki iakynduh bad ka jingsngew pyrshah jongki ruh ia ka BJP, ha kaba ngan lah ban pynshai ia ki”, la ong u nongialam ka BJP.U Nongaiktien ka BJP u la ong ba ka Congress khamtam ha kane ka jylla ka la pynshit da kaba pynsaphriang ba ka BJP ka dei kaba isih Khristan bad kane ka dei ka khubor lamler ban shu pynbiej ia ki paidbah.“Nga la dep ong ha ki nongialam ka party kham mynshwa ba haba ngan wan ban jngoh biang ia ka jylla ngan leit iakynduh hi markhmat ba ki nongialam Balang baroh namar ba ha ki jylla kum ha Goa ngi don ki dkhot kiba dei ki Katholik bad ngi don ruh ha kiwei ki bynta ka ri ha kaba ki Katholik bad ki Muslim ki dei ki dkhot jong ka seng. Ki lah ban ujor ia kano kano ka ajenda ka ba ka BJP ka pyrshah ia ki”, la ong u Kohli.U la ong ba ki briew ki pyrshang ban pynsaphriang ia ki khubor sniew ia ka BJP namar ba ki tieng ba ka BJP ka la leh shibun ki kam ban kyntiew ia ka ri bad ia ka ioh ka kot bad u kyrmen ba ki paidbah kin kham lah ka politik kaba wanrah ia ka roi ka par ban ia ka politik bamsap ka Congress.“Ka la don ka jingpyrshang ban pynsniew dur ia ka BJP ba ka dei kaba isih Khristan. Hynrei ki paidbah jong ka ri ki pyrkhat da kumwei pat. Ki la don ruh ki jingpyrshang ban pynsaphriang da ki khubor lamler pyrshah ia ka BJP kum ka party kaba isih Khristan, kaba khang bam doh masi. Hynrei u Myntri Rangbah ka ri u Narendra Modi u la dep kren shai ba kiba pyrshang ban pyndik ia ki para briew ha ka kyrteng ka masi, ki dei ban shah pynshitom da kaba tyngeh ha ka ain bad ki sorkar jylla ki dei ban shim khia ia kane”, la ong u Kohli.U la bynrap biang ba ka BJP ka ngeit ha ka roi ka par ia baroh ne ka Sabka Saath-Sabka Vikas khlem pyniapher hapdeng u Hindu Muslim, Khristan Christian, Buddhist, Parsi, Jew bad kano kano ka jaitbynriew.","La sngi Saitjain, yn kynduh  u Kohli ia ki nongialam Balang",https://www.urupang.com/la-sngi-saitjain-yn-kynduh-u-kohli-ia-ki-nongialam-balang/
"Shillong, 06 Nailar:Ka khubor sain pyrthei ka la khih bha mynta ha kane ka jylla hadien ba ar ngut ki MLA ka Congress ki la shah pynhap shuki namar ba ki thmu ban leit rung ha kiwei ki party. Ha ka jingtwad jingmut na ki nongialam ka BJP ha kane ka jylla, ki la kubur ba ki la don bun ki MLA na ki party na kane ka jylla kiba la leit iakynduh hi ia ki nongialam ka BJP sha Delhi ban iakren ia ka sain pyrthei ha kane ka jylla.Katkum ka jingong u President ka BJP Meghalaya u Bah Shibun Lyngdoh, ki MLA na ki seng bapher bapher ki la leit iakynduh hi ia ki nongialam ka BJP sha Delhi bad na ka liang ka BJP na kane ka jylla kan ap ia ka khubor na Delhi ban leh ia kaba donkam.“Ki MLA ki leit iakynduh hi sha Delhi bad ki nongialam ka BJP hynrei ki bym dei MLA ki lah ban wan iakynduh bad ki nongialam ha ka jylla”, la ong u Bah Shibun.Wat la u Bah Shibun u la ong ba um lah ban kren eiei ne iathuh ia kiba leit iakynduh hi sha Delhi hynrei kata ka shong beit ha ki nongialam ba kin leh ia kaba donkam bad ki.U Bah Shibun u la kyntait ban ong eiei ruh halor ka jingmih khubor ba u Bah Sniawbhalang Dhar bad u Bah Prestone Tynsong kiba la shah pynhap shuki ha u Myntri Rangbah u Dr Mukul Sangma, ba ki don ka jingthmu ban iasoh bad ka BJP.Hynrei ha kawei ka khubor la ioh jingtip ba kine ki MLA ba shah pynhap shuki, ki la don ka jingiakynduh bad u nongialam ka BJP ba peit ia kane ka thain u Himan Biswa Sarma ha Guwahati ha kine ki sngi. Wat la ym pat tip ia ka jingiakren, hynrei la sngewthuh ba ka la don ka jingiakren ba ki lah ban wan rung sha ka BJP shwa ka elekshon.Katkum ka jingtip, u Bah Prestone, u Bah Sniawbhalang bad u Bah Ngaitlang Dhar ki la don ha ka jingthmu ban phet noh na ka Congress, wat la ki la kyntait ia kane ka khubor haba iakren bad ki nongthoh wat hadien ba ki la shah pynhiar shuki ruh bad ki la kam ba ki dang don ha Congress bad kin iai don bad kane ka seng.Ha kane ka sngi Saitjain ruh, la ioh khubor ba u Bah Prestone u la lum ia ki nongialam na ka thain Pynursla ban iakren ia ka kam sain hima khamtam ban jied na kano ka party ba u dei ban iakhun ha kane ka elekshon namar ba u la don ka jingiajngai bad u Myntri Rangbah u Dr Mukul Sangma hadien ba u la shah pynhap shuki noh. Watla ym pat ioh ia ka khubor kaba thikna sha kano ka party ki la iarai hynrei la sngewthuh ba ka BJP lane ka NPP ka dei ka lynti ba ki lah ban jied ha kane ka elekshon ban wan.Ha kawei ka liang, u Bah Shibun u la iathuh ba u Amit Shah uba la pynbeit ban wan sha nongbah Shillong ha ka 12 bad 13 tarik mynta u bnai, u la pynsangeh noh shwa namar ba u dang don bun ha kane ka elekshon Vice President kaba dang shu bna hynnin ha kaba u kyrtong ka BJP u Venkaiah Naidu u la jop.“Ka National Executive Council jong ka party kaba la buh ban long ruh ha Hyderabad la pynsangeh noh shwa”, la ong u Bah Shibun.U la ong ba watla ym pat thikna, hynrei na ka liang u Amit Shah un sa wan la kumno kumno ha ka taiew ba kut une u bnai ne ha ka taiew ba nyngkong jong u Nailur. Ha ka jingwan jongu, un plie ruh ia ka ophis ka BJP ha ka nongbah.“Namar ka jingbym pat lait por u Amit Shah, yn sa wan jngoh shwa u Organising secretary u Ram Lalji ha ka 8-10 tarik, la ong u Bah Shibun.U President ka BJP Meghalaya u la iathuh ruh ba kiba bun ki MLA na ki party bapher bapher kynthup na ka Congress kiba la phah khubor sha u ba ki kwah ban iakynduh ia u Amit Shah ha ka jingwan jongu sha nongbah Shillong.“Ka jingkwah iakynduh jongki ia u Amit Shah kam mut ba kin rung sha ka BJP hynrei ki kwah ban ai khublei bad ban iakren ia kiwei ki kam”, la ong u Bah Shibun bad bynra, ka jingrung sha ka party ka shong ha ki.",Bun ki MLA ki leit kren hi bad  ki nongialam sha Delhi:Shibun,https://www.urupang.com/bun-ki-mla-ki-leit-kren-hi-bad-ki-nongialam-sha-delhishibun/
"Shillong, 2 Nailar:Ki khubor ki la pur sted ba U Mukul Sangma, myntri rangbah ka jylla, u don jingthmu ban pynhap shuki ia 2 ngut ki myntri sorkar bad kitei ki kynthup ia U Bah Prestone Tynsong bad u Ma Sniawbhalang Dhar. Kiwei pat ki khubor, ki iathuh ba ka mih ruh ka kyrteng u Clement Marak ha katei ka thup shah pynhap shuki, hynrei u myntri rangbah un pynhap shuki tang 2 ngut kata 2 ngut napdeng kitei ki 3 ngut.Hadien ba la wai ka jingialang ka kynhun ki myntri sorkar mynta ka miet, ki nongthohkhubor ki la kylli na u Mukul, hato la katei ka khubor ka dei ne-em kaba shisha.U Mukul um shym la ai ka jubab kaba shai, hynrei u la ong ba ka jingkylliang myntri sorkar ka dei kaba ju leh baroh shi katta ruh, “Ka dei kaba ngi ju leh, don ka por ba ngi leh, don pat ka por ba ngim leh” ong u Mukul haba kren sha ki nongthohkhubor bad u la bynrap ruh da kaba ong ba ia katei ka kam, yn sa ia peit.Ha kine ki khyndiat sngi ki la pur ruh ki khubor ba kin don bun ki MLA Congress ki ban phet noh na katei ka seng shuwa ka elekshon MLA 2018. La kylli na u Dr.Mukul hato u don jingtip eiei ne-em shaphang kata, “Mano ban mih, mano ban rung, ngin sa ia peit da la dei ka por” u la ong. U kam ba kumba ka long mynta hi, ki don bun ki riewkhmat ki ban wan ia soh sha ka seng Congress, “Don ruh ki MLA kiba mynta ki ban wan ia soh sha ka Congress, ki nongialam ha ki kyndong kynshrot bun kiba la wan ia soh” u la ong.Ki la pur ruh ki khubor ba u Mukul un ia khun ar tylli ki konstitwensi ha ka elekshon MLA 2018 kata na Ampati kaba u mihkhmat mynta bad na Songsak konstitwensi kaba u ju leit ban jngoh khah khah ha kine ki sngi. La kylli biang na u Dr.Mukul hato la katei ka khubor ka long ne-em kaba shisha, “Phi lah ban thoh ia kata, hynrei ngam ong eiei, ngin ia peit ia ka por” u la jubab.",Ym kren shai U Mukul ban  pynhap shuki ia ki myntri sorkar,https://www.urupang.com/ym-kren-shai-u-mukul-ban-pynhap-shuki-ia-ki-myntri-sorkar/
"Shillong, 8 Nailar:Ka Supreme Court of India, ha ka 2tarik mynta u bnai, ka la shim bishar, halor ka ka jingshim jaka bad siew pisa, na ka bynta ka jingpynheh ia ka kad liengsuin ha Umroi, kaba la plie naduh u snem 1960 bad katei ka dei halor ka mukotduma jong ka Kong Billinda Lapang pyrshah ia ka sorkar Meghalaya.Ka kashari, ka iakren, halor ka jingshim jaka kaba 224.16 acre ha u snem 2009 bad na katei la iathuh ba la aiti ia 192.26 acre sha ka Airport of Authority, katba sa 32 acre, ka jaka ka dang sah kut ban aiti, namar ba ka dei ruh ka jaka jong ki shipai.Ka Supreme Court, ka iakren halor ka rai jong ka High Court, ba ka kam kaba donkam ia u paidbah, ka shu sahkut namar ba ym lah ban nang pynheh ia katei ka kad liengsuin bad la ong shuh shuh ba ka sorkar Meghalaya, ka la siew ia ka pisa kaba T.25,70,80,258/- kaba dei haduh 80% na ka pisa kaba dei ban siew sha ki trai jaka, ha ka dor kaba T.115 shi square phut, nalor kiwei pat ki jingsiew sha ka kong Patricia Nongsiej.Ki nong ujor, ki la ujor ruh ba ma ki, ki bat ia katei ka jaka, kum ki nongshim wai bad kumta ba ym shym la siew satia ia ka bai khyndew, na ka bynta jongki, kum ki nongshim wai bad la iathuh ba ia katei ka jaka, la long trai da ka kong Stied Dkhar bad ia ka jingsoi kyrteng jongka, la shu thaw thok. La ujor shuh shuh ba ia ka jingsiew kaba rem duh, la siew sha ka Particia Nongsiej, ka bym dei satia ka trai jaka bad la iathuh ba ha ka por ba ka tyrwa ban die ia katei ka jaka, ka kong Nongsiej, kam don kot khyndew satia halade.Ha ka jingiakren, u nong iasaid jong ka kong Stied Dkhar, u mynjur ba katei ka longkmie, ka la ioh pisa T.2.40 crore ha ka account jongka, ha U Iaiong 2016, katba u nong iasaid na bynta jong ka kong ParticiaNongseij, u iathuh ba la siew T.7 crore sha ka kong Stied Dkhar bad u nongiasaid,um lah ban iathuh la ka pisa, kaba la siew, ka dang don ne em ha account jong ka kong Stied Dkhar, katba u nong iasaid jong ka kong Particia Nongseij, u iathuh ba ka pisa kaba T.10 haduh 12 klur, ka don ha kti jongka, lane hapoh Bank bad ia ka pisa, ka bym don ha account, yn sa pynrung noh ha ki ar taiew ki ban wan.Ka Kashari, ka la rai ba ka jingpynheh ia ka liengsuin, ka long kaba donkam bad ba ka jaka, kaba la dep shim, ban aiti noh sha ka tnat pyniaid liengsuin khlem pynslem shuh bad ban aiti noh ruh ia ka jaka, kaba dei ban ai sha ki shipai ruh kumjuh.Ka kashari, kam shym la kren eiei halor ka jingiadei bad ka jingsiew bai wai bad kumjuh ruh halor ka jingkam trai jong ka kong Stied Dkhar ia katei ka jaka, ha kaba ka ong ruh ba la die ia ka jaka, khlem ka jingmynjur jongka.Ka Supreme Court, ka bthah ba haduh ban da pynbeit da kumwei pat, ba ka pisa, kaba don ha account jong ka kong Stied Dkhar, ka dei ban neh beit kumba ka long bad kumjuh ruh ha ka accout jong ka kong Nongsiej.La bthah ruh ia U Chief Justice ka High Court, ba un jied da U District Judge, ba un rai halor katei ka kam bad ban pynbeit hapoh lai bnai, naduh ba u ioh ia katei ka hukum jong ka Kashari.","Aiti noh ia ka jaka ban pynheh  liengsuin Umroi, ong ka SC",https://www.urupang.com/aiti-noh-ia-ka-jaka-ban-pynheh-liengsuin-umroi-ong-ka-sc/
"Shillong, 08 Nailar:Ka Joint Action Committee Hima Jirang (JAC-HJ) ka kyntu jur ia ka Khasi Hills Autonomous District Council (KHADC) lyngba u Executive Member I/c Elaka, Bah Latiplang Khar-kongor ba kan leh eiei noh ia u Syiem ka Hima Jirang, Pa’iem RH Wahlang, namar um burom ia ka hukum ka KHADC kaba la btah ban pynlong ia ka Peace Committee hapoh 15 sngi, bad kane ka pawshai ba u Syiem um burom ia ki bor ba halor jong ka KHADC.Katkum ka kyrwoh ba la phah da u President JAC, bah O Thangkhiew bad Secretary bah M Sangkli ki la iathuh ba ka KHADC katkum ka shithi kaba Dated Shillong, 18 th July 2017 No-DC-XXVII/Genl/PF53/20178/a/270 ka la btah ia u Syiem ban pynlong noh ia ka Peace Committee hapoh ka 15 sngi, kata naduh ka 18 tarik Naitung haduh ka 2 tarik Nailar,2017 hynrei u Syiem um shym la lah ban pynlong ia katei ka Committee bad ka jingai por jong ka KHADC 15 sngi ka la kut mynta.Kumta, na ka liang ka JAC ryngkat ki Kur Wahlang phra kpoh ki kyrpad jur ia ka KHADC ban leh eiei noh mardor ia u Syiem namar ula pynkhein ia ka hukum bad um shym burom shuh ia ka jingbtah ka KHADC, kumta ka la dei ban weng noh na ka khet ban pynkut ia ki kynrum kynram hapoh ka Hima. Khnang ba ka synshar khadar bad ka imlang ka sahlang ki khun ki hajar hapoh ka Hima kan long kaba iaid beit iaid ryntih.Lada ki bor ka KHADC kim lah ban leh eiei mynta ka kynti, ka la paw shai ba ka don kaei re kaei sha lyndet kaba la pynlong ba kan iai buh teng shi buhteng ia katei ka kam la palat shisnem mynta, ki la bynrap.Ki nongialam ka JAC ki la byrngem ruh ban pynlong da ki jingiakhih paidbah ban rah lama ha phyllaw ophis ka KHADC ban pynpaw ia ka jingpyrshah halor ka jingleh mynthi ki bor ka KHADC.","Leh eiei noh ia u Syiem ka  Hima Jirang,dawa ka JAC",https://www.urupang.com/leh-eiei-noh-ia-u-syiem-ka-hima-jirangdawa-ka-jac/
"Shillong, 8 Nailar:Ka Confederation of Ri-Bhoi People (CoRP) Eastern Zone ka la kynnoh ba u MLA ka Umroi konstitwensi u bah Ngaitlang Dhar u la pyndonkam bakla ia ka pisa paidbah kaba dei na ka bynta ka MLA Scheme. Haba kren sha ki nongthohkhubor u President jong katei ka seng u bah Garlandforth Kharsyntiew u la ong ba ka CoRP ka la lap lyngba ka RTI halor ka jingpyntreikam u MLA ia ka MLA Schemes naduh u 2013-2014 bad u 2015-2016.Katkum katei ka RTI u bah Garland u la ong ba na ka SRWP Scheme la pyni ba u MLA u la ai jingiarap sha u Banrilang Pyngrope na ka shnong Nongrah kaba hap hapoh ka Raid Mawbuh hynrei ia katei ka pisa la sei hi da u MLA.Katkum ka RTI la paw ba katei ka pisa ka dei ka jingiarap na bynta ka jingshah shohphria ha katei ka shnong bad la paw ba la ai jingiarap haduh T.3.40,500 ( Lai lak saw phew hajar san spah tyngka). Katei ka seng ka la kynnoh ba katei ka pynthor kaba la iarap pisa kam dei satia ka jong u Banrilang hynrei ka dei ka pynthor kba jong u MLA u bah Ngaitlang.Shuh shuh la kynnoh ba ha shuwa ka elekshon u bah Ngaitlang u la leit ban sam blanket bad sam jeysey phutbol sha kylleng ki jaka bad ha ka por ba u sam u la ong ba ka dei ka jingiarap kaba u ai sngewbha nap la lajong hynrei katei ka seng ka la kyndit ban iohi mynta ba kitei ki jingiarap kiba u la sam shuwa ka elekshon ki la paw ha ka MLA scheme hadien ba u la jop elekshon. “Ka la paw ba u la sam 200 tylli ki blanket kiba shongdor T.1050 tyngka kawei bad 30 set ki jeysey kiba shongdor T.5000 tyngka shi set” ong u bah Garland da kaba ong ba ka blanket bad ka jeysey ba u MLA u la sam kam ia hap dor eiei bad ka dor kaba u pyni ha ka jingpynlut.Nangta la kynnoh ruh ba u MLA u la sam ia ka tin soping kaba .25m sha ki paidbah hynrei katkum ka RTI ka la pyni ba u la aida kaba .45mm, katei ka tin ka dei kaba u la pyni ba u thied T.600 tyngka kawei bad u la sam mar 27 tylli sha ki 370 tylli ki longing ha katei ka shnong.Kiba bun na ka pisa ba la sei na ka MLA scheme ka CoRP ka la ong ba dei kaba la sei da ka seng kaba la tip kum ka 12th Development Organisation, “Ngim pat ju iohsngew ia katei ka seng mynno mynno ruh, ngin hap ban pa jingshai na u MLA ka seng aiu ka dei bad ngin leit ruh ban pynshai sha ki paidbah halor kitei ki jinglap jong ngi ia ka rukom pyntreikam u MLA ia ka hok ki paidbah” ong u President ka CORP.",Kynnoh ka CoRP ba pyndonkam bakla  u MLA ka Umroi ia ka pisa paidbah,https://www.urupang.com/kynnoh-ka-corp-ba-pyndonkam-bakla-u-mla-ka-umroi-ia-ka-pisa-paidbah/
"Shillong, 8 Nailar:Ki bor District ka East Khasi Hills ki la pynjari 144 CrPC ha kaba yn ym shah ia kino kino ki briew ne kino kino ki kynhun ban ia rah lama iong lane ban thang tyngshop khlem da ioh jingbit. Ia kane la ong ba la pynjari hadien ba la ioh jingtip ba kin don ki kynhun ki ban rah lama iong kaba lah ban poi sha ka jinghuri hura hapoh ka District. La khang pyrshah ruh ban pynwit ia ka iaid ka ieng ki kali ha ki jaka ba don ki briew kiba kongsan lane ki VVIP, ha kaba ym shah ban rah ia kino kino ki tiar pynmynsaw lane kino kino ki tiar kiba lah ban pynmynsaw iano iano ha baroh kawei ka nongbah. Katei ka hukum kan ym treikam ia ki bor pahara kiba don ha ka kam, katei ka hukum kan treikam noh mynta hi haduh ban da pynkylla da kumwei pat.Katei ka jingpynjari 144CrPC kaba kyndit jong ki bor District ka la pynlyngngoh ia kiba bun ki nongthohkhubor bad haba pyrshang ban wad jingtip, ki tyllong khubor ki la iathuh ba ka dei na ka daw ka jingleit jong u myntri rangbah ka jylla lashai ka sngi ka 9 tarik u nailar sha Mawkhar-Shillong ban plie ia ka Multipurpose Hall.Ki tyllong khubor ki la iathuh ba la pynjari ia ka 144CrPC namarba ha kine ki sngi ba la dep u myntri rangbah u la sha pynlehraiñ naba don ki kynhun kiba rah lama iong, kiba rah pla kad bad pyrta pynrem ia u ha ka por ba u leit ban long kum u kongsan sha ka jingialang.Lah ban kdew ba dang shen ha ka jingplie ia ka Mawlai C&RD Blcok ki dkhot ka HYC ki la pdiang sngewbha ia u myntri rangbah ka jylla da kaba rah pla kad ryngkat ki jingthoh pynrem ia u bad kumjuh ruh ka jingdawa ILP, ki la pyrta ruh ba ki kwah ILP bad ki la tah ia ki pla kad ha ki kynroh kiba don ha ki dukan ha Mawlai-Mawtawar.Katei ka jingleh ka HYC ka dei kaba ka la leh kyndit kyndit kaba ki bor pahara ruh kim ioh jingtip satia. Lah ruh ban kdew ba ha ka por ba plie ia ka Civil Sub-Division Pynursla ka la don ka kynhun rah pla kad kaba la tur sha ka jaka kaba u Mukul un plie u maw nongrim, hynrei ha katei ka por kim pat shym la ioh ban pyni hakhmat u Mukul naba ki bor pahara ki la khanglad ia ki.","Na ki jingrah plakad, lama  iong ha ki jaka leit u Mukul",https://www.urupang.com/na-ki-jingrah-plakad-lama-iong-ha-ki-jaka-leit-u-mukul/
"Shillong, 9 Nailar:U myntri rangbah ka jylla u Mukul Sangma u la hukum ban tohkit da ka tnad Crime Investigation Department (CID) halor ka jingshah kynnoh bamsap jong ki ophisar ka tnad DMR bad Taxation Department kaba ialam sha ka jingduhnong ia ka sorkar. Ha ka kyrwoh khubor u Director ka Achik Indigenous Justice Initiative Forum (AIJIF) u Alex K Sangma u la ong ba u myntri rangbah u la hukum ban tohkit da ka tnad CID hadien ba katei ka kynhun ka la phah ia ka mat dawa sha ka sorkar ha u bnai lber.“Ngi pynpaw ka jingsngewkmen halor kane ka jingshimkhia u myntri rangbah ban phah tohkit CID ia ka bamsap ha ka tnad DMR bad Taxation ha Dainadubi check Gate kaba don ha north Garo Hills kaba naduh u snem 2006 haduh 2015 kaba la lap ba haduh T.27 klur tyngka ka pisa sorkar ka la jah klep” u la ong. U Alex u la ong ba la lap ia kane lyngba ka RTI kaba ki la ioh na ka tnad Taxation, Shillong bad DMR Williamnagar ha u snem 2015.U Alek u la ong ba ha ka jingwad jingtip, ba la ioh na ka tnad DMR bad Taxation ki jubab ki long la ka jong ka jong khlem ia hap lang watla kijuh ki trok ki hap ban iaid lyngba ki khyrdop jong ar tylli kitei ki tnad. “Ha ka RTI la pyni ba ka sorkar ka duh nong haduh T. 26,84,89,904 tyngka na ki ki trok kiba jah naduh u snem 2006-2007 haduh 2014-2015.Ha ka ain wad jingtip, ba la pan jingtip da u Sengsal Momin, Secretary jong ka NH-62 Save Mission Committee na ka DMR , Shillong halor ka jingioh lum pisa ha u snem 2012-2013 la jubab ba ka dei T. 61,88,42,851 katba ha ngi pat la jubab ba ka dei T.56,02,33,336, ka jubab ka bym don jingiahap shano shano ruh” ong u Alek.","Hukum tohkit CID ka sorkar, ia ka  bamsap ki ophisar DMR, Taxation",https://www.urupang.com/hukum-tohkit-cid-ka-sorkar-ia-ka-bamsap-ki-ophisar-dmr-taxation/
"Shillong, 9 Nailar:Mynta ka sngi ka Meghalaya Pradesh Youth Congress ka la rakhe ia ka sngi ba la thaw ia ka Indian Youth Congress kaba long ruh ka sngi lyngkhuh 75 snem jong ka Quit India Movement. Ia katei ka jingrakhe la MPYC ka la pynlong ha ryngkat bad ka Shillong City Congress bad ha katei ka sngi la donlang u Vice President ka Shillong City u bah A.L Hek-MLA, P T Sawkmie, MDC, Vice President Shillong City Congress Committee, Mohendro Rapsang, President, West Shillong BCC, Kamol Marbaniang, GS, Shillong City Congress Committee, Shri Ashit Chanda, Add. Chief Organizer, Meghalaya Pradesh Congress Committee, Mahila Congress bad ki nongialam ka Youth Congress.Haba kren ha katei ka jingrakhe u President ka Youth Congress u Richard Marak u la ong dei ka Youth Congress kaba la pynmhi bun ki nongialam ha ka jylla bad ha ka Ri. Haba kren shaphang ka Quit India Movement u la ong ba dei ka RSS bad ka Hindutva kaba la pyrshah ia ka QIM bad ki la shah ia ka sorkar phareng katba ki shipai jong ka IYC pat ki ia khun pyrshah ia ki phareng. Ha katei ka sngi ki nongialam ka Congress ki la kynnoh ba ka sorkar pdeng kaba lamkhmat da ka BJP hapoh ka jingialam u myntri rangbah duh u Narendra Modi ka la kular thok ia ki paidbah, ka la pynjynjar ia ki paidbah lyngba ka jingpynduh tyngka rim bad la kiew dor ki marbam mardih. Kum ka dak ka jingpyrshah ia ka seng BJP katei ka seng ka la synreit da ka sia iong ia ka dur jong u Narendra Modi bad u President ka BJP u Amit Shah ryngkat ki jingthoh bad jingpyrta pynrem ia ka BJP.Ha kawei pat ka khubor, Ka Bharatiya Janata Party ka la kynmaw burom ia u khla wait ka ri Lum Khasi kum uwei na ki nongiakhun ha ka jingiakhun pyrshah ia ka sorkar phareng bad katei ka jingkynmaw burom ka dei ka dak ba ka BJP ka rakhe ia ka jingdap 75 snem ka Quit India Movement. Ha katei ka jingkynmaw burom ha Mot u Tirot Sing la donlang u National General Secretary Organisation u Ram Lal uba la buh syntiew ha u mot jong u Tirot Sing uba don ha Fire Brigade,ha katei ka jingkynmaw burom la donlang u President rangbah ka BJP ha kane ka jylla u bah Shibun Lyngdoh.U bah Shibun Lyngdoh u la ong ba dei u Ram Lal uba la jied ban leit buh syntiew ha u mot Tirot Sing ha katei ka jingrakhe Quit India Movement. U bah Shibun u la ong ba katei ka jingleit buh syntiew kam don jingiadei eiei ruh bad ka elekshon hynrei ka dei beit ka jingkynmaw burom ia u khla wait ka ri u Tirot Sing bad katei kam dei ka sien kaba nyngkong ba ka BJP ka kynmaw burom ia ki riew khraw. U la ong ba ka BJP ka ju kynmaw burom ruh ia u Woh Kiang Nangbah ha Jaintia bad u Patogan Sangma ha ri Lum Garo.","Synreit sia iong ki Congress, ia  ka dur u Modi bad u Amit Shah",https://www.urupang.com/synreit-sia-iong-ki-congress-ia-ka-dur-u-modi-bad-u-amit-shah/
"Shillong, 09 Nailar:Wat hapdeng ka jingtreikam ka kyndon 144 CrPC ba pynjari da ka bor synshar district ka East Khasi Hills, ki dkhot ka HYC Shillong city ki dang mih sha madan ban rah plakad ban pynpaw ia ka jingpyrshah ia ka jingkuman jong ka sorkar u Dr Mukul Sangma ban pyntreikam ia ka Inner Line Permit (ILP) bad kiwei ki mat ban iada na ka jingwan tyllep ki briew nabar.Mynta ka sngi, katto katne ki dkhot ka HYC ki la rah plakad ha lad ka madan Student Jaiaw, kaba long kham pajih na ka jaka ba pynlong ia ka jingialang ba u Myntri Rangbah u plie ia ka Dorbar Hall ha Mawkhar. Ha ka jingshisha, ki dkhot ka HYC Shillong City ki la thmu ban leit rah haduh ka jaka ba pynlong ia ka jingialang hynrei namar ba treikam ka kyndon 144 CrPC ki la shah khang noh ha katei ka jaka ha ki pulit. Ka HYC ka la pynlong ia kane ka jingiakhih ba kyndit lyngba ka ‘Save Hynniewtrep Mission’ ban dawa ia ka ILP bad kiwei ki ain ban khang lad ia ka jingwan rung ki briew nabar sha kane ka jylla.Haba iakren bad u Vice President ka HYC Shillong city u Bah John Lyngdoh u la ong ba ki dkhot ka seng kila hap ban rah plakad haduh ha jan lad Madan student, namar ba ka bor synshar district ka la pynjari kyndon 144CrPC kaba mana pyrshang ban leit tur ne rah lama iong hajan ba don ki heh sorkar.Katkum ka jingong u President ka HYC Shillong city, wat la ki la pynlong ia ka jingrah plakad na ka jaka ba pynlong ia ka jingialang hynrei ka dei ka dak ban pynpaw ba ka seng ka ieng ban dawa ia ka ILP.Ha kawei ka liang, ia kine ki plakad ba la rah da ki dkhot ka HYC la shim noh da ki pulit.Kham mynshuwa, ka HYC ka la rai ban pynlong ia ka jingpyrshah kaba kyndit haba don kano kano ka jingialang jong ki myntri kane ka sorkar bad ki MLA kum shi bynta ban pynpaw ia ka jingpyrshah ia ka jingkuman ka sorkar halor ka jingdawa jongka ia ka ILP bad kiwei ki lad ban iada ia ka jingwan rung ki briew nabar sha kane ka jylla.","Ha lad Madan Student, rah  plakad ki HYC pyrshah Mukul",https://www.urupang.com/ha-lad-madan-student-rah-plakad-ki-hyc-pyrshah-mukul/
"Nongstoiñ, 09 Nailar:Ki nongsam khaw ha West Khasi Hills,hapoh ka lama jong ka Dealer Association West Khasi Hills District, ki la shim ia ka rai ban sangeh noh shipor ban sei ia u khaw skul lada ka sorkar kam lah ban pynbeit noh da kawei ka dor na ka bynta ka bai kit, namar kumba ka long mynta ka bai kit ka long kaba rit haduh katta katta.Katei ka paw shai ruh mynta ka sngi ha ka jingialang kaba la long hapoh Hall jong u Syiem ka Hima Nongstoin ha kaba la pyniaid ia katei ka jingialang da u bah B.I Nongsiej u ba long u Adviser ka Association ha ryngkat ka jingwan ban iashim bynta lang da palat sawspah ngut ki dealer na kylleng ki jaka jong ka West Khasi Hills District.Ha katei ka jingialang kiba bun ki nongdie, ki la pynpaw ba ka jingioh rit palat ia ka baikit baibah na ka bynta ban pynkit ia u khaw skul sha ki skul bapher bapher jong ka thain West Khasi Hills, ka la wanrah shisha ia ka jingeh kaba khraw ia ki namar ba kiba bun hi ki jaka ba dei ban pynpoi ia u khaw skul kim don satia ia ka surok kali kaba biang ha kaba ki hap ban wai ruh da ki kali kum ki Pickup bad kiwei kiwei ki jait kali Four Wheel ban pynpoi ia u khaw haduh jaka ha ka dor kaba rem kaba la ktah shisha ia ka jinglut jingsep.Kumta ha kaba iadei bad katei ka jingeh ba ki nongsam, ki la ia kynduh na ka liang jong ka seng Dealer Association West Khasi Hills District, dang shen ka la dep ruh ban leit ai da ka jingthoh sha u DC ka WKHD, bad na ka liang jong ka seng ka la rai ruh ban ap ia ka jubab na u DC halor katei ka jingthoh tang shitaiew bad lada jia ba u DC ym lah ban ai rai hapoh 1 taiew, na ka liang jong ka seng kam banse ban sangeh noh shwa shipor ban leit sei ia u khaw skul.Shuh shuh ha katei ka jingialang kila iatai sani bha ha kaba iadei bad ka jingduna thew ki khaw byrni ba la ai da ki nongdie lang, ha kaba kane ka la pynduhnong bha ia u paidbah bad ha kaba iadei pat bad katei ka bynta na ka liang jong ka seng ka kyntu jur ia ki nongdie lang, ba ki dei ban pynbiang khnang ia ki kilo khnang ban nym nih kano kano ka jingklumar.I kong Shibalis Kharsyiemlieh President ka seng Dealer Association West Khasi Hills District, haba ai jingkren ha katei ka jingialang i la ong ba kumba long mynta ka dor ba ki nongsam ki ioh na ka bynta ban kit ban bah ia u khaw sha ki skul bapher bapher kala rit palat haba ianujor bad ka dor ba shisha ba ki ioh na ka bynta kajuh katei ka kam.Ha katei ka sngi ka Association ka la rai ruh ban thaw ia ki hynniew tylli ki unit ha ki dong bapher bapher jong ka District ba kynthup ia ka Riangdo, Shallang, Maweit, Aradonga, Nonglang, Markasa bad Rambrai Area Unit.","Byrngem sangeh sam khaw skul,  ki nongsam sha West Khasi Hills",https://www.urupang.com/byrngem-sangeh-sam-khaw-skul-ki-nongsam-sha-west-khasi-hills/
"Shillong, 09 Nailar:U Myntri Rangbah ka jylla u la ong ba ia ka surok Shillong Bye-Pass na Mawphlang sha Mawlyndep, lah dep ruid lain (align) bad ka kam kan sa iaid shakhmat shen ban pynlait ia ka jingkhapngiah ka sor Shillong.Haba kren mynta ka sngi ha ka jingplie ia ka Facilty Utility Centre cum Dorbar Hall ka Mawkhar, u Mukul Sangma u la ong ba kane ka surok ynda la dep kan pynlait ia ka jingkhapngiah ka sor Shillong kaba la jur palat ka jingkhapngiah bad jingsahkut kali.“Ka surok Shillong Bye-Pass naka bynta sepngi ka Shillong, ka Mawphlang-Mawlyndep-Mawmih lah dep ruid lain bad ka kam kan sa iaid shakhmat mynta”, la ong u Dr Mukul.Ym tang kane ka surok, hynrei u Mukul u la ong ba ka sorkar ka la pynkhreh ban shna ruh ia ka Shillong Bye-Pass sha bynta mihngi ka Shillong kaban iaid na Mylliem, sha Laitlum, sha Nongkrem bad kane ruh kan long ka bynta ban pynlait ia ka sor na ka jingkhapngiah.“Ngin sa ioh ia ka surok kaban long kum u ‘0’ ban tawiar ia ka Sor Shillong bad kane kan long ka jingpyniar ruh ia ka sor ha kaba ki briew kin lah ban leit thied jaka ban sah sha kitei ki jaka namar ba kin suk ynda la dep ia ka surok”, la ong u Dr Mukul.U la kyntu ba ki paidbah ki dei ban shim kabu ia kane ka kabu ha kaba ki lah ban leit ban thaw ia ki iing ki sem jongki sha kitei ki jaka namar ba ka sorkar ka kwah ban pyniar ia ka sor.","Ka surok kum u O, ban tawiar  ia ka sor Shillong, ong U Mukul",https://www.urupang.com/ka-surok-kum-u-o-ban-tawiar-ia-ka-sor-shillong-ong-u-mukul/
"Shillong, 13 Nailar:Ha ka jingialang kaba khot da u nongialam ka BJP ba peit ia ka Meghalaya, u Nahlin Kohli, ki phader, ki pastor bad kiwei ki nongialam niamg ki la pynpaw ba ka jingiakren ka long kaba biang bad kaba shai tangba kin sa peit ia ki kam ba ka BJP kan leh kumba ki la kular da ka ktien.Haba iakren bad ki nongthoh khubor hadien ba la wai ka jingialang, ki pastor ka KJP Spengi,ki nongialam na Balang Katholik bad na Niam tynrai ki la ong ba ka jingpynshai ka long kaba sngew biang hynrei ki kwah ban peit ia ka kam.Na ki Pastor PresbyterianU Pastor C Khong-wir, Pastor SC Lymba, Pastor JC Diengngan bad Pastor PG Khongsdir kiba la pynpaw ba ki wan kum ki riew shimet ym kum ka Balang, ki la ong ba ka jingialang ka long kaba shai ka biang. “Ngi la pan jingshai, ki la pynshai, kam don kano kano kaba kumwei pat, ki la pynshai ba ki la wan ban leh ia kaba bha, katkum ka riti synshar ka ri India”, ki la ong kine ki pastor.Ki la ong ba ki la la pynsngew ia ka jingkhang bam doh masi, ka jingtreikam ka RSS, ka jingpyrkhing ia ka VISA, Foreign Contribution (regulation) Act, ka ghar wapsi kiba la long ka jingma ia ki paid riew ngeit Khristan bad kumjuh ruh ia ka jingthmu ka sorkar ban pyntreikam ia ka Citizenship Amendment Act 2016 kaba lah ban ktah jur ia ka jylla Meghalaya khamtam ba ka don ha syndah bad ka Bangladesh.“Ngi kylli ia ka Citizenship Bill ba kan ktah ia ka jylla Meghalaya lada wanrah ban pynshong ia ki briew nabar khamtam ba ka Meghalaya ka don ha syndah bad ka Bangladesh’, la ong kine ki Pastor.Hynrei katkum ka jingong jongki, u Kohli u la pynthikna ba kane ka ain kan nym ktah ia ka jylla Meghalaya ha kaba un shim khia bad ka sorkar pdeng.Ki Pastor kila ong ba ki la pynsngew ruh ia ka jingphah rwai ia ka national anthem ha ki skul kum ka Bharat Mata ki jai hynrei na ka liang u Kohli u la ong ba kam don ka jingpynbor namar ba ka shong ha ki bor skul.Halor ka ain kaba pyrkhing ia ka jingpynbiang ia ki kot ki sla ia ki seng ban ioh jingiarap, la pynshai ba ka sorkar kan nym pyndik ia kiba dei hok, hynrei ka jingthmu ka long ban tehlakam ia ki seng ba shu thok.Ki Pastor ki la dawa ruh ban nym pyrkhing palat ia ka Visa khamtam ia ki riew niam kiba wan nabar ri sha kane ka ri.Kawei ka jingiakren jong ki Pastor ka long halor ka jingrung ka RSS kaba pyrshang ban pynshit niam ha kane ka ri. Hynrei halor kane, na ka liang u Kohli u la pynshai ba ka BJP kan sa shim khia ia kane, namar ba ka RSS ka dei tang ka seng kum kiwei pat.Ki pastor ki la iathuh ba u Kohli ula pynthikna ruh ba ia ka jingkhang bam doh masi yn nym don kano kano ka jingktah ha kane ka jylla bad ka BJP kam nym tuklar ia kane ka kam, hynrei kan shong ha ka jinglait luid jong ki paidbah.Ki Pastor ki la ong ruh ba u Kohli u la pynshai ba halor ka Ghar Wapsi, ka BJP kan ngeit beit katkum ka riti synshar ka ri khlem kano kano ka jingshah niam hynrei dei ban burom iwei ia iwei pat baroh ki jait niam.Ki Balang ki la pynsngew ruh ia ki skhim jingiarap ba ki Balang kim ioh shim shuh haba ki leh ia ki kam kum jingiarap ia kiba duk, ki skul hynrei na ka liang une u nongialam ka BJP u la ong ba ka sorkar ka dang pyrshang ban pynkhuid ia ka synshar khadar bad ka lah ban don ka jingdkoh hangne hangtai ia mynta shipor.Na ka Balang KatholikNa ka Balang Katholik, ba la ialam da u Dr SL Marbaniang bad u Rev Fr John Madur ki la pynpaw ba ki la pynsngew ha u Kohli ia ka jingkhang bam doh masi, ka jingshah ban bein ki Khristan bad ruh ka Ghar Wapsi. Katkum ka jingiathuh u Dr SL Marbaniang, u Kohli u la pynthikna ha ki ba kiba pynkhein ia ka ain, yn pynshitom beit namar ba ka BJP kam iashah ia kano kano ka niam.U Dr Marbaniang u la ong ba kum ki nongshong shnong ka ri ki wan sha ka jingialang ban iakren katkum ka riti synshar ka ri bad kam don satia kano kano ka jingdon politik.“Ngi dei na ki Balang niam, bad ngim don ka politik badno badno. Kumba ngi iohi, kam don kano kano ka jingmut ba sniew jongki, hynrei ki kwah ban iatreilang bad ngi na ka bynta ka bha ka miat”, la ong u Dr Marbaniang.U Dr Marbaniang uba dei ruh u nongialam ka Khasi Jaintia Katholik Association u la ong ba kumba ka long mynta ka sngew biang tangba ki dang ap ia ka jingthoh ba kin ai ha ki lad pathai khubor ban pynthikna ia kane ka jingkular jongki bad yn sa ia peit ia ki kam ba kin leh.Ha kajuh ka por, u la ong ba lada iakren ia ka jingsngew niam ia ka BJP, ka Congress ruh ka thaw ia ka ain Freedom of Religion Bill 1968, Expulsion Missionery 1969 hynrei katba kam don kano kano ka jingktah bad ka Balang ka biang, ym sngew eiei.Na ka Niam TynraiHa kane ka jingiakynduh na ka liang ka kynhun ki niam tynrai, la wan ban mihkhmat da u Bah Devistone Swer uba dei u general secretary ka Seng Khihlang bad kiwei ki dkhot. U Bah Swer u la ong ba ka kynhun Niam tynrai ka pynsngew tang kawei ka phang ha u Nalin Kohli bad kata ka long ba ka sorkar pdeng ka dei ban ai ia ka jingmyntoi ia ki niam tynrai namar ba ki la rit paid ha kane ka jylla Meghalaya.U la ong ba katkum ka jingbthah na ka sorkar pdeng, ka niam tynrai ki dei kiba rit paid ha kane ka jylla Meghalaya bad u la ai nuksa kum ha Punjab ha kaba ki jaitbynriew Sikh ki dei ki heh paid kim lah ban kam ia ki jingmyntoi ha katei ka jylla bad kumjuh hangne ha Meghalaya ha kaba ki Khristan ki dei ki heh paid kim lah ban kam ia ki jingmyntoi jong ki rit paid hynrei ki dang ioh katba ki niam tynrai kim ioh satia.U Bah Swer u la ong ba katkum ka khanasumari 2011, kiba don ha ka niam tynrai ki don tang 8.9 percent bad ki la thoh sha ka sorkar ha u snem 2015 ba ki dei ban ioh ia ka jingmyntoi na ka sorkar kum ki rit paid, hynrei ka sorkar kam shym la leh eiei haduh mynta.U la ong ba ki jingmyntoi ban ioh kum ki baibam ki khynnah, ki jingiarap ia ki skul bad kiwei kiba ka sorkar ka la ai ia ki rit paid.Katkum ka jingiathuh jong u Bah Swer u Kohli u la ong ba un sa peit ia kane kam.",Halor ka RSS & bam doh masi; ka jingiakren bad U Kohli,https://www.urupang.com/halor-ka-rss-bam-doh-masi-ka-jingiakren-bad-u-kohli/
"Shillong, 9 Nailar:Ka Association for Democracy and Empowerement (ADE), ka la thoh sha U Chief Executive Member jong ka Garo Hills Autonomous District Council, ha kaba ka la ujor ia ka jing ai pata ha iew Tura, ia U Swapan Rishi, U Arun Rishi , U Otish Rishi, U Govinda Rishi, U Lal Mohan Rishi, U Jumbura Rishi, U Nironjon Rishi, U Amarswer Rishi, U Siben Rishi, U Gogal Rishi, U Sudangshu Rishi, U Dilu Rishi, U Mongol Rishi, ha kaba la iathuh ba katei ka jingai pata, kam dei satia ia ki trai jylla, hynrei ka dei ia kiwei pat ki jaitbynriew, kiba ka ain Meghalaya Transfer of Land Regulation Act, 1970 ka la khang.Ka ADE, ha katei ka jingthoh, ka pyni ba ka khana samari 2011, ka pyni ba ki don 51 percent ki Scheduled Tribe, kiba don ha u lain ka jingduk ksew bad katei ka kham heh, ia ka jingdon kaba tang 40.02 percent jong ki Scheduled Tribe, kiba duk tam ha India bad la ong shuh shuh ba ki don 65 percent ki Scheduled Tribe, ki bym don jaka puta. Ka ADE, ka dawa na U CEM, namarkata, ba dei ban pynduh noh ia ki Pata khyndew sha kitei ki bar Jylla bad ban pynshitom, da kaba tyngeh ia kito kiba pyndonkam bakla nangne shakhmat, ong U Dalseng Bira Ch. Momin, President, ADE, Tura.","51 percent, ki Scheduled Tribe,  kiba duk ksew ha Meghalaya:ADE",https://www.urupang.com/51-percent-ki-scheduled-tribe-kiba-duk-ksew-ha-meghalayaade/
"Shillong, 13 Nailar:Ka jing khyllem jong u dieng ha ka surok, kaba ha syndah Raj Bhavan, ha ka Sngi Saitjain, ka la pyn pait dohnud ia ki lai tylli ki longiing, kiba la duh noh ia la ki jong kiba ieid ba thoin, ha kaba ki la kynnoh ruh ba ka dei na ka jing leh bym salia ban pom noh ia ki dieng, kiba la don jingma ia ki paidbah, kiba don ha ki bynta bapher jong ka nongbah bad ha ki rud shnong jong ka sor Shillong.U Rupang, ula iakren ia U Bah THS Bonney, uba dei uwei na ki ophisar barim jong ka tnat khlaw, uba dei na ka Orissa Cadre, haba ai jingmut halor kitei ki dieng, ula pynsngew ba ka sorkar, ka dei ban thaw ia ka komiti kaba saw ngut, ha kaba kin don ki briew ka tnat iada ri, nangta sa U Deputy Commission, u pulit bad uwei u briew jong ka sorkar bad katei ka komiti, kan iaid na kawei ka jaka sha kawei pat ban peit ia ki dieng, kiba i don jingma bad kan pynkhyllem noh ia ki bad katei ka jingleh, kan nym mih satia kano kano ka jingsngew pyrshah, namar ba kitei ki dieng, ki dei kiba don jingma ia ki briew.U Bah Bonney, u iathuh ruh ha U Rupang, ba utei u dieng, u dei uba na Australia bad uba la ai kyrteng U Eucaliptus, ha kaba ki Khasi, ki ju khot paidbah, kum u dieng tyrnit. La iathuh da U bah Bonney, ba utei u dieng u mih bha ha Ooty jong ka Tamilnadu bad u dei ruh uba ki shait thaw kotsada na utei u dieng.U Bah Bonney, uba la long kum U Conservator of Forest ha Sambalpur Circle jong ka Orissa, ula iathuh ba utei u dieng, u dei uba khlain bha bad ha ka jing antad jongu, un long kumba 40snem ka rta jongu, namar ba u dei u dieng uba heh kloi bad la iathuh ba ha Karnataka ruh ki thung bha ia utei u dieng.Utei u dieng, u don ruh ha Khlieh Iew bad ha Rhino ruh, la iathuh da utei u ophisar barim jong ka tnat khlaw bad u iathuh ba mynta u lap ia shibun tynrai kitei ki dieng, ba la thung ha rud surok ban leit na Rambrai shajan Rwiang.",“Ka sorkar ka dei ban thaw da ka komiti  ban pom ia ki dieng ba don jingma”,https://www.urupang.com/ka-sorkar-ka-dei-ban-thaw-da-ka-komiti-ban-pom-ia-ki-dieng-ba-don-jingma/
"Shillong, 13 Nailar:Ka Seng Khasi Kmie, Mawkhar Shillong ka dap da ka jingsngewsih bad pynrem jur ïa ka Dorbar Shnong bad ki paidbah ka Madan Iing Syiem, ka Mylliem, haba ïadei bad ka jingïeng ban pyrshah ka jong ki ha ka sngi ba la rah ïa ka met u Rgh. Kulam Nongrum, President ka Sengbah ki Nongshat, Nongkheiñ, Hynñiewtrep Hynñiew-skum ban pyndep ïa ka leh niam ba khatduh.“Ka Seng Khasi kam don kyntien ban kynthoh ne ban pyndonkam ïa ka jingpynrem ka jong ka, hynrei kum para bynriew ba dang ïa tip ïa sngewthuh ha ka bor pyrkhat, kaba dang don kata ka mynsiem ïa tip lem kum para briew, ba dang nang ban ïakren ka ktien ka thylliej, lehse ïa ka kam kaba kat kane, ka lad ka dang plie ban ïakren ïa pynbeit”, la pynpaw ka kyrwoh jong ka Seng Khasi.Ka Seng kam lah ruh ban khlem da pyrshah jur ïa ki bor ba dei khmih ïa ka skul kaba phah ïa ki khynnah skul ban ïadon bynta lang ha kane ka kam pyrshah ban leit on thang ïa ka met u Rgh. Kulam“Ka Seng Khasi ka kyntu ïa ki bor ba dei khmih ka sorkar jylla khamtam ïa ka tnat ba dei khmih ka pule puthi, ban pan jingkheiñ na ki nongpynïaid jong ka skul, ba aiu ha lyndet ka jingphah ka jong ki ïa la ki khynnah skul ban ïa ïeng pyrshah lem bad ki paidbah, kaba im-im- peit peit ka don ïa ka jingthmu ban pynrung ïa ka mynsiem isih bad beiñ ïa ka niam ka rukom bad ka jingngeit jong ki para bynriew” ong ka kyrwoh jong ka Seng.Ka Seng Khasi Kmie ha kane ka lynti ka kyntu ïa ki tnat Seng Khasi baroh ba ka por ka la dei ïa tylli ban ïeng pyrshah ïa ki buit sianti ba na sha lyndet kiba mut ban thombor bad iuhroit ne ban pynduh pyndam ïa ki Niam tynrai bad ki riti dustur u khun Khasi Khara. Kane ka long ka kyrwoh na u President bad u Genl. Secretary Bah O.P Pyngrope bad Bah Arwan. S Tariang.Sngewkhia ka Seiñ Kyntu Seiñ Raij -12 Dolloi halor ka jingleh be -aiñKa Seiñ Kyntu Seiñ Raij- 12 Dolloi ka la leit sngewlem bad leit on lynti khatduh ia U Rgh. Kulam Nongrum(Bam kwai ha dwar u Blei), President ka Sengbah ki Nongshat Nongkhein, Hynniew skhum Hynniew trep, ha ka 11tarik Nailar 2017, naduh na iing haduh ka jaka leh niam thang. Ha kane ka sngi ba sngewsih kthang, ka Seng ka la sngew heh mynsiem ban iohi ba ka don shisha ka jingpyndon burom khatduh kaba khraw bad i shong kun shongkhia ia une u Rangbah.Ha kawei pat ka liang, ka SKSR -12 Dolloi, kaba wan na thain Pnar (12 Dolloi) ban iohi bad ioh sngew ba la don bun ki briew jong ka Dorbar Shnong Mylliem, (Hima Mylliem) kiba pyrshah bad pyrshang ban khanglad ia ka jingleit on thang don burom ia une u President ka Sengbah ki Nongshat Nongkheiñ, kumba la juh leh da ka Niam Khasi bad kaba la pynlong ia ki pulit ban ai jing iada, na ka bynta ban lait na ki jingma jing mynsaw, ryngkat bad ka jingiarap lem jong ka Seng Khasi Mylliem bad Sengbah ki Nongshat Nongkhein.Ka Seng ka pynrem bad kynthoh jur halor kane ka jing jia bym sngewtynnad kaba long tang namar ki jingshit bad sngew iapher Niam jong kito ki bym don shuh kata ka tip Blei tip Briew, kaba dei ka jingktah mat iong, ia kiba don ha ka Niam Khasi. Ka seng, ka shim ba kane ka dei ka jingjia kaba i phylla haduh katta katta bad ka seng ka pynsngew ba kam kwah, ba kum kane ka jingjia ba phylla bad khyllah kan dang iai jia nangne sha khmatKa Seiñ Kyntu Seiñ Raij – 12 Dolloi ka ai khublei kyrpang ruh ia ka President jong ka Thma U Rangli (TUR), halor ka jing pynrem jur ia ki nongleh kam be aiñ, ha kaba ym dei ban ai lad ia ki kam thombor halor kano kano ka niam, da ki riew shit niam.","Pyrshah ia ki buit sianti, kiba thombor ia ka niam tynrai: Seng Khasi",https://www.urupang.com/pyrshah-ia-ki-buit-sianti-kiba-thombor-ia-ka-niam-tynrai-seng-khasi/
"Shillong, 13 Nailar:U nongialam ka BJP ba peit ia ka Meghalaya u Nalin Kohli u la ong ba ka jingkhot iakynduh ia ki nongialam niam kam dei satia kano kano ka jingmut dur ba ka dei ka kam politik hynrei ka dei ka rynsan ban iaphylliew jingmut halor ki jingeh kiba bun bad kumno ban wanrah ia ka jingbha bad ka roi ka par.Ha kane ka jingiakynduh ba la khot da ka BJP la wan ban iashim bynta ki kynhun niam bapher bapher kum ki phadar ka kynhun Katholik, ki pastor na ka Presbyterian, ka All Saints Cathedral, ka Seng Khihlang, ki Sikh. Kum kane ka jingialang kan dei ka sien ba nyngkong ba ka BJP kan khot ia ki nongialam niam ha kane ka jylla kaba kiwei ki party kim pat ju leh satia.Haba iakren bad ki nongthoh khubor hadien ba la iakynduh bad ki ha kane ka sngi Saitjain ha Shillong, u Kohli u la ong ba la slem ba u la kwah ban iakynduh ia ki nongialam niam bapher bapher ha kane ka jylla ban iathir jingmut halor ki kam bapher bapher.“Kam dei kano kano ka jingialang politik, ngi burom ia ki nongialam niam kumba phi tip, ngi burom ia ki Balang baroh, bad ka dei ka lad ia ngi ban ioh ia phylliew jingmut markhmat”, la ong u Kohli bad bynrap, “Nga sngewnguh ia ka jingwan jongki wat hapdeng ka jingkhot kaba lyngkot ka por”.Katkum ka jingong u Kohli, la iakren ia ki mat kiba bun bad ki nongialam niam khamtam ki nongialam Balang bapher bapher ha ka rukom kaba sngew tynnad bad kaba ioh jingmyntoi.“Ngi la iakren ia ki mat bapher bapher bad ki Balang kum ki tnum jong ka imlang sahlang, hynrei ym dei ban peit ne mut dur ba kane ka dei ka jingialang politik. Ki Balang kim don bynta eiei bad ka sain hima sima ne ka politik hynrei ngi iakren ban pynkhlain ia ka synshar paidbah”, u la ong.U la ong biang, “Lada ngi don ha ka sorkar ha kane ka jylla Meghalaya, ngin iatreilang bad baroh ki Balang bad ki paidbah khlem da niew shiliang iano ianoy”.Katkum ka jingong u Kohli, kane kam dei ka jingialang kaba kut hynrei ka dei tang ka jingsdang nangne shakhmat.“Nga la pyrshang ban iakynduh bun ki paidbah bad mynta bun bah ki nongialam Balang ki la wan sha kane ka jingkhot jong ngi. Kane kam dei ka jingialang kaba khadduh hynrei ka dei ka jingsdang bad ngin nang iai kynduh bad ki”, u la ong.U la kyntait jur ia ka jingkynnoh jong kiwei ki party ba ka BJP ka dei kaba shit niam da kaba ong ba ka party kam niew shiliang iano iano hynrei ka ngeit ha ka riti synshar ka ri.“Ka BJP kam dei ka seng shit niam kumba la tei pop kiwei, hynrei ngi ngeit ha ka riti synshar ka ri, ngi ong ia ki paidbah ba ngim nym leh shiliang iano iano hapoh ka jingialam u Myntri Rangbahduh ka ri u Narendra Modi”, la ong u Kohli bad bynrap, “Ka party ka burom ia ka jingngeit ka jingsngew sngew shimet, ne ki kynhun baroh’.Da kaba kren jur ba kane kam dei ka jingialang ban iakhleh bad ka politik u Kohli, u la ong ba ka party ka kwah ban iakhun ban kyntiew ia ka ri khlem kano kano ka jingniew shiliang bad ka jingiakren ka long lyngba ka jingiasngewthuh jingmut bad baroh ki nongialam niam. “Ngi iakhun ha ka nongrim ban wanrah ia ka roi ka par kaba iaryngkat baroh khlem da niew shiliang bad ngi burom ia baroh”, u la bynrap.","Ka jingiakynduh bad ki kynhun  niam kam dei politik, ong u Kohli",https://www.urupang.com/ka-jingiakynduh-bad-ki-kynhun-niam-kam-dei-politik-ong-u-kohli/
"Shillong, 13 Nailar:Ha ka janmiet jong ka sngi saitjaiñ ka 12 tarik u nailar ha ka por 4 baje eiei u diengbah u la khyllem bad u la ban ia 3 tylli ki kali kamai kiba dang iaid lynti ha ka jaka kaba don sha lyndet ka ïng jong u Lat ha nongbah Shillong.Ha katei ka jingjia 3 ngut ki briew ki la iap ha shen katba 2 ngut pat ki la mynsaw. Kiba la khlad ki dei kiba la tip kyrteng kum ka Crystal Gayle Kharnaior, 23 snem karta ka khun jong u nongdro dur ba pawnam ka nongbah Shillong u bah Rapheal Warjri kaba shong basah ha Mawlai Nongkwar Block V, uwei pat dei u Paul LB Lyngdoh, 50 snem karta bad uwei pat dei u nongniah Taxi u Hubert Swer, 35 snem karta. Kiba mynsaw ki dei kiba la tip kyrteng kum ka Wannysha Ksoo, 27 snem karta bad ka New Memorial Wahlang, 51 snem karta.Ha katei ka jingjia ki 3 tylli ki Taxi kamai kiba la pra phum ki dei kiba don ia u nombar ML-05L-1471, ML-06-4171 bad ML-05P-0543. Ki 3 ngut kiba la iap ki dei kiba don ha ka kali kaba don ia u nombar ML-05L 1471. Katei ka jingjia ka la jia hajan ka All India Radio bad utei u dieng, u dei uba khyllem, u dei uba don ha phyllaw jong ka Raj Bhavan.Ka la shim por kumba shi kynta eiei ia ki lad jingiada ban sei ia ki briew kiba la iap bad kiba mynsaw ha kaba la hap ban ot lyngkhot shuwa da ki kurat ia utei u diengbah bad ki tnad jong u kiba la ban ia kitei ki kali.Utei u diengbah u la khyllem ha ka por ba ka don ka jingdheng kali kaba malu mala ha katei ka jaka kaba ki kali ki tyllun suki jai jai bad katei ka jingjia ka la jia katba kitei ki kali ki dang ieng. Shuwa ban khyllem ha kitei ki kali u tei u diengbah u la rat ia ki waiar ilektrik bad ki don ki post ilektrik kiba la khyllem.Halor katei ka jingjia haba kren sha ki katto katne ki lad pathai khubor kiba ha ing hasem jong u nongniah Taxi uba la khlad noh, ki la byrngem ban leit ujor sha High Court pyrshah ia ka sorkar jylla naba kam shym la shim khia satia ha kum kane ka por jur slap ban phah pynkhyllem noh ia ki dieng kiba la tymmen bad kiba lah ban khyllem ha kano kano ka por.U kthaw jong u bah Hubert Swer (u nongniah ba la khlad) u bah Dominic Lamo u la ong ba u la ong ba ka sorkar ka la dei ban shimkhia ia kine kiei kiei ban lait na ka jingjia ba sngewsih ha kum kane ka por , u la ong ba la dei ban pynkhyllem noh ia ki dieng kiba tymmen bad dei ban thung da kiwei pat hynrei kam shym la leh kumta, “Mynta kumno ka sorkar kan jubab ia ngi, hato sa katno tylli ki mynsiem briew kin duh ei haduh ban da kyndit thiah ka sorkar” ong u bah Dominic.U Deputy Commissioner ka East Khasi Hills u bah Peter S Dkhar u la ong ba khyndiat bnai mynshuwa ka bor District ka la pyntip sha ka tnad khlaw jong ka sorkar jylla ba la donkam ban pynkhyllem noh ia ki dieng kiba don jingma bad ia katei ka jingpyntip sha ka sorkar la ai hadien ba la ioh jingujor na ki paidbah ia ka jingdonkam ban pynkhyllem dieng.Katba na ka tnad khlaw pat ka la ong ba ka tnad ka dang iaid shakhmat ban peit ia kita ki dieng kiba don jingma hynrei ka lap ba jia noh katei ka jingjia.Lah ban kdew ba ha kine ki khyndiat sngi ka la don ka jinghap slap kaba jur ha nongbah Shillong bad ha kylleng ki jaka ha kane ka jylla bad na katei ka jingjur slap ki la don ki jingjia bapher bapher kum ka jingshlei um, ka jingkhyllem dieng bad ka jingtwa khyndew ha kiba bun ki jaka.Ha ka step sngi u blei ka la don ka jingtwa khyndew ha ka surok kaba u myntri rangbah ka jylla u dang plie thymmai ka surok ban leit na Khyndailad sha Polo bad ka khyndew ka la twa hapdeng surok bad ka iaid ka ieng ki kali ka la thud.","Ïap 3 ha shen, mynsaw 2,  ba khyllem u diengbah",https://www.urupang.com/iap-3-ha-shen-mynsaw-2-ba-khyllem-u-diengbah/
"Jowai, 17 Nailar:Uwei u rangbah uba dei u nongkhaii dewiong bad uba dei trai ia kawei ka Petrol Pump ha East Jaintia Hills u la shah thok ha u kyrtong ba shah rem ka BJP uba iakhun ia ka Election Shiteng Samai na War East sha ka JHADC ha kane kapor ba la dep.U Ma Ionis Dkhar uba dei na ka shnong Moolamanoh u la ujor sha ki pulit Ladrymbai halor kane ka jingshah thok jong u ha utei u dkhot ka BJP uba la tip kyrteng kum u Smen Kyndait.Na ka liang ki pulit ki la kem ia utei u riew thok uba la thok na kiba bun ngut ki briew da kaba kam ba udei u sahep jong ki company bapher bapher bad wat kum u sahep sorkar jong ka tnad bapher bapher.Utei u ma Ionis Dkhar u la iathuh ba utei u Smen Kyndait u la wan sha iing jong u ha Moolamanoh ban kyrpad ia u ba un shah ba un kit ia u dewiong jong u uba la buh stok ha Beltola Guwahati sha ka Kharkhana jong ki paralok jong u namar udei u Accountant jong ki Company ha Meghalaya bad Assam.Kum ha kane ka por ba jingjar bha ka kam khaii dewiong, utei u rangbah u la mynjur bad haba u la ai lad ia utei u Smen Kyndait ban kit bad shallan ia u Dewiong u Beltola sha ki kharkhana, ha kaba nyngkong u la siew thik thik hynrei hadien katto katne por pat u la shu kit ei noh khlem siew tikna shuh.Ha kaba nyngkong u la kit haduh 29.08 ton u dewiong ha ka 21 tarik u April 2017 bad hadien katta pat u la kit shu kit ia u dewiong khlem da siew shi naia ruh haduh ba ka ram ka la poi haduh 56,18,754/-.Utei u Smen Kyndait, u la theh umphniang ram ruh na ka petrol utei u ma Ionis Dkhar na ka Petrol Pump jong u kaba don ha Kongkong ha kaba ka jingkhien ka la poi haduh 86,000/- bad u la shim ruh ia ka Challan kaba la poi haduh 88,000/- bad ka ram kaba la shah baroh ha utei u smen Kyndait ka la kot haduh 57,92, 754/-Utei u Smen Kyndait u la thok pisa ia kiba bun ngut ki briew ha rilum Jaintia wat na ki katto katne ki MDC kiba mynta bad kito ki MDC barim ruh, la ong ka tyllong khubor kaba la iohlum.",Shah thok u rangbah  haduh 58 lakh ha EJH,https://www.urupang.com/shah-thok-u-rangbah-haduh-58-lakh-ha-ejh/
"Shillong, 17 Nailar:Ka Khasi Jaintia Presbyterian Assembly ka la pynshai ba hadien ba la mih ki jingthoh ha ki kotkhubor kiba la wanrah ia ka kyrteng jong ka Balang Presbyterian ha kaba ia dei bad ka jingleit on thang ia u Rangbah Kulam Nongrum; ka KJP ka la pynshai ba ka Balang kam don bynta eiei halor kane ka jingjia hynrei ka niewkor bad burom ia baroh ki niam bad jingngeit. Ka Working Committee ka KJPA kaba la shong mynta ka sngi ka la rai ban pyn-shai sha kiba bun balang.","“Ka Balang Presbyterian kam don bynta,ha ka jingjia ha Mylliem”",https://www.urupang.com/ka-balang-presbyterian-kam-don-byntaha-ka-jingjia-ha-mylliem/
"Nongpoh, 17 Nailar:Da ka jingsngew khia halor ka jinghiar ka shongsuk shongsain ha ka Distrik, ki nongialam ka Dorbar ki Rangbah Shnong Ri Bhoi District (DRSRBD), mynta ka sngi ki la pynlong da ka jingialang paidbah ha Nongpoh bad ha kane ka jingialang la mih ka sur na ki paidbah kiba la dawa na ka sorkar ba ka dei ban kynriah noh mardor ia ki khlieh ka District kiba kynthup ia u Deputy Commissioner bad Superintendent of Police ka Ri Bhoi.Ka mat jingiakren kaba kham hakhmat eh ha kane ka sngi, ka long halor ka jingshah kem bad ka jingthwet da ki Pulit ia ki dkhot ka KSU kiba la ieng ban pyrshah halor ka jingthmu ka sorkar ban wanrah ia ka Lynti rel ha ka jylla, namar katkum ka sur kaba la mih na ki paidbah ha kane ka jingialang, la iohsngew ba ha kane ka jingkhynra khynnah KSU da ki Pulit, kiba la khynra wat ha ki iing ki sem da kaba khlem khein shuh la ha ka por mynmiet myniong, ha kaba kane ka la wanrah ia ka jingbymshngain bad ktah ruh ia ka shongsuk shongsain ha ka Distrik.La mih ruh ka jingpynrem halor ka jingshah thwet ba khlem sangeh ia ki dkhot ka KSU, namar kumba ka long mynta kane ka jingthwet da ki Pulit ia ki dkhot ka KSU, la I kumba ki dkhot ka KSU ki dei ki lehnoh bashyrkhei tam ha ka pyrthei bad haba iadei bad kane la mih ki jingkynnoh ba kane baroh ka dei namar ka jingleh donbor da u DC bad SP ka Ri Bhoi.Wat na ka liang ka kynhun ki Nongniah Sumo ha Nongpoh, ki la pynpaw lem ia ka jingsngewkhia kaba jur, namar ba la jia ka jingshah thwet ki dkhot ka KSU, bun na ki Sumo kiba ju kamai na Nongpoh-Shillong ki la shah bat Duty ha ki Pulit bad kane ka jingbat Duty da ki Pulit ia ki Sumo, ka la ktah shisha ia ka kamai kajih ka jongki bad khamtam eh ia kito ki Sumo kiba dei siew manla u Bnai.Ha kane ka jingialang, la mih ruh ki jingkynthoh ia baroh ki nongmihkhmat na ka Distrik, halor ka jingbymnud ban kren ei ei halor ka shongsuk shongsain hapoh ka Distrik bad ka jingpynrem kaba kham tyngeh ka long ia u Dr. D.D Lapang, uba long kum u Chief Adviser ka sorkar jylla, hynrei haba poi ha kaba kum kane ka khep um nud ban kren ei ei.Ha kaba pynkut ia kane ka jingialang, ki paidbah hi ki la shim ia ki rai, kiba kynthup ia ka jingdawa pynkynriah kam noh ia u DC bad SP, ban pyllait noh ia ki dkhot ba la shah kem ka KSU, ban sangeh noh shisyndon ka jingthwet ia ki KSU bad ka rai ban leit iakynduh ia u Dr. Mukul Sangma, Myntri Rangbah ka sorkar jylla bad ha katei ka jingthmu ban leit iakynduh ia u Myntri Rangbah la rai ruh ba baroh ki nongmihkhmat na ka Distrik naduh ki MLA bad MDC ki dei ban leit lang.Ha kane ka jingialang paidbah la wan ban iashimbynta ruh da ki arngut ki MDC kiba kynthup ia ka Kong Rona Khymdeit, MDC ka Nongpoh bad u Bah Donkupar Sumer MDC ka Umsning, ha ryngkat ka jingdonlang kiwei ki riew rangbah kiba kynthup ia u Bah C.B Syiem, Secretary ka DRSRBD, u Bah Rayonald Kharkamni, u Bah Marcus Marten na ka HNYF, U Bah Luistar Lyngdoh na ka FKJGP, ki rangbah shnong, ki nongialam na ka Nongpoh Sumo Assoociation, ki Nongialam ka Seng Longkmie, ki longkmie longkpa lem bad ki khun samla na ki jaka bapher bapher ka dong Ri Bhoi.","Kynriah ia u DC, SP ka Ri Bhoi,  rai ka jingialang ha Nongpoh",https://www.urupang.com/kynriah-ia-u-dc-sp-ka-ri-bhoi-rai-ka-jingialang-ha-nongpoh/
"Shillong, 17 Nailar:Ka jingkhynra ki pulit ia ki dkhot ka KSU ha Ri-Bhoi District ka dang iai bteng haduh kine ruh, iathuh ki tyllong khubor na katei ka District haba ia kren bad u nongthohkhubor. Katei ka tyllong khubor ka la ong ba haduh mynta ki pulit ki ju wan thwet jan manla ka miet ia ki dkhot ka KSU, kiba la don kyrteng ka thup kyrteng jong ki pulit kiba la shim ba ki dei kiba don bynta ha ka jingpynmih huri hura ha Ronghana na ka jingia-khih lynti Rel. La iathuh ba ki pulit ki ju wan wad ia ki dkhot ka KSU da ki kali paidbah ruh. Ka tyllong khubor ka la iathuh ba katei ka jingiai bteng ki pulit ban khynra KSU ka la pynwit ia kiba bun ki longing bad ka la pynbitar ruh ia ki longkmie ha ka thaiñ Ri-Bhoi bad la ong ba ki lum jingialang ruh ban pyrkhat ia katei ka kam.Shuh shuh la iathuh ba ym shym la ai jamin ia ki dkhot ka KSU kiba la shah kem bad la iathuh ba la pynngat ia ki kumba 4 /5 tylli ki kyndon aiñ bad haba pan jamin la pyllait kawei kawei ka section katba la pynsah pat ia kawei ka section, ha kaba la kynnoh ba kate ika jingleh ka dei tang ban pynslem ba kin ym ioh jamin.",Bteng ka jingkhynra ki  pulit ia ki KSU ha Ri-Bhoi,https://www.urupang.com/bteng-ka-jingkhynra-ki-pulit-ia-ki-ksu-ha-ri-bhoi/
"Shillong, 17 Nailar:Namar ka kynrum kynram kaba la mih ha ka shnong Mylliem madan ïng Syiem ha ka sngi ba mut leit on thang ia u President Rangbah ka Sengbah Ki Nongshat Nongkheiñ u Deputy Commissioner ka East Khasi mynta ka sngi u la khot ia kren ia baroh arliang kata ia ka bor shnong bad ki nong ialam jong ka Seng Khasi Mylliem ban kren ia pynbeit.Na ka bor shnong la lamkhmat da u Rangbah Shnong u bah H.Khyriem katba na ka liang ka Seng Khasi Mylliem la lamkhmat da u President jong ka u bah Arwel Rynjah, ha katei ka jingiakren la donlang ruh u Acting Syiem ka Hima Mylliem u Pa’iem Ricky Nelson Syiem.Haba kren sha ki nongthohkhubor hadien ba la wai katei ka jingialang u President ka Seng Khasi, u bah Arwel Rynjah u la ong ba ka jingiakren ka la poi sha kaba ia suk bad la ia kut baroh arliang ban ym don shuh ka jingbuh nud lane ka jingbuh diaw buh khoh ia kaei kaba la dep jia bad nangne shakhmat kin ym shuh kiba kum kitei ki kynrum kynram. U la ong ba la ia kren ruh ba ka bor shnong ryngkat u DC kin ai jaka thang kaba biang ia ka Seng Khasi bad hadien ba la ioh ia ka jaka u DC u la kular ban ai skhim ia ka Seng Khasi ban shna ia ka jaka thang katkum ka juk mynta.Halor kiba bun ki jingkynthoh ha ki Social media bad kumjuh ha ki kotkhubor ha kaba ia dei bad ka niam u bah Arwel u la ong ba kitei ki jingkynthoh ki mih namar ka jingmeh ding ha kum katei ka por, “Ka ju jia ha ka por ba dang meh ding ka mynsiem khamtam ha ka por kaba ngi pait dohnud lada wan jia kiba kum kitei ki jingjia” u la ong haba kren ia ka jingbitar ka Seng Khasi ha ka por ba pyrshah ban thang ia ka metiap u bah Kulam Nongrum.U bah Arwel u la ong ba ia ka rai ba khadduh yn shim ha ka dorbar bah jong ka Seng Khasi ka ban long ha ka 20 tarik mynta u bnai.Haba ia kren pat bad u Rangbah Shnong ka shnong Mylliem Madan ïng Syiem, u la ong ba kaei kaba la jia ha katei ka sngi ba leit on thang ia u bah Kulam Nongrum kam shym dei satia ka jingshit niam lane ba ka don ka jingsngew niam, hynrei u la ong ba ka dei ka kam shnong kaba shu jia ryngkhat bad ka dei ka jingjia kaba sniewbok kaba ym shym dei satia ka bor shnong kaba pyrshah hynrei ka dei ka jingjia kaba mih hapdeng u paidbah ba bun. U la ong ba katei ka jingjia ka mih na ka daw ba ka Seng Khasi kam shym la iaid ryngkat bad ka bor shnong, hynrei la shu pyntip ia ka shnong ia ka jaka ban thang ia u bah Kulam.U la ong ba baroh kitei ki jingia atnud hapdeng ka shnong bad ka Seng Khasi ki la kut noh mynta ka sngi bad nangne shakhmat kin ia treilang bad ia shongsuk shongsaiñ ryngkat lang para shnong. U bah Khyriem u la ong ruh ba kum u Rangbah Shnong u la shim ia ka jingkitkhlieh ban pynioh jaka thang ia ka Seng Khasi Mylliem bad u la ong ba katei ka kam ka la iaid shakhmat bad ka la jan poi sha kaba kut ban pyni noh ia ka jaka ba kin shna jaka thang. Katkum ka jingkren ki nongialam shnong jong ka Madan ïng Syiem ki la ong ba kin ai ia ka jaka thang ha Lum Nongkhlaw ka jaka ba ia long trai lang ki Lai tylli ki shnong jong ka Mylliem kata ka Madan ïng Syiem, ka Syllai U Lor bad ka Kyndong Nongkyntir.Lah ban pynkynmaw, ba la thang ia U Bah Kulam Nongrum, U President ka Nongshat Nongkhein, ha ka 11tarik ha Mylliem, ha kaba ka la don ka jing pyrshah jong ka Dorbar Shnong jong ka Mylliem, ban thang ha u pud u sam jong ka Shnong.",Ka Dorbar Shnong Mylliem  bad ka Seng Khasi “ki la iasuk”,https://www.urupang.com/ka-dorbar-shnong-mylliem-bad-ka-seng-khasi-ki-la-iasuk/
"Shillong, 17 Nailar:Mynta ka sngi, 2 ki metiap jong 2 ngut ki samla, kiba la khlad noh shabar ka jylla ki la wan poi. Kawei ka dei ka metiap jong ka Clara Bansharai Khongsit bad kawei pat dei ka metiap jong u Wantei Jyrwa. Ka Clara ka dei kaba la khlad noh na ka jinghap na ka ing lai mala jong ka ha nongbah Kolkata katba u Wantei pat u la khlad noh ha ka jingngam jyllop ha ka por ba leit ban pyllait im ia ki nongwan shangkai pyrthei ha Karnataka.Ka metiap jong ka samla Clara Bansharai Khongsit ka la wan poi ing mynta ka janmiet ha ka por 7 baje eiei bad ka jingleit ontep ia ka kan long lashai ka sngi ha u lum jingtep ka balang Katholik ha Lumparing. Katei ka samla ka dei ka khun jong ka kong Ambea Khongsit na ka shnong Lumparing Dongskul, ka dei kaba trei kum ka Air Hostess ha Indigo Airline ha nongbah Kolkata. Kiba ha ing hasem jong katei ka samla ki la ong ba haduh mynta kiba ha ing ki dang sah ha ka umdum halor ka jingkhlad kyndit jong ka bad kaei kaba ki tip haduh mynta ka long beit tang katkum ba la paw ha ki kotkhubor, ki dang ap pat ia ka ripod post mortem ban tip ia ka daw.Lah ban kdew ba ha ka step phyrngap jong ka sngi balang la lap ia ka metiap jong ka Clara ha surok bah kaba don hakhmat ing jong ka ryngkat ka snam kaba lyngkien ha madan. La suba ba ka dei ka jinghap najrong ka ing jong ka kaba don ha ka mala kaba lai. La ong ba ha katei ka miet shuwa ba kan iap ka la don ka jingiakhawai sngi kha jong ka bad ar ngut ki paralok kaba la neh haduh ka por shiteng miet.Ia ka metiap jong u Wantei la pynpoi ha SOS Children Village ha Umiam ka jaka ba la pynheh pynsan ia u. Utei u samla u dei u khun swet, ki kmie ki kpa jong u ki la khlad bad u dei ba san napdeng ki hynniew ngut shi para , u khun jong u bah Stoling Iawphniaw bad ka kong Khrinlina Jyrwa na ka shnong Diskiang kaba don sha ki thaiñ Nongstoiñ bad kaba hap hapoh Rambra ikonstitwensi. Utei u samla u ba dang 23 snem karta namarba u dei u khunswet la ri la sumar ia u da ka SOS Children Village , Umiam naduh u snem 1999 haduh mynta. Ki khynnah jong ka SOS Children Village ki la iam pait dohnud ha ka sngi ba ka metiap jong utei u samla ka la wan poi.Lah ban kdew ba utei u samla u dei u ba dang pule ia ka 1st Year MSc Audiology ha Mysyru All India Institute of Speech and Hearing kaba dei ka jingpule ban long doktor ia ki briew ki bym lah ban kren bad ki bym lah ban iohsngew. U la iap ngam jyllop ha ka 14 tarik mynta u bnai ha Kudle Beach, Gokarna ha Kumta Taluk, Karnataka ha ka por ba u la leit ban pyllait im ia 2 ngut ki nongshangkai pyrthei kiba ngam jyllop hapoh um.","Wan poi 2 ki metiap jong ki  samla, ba khlad shabar jylla",https://www.urupang.com/wan-poi-2-ki-metiap-jong-ki-samla-ba-khlad-shabar-jylla/
"Jowai, 18 Nailar:Mynta ka sngi, u ma Balios Swer u heh ka seng ki nongkhaii dewiong ha Jaintia Hills uba bat iaka kam President jong ka Jaintia Coal Dealers’ and Miners’ Association u la pyniasoh ia lade sha ka seng BJP.U ma Balios Swer u la shah rem ha ka Election 2008 kum u kyrtong ka UDP na Khliehriat bad mynta pat ki paidbah ka thain EJH ki khmih lynti ba un iakhun biang ha kane ka kynti na Sutnga Saipung kaba kynthup ia ka thain Sutnga, Saipung bad Narpuh.La pdiang sngewbha ia utei u heh ki Nongkhaii dewiong da u President ka BJP ka jylla u ma Shibun Lyngdoh ha ryngkat ka jingiadonlang u ma Sing Mulieh uba bat kum u President ka BJP ba peit kyrpang ia ki Scheduled Tribe bad uba In Charge ia ka East Jaintia Hills uba dei ruh u Executive Member ka BJP (ST) ha ka ri, nalor ka MDC ka kong Violet Lyngdoh, u Dolloi ka Elaka Rymbai u ma Elias Swer bad kiwei kiwei ki riew rangbah.Nalor u ma Balios, ki la don haduh 32 ngut ki riew pawkhmat na ki shnong papher bapher ka thain Narpuh kiba la pyniasoh ialade sha ka BJP mynta ka sngi.Haba kren ha ka jingialang u ma Balios Swer u la ong ba ka daw ba u la rai ban pyniasoh ia lade bad ka party BJP ka long namar ba u don ka jingshaniah ba dei tang kane ka party kaba lah ban weng ia ka jingkhang tih dewiong ka NGT ha ka jylla.“Ka Sorkar Congress ha ka jylla ka la pheil ha kaba iadei bad ka jingkhang tih Dewiong ka NGT ha ki lai snem shiteng mynta. Ka NGT ka la hukum ia ka sorkar hapoh ka jingialam u Dr. Mukul ban thaw kloi ia ka State Mining Plan hynrei haduh mynta katta ka State Mining Plan kam shym la paw pyrthei satia”, la ong u ma Swer.“Kaba lyngngoh shuh shuh ka long ba kyndit ka sorkar ka la wanrah pynban da ka MMDC hapoh ka NGT haduh ba u Nongbishar u la hap ban shimpor ban bishar bniah ia katei ka ain MMDC bad la buh por ban bishar ia kane ha ka 24 tarik une u bnai.Utei u nongialam ki nongkhaii dewiong, u la ong ba ka sorkar Congress ka la iehbein ia ki shnong ha ka thain Border Bangladesh bad ia ka thain Saipung ha kaba haduh mynta ki paidbah kim pat ioh surok, ki dawai lane jaka ai jingsumar kim don bad ka thain hi baroh kawei ka dang sahdien.U la ong ba lada ka BJP ka wan ha ka bor, khlem pep kan iarap ia ki paidbah namar ka sorkar jylla kam lah ban iarap. “Tang na ka bynta u surok ha ka thain Saipung bad thain Border ha Narpuh, ka jinglut kan ym duna ia ka 2000 klur, ka sorkar jong no kaba lah ban pyllut haduh katne lait tang ka BJP”, la kren kop u ma Swer wat lada u dang shu pyniasoh mynta ka sngi sha ka seng.Na ka liang u President ka BJP, u ma Shibun u la ong ba ka BJP kam dei ka Party ki Niam Hindu kumba la kynnoh ban ialam bakla ia ki paidbah. “Ka BJP kam dei ka Party jong kano kano ka Niam hynrei kadei jong ki paidbah.Ngi trei na ka bynta u paidbah, nangta ia ka party bad kaba khadduh na ka bynta ka lade”, u la bynrap.",Pyniasoh BJP u heh ka Seng  ki Nongkhaii Dewiong ha JH,https://www.urupang.com/pyniasoh-bjp-u-heh-ka-seng-ki-nongkhaii-dewiong-ha-jh/
"Shillong, 18 Nailar:Ka Meghalaya High Court ka la takrain ia ka High Power Committee (HPC) ka sorkar jylla halor ka jingbym lah jongka ban pynbeit ia ki jingeh ba iadei bad ka jingduna ba iadei bad ka tnad ka koit ka khiah bad ka la byrthen ba kan pynkut ia kane ka komiti.Ha ka hukum ba la pynmih, ka Division bench ba khlieh da u chief justice Dinesh Mahesh-wari ka la ong “Halor ki daw, ngi la pyrkhat ban pynkut noh ia ka Committee namar ka jingbym lah jongka ban pynbeit ia ki jingeh bad ka jingkitkhlieh”.Ka kynhun nongbishar ka la ong ba wat la ka la buh jingkylli bunsien, hynrei kam shym la ioh ia ka jubab kaba biang halor balei ka Committee kam ju pynlong kano kano ka jingialang kaba khah khah, watla ka long kaba donkam ban leh kumta na ka bynta ka kam ba la bynshet bad ka dei ka kamram jongka bah leh kumta katkum ka hukum ba la pynmih da ka Kashari.Kham mynswa, ka Kashari ka la takrain ia ka jingduna ba la lap ha ka tnad ka koit ka khiah ha ka jylla ha kaba kham hadien la lap ia ki jingduna ha kane ka tnad bad la ujor da ka public interest litigation (PIL) ha ka division bench.Ha ka jingbishar ia kane ka kam, u Lat ka jylla u la thaw ia ka High Power Committee ban pynbeit ia ki jingdkoh ha ka tnad ka koit ka khiah ha ka jylla mynshem snem. Ha ka jingshim bishar ha kane ka sngi Balang, u nongsaid ain ka sorkar ula phah ia ka jingbthah na u Chief Secretary ba watla ka la don ka jingkhot ia ka jingbym khot ia ka jingialang ka komiti ba khah khah, yn sa shim bad baroh ki kam yn sa shim khia ban wanrah ia ka jingtreikam kaba bha da kaba weng ia ki jingduna baroh ha ka tnad ka koit ka khiah.Hynrei ka kynhun nongbishar ka la ong ba kala don ka jingiohi ha kie ki sngi ba ka long kba eh ban ai jinghun ha kaba iadei bad ka jingsngew khia jong ka Committee ban pynbeit ia ki jingeh ha ka tnad ka koit ka khiah.“Hynrei na ka bynta ka jingbit jingbiang jong ka jingbishar hok, ngi pyrkhat ba la ailad ban pynjlan khadduh ia ka Committee ban wanrah ia ka jingmih kaba biang halor kane ka kam” ka la ong.Ka hukum ka la kdew ba u Chief Secretary ba mynta u la ju pyniaid ia ka jingialang jong ka Committee ha ka por ba u dang bat ia ka kam Additional Chief Secretary, ka tnad ka koit ka khiah bad ha ka por jongu, ki jingialang ki long man ka por.Hadien ba bishar ia kine,ka kynhun nongbishar ka la rai ban pynkylla ia ka jingthaw ia ka Committee bad ka la ong ba u chief secretary u Y Tsering un treikam kum u chairman bad u additional chief secretary ka tnad ka koit ka khiah un bteng ban long u dkhot. Kumba la pynthikna da u GA, ka jingialang kan long ha ka 18 tarik Nailar hapoh ka jinglong chairman u Chief Secretary.“Ngi khmih lynti ba ka Committee kan pynlong ia ka jingialang man ka por la kumno kumno shi sien ha ka shi taiew lymda dei ba mih ka hukum na ka Kashari”, la ong ka hukum na ka kynhun nongbishar.La khmih lynti ba ka Committee kan peit ia baroh ki jingduna ha ka tnad ka koit ka khiah haka jylla kumba la kdew ha ka jingialang kaba long mynshwa. Ha kajuh ka por, ka kynhun nongbishar ka la bthah ia ka Committee ban wanrah ia ka jingtreikam kaba biang hapoh saw taiew. Ka la hukum ba u Chief Secretary un pynlong ia ka jingtohkit kaba bniah ha kaba iadei bad ki briew kiba kitkhlieh ban nym pynlong ia ka jingialang ba man ka por kaba la shim por haduh saw bnai shiteng bad ban pynshitom ruh ia ki. Ka jingbishar kaba bud kan long ha ka 15 tarik Nailur ban wan.",Byrthen ka High Court ban  pynkut ia ka komiti ka sorkar,https://www.urupang.com/byrthen-ka-high-court-ban-pynkut-ia-ka-komiti-ka-sorkar/
"Shillong, 18 Nailar:Ka jingiap jong ki briew na ka jingjia aksiden kali ha ka ri ka la palat san lak ha ka shi snem bad na kine, kumba 1 lak ngut kiba khlad noh bad kiwei ki iakynduh ia ka jingmynsaw.U myntri ka tnad pyniaid kali ka jylla, u Bah HDR Lyngdoh u la ong ba ka jingjia aksiden kali ka dei kawei kaba jubor bha ha ka ri bad ha ka shi snem ka jingjia aksiden ka long kumba 5 lak eiei bad 1.78 lak kiba iap.Haba kren ha ka jingialap paidbah kumno ban phikir ia ka jingniah kali ban lait na ka jingjia ba sngewsih ba la pynlong da ka tnad pyniaid kali ka jylla lem bad ka jingiatreilang bad ka ophis u Deputy Commissioner East Khasi Hills mynta ka sngi, u Bah Lyngdoh u la ong ba bunsien ki jingjia aksiden ki la mih namar ka jingthurmur jong ki nongñiah kali kum ka jingpynher sted ia ki kali, ka jingdih kyaid bad kiwei ki daw kynthup ka jingbym don ka jingnang jingstad.Da kaba kyntu ba ki nongshong kali ki dei ban husiar haba ki iohi ne lap ia u nongñiah ba u dih kyiad, u Bah HDR Lyngdoh u la ong ba ki nongshong kali ki dei ban nym shah ia u nongñiah ban niah ia ka kali haba u la buaid ne dih kyaid bad lada u pyrshang ban niah da ka bor dei ban knieh ia u shabi bad sa pyntip sha ki pulit ba kin leh ia kaba donkam.“Lada phi iohi ba u draibar u buaid ne sma kyiad ba niah kali, phi dei ban iania bad u, wat shah ba un niah ia ka kali bad lada u pyrshang ban niah jubor ia ka kali, phi dei ban knieh ia u shabi bad sa pyntip sha ki pulit ba kin leh ia kaba donkam’, la ong u Bah HDR ia ki nongshong kali.U myntri u la ong ruh ba bun ki daw ka jingjia aksiden ka dei ruh namar ba ki nongñiah kali kim dei kiba la nang ban thoh ban pule kiba shu ioh license pathar bad ka tnad ba dei peit ka dei ban phikir bha ia kane. Kawei pat ka dei na ka jingniah sted bad ka jingsniew jong ki surok bad ka jingpyndonkam mobile phun haba niah kali.Katkum ka jingong u Bah HDR kaba kongsan tam ban lait na ka jingjia aksiden ka dei ban nang ban iada bad ban sngewthuh hi dalade ialade bad ki kmie ki kpa ki dei ban hikai bha ia la ki khun jongki.U la ong ba ki pulit ki dei ban pyrkhing bha ia ka jingniah thurmur khamtam ha surok bah bad ka jingkit palat ia ka jingngiam ka kali namar ba kine ki dei ki daw kiba la ialam sha ka jingjia ba sngewsih.Shwa ia kane, u Chief Secretary u Yeshi Tsering u la ong ba ki surok ha ri India ki dei kiba ma bha bad ka jingong ba ki surok ba bha kin pynduna ia ka jingjia aksiden kam long kaba shisha.U la ong ba bunsien ka jingjia aksiden ka mih ym na ka kali ne na u nongñiah hynrei ka dei ruh namar ka jinglong jong ka surok bym biang ka rukom saindur jong ki barikor. U la ong ba kyrmen ba ka jingdon jong ka Meghalaya Road Safety Policy kaba la pynbna ha u bnai ba la dep, kan iarap ban pynduna ia ka jingjia aksiden ha ka jylla.Katkum ka jingong u Chief Secretary kawei pat ka daw kaba la pynlong ia ka jingjia aksiden ka dei ka jingniah sted u nongñiah bad ka jingbym nang ban burom ia ki ain niah kali. U la ong ba ha ri sepngi ba la shai bha, haba ki briew ki mut ban iaid ki kali ki dei ban ieng beit katba ha kane ka ri kam long kumta.Kiwei pat kiba kren ha kane ka sngi ki kynthup ia u Additional Chief Secretary u Dr Shreeranjan, u DGP u SB Singh bad kiwei.La pynlong ruh ia ka jingiaid paidbah ba la iashim bynta da ki nongñiah ar shaka bad ki khynnah skul ha ka nongbah ban pynphriang ia ka khubor shaphang kumno ban iada na ka jingjia aksiden.","Lada lap ne sma kyiad u draibar,  knieh ia u shabi, ong u Bah HDR",https://www.urupang.com/lada-lap-ne-sma-kyiad-u-draibar-knieh-ia-u-shabi-ong-u-bah-hdr/
"Shillong, 18 Nailar:Ka Hynniewtrep Youth Council ( HYC) ka la ong ba ka aiñ ba ka sorkar ka la wanrah ‘ka Meghalaya Resident and Safety Act 2016’ bad ka Rules ba ka sorkar ka la thaw ki dei ki aiñ ki bym don bniat, “Ngim pdiang ia ka jingkren u myntri rangbah ban ong ba katei ka aiñ ka ia syriem ia ka ILP” ong u bah Robertjune Kharjahrin General Secretary ka HYC, haba kren sha ki nongthohkhubor mynta ka sngi. Mynta ka sngi ba ka HYC ka pyllait ia ka kot lyngkdop jong ka Save Hynniewtrep Mission. U bah Robert u la ong ba katei ka aiñ kam kot wat tang 1% ban ia nujor bad ka Inner Line Permit (ILP). “Dei na kata ka daw ngi ieng skhem ha ka nongrim ban dawa ia ka ILP lada ka sorkar ka pdiang ne kam pdiang ruh , hynrei ngi te ngi dawa ia ka ILP, kaba dei ka aiñ kaba khlaiñ tam ban pyrkhing ia ka jingwan rung kyrthep ki mynder sha kane ka jylla” ong biang u bah Robert.Utei u nongialam ka HYC u la ong ba ha katei ka aiñ, ka la pynkylla nongwei ia ki trai ri trai muluk naba ha ka aiñ shongwai la pyniaryngkat dor ia ki trai ri trai muluk bad ki nongwei kiba wan nabar jylla da kaba ki hap ban iaid ryntih da kajuh ka kyndon kumba hap iaid u bar jylla. “Ia ka aiñ shongwai la pyntreikam ruh ia ki trai muluk, hangne ha Shillong ki don bun ki Khasi ruh kiba shongwai ki hap ban iaid ki juh ki kyndon kumba u bar jylla u hap ban iaid, kane ka pyni ba ka sorkar ka la pynkylla poi wir ia ki trai muluk ruh” ong u bah Robert haba kren sha ki nongthohkhubor.Shuh shuh u la ong ba ha katei ka aiñ lada dei ba u briew u la dep ban shongwai lypa u mut ban kynriah noh na kawei ka jaka sha kawei pat, u hap ban pan ia ka sertiphiket shnong na ka shnong kaba u sah wai mynshuwa bad ha katei ka aiñ la kdew ba u Rangbah Shnong ne ki bor shnong ki hap ban ai beit ia u ka sertiphiket shnong naba la thoh ba dei ban ai beit lada ym ai ruh kin ngat ha ka jingpynshitom, “Ka jingma ka long ba na katei ka sertiphiket utei u briew un ioh lut ia ki kot ki sla ba donkam kum ka EPIC ne kiwei pat bad shisien ba u la ioh ia kitei ki kot un kylla trai shnong” u la ong. Ha kaba ia dei bad ka jaka rung jaka mih, u la ong ba la pyllait na katei ka aiñ ia u nongwan jngohkai pyrthei hynrei ym shym la kdew pat ia kiba kum kino ki briew yn khot ki nongshangkai pyrthei lane katno sngi un sah “Kaba ma ioh ba u dei pynban u Terrorist , ka sorkar ka dang ong ba dei u Tourist” u la ong haba kdew ia kiba bun ki jingtlot jong katei ka aiñ ba ka sorkar ka la kam ba ka dei kaba kham khlaiñ ban ia ka ILP ruh.Nalor ka ILP ka HYC ka la ong ba donkam sa 6 tylli ki aiñ ban pyntreikam ryngkat ryngkat bad ka ILP ban pyrkhing ia ka jingwan tuid kyrthep ki mynder sha kane ka jylla. Kitei ki 6 tylli ki aiñ ki ban iaid ryngkat ryngkat bad ka ILP ki long ka Residential Permit for Immigrants and Non Tribal , ka Work Permit for immigrant and non tribal, ka Trading and Bussiness Permit for Non Indigeneous Peoples, ka Prohibition and Detection of Benami Transaction, ka village Permanent Redisential Registeration bad ka Special Democratic Right.U General Secretary ka HYC u bah Robertjune Kharjahrin u la ong ba lada pyntreikam ia kitei ki aiñ ryngkat bad ka ILP, ka jylla kan lait na ka jingwan rung kyrthep ki mynder kaba nang iai tuid katba nang mih ki sngi. Halor kitei ki bynta ka HYC ka la batai bniah ruh bin pa bin ha ka kot lyngkdop jong ka kaba ka la ai kyrteng kum ka Save Hynniewtrep Mission.U bah Robert u la ong ba ha manla kitei ki aiñ u bar jylla u dei ban don lut nadong shadong ia ki kot ki sla nalor ka ILP, kata lada u wan bylla u dei ban ioh ia ka Labour Permit, ka Work Permit bad kiwei katkum ki jingdonkam. Ia ka Benami Transaction katei ka seng ka la ong ba kam pdiang ia ki aiñ ka sorkar jylla naba ki tlot palat bad ka kwah ban pyntreikam da ki aiñ ka sorkar pdeng kiba kham khlaiñ. Ha ka Special Democratic Right ( ka hok kyrpang halor ka synshar khaddar) katei ka seng ka la ong bun ki jaka ba ki bar jylla ki la ioh ban jied nongmihkhmat hynrei katei ka seng ka la ong ba ka kwah ba baroh ki bar jylla kiba sah ha kane ka jylla hadien u snem ot kyrteng uba bun ki la dawa naduh u snem 1971 ki dei ban leit thep vote sha ka jaka kaba ki wan (Voting in the State of Origin) kumba ki briew jong ngi kiba sah shabar ki leh kumta.","Ka aiñ shongwai kan treikam  ia u trai Muluk ruh, ong ka HYC",https://www.urupang.com/ka-ain-shongwai-kan-treikam-ia-u-trai-muluk-ruh-ong-ka-hyc/
"Nongstoiñ, 18 Nailar:Hadien ka jingiather kuli kaba mar kylliang kaba la jia ha ka step jong ka sngi Balang, ha pdeng ki pulit SF 10 bad ki kynhun kaikhlaw kiba la suba jur ruh ba kidei ki dkhot jong ka GNLA, na ka liang jong ki pulit ka Chahlang, ki la nang pynjur shuh shuh ia ka jingkhynra ban thwet ia ki kynhun kaikhlaw ha ka thain Dymmut West Khasi Hills District.Katei ka jingiai bteng jong ki pulit ka Chahlang ban khynra leh noh ha katei ka thain kadei ruh hadien ba ki suba GNLA hadien ba kila ioh phet krad na ki pulit ki la pyrshang ruh ban pynthut ia ki nongshong shnong jong katei ka thain da kaba rahbor bad shoh dusmon ruh ia kumba katto katne ngut ki nongshong shnong kaba la wanrah ruh ia ka jingshong syier jong ki paidbah katei ka thain.Ha kaba iadei bad katei ka bynta na ka liang jong u SP ka West Khasi Hills District u bah G.D. Kharwanlang, u la ong ba na ka liang jong ki pulit haduh mynta ki dang pynlong ia ka jingkhynra kaba jur bha ha katei ka thain ban lap ksai ia kitei ki suba GNLA, bad ha kaba iadei pat bad ka jingshah rahbor bad shah shoh dusmon ki nongshong shnong jong ka shnong Dymmut u SP u la ong ba ki pulit ki dang hap ban pynthikna shwa la kadei ne em kaba shisha, hynrei u la kubur ruh ba kala don ka jingshah pyndik jong ki nong shong shnong katei ka shnong ha kitei ki suba GNLA.Hynrei katkum ka tyllong khubor bala ioh lum da u nongthoh khubor la ong ba ha ka sngi Palei jong ka taiew kumba 6 ngut ki nongshong shnong jong katei ka shnong, ki la shah rahbor bad shah shoh dusmon ha ki suba GNLA, bad hadien ba ki la dep ban shoh ki suba GNLA, ki la pyllait noh ia kitei ki 6 ngut ha katei kajuh hi ka sngi bad ha katei ka jingshah shoh u wei na ki 6 ngut u la mynsaw jur katba kiwei pat ki shu mynsaw malu mala.",Rah bor bad bom jem ki snar  GNLA ia 6ngut ha Chahlang,https://www.urupang.com/rah-bor-bad-bom-jem-ki-snar-gnla-ia-6ngut-ha-chahlang/
"Shillong, 18 Nailar:Ka Seng Khasi Mylliem, ha ka jingpynmih khubor mynta ka sngi, ka la pynshai, ba hynnin ka sngi, kam shym don ka rai iasuk hapdeng ka Seng Khasi Mylliem bad ka dorbar shnong Mylliem, Madan Iing Syiem. La iathuh ruh ba ka ki nongialam Shnong, ki la pan map na ki nongialam jong ka Seng Khasi, halor ka jingbym shah ban thang ia ka met jong U bah Kulam Nongrum.Ha ka jing pynmih khubor mynta ka sngi, ka Seng Khasi, ka pynshai ba, ka khubor, kam shym long satia, kumba la pynmih ha ki kotkhubor mynta ka sngi bad la iathuh ba ha katei ka jingiakynduh ka Seng Khasi bad ki nongialam shnong ka Mylliem, Madan iingsyiem ha ophis jong u Deputy Commissioner, East Khasi Hills District, ka jingiapyni nia hapdeng ki arliang ka la shimpor da ki kynta.Ha katei ka jingialang, U DC ryngkat bad u acting Syiem ka Hima Mylliem bad ki heh sorkar kiba ia donlang ki la pyni ia ka lynti ka jingiasuk. Ki nongialam shnong ka Mylliem, Madan iingsyiem ki la panmap halor ka jingjia ba pyrshah thang ia u Rangbah K. Nongrum ha ka 11tarik Nailar 2017 bad ha kajuh ka por ki la tyrwa ha khmat u DC ban pynwad ia u lum jingthang uba biang na ka bynta ka Seng Khasi Mylliem. U DC ruh ula shim ka jingkitkhlieh ban pynioh ia ka jaka thang kaba hun lang bad ka scheme kpep thang briew kaba iadei bad ka juk mynta.Kumta ki nongialam ka Seng Khasi Mylliem ki la sngewiahap bad pdiang ia kane ka lynti ka jingiakren iasuk ba la plie da u DC, hynrei hynnin hi kim pat shim ia ka rai. Hynrei ka rai kaba khatduh kan long hadien ka dorbar bah ka Seng Khasi ha ka 20tarik Nailar 2017 ha Weiking. Ym pat don kano kano ka soskular ne jingiasoi ha kane ka sngi.Kane ka long ka jingiakut ba shisha ha khmat u DC ha kaba ma u ruh ryngkat bad ki nongialam shnong ka Mylliem, Madan iingsyiem ki la mynjur lang ban ap hadien ka 20tarik Nailar 2017, ym kum ba la mih ha ki kotkhubor, ong ka kong L Kurkalang, Secretary, Seng Khasi Mylliem.Ha ka jingpynmih khubor ha U Rupang mynta ka sngi, la thoh halor ka jingiakren bad ki kot khubor khubor, ha kaba U President ka Seng Khasi Mylliem, u bah Arwel Rynjah u la ong ba ka jingiakren ka la poi sha kaba ia suk bad la ia kut baroh arliang ban ym don shuh ka jingbuh nud lane ka jingbuh diaw buh khoh ia kaei kaba la dep jia bad nangne shakhmat kin ym shuh kiba kum kitei ki kynrum kynram.U la ong ba la ia kren ruh ba ka bor shnong ryngkat u DC kin ai jaka thang kaba biang ia ka Seng Khasi bad hadien ba la ioh ia ka jaka u DC u la kular ban ai skhim ia ka Seng Khasi ba nshna ia ka jaka thang katkum ka juk mynta.U Rangbah Shnong ka shnong Mylliem Madan ïng Syiem, ruh hynnin ka sngi, u la ong ba kaei kaba la jia ha katei ka sngi ba leit on thang ia u bah Kulam Nongrum kam shym dei satia ka jingshit niam lane ba ka don ka jingsngew niam, hynrei u la ong ba ka dei ka kam shnong kaba shu jia ryngkhat bad ka dei ka jingjia kaba sniewbok kaba ym shym dei satia ka bor shnong kaba pyrshah, hynrei ka dei ka jingjia kaba mih hi hapdeng u paidbah ba bun.U la ong ba katei ka jingjia ka mih na ka daw ba ka Seng Khasi kam shym la iaid ryngkat bad ka bor shnong, hynrei la shu pyntip ia ka shnong ia ka jaka ban thang ia u bah Kulam.",Pan map ka dorbar Shnong Mylliem; ym don rai ha ka iakren DC,https://www.urupang.com/pan-map-ka-dorbar-shnong-mylliem-ym-don-rai-ha-ka-iakren-dc/
"Shillong, 21 Nailar:Mynta u bnai ka HSPDP kan pynbna ia ki kyrteng jong ki kyrtong jong ka ki ban ia khun ha ka elekshon MLA 2018. U General Secretary katei ka seng u bah Witting Mawsor u la ong ba ka jingiapynbeit ka la biang lut nadong shadong bad kaba sah ka long sa tang ban pynbna paidbah ia ka kyrteng ki kyrtong. U la ong ba kam shym la don satia ka jingiaknieh tiket, hynrei ka don tang katto katne tylli ki jaka kiba mih ar-lai ngut ki nongpan tiket, hynrei u la ong ba kam don satia ka jingiaknieh tiket bad ka don tang ka jingiakren pynbeit hapdeng kitei ki kyrtong ka ban sa poi noh sha kaba kut.Utei u nongialam ka HSPDP u la kob ba katei ka seng kan ioh jingjop ha ki 16 tylli ki konstitwensi ba ka pynieng kyrtong ha kane ka kynti mynta. Lah ban kdew ba ha ka jingiasam konstitwensi hapdeng ka UDP bad HSPDP, ka HSPDP ka la shim ia ka Sutnga-Saipung, Nongkrem, Mylliem, Mawphlang, Shillong South,Pynthor, Jirang, Nongstoiñ , Rambrai bad Mawkyrwat. Nalor kitei ki konstitwensi ki don pat sa ki konstitwensi ba ia leh paralok kata ka Mookaiaw, ka Shillong North, ka Mawthad raishan, ka Mawshynrut, Mawryngkneng, Sohiong, Umroi, Sohra bad Mawkynrew. Lah ruh ban kdew ba kumba ka long mynta ka HSPDP ka don 4 ngut ki MLA bad kitei ki long u bah Ardent M Basaiawmoit na Nongkrem konstitwensi, u bah Witting Mawsor na Mawshynrut, u bah K.P Pangniang na Rambrai bad u bah Diostar Jyndiang na Nongstoiñ.",Mynta u bnai yn sei kyrtong ka  HSPDP; kob ban jop 16 konstitwensi,https://www.urupang.com/mynta-u-bnai-yn-sei-kyrtong-ka-hspdp-kob-ban-jop-16-konstitwensi/
"Ka Hospital NEIGRIHMS, ka la ia soi mynta ka sngi ia ka jing ia mynjur ban pyntreikam ia ka skhim MHIS, ha kaba yn ithuh ia katei ka skhim ha katei ka jaka sumar pang naduh mynta ka sngi.La soi ia katei ka soskular, ha ka jingdon ryngkat jong U Medical Superintendent ha ka jingdon ryngkat jong U Director Prof (Dr.) D M Thappa bad U Deputy Director, NEIGRIHMS. Wat la ki don katto katne ki mat, kiba ym pat lah ban ia pynbeit bha, hynrei ka NEIGHRIMS, ka la mynjur ban nang pyntreikam shakhmat, ba kan nym mh ka jingeh ia ki nongpang ha katei ka Hospital. La iathuh ba ka NEIGRIHMS, ka la iarap ia 1129ngut ki nongpang ha ka bynta kaba ar jong ka skhim MHIS.","Treikam ka MHIS,  sa ha NEIGHRIMS",https://www.urupang.com/treikam-ka-mhis-sa-ha-neighrims/
"Nongstoiñ, 21 Nailar:Ka seng Hynniew trep Youth Council (HYC) Nongstoiñ Circle, lashai ka sngi kan sdang noh ia ka jingiaid paidbah, da ka kjat naduh na Nongstoiñ shaduh Shillong kum ka dak ban pyrshah ia ka sorkar halor ka jingkuman ban wanrah ia shibun ki kam pynroi ha baroh kawei ka West Khasi Hills District.U Samla Lumlang Kharsyiemlieh, President ka seng haba iakren bad u Rupang u la ong ba ha shwa ban sdang ia ka jingiaid paidbah, na ka liang jong ka seng kan pynlong shwa ia ka jingialang kaba lyngkot hapoh Nonbah Nongstoiñ bad hadien katei yn sa sdang noh ia ka jingiaiaid paidbah.Shuh shuh u tei u nongialam u la ong ruh ba ka jingiaid kaba nyngkong kan long na Nongstoin haduh Mairang ha kaba ki dkhot jong ka seng kin hap ban sah miet ruh ha Mairang bad ha ka sngi kaba bud ka jingiaid kan bteng na Mairang haduh Mawngap ka ban dei sa kawei pat ka jaka sah miet bad ha ka sngi ka balai ka seng kan iaid beit bran na Mawngap shaduh Nongbah Shillong ha kaba kin sa pynlong pat sa ia ka jingialang ba lyngkot ha phyllaw Secretariat ha shwa ban leit aiti ruh ia ka dorkhas sha u myntri rangbah.Kumta na ka liang jong u tei u nongialam u la phah ruh ia ka jingkyrpad sha baroh ki paidbah kumjuh ia ki para sengbhalang ba kin ai lem ka jingiatreilang bad la kyntu ruh ia kino kino kiba kwah ban iashim bynta lang ba ha katei ka rally ki lah ban wan bad ka seng ka pdiang kylluid ia baroh.","Mynta yn iaid kjat 3 sngi ki HYC,   na Nongstoiñ shaduh Shillong",https://www.urupang.com/mynta-yn-iaid-kjat-3-sngi-ki-hyc-na-nongstoin-shaduh-shillong/
"Shillong, 21 Nailar:Ka Kashari Megha-laya High Court hynne ka sngi ka la ai jamin ia ki san ngut ki nongialam ka Hynniewtrep Youth Council (HYC) hadien ba ki la shah khot ha ka kashari halor ka jingkynnoh ba ki donkti ban pynkhein ia ka Kashari da kaba ialum ha ka por ba pynlong ia ka jingbishar ia ka mukot-duma u Bah Adelbert Nongrum uba kren pyrshah ia ka High Court ha ka por ba u long CEM ha u snem 2015.Ki nongialam ka HYC kiba ioh jamin ki kynthup ia u Adviser u Bah Anthony Kharbuli, u Vice President u Bah Donboklang Kharlyngdoh, u General Secretary u Bah Robert June Kharjahrin, u organizing secretary u Bah Nickson Dohling bad u Asst Organisig Secretary u Bah Issac Basawiamoit.Ia kane ka jingbishar ba la khlieh da u chief justice Dinesh Maheshwari, ka la ong ba katkum ka jingkyrpad jongki la sah ban pynlait da ka jamin da kaba soi ia ka jingiateh kaba kin hap siew T. 20,000 ha u Joint Registrar, High Court.”Ka la ong ruh ba kiba ioh jamin ki dei ban wan mih sha ka Kashari ha ki sngi ba shim bishar biang khlem kano kano ka jingpynthut.U nongiasaid jong ki, u K Paul u la iathuh ba ka iing bishar ka la buh sngi biang ia kane ka mukotduma ha ka 11 tarik Nailur ban wan.Ia kine la pynngat mukotduma ha ka Section 14 ka Contempt of Courts Act, 1971 katkum ka Article 215 ka riti synshar ka ri India.","Ai jamin noh ka High Court, ia  san ngut ki nongialam ka HYC",https://www.urupang.com/ai-jamin-noh-ka-high-court-ia-san-ngut-ki-nongialam-ka-hyc/
"Shillong, 21 Nailar:Hynriew ngut ki dkhot ka KSU ki la ioh jamin hynne ka sngi kiba shah kem halor ka jingkynnoh donkti ha ki kam runar. Kine kiba lait jamin kin sa ioh mih lashai ka sngi na phatok kiba ngat mukotduma ha Rynjah bad ka Sardar Police station.Kine ki ban ioh jamin ki kynthup ia u Alkwis Kharbani, u Regain Mawri, u Seiborlag Pakyntien, u Shanbok Kharmawphlang bad u Kynpham Marbaniang kiba ngat mukotduma ha MMPO bad kiwei ki kyndon IPC na Rynjah police station katba u Shanbor Lyngdoh u ngat mukotduma ha Sardar Police station.Ia kine ki dkhot ka KSU la pynlait jamin da kaba siew ia ka pisa mar T. 30 hajar marwei ryngkat ki kyndon ba la teh ba kim dei ban leh biang ia ki kam bad ruh ki dei ban leit mih haba donkam ka kashari ne ki pulit.Lah ban kdew kumba 26 ngut ki dkhot ka KSU ki la shah kem ha ka jingiakhih pyrshah ia ka jingshna ia ka lynti rel ha Byrnhihat, Ri-Bhoi kaba la sdang u bnai Jymmang mynta u snem.Kiwei pat ki bym pat lait ki don sha kiwei ki district kum sha Nongpoh.","Yn lait jamin 6 ngut ki dkhot  ka KSU, ba iakhih lynti rel",https://www.urupang.com/yn-lait-jamin-6-ngut-ki-dkhot-ka-ksu-ba-iakhih-lynti-rel/
"Shillong, 21 Nailar:Ka shnat samla jong ka KHNAM, ka la ia kynduh mynta ka sngi, ia U Chairman jong ka Meghalaya Public Service Commission (MPSC), ha kaba ki la iakren, na ka bynta ban ailad ia ki samla kiba don haduh 40snem, ba kin ia khun ia ki eksamin Meghalaya Civil Services, na kaba long 32 snem mynta.Ka MPSC, ka la pynbna, na ka bynta ban pynlong ia kitei ki eksamin, ha kaba la buh ia ka tarik ba khadduh, ha ka 31tarik Nailar 2017 bad ka rta, ba la ailad ka long 32snem ia ki Scheduled Tribe/Scheduled Caste bad 27snem ia ki kandidet paidbah.Ka KHNAM, ka pyni ba ha Assam, ka rta ka sdang naduh 21 snem haduh 38snem bad la pynjlan ia ki Scheduled Tribe/Scheduled Caste sha ka 43snem, ha Manipur na ka 21snem sha ka 30snem bad la pynjlan sha ka 40snem, ha Tripura, ka sdang na ka 21snem sha ka 40snem bad la pynjlan sha ka 45snem, ha Mizoram ka sdang na ka 21snem sha ka 35snem bad la pynjlan sha ka 40snem bad ha Meghalaya pat, ka sdang naduh 21snem bad haduh 27snem bad la pynjlan sha ka 32snem ka rta.U Chairman jong ka MPSC, u iathuh ba haduh mynta kam don kano kano ka jingpynbeit na ka liang jong ka sorkar bad u iathuh ba ka Commission, kan sa leh, ia kaba donkam, lada ka don ka jingbthah, na ka sorkar halor katei ka phang.Ka KHNAM, ka la iakynduh ia U Chief Secretery ban dawa, ba dei ban ai lad ia ki trai shnong, haduh ba kin da kot 40snem ka rta jongki bad katei ka seng, kan ia kynduh biang ia U Chief Secretery lashai ka sngi, na bynta katei hi ka phang.La ong shuh shuh, ba wat ia ki Central Civil Service, la ai lad haduh 37snem ka rta bad kumta ka jingai lad kaba tang 32snem ka long kaba duna than. La ong shuh ka kyrwoh na U bah Thomas Passah, ba ka jingplie ia ki Block bad kiwei ki ophis, ka la iaid shakhmat bad kumta ka donkam ia ki trai shnong, ba kin don ha kitei ki jaka trei bad la ong ruh ba ka KHNAM, kan ia kynduh lashai janmiet ban pynkhreh, ia kaei kaba kin jam shuh shuh nangne shakhmat.","Pynjlan rta 8snem, ia ki trai Jylla,  ha ki eksamin Civil Service: KHNAM",https://www.urupang.com/pynjlan-rta-8snem-ia-ki-trai-jylla-ha-ki-eksamin-civil-service-khnam/
"Nongstoiñ, 22 Nailar:Hadien ka jingiather kuli kaba shyrkhei ha pdeng ki pulit ka Chahlang Police Station bad ka kynhun kaikhlaw na Ri lum Garo ka GNLA, kaba la jia ha ka step jong ka 16 tarik mynta u bnai hapoh ka shnong Dimmut kaba don ha khappud bad ka East Garo Hills, na ka liang jong ki pulit naduh katei ka sngi haduh mynta ki dang iai bteng ban pynlong ia ka jingkhynra lehnoh ha ki bynta bapher bapher jong katei ka thain.Katkum ka khubor bala ioh lum na ki heh pulit jong ka District, la ong ba mynta ka sngi, ha ka por kumba 11.30 mynstep, ki pulit ka Chahlang, ki la ioh ia ka jingtip kaba tikna halor ka jingdon jong ki katto katne ki dkhot jong ka GNLA kiba shong rieh tngen ha kawei na ki jaka jong ka thain Riangdim bad ha ka khlaw Nengdawak bad mar ia ioh jingtip ki pulit ki la hiar bak bak sha katei ka jaka ban pynlong ia ka jingkhynra kaba jur ban lap ksai ia kitei ki ehrang jong ka GNLA.Shuh shuh ka khubor ka iathuh ruh ba ki ehrang ka GNLA, ki la phet krad noh na katei ka jaka bad ha katei ka jingleit khynra na ka liang jong ki pulit ka Chahlang, ki la ioh ruh ban kurup noh ia shibun bah ki tiar kiba la buhrieh bha da ka GNLA ha katei ka khlaw kiba kynthup ia kawei ka lieng lyer (Inflatable boat), 82 tylli ki kuli AK, lai tylli ki jaket iada (Life jackets) u wei u jingring dur ba her na suin (drone), ar tylli ki claymore mines container, kawei ka iing jain and bad kawei ka magazine.Ki pulit ka Chahlang ki dang pynjur ia ka jingkhynra bad thwet ia ki ehrang ka GNLA ha katei ka khlaw bad ka jingkhynra ka dang iai bteng haduh mynta ban lap dien ia kitei ki runar kiba leh ia shibun ki kam pyntriem ha katei ka thain.",Khynra ki pulit ia ka ktem  GNLA hajan Chahlang,https://www.urupang.com/khynra-ki-pulit-ia-ka-ktem-gnla-hajan-chahlang/
"Shillong,22 Nailar:Ha ka 26 tarik mynta u bnai ka Synjuk Ki Nongsynshar Shnong Upper Shillong kin pynlong jingialang paidbah ban pynshai paidbah halor ka jingkyntur pud ka MUDA sha ki thaiñ Upper Shillong. Haba ia kren bad u Rupang u General Secretary katei ka Synjuk u bah Gilbert Laloo u la ong ba katei ka jingialang kan long ha madan phutbol Umlyngka ha ka por 11 baje mynstep. Ha katei ka jingialang u la ong ba la khot lang ia u MLA ka Mylliem konstitwensi u bah R.V Lyngdoh kum u MLA jong ka thaiñ ,la khot ruh ia ka MDC jong ka Mylliem konstitwensi ka kong Teilinia Thangkhiew, la khot ia u CEM ka KHADC u bah Pynshngaiñ N Syiem, u Acting Syiem ka Hima Mylliem u Pa’iem Ricky Nelson Syiem, yn ia donlang ruh ki nongialam jong ka Synjuk Nongsynshar Shnong ka Bri u Hyniewtrep ha katei ka sngi.U bah Gilbert Laloo u la ong ba baroh kitei kiba ka Synjuk ka la khot ki la pynthikna ba kin poi sha katei ka jingialang lait noh u MLA ka Mylliem u bah R.V Lyngdoh u bym pat ai jingtip haduh mynta ruh. U la ong ba ha katei ka jingialang baroh ki shnong kiba hap ha ka thaiñ Upper Shillong naduh Lawsohtun shaduh Nongpyiur kin ia poi lut, nangta u la ong ba ki shnong na Shilliang Umkhen, na Mawlai ruh kin wan. La antad ba ka jingwan poi jong ki briew sha katei ka jingialang kan long da ki hajar ngut ha kaba utei u nongialam u la ong ba ki don ki shnong ki ban khang shnong ruh bad don pat kiba la jari shnong ba dei ban mih ar ngut shi ïng.Utei u nongialam ki Rangbah shnong ka thaiñ Upper Shillong u la ong ba katei ka jingialang ka dei beit thik ban pynshai sha ki paidba hhalor ka jingkyntur pud ka MUDA sha ki thaiñ Upper Shillong kaba la wanrah bun ki jingeh ia ki paidbah. “Ngi la don jingmut ban pynlong ia katei ka jingialang la kham mynshuwa hynrei namar ka jingbym ailad ka mariang la buh teng noh, ngi hap ban pynlong kloi noh mynta namar ngi salia ioh shah kynnoh ba leh politik, tang shu pynslem kan lap ba poi sa ka elekshon, kam don bynta eiei bad ka politik ka jingiakren kan long beit thik tang ka jingkyntur pud ka MUDA” ong u bah Gilbert ha ka jingiakren bad u Rupang da kaba bynrap ruh ba ha katei ka sngi yn shim ruh ia ka rai ban iaid shakhmat bad ka rai ka dei ka jong u paidbah la u kwah MUDA ne um kwah.Haba phai shaphang ka jingeh ba ki paidbah ka thaiñ Upper Shillong ki ia kynduh jingeh namar ka jingkyntur pud ka MUDA u bah Gilbert u la ong ba naduh Lummawbah, Lawsohtun, Umlyngka , 4 mer, 5 mer, Mawklot ter ter haduh ban da poi Nongpyiur ki paidbah ki la shu ia lynñiar. U la ong ba dang shen ka la don ka jingjia ha kaba kawei ka ing kaba la don mynta la 60 snem ka kwah ban buh mitar sa uwei pat bad haba la leit sha ka tnad MeECL la bthah pynban ba kin leit pyndep shuwa ia ki jingdonkam sha ka MUDA. U la ong ba shuwa ba katei ka jingeh ka long haduh ba shuwa ban rung ing ruh ki paidbah ki hap pan jingbit na ka MUDA, ban ring um sha ing ruh hap pan jingbit na ka MUDA, shuwa ban tan bording ruh hap ioh jingbit na ka MUDA. Dei halor katei ka bynta u la ong ba ka Synjuk ka la shim ia ka sienjam da kaba pynshai bad ia ka rai la ieh ha ka jingstad u paidbah ban shim ha katei ka sngi 26 tarik u nailar.Utei u nongialam ka Synjuk ki Nongsynshar Shnong ka Upper Shillong u la pynkynmaw ba ha ki sngi ba la dep ka Synjuk ka la dep ban ia kynduh ia u myntri ka sorkar jylla uba peit ia ka tnad pynroi sor u bah Ronnie V Lyngdoh uba dei ruh u MLA jong ka Mylliem konstitwensi hynrei katei ka jingiakren bad u bah Ronnie kam poi shaei shaei ruh, “Ka la shu kut tang ka jingiakren kam poi shano shano ruh, ngi iohi ba ha ki khyndiat sngi u bah Ronnie u la ong ba ka MUDa kam treikam ha Upper Shillong, hynrei balei pat ki paidbah ki ia kynduh jingeh kumne lada kam treikam” ong u bah Gilbert. U la pynkynmaw ruh ia ka jingkynthoh u bah Ronnie kaba u la ong ba ka Synjuk kam don hok ban tuklar ia ka jinghiar shuki jong u , halor kane u bah Gilbert u la ong “Kam dei ka jingdawa jong ka Synjuk ba u bah Ronnie un hiar shuki hynrei ka dei ka jingkren hi jong u ha kaba u la ong ba lada ka sorkar kam weng ia ka jingeh ki paidbah na ka jingkyntur pud ka MUDA un risaiñ noh, u kren hi ym dei ba ong ma ngi ka Synjuk” u la ong.","26 tarik, lum jingialang paidbah  ki Rangbah Shnong Upper Shillong",https://www.urupang.com/26-tarik-lum-jingialang-paidbah-ki-rangbah-shnong-upper-shillong/
"Shillong, 21 Nailar:Phra ngut ki dkhot ka KSU kiba la shah kem halor ka jingiakhih lynti rel ki lah ioh jamin noh mynta ka sngi na ka Ïingbishar Meghalaya High Court halor ka jingkynnoh donkti ha ki kam pyrshah aiñ. Kine kiba lait jamin ki la ioh ban leit noh dha la ïing mynta ka janmiet hadien ba la pyndep ia ki jingiateh.Kine kiba ioh jamin ki kynthup ia u Alkwis Kharbani, u Reagan Mawri, u Seiborlang Pakyntien, u Shanbok Kharmawphlang, u Allanlas Khyllait, u Eric Nongkynrih, u Samuel Lyngdoh, u Kynpham Marbaniang bad u Shanbor Lyngdoh kiba ngat mukotduma ha ka kyndon Meghalaya Maintainance of Public Order (MMPO) bad kiwei ki kyndon ka IPC bad uwei napdeng kine ki dkhot u dei u ba la ioh jamin kham ha shwa.Ia kine ki dkhot ka KSU la pynlait jamin da ka seng bad ki bahaïing jong ki, da kaba siew mar T. 30 hajar marwei ryngkat ki kyndon ba la teh ba kim dei ban leh biang ia ki kam pynkheiñ aiñ bad ba ki dei ban leit mih haba donkam ka kashari ne ki pulit.Nalor kine ka Ïingbishar ka lah ruh ban pyllait jamin ia kiwei pat ki dkhot ka KSU ba kynthup na Ri-Bhoi ryngkat ki kyndon.","Lait jamin 9 ngut ki KSU,  ba shah kem na ka lynti rel",https://www.urupang.com/lait-jamin-9-ngut-ki-ksu-ba-shah-kem-na-ka-lynti-rel/
"Shillong, 25 Nailar:Ka sorkar jylla ka la iakynduh jingeh kumno ban pynkhuid ia ka sor Shillong bad mynta ka kynti ka la phai khmat sha ki paidbah ban pan jingmut kumno bad kiei ki jingmut ba ki don ban pynkhuid ia ka sor Shillong khnang ba kan long kaba khuid bad kaba itynnad.U heh jong ka National Informatic Centre (NIC)u Bah T DKhar haba kren sha ki nongthoh khubor u la ong ba ia kane ka prokram la ai kyrteng ka Hackathon kaba la pynlait paidbah da u Chief Secretary ha ka 16 tarik mynta u bnai bad yn pynkut ha ka 11 tarik Nailur ban wan.Na ka bynta ki briew kiba phah ia ka jingai jingmut kaba biang tam, yn ai khusnam T. 50 hajar, ba ar T. 30 hajar bad balai T.15 hajar.U la ong ba ki jingeh ba kham kongsan ki long kum ka jingkhapngiah kali, ka jingbym don ki jaka ieng, ki jaka hiar bad kiew kali, ka jingduna ki jaka ban bret jaboh, nalor kiwei pat.U la ong ba ka jingthmu ka long ban wanrah ia ki paidbah ban iashim bynta ban wanrah ia ka sor Shillong kaba khuid bad kaba suba da ka jingai jingmut ba ki don ban pashat sha ka sorkar.Ia kane ka prokram la donkti lang ka tnad pynroi, ka municipal bad ka NIC.","Ban pynkhuid ia ka sor, pan  jingmut ka sorkar na ki paidbah",https://www.urupang.com/ban-pynkhuid-ia-ka-sor-pan-jingmut-ka-sorkar-na-ki-paidbah/
"Shillong, 22 Nailar:Ha ki khyndiat bnai ba la dep ka lyer jong ka People Democratic Front (PDF) ka la sawa jur ha kylleng ka ri Lum Khasi bad ki la don bun ngut ki riew saiñ pyrthei bad kumjuh ki MDC kiba la sdang ban noh mynsiem sha katei ka seng bad ki la don ruh bun ngut kiba la pynkhreh ban rung noh sha katei ka seng ban ia khun ha ka elekshon MLA 2018. Hynrei katba nangmih ki sngi ka lyer jong ka PDF ka la nang dait-thah bad bun ki MDC kiba la nang randien noh na katei ka seng.La pyrshang ban ia kren bad katto katne ngut ki riew saiñpyrthei kumjuh ruh ki katto katne ngut ki MDC kiba la shongshit PDF bha ha ki khyndiat bnai ba la dep ban wad jingtip lano kin rung noh sha katei ka seng saiñpyrthei kaba thymmai, hynrei bun na ki, ki bym pat lait ang bad kim pat nang jubab. Hynrei na ka jingiakren bad ki la sngewthuh ba ki dang ap ia u CEM ka KHADC u bah Pynshngaiñ N Syiem ba un ialam ia ki sha ka seng PDF. La pyrshang ban ia kren bad u bah Pynshngaiñ lyngba ka telephone hynrei u bah Pynshngaiñ u la ong ba um dei u PDF, “U bah Pynshngaiñ um dei u PDF” u la jubab.Lah ban kdew ba ha ki khyndiat bnai ba la dep ka seng saiñpyrthei kaba thymmai ka People’s Democratic Front ( PDF) ka la mih pyrthei bad kumba ka long mynta ka la don ki nongialam jong ka hynrei katkum ki tyllong khubor la ong ba ia ka kam nongialam ba pura jong katei ka seng shen yn sa leit ban shimti da u MLA ka Mawsynram uba la shah sospon na ka seng Congress u bah Pynshngaiñ N Syiem. Lah ruh ban kdew ba ha ki khyndiat bnai ba la dep u bah Pynshngaiñ u la kren sha ki nongthohkhubor ba un sa risaiñ noh na ka kam MLA ha u jylliew ne u naitung mynta u snem. La pyrshang ban ia kren bad u bah Pynshngaiñ lyngba ka telephone halor katei ka jingbyrngem risaiñ jong u hynrei u la ong ba ka dang slap palat ka bneng.",“U bah Pynshngaiñ um dei u  PDF” ong u bah Pynshngaiñ,https://www.urupang.com/u-bah-pynshngain-um-dei-u-pdf-ong-u-bah-pynshngain/
"Shillong, 25 Nailar:U President ka Ri-Bhoi Block Congress committee (RBCC) u Dr Celestine Lyngdoh u la ong ba ka daw ka jingpynwai noh ia ka Umroi Block Congress hapoh ka jingialam u MLA u Bah Ngaitlang Dhar ka dei halor ka nongrim ba u la kren bad ialap sha ki nongkyrshan ban nym iadon shuh bad ka party bad dei ban ia leit noh sha kawei pat.“Ki daw ki don shibun bah hynrei kaba kongsan ka dei namar ba u MLA u la ialap ia ki nongkyrshan jongu ba kin nym iai neh shuh bad ka Congress bad ki dei ban ia leit noh sha kawei ka pat”, la ong u Dr Lyngdoh haba iakren bad ki lad pathai khubor mynta ka sngi.U Dr Lyngdoh u la ong ba ka party ka la thung noh mynta da u Bah George Lyngdoh kum u President ka Umroi Block Congress.U President ka Ri-bhoi Congress u la kyntait ruh ba ka jingpynwai noh ia ka Congress hapoh Umroi ha ka jingialam u bah Ngaitlang kan don jingktah ia ka party da kaba kam ba ka Congress kam dei ka party kaba duna ki nongialam bad ka don shibun da kiwei pat.“Kam nym don kano kano ka jingktah ia ka party namar ba ngi don da kiwei pat ki nongialam kiba lah ban ialam ia ka party bad ki paidbah”, la ong u Dr Lyngdoh.Katkum ka jingong u Dr Lyngdoh, u MLA ka Umroi u Bah Ngaitlang u dei u nongkynshoit ia ki nongkyrshan ban phet noh na ka party ban nym iai neh bad dei ban phet noh sha kawei pat ka party.La kynnoh ba u Bah Ngaitlang lem bad u para jongu, u Bah Sniawbhalang Dhar bad u Bah Prestone Tynsong ki la pyrshang ban iamih noh na ka Congress da kaba phet sha kawei pat ka party shwa kane ka elekshon MLA ban wan.sWatla ki ju len ba kim don kum kata ka jingthmu hynrei ka khubor ka la her ba ki la lah ban leit noh sha ka NPP ne ka BJP.U Bah Tynsong bad u Bah Dhar ki la shah pynhap shuki dang shen ha u Myntri Rangbah u Mukul Sangma halor ka jingkynnoh ba ki thmu ban pynpait ia ka party.","Weng ia U Ma Ngait na Block  Umroi, jied ia U bah George",https://www.urupang.com/weng-ia-u-ma-ngait-na-block-umroi-jied-ia-u-bah-george/
"Shillong, 25 Nailar:Baroh kiba la shah khot sngewbha ha ka jingialang bah kaba la lum da ka Synjuk Ki Nongsynshar Shnong Upper Shillong, ki la pynthikna ba kin poi sha katei ka jingialang lait noh u MLA ka Mylliem u bah Ronnie V Lyngdoh uba dei ruh u myntri ka tnad pynroi sor, iathuh u General Secretary katei ka Synjuk u bah Gilbert Laloo. Ka jingialang ba la lum da ka Synjuk Ki nongsynshar Shnong Upper Shillong kan long lashai ka sngi ka 26 tarik u nailar ha madan phutbol Umlyngka bad ka dei ka jingialang pynshai paidbah halor ka jingkyntur pud ka MUDA. U bah Gilbert u la ong ba baroh ki jingpynkhreh ki la iaid beit iaid ryntih na bynta katei ka jingialang.Kham mynshuwa haba ia kren bad u Rupang u bah Gilbert u la ong ba la khot ia u CEM ka KHADC u bah Pynshngaiñ N Syiem, kong Teilinia Thangkhiew MDC ka Mylliem, la khot ruh ia u Acting Syiem ka Hima Mylliem u Pa’iem Ricky Nelson Syiem nalor ki nongialam ka Synjuk Ki Nongsynshar Shnong ka Bri u Hynniewtrep. Ki Rangbah shnong ka Upper Shillong ki la khot ruh ia u MLA ka Mylliem u bah Ronnie V Lyngdoh ban ia donlang ha katei ka jingialang kum u MLA jong katei ka thaiñ ym kum u myntri sorkar, hynrei u bah Gilbert u la ong ba ym pat ioh ktien eiei la un wan ne em katba kiwei pat ki la pynthikna ba kin wan.La kylli na u bah Gilbert la ki Sengbhalang ruh kin ia wan lang ne-em sha katei ka jingialang, u la ong ba kin don ki Sengbhalang ruh ki ban wan kumjuh ki nongialam shnong bapher bapher kiba la shah khot sngewbha na ki shnong kiba la shah ktah ha ka jingkyntur pud ka MUDA. Ha katei ka jingialang u la ong ba la bthah ba kan ym don kano kano ka jingpyrshah ia kiwei pat ki mat, hynrei kan long beit thik tang ka mat jingkyntur pud ka MUDA. La sngewthuh na ka jingiakren ba kin don ki jingrah plakad ban pynrem bad ban pyrshah ia ka jingkyntur pud ka MUDA.","Baroh ki la pynthikna, u  bah Ronnie um pat ai ktien",https://www.urupang.com/baroh-ki-la-pynthikna-u-bah-ronnie-um-pat-ai-ktien/
"Shillong, 25 Nailar:Hynnin ka janmiet, kawei ka briew ba kyrteng ka Nisha Rai ka la kha khyllung ba dang san bnai bad tang hadien shi kynta I la khlad noh ha Ganesh Das Hospital, Lawmali.Ynda la wan phai na hospital ki la leit tep ia I ha kawei ka jaka jong kiwei ki briew ha Umlyngka, ka dong Mawria bad ki khlem da tep bha bad ki shu khlong da kti bad tep ia I khyllung bad mynta ka step, I trai ka jaka, i la iohi ia khyndew ba don ba tih, I la leit peit bad I la lap bad iohi ia I khyllung ba sop jain lieh bad la pyntip sha ka shnong bad ka shnong ka la pyntip sha ki pulit bad ki pulit ki la ialam ia ka Rai sha civil hospital.Katkum ka jingtip na ka shnong, kine ki briew ki dei kiba dang shu wan na Assam dang shi bnai eiei mynta. Na ka liang u Rangbah shnong u Bah Thomas Mylliem Umlong, u la ong ba ka shnong kan hap ban bishar bha namar ba ka trai jong kane ka iing ba ai sah ia kitei ki dkhar kam shym la pyntip satia sha ka bor shnong.Na ka liang ki pulit, ka la ong ba kam dei ka jingjia ba ki pyniap ne kano kano kawei pat ka daw hynrei ka dei beit tang namar ba ki leit tep ha jaka ki briew shimet. Na ka liang ki pulit ki la aiti biang ia I khyllung hadien ba la dep leh post mortem ban tep bha ha ka jaka ba biang.","Ba tep khlem akor ia i  khyllung, sei biang ki pulit",https://www.urupang.com/ba-tep-khlem-akor-ia-i-khyllung-sei-biang-ki-pulit/
"Shillong, 25 Nailar:U myntri ka tnad pynroi sor ka jylla uba dei ruh u MLA jong ka Mylliem konstitwensi u bah Ronnie V Lyngdoh u la ong ba dei tang ha ka miej jingiakren kaba lah ban weng ia baroh ki jingeh ym da kaba ia lum paidbah, “Dei tang ha ka miej jingiakren lah ban weng ia ki jingeh ym da kaba ia lum paidbah” ong u bah Ronnie V Lyngdoh haba kynthoh halor ka jinglum jingialang paidbah ki Rangbah Shnong ka thaiñ Upper Shillong lashai ka sngi ka 26 tarik u nailar ha madan Umlyngka halor ka jingkyntur pud ka MUDA kaba ma u ruh u la shah khot sngewbha.Ha kaba ia dei bad katei ka jingialang kaba la lum da ki Rangbah Shnong ban shim rai la kin pdiang ne pyrshah ia ka MUDA Building Bye-Laws ha ki 12 tylli ki shnong ka Upper Shillong, u bah Ronnie u la ong ” Ka lynti kaba dei eh ka dei ban ia shong pyrkhat ha ka miej jingiakren, phin ym lah ban weng ia ka jingeh ha ka jingialum paidbah”.U la ong ba ka dei ia ki Rangbah Shnong ban lum paidbah haba ki kwah ban ioh ia ka sur u paidbah, “Hynrei ban weng pat ia ka jingeh ka dei tang ha ka jingiakren bad ki nongialam jong ki shnong kiba shah ktah bad hangta kan mih ka jubab” u la ong biang.Shuh shuh haba ia kren bad ki lad khubor u bah Ronnie u la ong “Ha kum katei ka jingialum kaba heh, kumno phin ioh ia ka jubab” u la ong. Halor ka jingkyntur pud ka MUDA sha ki thaiñ ka Upper Shillong u bah Ronnie u la ong ba kano kano ka aiñ ka dei kaba la shna ym ban pyndik ia u paidbah.U bah Ronnie u la ong biang “Ym don kiwei pat ki bynta ba ka MUDa ka pynwit ha ki thaiñ Upper Shillong lait noh tang ka jingpyntreikam ia ka Building Bye-Laws, ym don da kiwei pat ki bynta ba ka MUDA ne Municipal ka mushlia hynrei tang katei ka aiñ shna ïng hynrei lada ki paidbah kim kwah ngim pynbor ia ki” u la ong.","Ka MUDA kam mushlia ha kiwei, tang ka aiñ shna ïng: Ronnie",https://www.urupang.com/ka-muda-kam-mushlia-ha-kiwei-tang-ka-ain-shna-ing-ronnie/
"Shillong, 28 Nailar:Ka KHADC kam pat don rekod satia ia ki jait kam khaii ba ki dkhar hapoh u pud u sam jongka, hynrei ka don tang ka rekod katno ngut kiba la wan aplai license.Ia kane la iathuh da u General Secretary ka HYC u Bah Robertjune Kharjahrin hadien ba la iakynduh ia u CEM u Bah Pynshngain N Syiem mynta ka sngi.U Bah Kharjahrin u la ong ba ka KHADC ka la kam ba ka don kumba 3700 ngut ki dkhar bad na ka liang ka seng ka la dawa ba ka KHADC ka dei ban shna ka rekod ne ka data ban lum jingkhein ia baroh ki bar jylla kiba leh ia ki kam khaii jongki.“Ngi la dawa ba dei ban bishar ia baroh kine bad tang kiba biang ki kot ki sla dei ban ai trading license bad lada don ki jait kam khaii ba la leh u Khasi, kim dei shuh ban ai ha u dkhar ia ka license”, la ong u Bah Kharjahrin.Ha kane ka jingiakren na liang jong u CEM u la ai ka jingkular ia ki dkhot jong ka HYC ba ka Council kan sa leh ia kaba don kam bad mynta ka KHADC ka dang pyrkhreh ia ki kyrteng jong baroh ki trading license kiba la dep ban ai sha ki bar jylla. Ia kane ka kaiphot yn sa rah hapoh ka iing dorbar ka ban long ha u bnai Risaw mynta u snem.Ha kane ka jingiakren na ka liang jong ka HYC kala dawa na u CEM ba ka KHADC ka dei ban buh ia briew jong ka Council kiba dei na ka liang jong ka Enforcement habaroh ki District kiba hap hapoh ka jingpeit jong ka KHADC namar kumba ka long mynta kane ka tnad Enforcement ka don tang ha Shillong bad na Shillong la peit ia baroh ki District.Ha ka jingiakren ha kaba ia dei bad ka Labour License, na ka liang jong ka HYC kala ban jur ba ka KHADC ka dei ban pynkut noh ia ka jingaiwai sha ki riew shimet, haba ia dei bad kane na ka liangjong u CEM u la iathuh ia ki nongialam jong ka HYC ba ia kane ka bynta ka KHADC kan sa ia treilang bad ki shnong ki thaw ban khanglad ia ka jingwan tuid ki briew kiba na bar ban wan trei bylla.","Ym pat don rekod ka KHADC  ia ki jait kam khaii, ki bar jylla",https://www.urupang.com/ym-pat-don-rekod-ka-khadc-ia-ki-jait-kam-khaii-ki-bar-jylla/
"Jowai, 28 Nailar:Ym duna ia ka 300 ngut ki paid nongshong shnong ka shnong Mutong ha East Jaintia Hills ki la ia mih paidbah ban pyntrei ia ka lynti iaid kjat, ban poi sha ka Kshaid Moopun (Mawpun) da ka mynsien ka jingthrang ban pynlong ia katei ka jaka kum kawei na ki jaka jngoh kai pyrthei.“Ka Kam jngohkai pyrthei ka dei kawei na ki karkhana kaba heh tam ha ka pyrthei bad kaba lah ban kyntiew ia ka ioh ka kot jong ki nongshong shnong. Dei halor kane ka nongrim ba ngi kum ki nongshong shnong ngi la rai ban pynbha ia ka lynti ban poi sha katei ka kshaid ban pynsuk ia ki nongwan jngoh kai”, la ong u Rangbah Shnong ka shnong Mutong, u ma Helping Phawa uba dei ruh u MDC barim ka thain Tuber.Utei u Rangbah shnong u la ong, “Ha kane ka shnong Mutong bad ka thain San Shnong jong ngi, ym tang ka Kshaid Moopun, hynrei ngi don ka Twai Langdong, ka Sahksaw nalor ka Kshaid don nam ka ri Jaintia- kaba la tip kum ka Kshaid Rynji”, kaba la khring ia ki spah ngut ki nongwah jngoh kai pyrthei”.Ki Paidbah ha kane ka sngi Saitjain ki la ia mih paidbah ha ryngkat ki mohkhiew, ki lyngka kynthei bad shynrang ban trei ia ka footpath kaba jrong um duna ia ka 1 km.Ka Kshaid Moopun ka don ruh ka khana kaba sngewtynnad bad kadei ka jaka jngohkai kaba pynjah thait ia ki nongwan jngoh kai namar ka jingtynnad ki lum ki wah, ki khlaw ki bthap bad ki lah ban pynlut por ban shang kylleng haduh ban poi sha ka Kshaid Rynji kaba dei ruh ka kshaid kaba jrong tam ha Jaintia Hills.U Rangbah Shnong u la ong ba u Deputy Commissioner ka East Jaintia Hills, u ma Mahamsing Lhuid uba u ju tip lyngkot kum u ma MS Lhuid u la pynshlur ia ki halor kane ka kam ban pynbha ia katei ka jaka.“Na ka liang u DC u la kular ban iarap pisa ia ngi na ka skim jong ka District Rural Development Agency bad kumjuh na ka liang u BDO ruh u la pynshlur ia ngi ban trei ia kane ka kam lyngba ka skim MGNERGS”, la ong u Rangbah Shnong haba iakren bad une u nonglum khubor jong u Rupang.Kumba long mynta, ka jingtrei ka la sdang bad katkum ka rai ka Dorbar shnong ym plie paidbah ia ka ha ka 27 tarik da u DC jong ka East Jaintia Hills.Kum ban shu pynkynmaw ba ka East Jaintia Hills ka la shah pynjot lut ki lum ki wah ha ka rukom tih dewiong kaba pathar, hynrei katei ka thain San shnong kaba kynthup ia ka Pynthorsale, Mukhaialong, Mutong, ChamCham bad Lumshyrmit ki dang lah ban pynneh pynsah ia ka mariang bad ka jinglong jingman ki lum ki wah ki dang long shisha kiba itynnad haduh katta katta.Na ka liang u Rangbah Shnong, u la khot la wer ia kito ki riew ieid mariang bad ia baroh ban wan jngohkai ia kine ki jaka itynnad kiba don ha katei ka thain khnang ba kin ioh ban sakhi da la ki jong ki khmat.",Mih ka shnong Mutong ban shna lynti sha Kshaid ‘Moopun’,https://www.urupang.com/mih-ka-shnong-mutong-ban-shna-lynti-sha-kshaid-moopun/
"Nongstoiñ, 28 Nailar:Ka JAC Nongstoiñ Tourist Association mynta ka sngi, ka la shong ia ka jingialang na ka bynta ban ia pyrkhat halor ka jingwan kyntur jong ki Bos sawkhmut, jong ka sorkar ha ka thain Nongstoiñ hi baroh kawei kaba la ktah ia ka kamai ka kajih jong ki nong kamai kali hapoh ka thain kiba kynthup lut ia baroh ki seng jong ki nongniah kali.Ha katei ka jingialang da kawei ka jingmut ka JAC, ka la shim ia ka rai ba ha ka 31 tarik mynta u bnai kan leit syndon ban ai da ka dorkhas ha khmat u DC ka West Khasi Hills, ban pynpaw ka jingpyrshah ia ka jingwan kamai jong kitei ki Bos saw bad ban ai por ruh shi taiew bad lada ki bor ba dei peit kim lah ban leh ei ei na ka liang jong ka Synjuk kan sa pynbna da ki lad jingiakhih ban pynbor ia ki bor ba dei peit.Ka jingpyrshah jong ka JAC ia kitei ki Bos saw sorkar, ka dei namar ba kitei ki Bos saw ki shu wan kamai sahuh khlem ka jingsiew ia ka bai permit bad ia ka tax surok bad ym tang ba kitei ki Bos saw ki wan ban kamai na Nongstoiñ sha Shillong, hynrei ki la leit ruh ban rung sa sha ki bynta bapher bapher jong ka thain kum ha Langpih, Chahlang, Rambrai bad kiwei kiwei.U bah Sun Secretary ka Nongstoiñ Tourist Maxi Cab Driver & Owner Association, u la pynpaw ruh ba kiba bun ki trai kali bad ki nongniah kali kamai hapoh ka thain, ki la ai ia ka jingshakri ia ki paidbah ka thain naduh 20 snem mynshwa, ha ka por ba ka surok ka dang long kaba sniew haduh katta katta bad kiba dang iai bteng ruh haduh mynta mynne, ba la wan ka surok bah ar lain kaba bha bad ka jingwan kamai jong kitei ki Bos sawkhmut, ka la pynduh mynsiem noh khamtam ia kito ki samla khlem kam khlem jam kiba pyrshang ban ieng ha la ki jong ki kjat da kaba shim ia ka ram na Bank ban sei ia ki kali kamai ki jong ki.“Lada ka sorkar ka shah ba ki kali kamai kin teh noh na ki plate lieh ML01 bad ban nym donkam siew permit bad siew tax shuh ngi ruh ngi lah ban ban shim ia ka dor ba shim ki Bos saw bad ai jingshakri ia ki paidbah katkum kitei ki Bos” ong u Bah Sun, da kaba u la bynrap ruh ba ha ka jingshisha katkum ka kyrteng ba la thoh ha kitei ki Bos saw kaba la thoh Shillong Public Transport Service (SPTS), la sngewthuh ba ki dei ki kali ki ban ai ka jingshakri tang ha ki thain jong ka sor Shillong bad balei pat ki wan ban kyntur shaduh ki kyndong kynshrot jong ka thain Nongstoiñ.“Ka jingwan jong ki bos saw sorkar ka la ktah jur ia ka kamai kajih jong ngi, namar ba kiba bun na ngi ki nongniah kali kamai ngi don la ki jong ki jong ki lain ha kaba ki paidbah ki ju wan ban shong kali na ki jaka ieng lain (Stand) hynrei naduh bala don ki nos saw ki paidbah kim wan shu sha ki jaka ieng kali jong ngi bad ngi la hap ban shi ieng ap briew baroh baroh shi sngi” ong u wei na ki nongniah kali ka thain Langpih.Khatduh eh na ka liang jong ki nongialam jong ka JAC ki la kyntu ruh ia ki para dkhot bad kumjuh ia ki Association bapher bapher hapoh ka lama jong ka Synjuk ba kim dei ban leh shong shit lane ban kren khor ia ki nongniah jong kitei ki bos, namar ba ka synjuk ka pyrshah da ka lynti kaba jai jai bad da ka lynti kaba dei.","Pyrshah ki kali kamai, ba rung  ki bos sawkhmut ha Nongstoiñ",https://www.urupang.com/pyrshah-ki-kali-kamai-ba-rung-ki-bos-sawkhmut-ha-nongstoin/
"Shillong, 28 Nailar:Ka seng Congress ha Shella konstitwensi haduh mynta ka kynjah jar jar bad kam pat ioh kyrtong ban pynieng ha u 2018. Kumba ka long haduh mynta ym pat don kyrtong na ka seng Congress ki ban iaid shakhmat ban ia kynduh paidbah kum ka jingpynkhreh elekshon 2018 bad haduh mynta kiba dang iaid ha katei ka konstitwensi ki long u MLA ba mynta u Dr.Donkupar Roy, u bah Jropsing Nongkhlaw na ka seng BJP, u kyrtong shimet bah Wellborn Bynnud bad ka don ruh ka jingpynsawa ia ka kyrteng u bah Leston Wanswett na ki nongkyrshan jong u, ym pat don ki kyrtong kiba paw kyrteng na ka seng Congress.Kham mynshuwa ka Congress ka la pynsawa ia ka kyrteng jong u bah Leston Wanswett, hynrei kham hadien la ioh jingtip ba u bah Leston u la leit ia kynduh ia ki nongialam ka BJP bad ka la don ruh ka jingpyrshang jong u ban rung seng lada pynthikna ia ka tiket. Ha kum kane ka por ba ka seng Congress kam ioh kyrtong na Shella konstitwensi u nongthohkhubor u la ioh ban ia kren bad uwei na ki nongialam katei ka seng u bah Pynthymmaibor Chyne uba ju ia khun ia ka elekshon MDC na Shella na ka seng Congress.Ha katei ka jingiakynduh bad u bah Pynthymmai la kylli na u hato la u don jingmut ne-em ban ia khun ha ka elekshon 2018 ne ka la don ne-em ka jingtyrwa na ka seng Congress ia ka kyrteng jong u. U bah Pynthymmai u la ong ba um don jingmut ban ia khun ha ka elekshon 2018 bad u la pynthikna ruh ba un ym ia khun sati aha u 2018 hynrei u la ong ruh ba kam mut pat ba u la shongthait na ka kam Politik, “Kam mut ba nga la shongthait noh na ka kam politik hynrei nga kren ia u 2018” u la ong.",Kynjah ka Congress ha Shella,https://www.urupang.com/kynjah-ka-congress-ha-shella/
"Shillong, 28 Nailar:Hadien ka jingiamut dur bun bnai, mynta ka la paw ba shi dorjon ki MDC ka Khasi Hills Autonomous District Council (PDF) kin sa leit iasoh bad ka seng sain pyrthei thymmai ka People Democratic Front (PDF) ha ka 30 tarik Nailar.U nongthoh khubor u la ioh ban iakren bad ki katto katne ki MDC, kiba dei ruh ki Executive Member ha kane ka PDF kaba synshar ha KHADC, ki la kubur ba ki 12 ngut ki MDC kiba don ha ka KHADC ba bat ia ka bor synshar mynta kin pynbna paidbah ia ka jingleit iasoh jongki bad kane ka seng sain pyrthei lashi sngi shi bynta ban pynkhreh ia ka elekshon MLA kaban sa wan.La iathuh ba u Bah Pynshngain N Syiem uba long u CEM ka KHADC ba mynta un sa shimti ia kam kum u nongialam ha ki bnai ban wan hadien ba u la dep risain ia ka jinglong MLA.Katkum ka khubor, u Bah Pynshngain u lah ban risain noh ia ka kam MLA jongu, ha u bnai ban wan ban plie lad ia u ban shimti pat ia ka kam nongialam jong kane ka seng thymmai.U MDC ka Mawkynrew u Bah Banteidor Lyngdoh haba iakren mynta ka sngi, u la kubur ba ki 12 ngut ki MDC kin rung sha ka PDF ha kane ka sngi Balang bad ka nongrim ka long ba ki paidbah ki la kwah ia ka jingkylla hadien ba ki la ngiah ia ki party kiba la shu heh tang ki nia khlem kano kano ka jinglerkam.“Ngi iohi ba ka PDF ka dei ka party kaba dang khuid dang thymmai bad ki paidbah ki dang don ka jingshaniah ba kan ialam ia ka ri bad ka jaitbynriew”, la ong u Bah Banteidor.U la ong ba kiba bun ki mat ba ka KHADC ka la shim ban iasaid na ka bynta u paidbah katba kiwei ki party kim patiaw eiei.Kumjuh u Bah Ban James Basaiawmoit u la ong ba ki bun ki seng ki la mih la jah, hynrei kata kam shong ha kano kano ka party namar ba kaba kongsan ka shong ha u briew kumno u ialam ia ka party. U la ong ba lada ki paidbah ki ailad ia ka PDF ba kan jop bun ngut ha iing dorbar kan sa lah ban wanrah ia ka jingangnud jong ki paidbah namar ba lada khlem ka kynhun ym lah ban leh eiei.Ki 12 ngut ki MDC kiba kyrshan ia ka People Democratic Forum (PDF) kiban rung noh sha ka People Democratic Front (PDF) ki kynthup ia u Bah H. S. Shylla na Nongkrem, Bah Banteidor Lyngdoh na Mawkynrew, Bah L. G. Nongsiej na Nongstoin, Bah Morningstar Mawsor na Mawshynrut, Bah James B Basaiawmoit na Mawkhar, Bah James Sylliang na Mawhati, Kong Grace Kharpuri na Nongshken, Bah Latiplang Kharkongor na Nongthymmai, Bah Hadrian Lyngdoh na Mawkyrwat, Bah Blanding Warjri na Mawthadraishan, Bah Albinus Lyngdoh na Umroi bad Bah Victor Rani na Jirang.","“Ki paidbah ki la jlep ia  kiwei, ki phai sha ka PDF”",https://www.urupang.com/ki-paidbah-ki-la-jlep-ia-kiwei-ki-phai-sha-ka-pdf/
"Shillong, 1 Nailur:Ka seng Association of Democracy and Empowerment (ADE), ha ka kyrwoh khubor mynta ka sngi, ka kynnoh ba ki kolej pule doktor ka Assam, ki kyntait ban ai jaka pule ia ki samla kiba na ka Jylla Meghalaya, khlem kino kino ki daw kiba biang. Kitei ki dei ki samla, kiba la jied na ka bhah jong ka North Eastern Council (NEC), ong shuh ka khubor.Katei ka seng, ka iathuh ba ka sorkar Assam, ka la pynduh noh ia 13tylli ki bhah pule, kiba dei ban ai sha ka Meghalaya, lyngba ka jingjied jong ka NEC bad nangta sa ka bhah, kaba dei na ka sorkar India, kaba la pynhiar na ka 15 tylli sha ka hynriew tylli.Ka seng ADE, ka pyrshah jur ia katei ka jingleh niewbein jong ka sorkar Assam ia ki samla pule ka Jylla bad ka dawa na ka tnat ka koit ka khiah, ba kan pynbeit noh mar mar ia katei ka kam, namar ba ym don wat uwei u samla pule, uba la ai jaka pule ha kaei ka Jylla, ong ka kyrwoh na U Dalseng Bira Ch Momin, President ADE, Tura.","Kyntait ki kolej Assam, ban ai  pule doktor ia ki samla na Jylla",https://www.urupang.com/kyntait-ki-kolej-assam-ban-ai-pule-doktor-ia-ki-samla-na-jylla/
"Nongstoiñ, 01 Nailur:Hadien 2 sngi jong ka jingiai buddien jong ka Dorbar shnong Tiehsaw ban wad ia ka kmie jong i khyllung i ba la shah bret ha kawei na ki jaka jong ka Dong Pengthlen; ki nongshong shnong jong ka Tiehsaw, mynta ka step ha ka por kumba 11 baje ei ei, ki la lap noh ia ka kmie kaba kha ia i tei I khyllung.Ka tyllong khubor na ki heh pulit jong ka District ka ong ruh ba ia katei ka kmie la tip kyrteng kum ka kong Shantidaris Khardewsaw 23 snem, kaba dei ruh na ka shnong Sohshynrut kaba don ha ka thain Rambrai West Khasi Hills District bad ia i khyllung la lah ban pynthikna ba I dei I khun kynthei.Shuh shuh ka tyllong khubor ka iathuh ruh ba katei ka longkmie ka dei kaba shu wan trei bylla ha kawei ka iing briew kiba na ka shong Tiehsaw bad hadien ba ki trai Iing ki la i pher ia ka rukom leh jong katei ka longkmie, ka la pynlong ruh ia ki ba kin suba jur bad pyrshang ruh ban tohkit bniah bad hadien pat kila pyntip noh sha ki bor pyniaid shnong jong ka shnong Tiehsaw.Na ka liang jong ka Dorbar Shnong Tiehsaw hadien ba ka la pyndep ia ki ain shnong, ki la aiti noh ia katei ka longkmie sha ki pulit ka Nongstoiñ Police Station ban leh bad pyndep ka ki jingdonkam baroh ha kaba na ka liang jong ki pulit ki la dep ban register case ia katei ka longkmie katkum ka kyndon 318 IPC bad hadien bad hadien katto katne por ba la don ha kti jong ki pulit katei ka longkmie ka la lait jamin noh.Kum ban shu pynkynmaw ba ia ka met jong i tei i khyllung la lap ha ka janmiet jong ka sngi Balang mynta ka taiew da ki nongshong shnong ka shnong Tiehsaw bad mynta na ka liang jong ki pulit ka Nongstoiñ Police Station ki dang pynlong ia ka jingthwet ia u shynrang khnang ban lap ia ki jingshisha baroh kaba wanrah ban poi shaduh u tei u pud.","Lap ia ka kmie, ba bret  khyllung ha shnong Tiehsaw",https://www.urupang.com/lap-ia-ka-kmie-ba-bret-khyllung-ha-shnong-tiehsaw/
"Shillong, 01 Nailur:Ym donkam eksa-min, ym donkam iathuh, tang shu peit da ki khmat, la ithuh bad tip ia ka jingpang bad kane ka la don ka sap kyrpang ha ka Kong Jngetsi Kharshandi kaba na shnong Kiem, kaba jngai kumba 5 km na Mawphlang, ka East Khasi Hills District.Ka Kong Jnget ka dei ka nongsumar Khasi kaba la ju sumar bad lah ban pynkoit bun ki nongpang ia ki jingpang ba bun jait.Ha ka jingiakynduh bad ki nongthoh khubor mynta ka sngi, ka la iathuh ba ka la ju sumar ia ki briew ba pang naduh ba kham khynnah bad ka la sdang ban mih shabar haba wan khot ki briew naduh u snem 2002.“Nga la ithuh bad tip ia ka jingpang tang shu peit da ka khmat. Ym donkam ban eksamin, ban iathuh”, la ong ka Kong Jnget.Haba kylli kum ka lah ban tip ia ki briew ba ki pang aiu tang da kaba shu peit da ka khmat, ka la ong ba kam tip hynrei ka don hi ka bor maian ha ka kaba lah ban tip bad ban ithuh ia ki briew ba ki don kano ka jait ki jingpang.“Ngam lah ban ong kumno nga tip bad ithuh ia ka jingpang jong u briew ne ka briew hynrei nga tip hi na ka jingtip ba nga lah bym sngew lah ban batai”, ka la ong.Ka la iathuh ba ka ai dawai Khasi bad ia ki dawai ruh la shu shna hi na ki kynbat ba la ioh na khlaw na btap bad ka shet bad sain ia ki.“Nga shet nga sain hi ia ki dawai ha iing da ki kynbat ba nga ioh na ka khlaw na btap’, ka la ong.Ka la ong ba ka jingsumar ia I khyllung ka long kaba donkam ia ka jingiatreilang ruh u longkpa. “U kpa ruh u dei ban wan shakhmat ban iashim bynta ha kaba sumar ia I khun”, ka la ong.Ka la buh jingkylli ruh la ka tnad Integrated Child Development Services (ICDS), ka la ju pynlong ne em ia ka jingjurip bad jingshim jingkheiñ ia ki khynnah ka jylla. .“Hato ka dei tang ka prokram na ka bynta ban sam jingbam, ban sam tiar lane ka don kano kano ka jingmih kaba bha ha kaba iadei bad ka jingshakri ia ka ICDS ia ki khyllung?”, ka la ong.Ka la kdew ba lada don ki jingduna, ka don em ka jingpynbeit ia kita bad ka tnad ka dei ban peit bha ia kane ka bynta ba kongsan khnang ban pynlong ia ka prokram kaba jop.","‘Peit da ki khmat, lah tip ia  ka jingpang’, ong kong Jnget",https://www.urupang.com/peit-da-ki-khmat-lah-tip-ia-ka-jingpang-ong-kong-jnget/
"Shillong, 01 Nailur:Ka jingmih ka seng sain pyrthei, People Democratic Party (PDF) ka la long tang ka jingpynpharia shuh shuh ia ki vote jong ki Khasi bad Jaintia bad kan nym pyntlot ia ki seng riewlum ha ka jylla.Ia kane la pynsngew da u nongialam ka KHNAM u Bah Batkupar Wahlang uba dei ruh u General Secretary ka seng, haba twad jingmut halor kumno u sngew, haba iakren bad u nongthoh khubor mynta ka sngi.“Ka PDF ka dei ka seng ki la thaw da ki briew kiba phet seng na kiwei ki party bad ka jingmut ka PDF ruh ka mut ‘Phetwir Democratic Front”, la ong u Bah Batkupar.U la ong ba ki 12 ngut ki MDC bad u nongialam jongka, u Bah Pynshngain N Syiem ki dei kiba la phetwir na kiwei ki party kum na Congress, HSPDP, UDP bad na ka KHNAM.“Ka jingmih ka PDF kan ktah hi ia ki, ym ia kiwei ki party. U la buh jingkylli, shaei ka mat ka MUDA, VAB bad ki AD Rules ba ki la lah ban pyndep. Kine ki khlem poi shaei shaei ruh”, la ong u nongialam ka KHNAM.Katkum ka jingong u nongialam ka KHNAM, kine ki MDC kiba iathaw ia ka PDF ki dei ki riew shim kabu, namar ba ki phet na kawei ka seng sha kawei pat na ka bynta ka jingthmu jingmyntoi shimet.U la kynthah ruh ia u Bah James Ban Basaiawmoit uba jop na ka KHNAM bad u la phet ynda la jop, bad kane ka long thik kum ki khun jynrein.U Bah Batkupar u la ong ba ka la dei ka por ia baroh ki seng riewlum ba kin sngewbha ban iatylli noh tang hapoh kawei ka seng ha u 2022 ban pyniatylli ia ka jaitbynriew, namar ba lada ki dang iapait iapra, ka jingioh nong kan long ia kiwei pat ki party heh.”Ka jingmih bun ki seng riewlum ka pyntlot hi ia ki haba peit ia ka rekod naduh mynshwa”, la ong u Bah Wahlang.Lah ban kdew 12 ngut ki MDC kiba rung sha ka People Democratic Front (PDF) ki kynthup ia u Bah H. S. Shylla na Nongkrem, Bah Banteidor Lyngdoh na Mawkynrew, Bah L. G. Nongsiej na Nongstoin, Bah Morningstar Mawsor na Mawshynrut, Bah James B Basaiawmoit na Mawkhar, Bah James Sylliang na Mawhati, Kong Grace Kharpuri na Nongshken, Bah Latiplang Kharkongor na Nongthymmai, Bah Hadrian Lyngdoh na Mawkyrwat, Bah Blanding Warjri na Mawthadraishan, Bah Albinus Lyngdoh na Umroi bad Bah Victor Rani na Jirang ki la rung sha ka PDF ha kane ka sngi Balang ba la dep.","Ka PDF mut ka ‘Phetwir Demo- cratic Front’, ong ka KHNAM",https://www.urupang.com/ka-pdf-mut-ka-phetwir-demo-cratic-front-ong-ka-khnam/
"Nongpoh, 01 Nailur:Ka jingiasoi kyrteng paidbah halor ka jingdawa ban pynkynriah kam noh ia u Superintendent of Police ka Ri Bhoi, u Ramesh Singh bad ia u Deputy Commissioner, u CP Gotmare, ka la iaid shaid shaid ha kylleng ki bynta jong ka Distrik, ha kaba da ki spah ngut ki briew kiba kynthup lang bad ki rangbah shnong ki la iasnohktilang ha kane ka jingiasoi paidbah ban dawa pynkynriah kam noh ia kitei ki arngut ki heh ka District.Lah ruh ban pynkynmaw hangne, dang shen ka la don ka jingialang paidbah ha Nongpoh bad ha katei ka jingialang la waniashimbynta ruh da arngut ki MDC kiba kynthup ia ka Kong Rona Khymdeit bad u Bah Donkupar Sumer, nalor kitei ki nongmihkhmat la wan iashnongkti lang ruh da ki nongialam sengbhalang kiba kynthup ia ka Federation of Khasi Jaintia & Garo People, Hynniewtrep Youth Council, Hynniewtrep National Youth Front, Ri Bhoi Students Union, Sumo Association, ki rangbah shnong lem bad ki longkmie longkpa na ka dong Ri Bhoi hi baroh kawei.Ha katei ka jingialang kaba la long ha Nongpoh, hapdeng ka jingiatai uwei hadien uwei pat haba iadei bad ka jinglong jingman ka shongsuk shongsain ha ka Distrik, hynrei ha kaba kut ki la shim ia ka rai ban dawa na ka sorkar ba ka dei ban pynkynriah kam noh ia ki arngut ki heh ka Distrik bad kata ka long ia u DC bad SP.Haba iadei bad kane ka Signature Campaign, ka Kong Magret Rymbai, kaba dei ruh kawei na ki nongialam jong katei ka Komiti, ka la iathuh ba ia kane ka jing ia si kyrteng, la rai ban sdang naduh katei hi ka sngi kaba la pynlong ia ka jingialang paidbah ha Nongpoh.Namarkata, hadien ba ngi la dep ban ioh lut ia baroh ka jingsoi na ki riew rangbah bad khamtam eh na ki paidbah nongshong shnong kiba don ia ka jingsngewkhia halor ka jinglong jingman ha ka Distrik, kumta ia kane ngin sap hah sha u Myntri Rangbah ka jylla, u Mukul Sangma, na ka bynta ban dawa weng mardor ia kine ki arngut ki khlieh ha ka Distrik.","Dawa pynkynriah ia u DC, SP  Ri Bhoi, da kaba soi kyrteng",https://www.urupang.com/dawa-pynkynriah-ia-u-dc-sp-ri-bhoi-da-kaba-soi-kyrteng/
"Shillong,1 Nailur:Ka dak ka jingphet seng Congress u MLA ka Pynursla konstitwensi u bah Prestone Tynsong ka la nang paw pyrthei mynta bad katei ka dei lyngba ka jingleit kyrshan PDF u MDC ka Lyngkyrdem konstitwensi u bah Jansing Tynsong u MDC jong ka seng Congress. U bah Jansing u la leit ban kyrshan ia ka PDF mynta ka sngi.Haba ia kren bad u Rupang u bah Jansing u la ong ba katei ka jingleit kyrshan jong u ka dei ka jingsngewthuh shimet jong u hi, “Nga leit kyrshan da ka jingsngewthuh shimet jong nga hi, kam dei pat ba nga mih na ka Party, nga leit kyrshan ban wanrah ia ka EC kaba skhem ha KHADC” u la ong. U bah Jan u la ong ba haduh mynta u dang dei u MDC jong ka seng Congress. Katkum ki kyndon ba ka seng Congress ka ju leh ia kiba pyrshah seng, la sngewthuh ruh ba khlem pep ia u bah Jan katei ka seng kan pynshitom, haba kylli halor kane u la ong “Ka shong ha ka jingsngew dei ka Party aiu kan leh”.La kylli biang hato u la dep ia kren ne-em bad u MLA bah Prestone Tynsong halor katei ka jingpyrshah seng jong u, u ba hJan u la ong, “Nga khlem ia syllok ne khlem ia phylliew jingmut eiei hynrei nga shu pyntip ba nga leit kyrshan noh ia ka PDF, u MLA ruh u khlem ong eiei” ong biang u bah Jan. Da ka jingleit kyrshan u bah Jansing ka EC jong ka PDF ka la nangskhem shuh shuh mynta.","Leit kyrshan PDF, sa  uwei U MDC Congress",https://www.urupang.com/leit-kyrshan-pdf-sa-uwei-u-mdc-congress/
"Shillong, 03 Nailur:Ki nonghikai hapoh ka lama ka Meghalaya SSA School Association (MSSASA) ki la kynnoh ba kane ka sorkar ka dei ka bym ler tam kaba thaw khana ha ka jylla namar ba kam don kawei ruh ba ka la jop khamtam ha ka pule puthi.Haba kren ia ka jingrakhe ia ka sngi ki nonghikai, kaban long ha ka 5 tarik, u President ka MSSASA, u Bah President Aristotle C. Rymbai u la ong ba kane ka sngi ka dei ka kabu ban burom ia ki kynthei bad ki shynrang kiba ai mynsiem ia ki khynnah ban sain dur ia ka lawei jongki.Haba pynlait khubor, u Bah Rymbai u la ong ba ka sorkar ka la ju niew tag ia ki kam jong ki nonghikai ha kum kane ka sngi hynrei kaba sngewsih ka long ba ki nonghikai ha ki hap ban mih sha madan ban iakhun ia ki hok jongki.U la ong ba ka sorkar ka la dei ban kyndit bynriew noh ban peit ia ki jingeh jong ki nonghikai da kaba thaw ia ka Education policy kaba larkam.U la ong ba ka MSSASA ka la shim ia ka jingpyrta jongka ha kane ka sngi jong ki nonghikai, “Ieng ia ki nonghikai’ kaba mut ban kyrshan ia ki nonghikai ha ki kam jongki ban iada bad ban pynioh ia ki hok jongki.","Kane ka sorkar ka  bym ler tam, ong ki SSA",https://www.urupang.com/kane-ka-sorkar-ka-bym-ler-tam-ong-ki-ssa/
"Shillong, 3 Nailur:U bah HDR Lyngdoh MLA ka Sohiong u la pyniasyriem ia ki nongkren pyrshah ia u kum ki ksew kiba wiar ia ki masi bam phlang, “Ki long kum kito ki ksew kiba wiar ia ki masi bam phlang, u ksew um ju bam phlang hynrei u dang bishni pat lada ki masi ki bam phlang” ong u bah HDr Lyngdoh ha ka jingialang pynkup burom ia ki samla pule kiba pass bha ha ka jingialang kaba la long ha Them Rangshken ha ka sngi saitjaiñ jong ka taiew.U bah HDR u la ong ba ki don kiba leit pynshoi sha ki paidbah ba haba wan jingiarap ma u kim dei ban treh. “Nga lyngngoh balei ki peit khmat ia ki kam kiba kiwei ki trei haba ialade kim lah ban trei” u la ong biang.U bah HDR Lyngdoh u la ong ba shuwa ba un long u nongmihkhmat jong ka Sohiong, katei ka konstitwensi ka long kum kato ka pynthor kaba sboh, hynrei kaba la shu ieh shrah khlem don nongrep khlem don nongsumar bad u la ong ba dei tad hadien ka jinglong MLA jong u ba ki kam pynroi ki la tuid sha katei ka konstitwensi, “Ym tang ha Sohiong ba nga la pynpoi ia ka roi ka par hynrei wat ha ka jylla ruh baroh kawei, ha ka por ba nga bat kum u myntri ka tnad PWD nga la wanrah ia ki By-Pass ha ka jylla kaba da ki klur tyngka” u la ong. Halor ka jingkwah ki seng riewlum ban pynrem ia u, u bah HDR u la ong “Ki briew ki kwah, ka rai pat ka shong ha u Blei, ngi ki Kristan ngi ngeit kumta, u paidbah u iohi hi ia ki kam kiba nga la leh, nga la aiti lut met bad mynsiem ban shakri ia ki paidbah” u la ong.Ha katei ka sngi, ka Congress Rangshken Area ka la ai khusnam ia ki samla pule jong katei ka thaiñ kiba la pass bha ha snem 2017 ha ki kyrdan bapher bapher naduh ka SSCL, HSSLC, Degree, Master Degree bad kiwei pat. Ha shuwa ba nsam khusnam u bah HDR u la plie ia ka ophis jong ka Congress ha Rangshken.Ha kane ka jingialang nalor u Bah HDR Lyngdoh la ia don lang da u MDC u Bah Lamphrang Blah, ki nongkitkam ka Sohiong Block Congress Committee ba kynthup ia u Bah Phrang Kharpran uba dei u President, u Bah A Sun uba dei u President ka Synjuk ki Rangbah Shnong, u Bah S Mawlong uba dei u President ka Diengiei Dorbar Area, u Bah R Kharkrang, u Bah D Kharphuli, u Bah B Nongbri, u Bah K Kharphuli uba la pyniaid ia ka jingialang, u Bah P Langstieh uba dei u Secretary bad u Bah S Kharngi uba dei u President ka Rangshken Area Congress Circle ,ki nongkitkam ka Congress na ka liang ki longkmie, ki khynnah skul bad ki samla pule, ki paidbah na ki shnong ba marjan ka Rangshken bad kiwei kiwei.","U ksew um ju bam phlang, hynrei  u bishni ia ki masi bam phlang: HDR",https://www.urupang.com/u-ksew-um-ju-bam-phlang-hynrei-u-bishni-ia-ki-masi-bam-phlang-hdr/
"Jowai, 3 Nailur:Hadien ba la mih ka kynrum kynram hapdeng ki paidbah nongshong shnong bad ki nongpyniaid ia ka skim bylla shispah sngi, na ka liang u Deputy Commissioner u la khot ban pynlong da ka public hearing ha katei ka shnong ha ka 6 tarik une u bnai ha iing Community hall ka dorbar shnong.Halor kane, ka FKJGP ka seng kaba la ujor sha u DC ha ryngkat ki katto katne ki paidbah nongshong shnong hadien ba ki la ioh ia ki jubab RTI na ophis ka BDO Thadlaskein, ka la kyntu ia ki paidbah ba kin poi sha katei ka public hearing khnang ba katei ka kynrum kynram kan shai paidbah.Ka kynrum kynram ka la mih ha katei ka shnong hadien ba la mih ka RTI report bad kumjuh ruh hadien ba ka kynhun ki nongshong shnong ki la ujor pyrshah ia ka jingbym ioh bainong bad kumjuh ka jingioh bainong ki katto katne palat ban ia kaba ki dei ban ioh.Kane ka la paw shai kdar lyngba kawei ka jobcard holder kaba la trei tang 28 sngi hynrei ka bai nong ka la rung pat sha ka bank Account jong ka palat 24 hajar tyngka.Na ka liang u Rangbah Shnong u ma SS Langi u la kyntait ba ka la don ka jingpyndonkam bakla bad leh shilliang ha kaba pyntrei ia katei skim hynrei kine kiei kiei baroh kin paw shai ha kane ka Public hearing.","Wer ka FKJGP, ban poi sha  ka jing pynsngew paidbah",https://www.urupang.com/wer-ka-fkjgp-ban-poi-sha-ka-jing-pynsngew-paidbah/
"Shillong, 03 Nailur:Ki nongialam na kane ka jylla Meghalaya kila shah khot ha ki nongialam ka BJP sha Delhi ban iakren ban pynkhreh ia ka elekshon MLA kaban sa wan ha kane ka jylla.Kine ki dkhot jong ka State Core Committee BJP Meghalaya ki kynthup ia u President Bah Shibun Lyngdoh, u Vice President u Edmund Sangma, u General Secretary Bah Bashailang Khongwir, u Treasurer u Sarwan Jhunjhunwala bad ka Executive Member Ka Kong Bianca Kyndiah.Kine kin mih lashai ka sngi sha Delhi ban iakynduh ia u National President u Amit Shah, u National General Secretary u Ram Madhav, u Chairman ka NEDA u Himanta Biswa Sharma bad u Nalin Kohli ban iakren na ka bynta ban pynkhreh ia ka elekshon ha kane ka jylla.","Her Delhi ki nongialam ka BJP,  ban pynkhreh ia ka elekshon ’18",https://www.urupang.com/her-delhi-ki-nongialam-ka-bjp-ban-pynkhreh-ia-ka-elekshon-18/
"Shillong, 3 Nailur:Ki samla pule na ki kolej bapher bapher na kane ka jylla ki dang sahkut haduh mynta ha nongbah Delhi naba ym ioh Rel ban wan phai ïng. Kitei ki samla kiba don 12 ngut, 5 ngut shynrang bad 7 ngut kynthei bad kawei pat ka nongialam jong ki kaba dei ka nonghikai jong ka Kolej na Jowai ( ANO) ki la mih na Shillong naduh ka 4 tarik u nailar 2017 bad ki la leit sha Jammu and Kashmir. Na Jammu and Kashmir ki la leit sha nongbah Delhi bad hangtei ki la sah miet ha ka Republic Day Camp kaba la pynkhreh ia ki NCC. Katei ka jingleit jong ki ka dei kaba la pynbit pynbiang da ka National Integration Camp (NIC).Ka prokram jong ki la pynbeit ba kin mih na Delhi naduh ka 28 tarik u nailar hynrei la pynduh noh ia ka tiket Rel jong ki bad haduh mynta ki dang sahkut ha katei ka Republic Day Camp bad kim pat ioh jingtip satia lano kin ioh mih. Kitei ki samla ki dei na St.Anthony’s College, na St.Edmund’s College, na Shillong College bad na Sohra Government College. Kiba bun eh na kitei ki dei na Sohra Government College kiba don haduh 6 ngut 3 ngut kynthei bad 3 ngut shynrang.Haba ia kren bad u Rupang kitei ki samla ki la pynpaw ka jinglyngngoh ia katei ka jingsahkut sah jong ki ha nongbah Delhi naduh ba la wan phai na Jammu and Kashmir bad ki la pynpaw ruh ka jingsngewsih namar ba ki la duh ban thoh ia ki Internal Eksam jong ki. Haba ia kren bad uwei na ki samla na Sohra Government College u la iathuh ba ka Eksam ka la sdang naduh ka 1 tarik u nailur bad haduh mynta 2 sobjek la dep iaid shakhmat bad lashai ka sngi ka 4 tarik u nailur kan don sa ka sobjek Economics. Kiwei pat ki samla na kitei kiwei pat ki Kolej ruh la iathuh ba ki la duh ban thoh ia ka Internal Eksam jong ki.Katkum ka jingiathuh jong ki-ki la ong ba ka Eksam jong baroh kan sdang naduh u bnai risaw bad baroh ki kolej ki hap ban pyndep lut ia ka Internal Eksam jong ki hapoh mynta u bnai. Kitei ki samla mynta ki don hapdeng ka jinglynga mynsiem bad ki la ong ba kim sngewthuh sngewthaw shuh lano kin ioh leit ïng naba shiphang ki ong lashai, shiphang ki ong la shisngi.","Sahkut ki khynnah NCC ha  Delhi, ym don Rel ban wan phai",https://www.urupang.com/sahkut-ki-khynnah-ncc-ha-delhi-ym-don-rel-ban-wan-phai/
"Shillong, 05 Nailur:Ka Myntri ka tnad pule puthi ka jylla ka Deborah Ch Marak ka la ong ba kiba bun ki nonghikai ki bym pat pynbit ban long ki nonghikai ki dei ban pyndep noh ia ka jingpyntbit jongki bad ka sorkar ka la buh por khadduh haduh ka 31 tarik Lber 2019.Haba kren ha ka sngi burom ba 56 ia ki nonghkai ka ri, kaba long hynne ka sngi ha u Soso Tham Auditorium, Shillong, ka Marak ka la ong ba don ki nonghikai kiba ong ba kane ka dei ka juk jong ka saian bad ka komputor hynrei katno ngut ki nonghikai kiba la biang ban hikai ia ka Smart Class, ia ka saian.“Ki nonghikai ki bym tbit, ki pynjot thiaw ia ka ri bad ka imlang sahlang”, la ong ka Marak bad ka la bynrap, “Haduh ka 31 tarik Lber 2019 baroh ki nonghikai ki dei ban pyndep ia ka jingpyntbit jongka ban long kiba bit ban long nonghikai bad kane ka dei ka kyndon ba la buh ka sorkar pdeng bad ka sorkar jylla”,.Ka la ong ba ka sorkar ka la kwah ban pynlong ia ki nonghikai bym pat ioh jingpyntbit ba kin long kiba tbit bad kiba biang ban long nonghikai bad ka la ailad khadduh ia kito ki bym pat pyndep ba ki dei ban pyndep ia kane shwa katei ka snem.Katkum ka jingpynmih jingpynbna ka sorkar, kito ki nonghikai kiba khlem kot sha ka 45 percent ka jingioh mark ha ka eksamin klas XII, ki dei ban ialeh ia ka eksamin biang ia ka eksamin bad ki dei ban kot ia ka 45 percent bad lada kim lah ban pyndep ia kane ka kyrdan, ki lah ban shah weng noh wat na ka kam.“Kane kan jingpynkhreh ba ki nonghikai ki dei ban pyntbit, ka la iaid shaid shaid”, la ong ka Marak bad bynrap, ‘ki nonghikai ki dei ban long kiba tbit kiba biang ban hikai ia kiwei namar ba lada ym ler ki nonghikai, ka ri bad ka jaitbynriew kam lah ban sei ia ki nongialam kiba tbit’.Ka la ong ba kane ka dei ka juk jong ka jingiakhun bad ka long kaba donkam ban pynrung ia ka jingmut jingpyrkhat ia ki khynnah ba kin long kiba kloi ban iakhun bad kiwei ki jylla ba heh bad kiba la iaid shakhmat.“To ngin sa wanrah biang ia ka nam jong ka nongbah Shillong kum ka shlem jong ka jingnang jingstad kumba long ki por mynshuwa”, la ong ka myntri.Ka la ong ba wat tang ban pynlong ia ki nonghikai kiba tbit hynrei ka sorkar kan ialeh ruh ban pynbiang ia ka jingsiew kaba biang bad dang shen ka la pynkiew ruh ia ka tulop jongki wat hapdeng ka jinghiran pisa kaba jur.Kumjuh ka myntri ka la ong ba ka sorkar ka la ialeh shitom ban pynbiang ia ki jingdonkam ha ki skul bad ki rukom hikai naduh ka iing ka sem bad ki tiar ki tar.Ka la pynsngew ba ka kam nonghikai kam dei ka kam sngewbha hynrei ka dei ka kam kaba khia bad kaba dei ban kitkhia bha namar ba ka dei ka kamram ban saiñ dur ia ka lawei jong ki khynnah ban long ki rishot ba skhem ka ri.“Lymda ngi don ia ki nonghikai kiba la tbit bad aiti, kumno ngin lah ban sei ia ki khun dap shynrang ban long ki rishot ka ri”, la ong ka myntri.Ha kane ka sngi, ka myntri ka sam khusnam sha ki 13 ngut ki nonghikai ba ioh ia ka State Award, 3 ngut kiba ioh ia ka District Award bad 3 ngut kiba ioh ia ka khusnam Special Awards.","Bun ki nonghikai, ki bym  pat biang, ong ka Deborah",https://www.urupang.com/bun-ki-nonghikai-ki-bym-pat-biang-ong-ka-deborah/
"Shillong, 05 Nailur:Ka State Election Committee jong ka seng HSPDP, kaba la long mynta ka sngi kala pynbna sa ia ka thup kaba ar jong ka kyrteng ki kyrtong jong ka seng ki ban iakhun ha ka election MLA 2018.Ha kane ka thup kaba ar ka seng ka la pynbna sa ia lai ngut ki kyrteng jong ki kyrtong.Na Mawryngkneng constituency la ioh da u Bah Blatsbor Kharpran, udei u riew rangbah na ka shnong Sohryngkham uba la shongthait na ka kam bank kum u Branch Manager jong ka Meghalaya Rural Bank.Na Mawkyrwat constituency ka leit sha u bah Bah Renikton L Tongkhar katba na Sohra constituency la ai ia u Bah Droistar Khongsti, udei u riew rangbah na katei ka constituency uba la trei ha PHE Mawphlang kum u Research Assistant tad haduh ka jingshongthait na ka kam.","U Bah Renik na Mawkyrwat, u  Bah Blatsbor na Mawryngkneng",https://www.urupang.com/u-bah-renik-na-mawkyrwat-u-bah-blatsbor-na-mawryngkneng/
"Shillong, 5 Nailur:Ki tyllong khubor ki la iathuh ba mynta ki don kumba 6 ne 7 ngut ki MLA na kane ka jylla, kiba don ha nongbah Delhi ban ia kynduh ia ki nongialam jong ka BJP. La iathuh ba la synran ia kitei ki MLA da ki nongialam jong ka seng BJP nangne na nongbah Shillong. La iathuh ruh ba kitei ki MLA ki don kiba na ka seng Congress, ki MLA shimet bad na kiwei pat ki Party.Katei ka tyllong khubor kaba la ioh lum ka la iathuh ba haduh mynta ka miet ka jingiakren hapdeng ki nongialam ka BJP na Delhi kaba la donlang u Amit Shah ruh ka dang iaid shakhmat bad ym pat mih rai eiei. La ong ba katei ka jingialang kam dei shuh kaba nyngkong, hynrei shuwa kane ruh ka la don ka jingiakren hynrei kam pat poi sha kaba kut bad kitei ki MLA ryngkat ki nongialam ka BJP ki la don ha Delhi mynta la 4 sngi mynta.Kum ban shu pynkynmaw ba ha ka 28 tarik u nailar mynta u snem u Vice President ka BJP na ka jylla Meghalaya u bah J.A Lyngdoh u la pyntip sha ki nongthohkhubor ba 2 ngut ki MLA na ri Lum Jaintia u ma Justine Dkhar bad u ma Robinus Syngkon ki la rung sha ka BJP, hynrei kitei ki 2 ngut ki la kyntait bad ki la ong ba ka jingiakren ka dang iaid hapdeng jong ki bad katei ka seng ha kaba ki la buh kyndon lada ka BJP ka lah ban leh ia ka jingdawa jong ki kin rung sha katei ka Party. Lah ruh ban pynkynmaw ba kitei 2 ngut ki la ia kynduh ia u President rangbah ka BJP u Amit Shah ha nongbah Delhi.","6,7 ngut ki MLA ki ia kynduh ia U Amit Shah ha Delhi",https://www.urupang.com/67-ngut-ki-mla-ki-ia-kynduh-ia-u-amit-shah-ha-delhi/
"Nongpoh, 6 Nailur:Shibnai tam hadien ba ki pulit ka Assam ki la leit ban pynsangeh jubor ia ka jingthmu ka shnong shnong Madang Umwang ban tei ia ka Iing Eri Silk, kaba la ioh jingiarap na ka tnat Sericulture ka sorkar Meghalaya, hynrei kat haduh kine ki sngi ia katei ka iing ri Khniang ym pat ym pat lah ban pyntrei, namarba kum ka shnong hi kam pat nud ban pyntrei namar ba ki tieng ioh shah kem ha ki Pulit ka Assam, lada pyntrei hadien katei ka jingpynsangeh.Haba pyntip sha ki Nongthohkhubor, u Bah Blikson Mukhim, Rangbah shnong ka Madan Umwang, u la pynpaw ia ka jingsngewkhia halor ka jingbymshimkhia da ki Bor Distrik ka Ri Bhoi, ban iakren lem bad kitei ki Pulit ka Assam, na ka bynta ban pyniaid beit noh ia ka jingpyntrei ia katei ka Iing ri Khniang.“Kum ka shnong hi ngim nud ban pyntrei jubor ia kane ka Iing ri Khniang khlem da ioh jingbit na ki Bor bahalor ka sorkar jylla, namar wat ha katei ka sngi kaba ki la wan pynsangeh ia kane ka jingthmu ban pyntrei ia kane ka Iing, ki Pulit ka Assam ki la byrngem ruh ban kem ianga lada ka shnong hi ka pyntrei hadien ba la pynsangeh” ong u Bah Blikson Mukhim.Nalor ba ngi dei ki nongshong ha ki thain khappud bad kaba kaba dang sahdien ha kiba bun ki liang, la ka long ha ka roi ka par bad ka jingnang jingstad ruh kumjuh, ha kajuh ruh ka por ka shem jingeh shisha iangi kiba sah ha kane ka thain, ba ngin leit ud leit nam manla ka por sha ki bor bahalor namar ba jynjar ka leit ka wan, pynban watla katta lada ka sorkar hi ka don ia ka mynsiem jingkitkhlieh, ka la dei ban wan jurip tang mar ia tip halor katei ka jingjia, hynrei sngewsih ba kat haduh kine ki sngi, ym pat don wat tang uwei ruh na ki briew sorkar kiba la wan ban jurip, la bynrap u Bah Blikson Mukhim.Namarkata, kane ka jingbym shimkhia da ka sorkar jylla haba don kino kino ki jingwan lehdonbor da ka Assam, ka la nang ai mynsiem pynban bad ha kaba kut hi, ngi ki paidbah nongshong shnong kiba shong ba sah ha kane ka thain, ngin shu kylla long tang kum ki langknia hakhmat ki Pulit Assam bad ngi hap ban shu shah bad sngap kat ia kaba ki leh, u la bynrap.","1 bnai la pynsangeh ki Pulit  Assam, ym pat jurip ka sorkar",https://www.urupang.com/1-bnai-la-pynsangeh-ki-pulit-assam-ym-pat-jurip-ka-sorkar/
"Shillong, 06 Nailur:Ka BJP na Delhi ka la thung ia u myntri ka tnad sorkar pdeng ba peit ia ka tourism u Alphons Kannan Thanam, ba un peit ia ka kam elekshon ka party ha kane ka jylla Meghalaya.U Thanam u dei u myntri ha kane ka sorkar u Narendra Modi uba long ruh u Khristan na jylla Goa. Kane ka jingaiti ka party ha une u Khristan ka long shi bynta lehse ba ka party kan khring ia ki paidbah Khristan ha kane ka jylla khamtam ba kane ka party ka la ther bha ha ki paidbah ba ka dei kaba shit niam.Haba pynlait khubor halor kane, u secretary ka BJP Meghalaya u Bah Bashailang Khongwir u la ong ba ka party ka la iakren ruh bad u president rangbah u Amit Shah ia ka jingpynkhreh ia ka elekshon ha kane ka jylla.“Ka party ka la iakren ia ka jingpynkhreh bad pynbeit pali ia ka jingwan jngoh u President Amit Shah ha nongbah ha ka 28 tarik mynta u bnai”, la ong u Bah Khongwir.Ha kajuh ka por, ki dkhot ka Core Committee ka BJP Meghalaya kynthup ia u President Bah Shibun Lyngdoh, Vice President u Edmund Sangma, u General Secretary Bah Bashailang Khongwir, u Treasurer u Sarwan Jhunjhunwala bad ka Executive Member ka Kong Bianca Kyndiah ki la iakynduh ia u Amit Shah, ba don lang u General Secretary u Ramlal, u Ram Madhav, u Himanta Biswa Sarma, Ajay Jamwal bad u Nalin Kohli.",Thung nongpeit ka BJP da u  myntri Khristan ha Meghalaya,https://www.urupang.com/thung-nongpeit-ka-bjp-da-u-myntri-khristan-ha-meghalaya/
"Jowai, 6 Nailur:Wat lada u Rangbah shnong ka shnong Ummulong u la pyrshang kat lah kat iai ban buhrieh ia la ka pop, hynrei ka pop kam ju rieh bad ka la paw tyngkrein mynta ka sngi ha ka jingpynsngew paidbah, kaba la pynlong da ka bor district ha katei shnong ha kaba iadei bad ka rukom pyntreikam ia ka skim bylla 100 sngi lane ka MGNREGS.U ma SS Langi, uba dei u Rangbah shnong katei ka shnong u la pyrshang ban tep eitmiaw ia ki jingshisha kaba ki paid nongshong shnong ki la lap lyngba ka jingtip paidbah, da kaba pynshai sha ki kot khubor bapher bapher ban ialam bakla ia u paidbah hynrei kitei ki jingpyrshang jong u baroh ka la paw pyrthei mynta ka sngi.Ha ka jingsngew paidbah, kaba la pyniaid da u HH Mohrmen ha ryngkat ka jingiadonlang u ADC, DM Wallang bad ka BDO, Thadlaskein Block, u ma SS Langi u la hap ban kubur ba ka don ka jingbakla ha kaba iadei bad ka rukom siew bainong.“Ka dei ka jingleh u Secretary bad ki Sordar kiba peit ia ka jingtreikam ka skim na sha lyndet jong nga”, la thet kti utei u Rangbah shnong uba dei ruh u Chairman jong ka VEC.Ka VEC ha Ummulong, kam ju pyndap kyrteng ia ki jobcard holder haba ki wan trei, baroh ki Jobcard la shu set khop ha ophis treikam jong u Rangbah shnong, kam don ka register village Monitoring Committee, Minute Register, Gram Sabha Register, ka Bui siew bai nong ia ki nongbylla, nalor kiwei kiwei kiba dei bad don katkum ki kyndon jong ka MGNREGA.Ka jingsngew paidbah, ka la lap ba ka VEC ka la siew pisa sha bun ngut ki nong bylla, wat lada kim shym la trei bad bun ngut pat kiba wan trei minot kim shym la ioh ia ka bai nong. Ki Sordar bad u Secretary VEC ki la leit siew bai nong hi sha kito ki briew ki bym shym la wan trei.Kaba lyngngoh shuh shuh ka long ba ki don kiba wantrei tang katto katne sngi, ka pisa pat ka rung sha ka Bank Account jong ki da phew hajar bad hadien ba la dep sei ia kane ka pisa, la siew tang ia ka bai nong kaba tam pat la shim hi u ne ka Sordar bad VEC Secretary.Kawei ka longkmie, ka trei 28 sngi, ka pisa ka la rung haduh 24 hajar hapoh ka Account jong ka bad la sei noh hi tang shisngi hadien.“La siew ia nga tang 4000 hajar, 20 hajar pat la shim hi u Secretary”, la phla katei ka longkmie. Ia kane la pynshisha ruh lyngba ka jingtip paidbah, kaba la ioh na ophis jong ka BDO, Thadlaskein.Ha kaba iadei bad kane ka kynrum kynram, na ka liang u ADC u bah Wallang, u la ai por shi taiew ia ka VEC ban pynbiang ia ki jingkhien jingdiah baroh bad ban ia pynbeit ia kane ka kynrum kynram.“Kane ka dei ka Act, ngim lah ban shu sngap ngin hap ban leh da kaba tyngeh ia kito kiba pyndonkam bakla ia kane ka skim”, la ong u bah Wallang.Na ka liang ka BDO ruh ka la ong ba kan pynlong ia ka jingialang ha ka Sngi Saitjain ha katei ka shnong ba kan bishar bad pynbeit ia baroh ki jobcard namar katkum ka RTI, la lap ruh ba kawei ka longing ki don haduh 3 -5 tylli ki jobcard.U Rangbah shnong ka shnong u la ujor, ia kito kiba ioh bai nong khlem wan trei bad ka jingkylli ka long balei ba um ai jing ujor, ia kito ki nongsiew bainong kiba dei ki nongkitkam ka VEC.Ka VEC ka la shu thep iaka pisa shapoh ka Account jong ki jobcard holder tang ban ioh ia bhah pat iaka pisa ynda la sei ia ka napoh Account.Na ka liang ka FKJGP kaba la trei borbah ban iarap ia ki paid nongshong shnong ka Ummulong, ka la pynpaw ba kam pat hun satia ia ka rai jong u ADC namar ki nonglehkam thok shukor ban bam klop ia ka hok u paidbah ki dei ban shah ia ka jingpynshitom jong ka ain.U President ka FKJGP-JHD Unit, u ma Tuesday Lytep u la ong ba ka seng kan sa bud dien shuh shuh sa kiwei pat ki jingtrei hapoh katei ka skim ha kane ka shnong namar ka don ruh ka jingsuba ba ka don ka jingpyndonkam bakla ia ka pisa khamtam ha kaba iadei bad ka jingthied ia ki tiar ki tar bad kiwei kiwei ki mar kum u Mawria, u Shyiap.","Paw tyngkrein ka bamsap, na ka  skim MGNREGS ha Ummulong",https://www.urupang.com/paw-tyngkrein-ka-bamsap-na-ka-skim-mgnregs-ha-ummulong/
"Shillong, 06 Nailur:Ki samla na Meghalaya ba shah kyntait ban pule doktor MBBS ha ki jaka pule ha Assam, kila ong ba kin ap ia ka rai ka Supreme Court ka ban long ha ka 11 tarik mynta u bnai.Haba iakren bad uwei na ki samla ba iakynduh ia kane ka jingeh, la iathuh ba kim pat shim ia kano ka lynti ban iaid namar ba kin hap ban ap ia ka rai na ka Kashari.“Ngin ap ha ka 11 tarik ia ka rai ka Supreme Court bad ngin sa pyrkhat kumno ban leh”, la ong u samla Iaisanbha Synrem mynta ka sngi.Ki don 10 ngut ki samla ba shah kyntait ha ki medical college ha Assam halor ka jingkam ba ka sorkar Assam ka la pynduh ia ka bhah ka Meghalaya mynta u snem.Ka sorkar Meghalaya ka la ujor sha ka Supreme Court halor Kane ka jingjia da kaba kam ba ka Assam ka la pynkhein ia ka jingiateh naduh mynshwa.Hynrei na ka liang, u Myntri ka tnad ka koit ka khiah ka Assam u Himanta Biswa Sarma ula kyntait ba ka don kum kata ka jingkyntait ia ki samla na Meghalaya bad ula kam ba ka sorkar Assam kam don jingtip satia.Katkum ka jingiathuh kine ki samla, ki bor pyniaid ka Assam kila pynduh ia ka bhah ka Meghalaya namar ba ka Assam ka pynbun ia ka bhah pule doktor ia ki OBC kiba don ha Assam.","Ap ki samla MBBS, ia ka Supreme Court",https://www.urupang.com/ap-ki-samla-mbbs-ia-ka-supreme-court/
"Shillong, 6 Nailur:U nongialam ba la rim bha ka seng HSPDP uba ju don ryngkat ha kti hakjat u bah Hopingstone Lyngdoh (Bam kwai ha dwar u blei) u bah Enbin K Raswai u la pynpaw ka jingsngewkyndit mar ia iohi ha ki kotkhubor ba ka seng HSPDP ka la ai tiket ha u bah Renikton Lyngdoh ban ia khun na katei ka seng ha ka elekshon MLA 2018 na Mawkyrwat konstitwensi. “Da kaei u bah Renik u pyntreikam, ngam tip satia, hynrei kam long shuh kaba ia hap ba ki heh spah kin shu ïuh roit ia ngi ki paidbah” ong u bah Enbin haba ia kren bad u Rupang lyngba ka phone.U bah Enbin u la ong ba ka HSPDP na Mawkyrwat ka la phah ia ka kyrteng jong u sha ka CEC ka HSPDP ban long u kyrtong MLA 2018 na Mawkyrwat konstitwensi, “Hynrei ngam tip ki leh kumno, ka aplikeshon jong u bah Renik kam don, tang ka Party ruh um pat rung, ha ka Primary Unit ruh um long dkhot, la shu pdiang burom ia u da u bah Ardent tang ha lyer” ong biang u bah Enbin.Utei u nongialam ka HSPDP u la kynnoh ba ka jingai tiket sha u bah Renik ka dei ka jingleh donbor marwei hi u President rangbah ka HSPDP u bah Ardent M Basaiawmoit ha kaba u la ong “La pynkheiñ ia ka riti synshar jong ka seng kaba ju iaid beit iaid ryntih baroh shi katta, ia u kyrtong ngi ju shim ia ka rai na ki Primary Unit hadien ngi phah sha ka Area Unit, hadien sha ka CEC bad ka CEC sha ka Election Committee hynrei ym shym la iaid satia kumta, la shu rai donbor tang da u bah Ardent marwei, ka jingleh donbor u bah Ardent hapoh ka Party HSPDP kam shym dei tang ia nga marwei” u la ong.U bah Enbin u dei u MDC barim jong ka Mawkyrwat uba la don da ki phew snem hapoh ka seng HSPDP hapoh ka jingialam jong u bah Hoping bad haba kren ia ka jinglong doh longsnam jong u hapoh ka HSPDP u bah Enbin u la ong “Ia ka HSPDP ha Nongkrem ruh nga la leit thaw hi ma nga, nga burom bha ia u bah Ardent haduh katta katta, hynrei ia nga pat u la ïuh haba biang”. Haba la kylli kaei ka rai jong u nangne shakhmat u bah Enbin u la ong ba un hap ban ia shong pyrkhat bad ki paidbah nongkyrshan jong u hynrei u ong ba la sngewthuh lypa ba ki HSPDP na Mawkyrwat kim hun kim suk satia ia katei ka jingleh ki bor bahalor ka HSPDP.”Nga ieh beit ha ka rai u paidbah , lada u ong ban iaid shakhmat ngan iaid, baroh ki la lyngngoh u bah Ardent u khot ia kren tang ia ka kynhun u bah Renik ia nga pat um khot ia kren satia” ong bah Enbin. U bah Enbin u la ong ba mynta ruh u don hapdeng ka met ka bym khlaiñ “Imat ioh dei na kata ne u ibeiñ” u la pynkut.","“Da kaei u bah Renik u pyntrei  kam, ki heh spah ki shu ïuh roit”",https://www.urupang.com/da-kaei-u-bah-renik-u-pyntrei-kam-ki-heh-spah-ki-shu-iuh-roit/
"Shillong, 6 Nailur:Hadien ba ka seng Congress ka la pynduh pyndam ia kiba bun ki Block jong ka, ba kynthup ia ka Pynursla, ka Umroi, ka Nartiang, ka Mawkyrwat bad kiwei mynta pat katei ka seng ka la beh seng ia u President jong ka Nongstoiñ Block Congress Committee u bah Albinus Kharbani.Haba ia kren bad u Rupang u bah Albinus Kharbani u la ong ba ka daw ka jingshah beh seng jong u, ka dei namar ba u kwah ban pan tiket ban ia khun ha ka elekshon MLA 2018, “Hynrei u Gabriel Wahlang u la tieng lypa ia nga, u la beh seng ha ryngkat ka jingiasngewthuh jingmut bad u Mukul, u la ong ba ia ka kam President dei ban bat hi da u kyrtong, ngam pat ju iohsngew ba kan long kumta shawei” ong u bah Albinus.U bah Albinus u la ong ba katei ka jing beh seng ia u, ka dei la katto katne sngi mynshuwa. U la ong ba da katei ka jingbeh seng ia u, ka Congress ha Nongstoiñ ka la pra phum, “Nga la don hapoh ka seng Congress da ki phew snem, hynrei mynta ka Congress ha Nongstoiñ kan ym poi shano shano ruh” u la ong. Katkum ka jingong utei u rangbah u la ong ba ha ka jingshisha ka la don bha ka jingkyrmen ia ka seng Congress ha Nongstoiñ hadien ka jingmih u bah L.G Nongsiej bad u bah Diosstar Jyndiang kiba dei na kajuh ka seng hynrei da katei ka jingbeh seng ia u da ki hajar ki paid nongkyrshan ka Congress kiba ju ia don bad u kin mhi noh na katei ka seng.Shuh shuh u bah Albinus u la ong ba haduh mynta u dang ia shong ia pyrkhat bad kiba bun ki paralok jong u kiba ju ia don ryngkat hapoh ka seng Congress la un mih shakhmat ban ia khun ha u 2018 ne kin leit ban kyrshan noh ia uno uno u kyrtong u bym dei na ka seng Congress. “Haduh mynta ngam pat shim ia kano kano ka rai , nga hap ban ia rai lang bad ki paidbah kiba ju ia donlang bad ngi, la ngan ia khun ne yn leit ban kyrshan ia kino kino ki kyrtong” ong u bah Albinus Kharbani.","Twa ka Congress sa ha Nongstoin, beh seng ia U President Block",https://www.urupang.com/twa-ka-congress-sa-ha-nongstoin-beh-seng-ia-u-president-block/
"Shillong, 08 Nailur:U Lamphang ka iing dorbar u AT Mondal u la ong ba um pat ioh jingthoh eiei na ka sorkar jylla ba ka la donkam ban khot ia ka dorbar jong ka jylla.Haba iakren bad u nongthoh khubor, u Mondal uba don sha Garo Hills, u la ong ba haduh mynta, kam pat don kano kano ka jingpyntip na ka liang ka sorkar jylla ba ka la donkam ban khot dorbar bad halor kane, u dang ap na ka sorkar shwa ban khot ia ka dorbar kaba lah ban long ka dorbar khadduh jong kae ka samoi treikam ka jinglong MLA ba mynta shwa ban leit ban pan biang ia ka bor na u paidbah.“Ngam pat ioh jingthoh eiei na ka sorkar jylla. Katkum ka rukom ka sorar jylla ka dei ban ai jingthoh sha u Lamphang ba un khot ia ka dorbar”, la ong u Mondal.Haba kylli ba katkum ka rukom,ka dorbar dei ban khot man ka hynriew bnai hynrei halor kane, u Lamphang u la ong ba ka la don ruh ka dorbar kyrpang ha u bnai ba hynriew. Ha u bnai Jylliew ba la dep, ka sorkar ka la donkam ban khot ia ka dorbar kyrpang ban pas ia ka Goods and Services Tax (GST). Ha kane ka dorbar ka la pdiang bad pas ia kane ka ain lum khajna thymmai kaba la treikam naduh ka 1 tarik Naitung ba la dep.Hynrei wat katta, u Lamphang u la ong ba un sa bishar ia kane ka kam ynda ula wan sha Shillong ha kane ka sngi nyngkong ban wan.","Ngam pat ioh jingthoh na ka sorkar  ban khot dorbar, ong u Lamphang",https://www.urupang.com/ngam-pat-ioh-jingthoh-na-ka-sorkar-ban-khot-dorbar-ong-u-lamphang/
"Shillong, 7 Nailur:Ka Meghalaya Board of School Education (MBOSE) ka la pynbna sha baroh ki skul, ki kolej kiba ia don bynta bad kaba baroh ki hap ban kot sha ka 50% ha ka jingiakhun ia ka eksamin jong ka Board bad lada kim lah ban kot sha katei ka Percentage yn ym ithuh shuh ia ki kum ki dkhot jong ka MBOSE. U Executive Chairman u Pravin Bakshi u la ong ba katkum ka MBOSE Regulation for Affiliation (Chapter iv.2i), baroh ki skul ne ki kolej kiba hap hapoh ka MBOSE kin hap ban ioh 50% ha ki eksamin jong katei ka board. U la ong ba ha kine ki 3 snem ba la dep kiba bun ki skul ki kolej kim shym kot ia katei ka 50% bad u la ong ba nangne shakhmat baroh ki skul ki dei ban pynioh ia katei ka percentage bad lada kim lah, ka board kan leh ia kaba donkam kaba lah ban weng noh ia ka jingithuh ia ki.","Yn ym ithuh shuh ka MBOSE, ia ki skul ba duna 50%",https://www.urupang.com/yn-ym-ithuh-shuh-ka-mbose-ia-ki-skul-ba-duna-50/
"Nongstoiñ, 07 Nailur:“Ha ka por ba u bah Hoping u dang don, bun ki bym sngap ia ka jingkren ka jong u, hynrei ki ia rkhie bein ki leh phoi bad bun ruh wat kiba phet seng, hynrei ha kaba kut ha u 2015 ki sdang ban phai sha ki nongrim ki jong u, la ha ka khyndew ka shyiap, ki khlaw ki btap, ki um ki wah, ka rwai ka siaw ka riam ka beit bad mynta ki sdang ban iaroh biang ia u namar u don ia ka nongrim ba skhem” ong U Bah PN Syiem Chief Executive Member jong ka Khasi Hills District Council.U CEM, ula kren ia katei ha ka jingialang jong ka Rambrai Area Development Forum, ha kaba la pynlong ha phyllaw jong ka iing Dorbar, Khlieh Iew Rambrai.“Haba nga wan ha ki thain West Khasi Hills, nga hap ban sngew nguh bad ai jing iaroh ia u nongialam u ba la leit noh u bah Hopingstone Lyngdoh, ia ki nongrim kiba skhem ban ia da ia ka jing long kyrpang jong ngi ki trai shnong” ong u CEM haba kren ha kajingialang.Shuh shuh u la ong ruh ba baroh shi katta ha ka por ba u bah Hoping u dang don bun ki bym sngap ia ka jingkren ka jong u hynrei ki ia rkhie bein ki leh phoi bad bun ruh wat kiba phet seng, hynrei ha kaba kut ha u 2015 ki sdang ban phai sha ki nongrim ki jong u, la ha ka khyndew ka shyiap, ki khlaw ki btap, ki um ki wah, ka rwai ka siaw ka riam ka beit bad mynta ki sdang ban iaroh biang ia u namar u don ia ka nongrim ba skhem hynrei u la ong pat “Lada ngim lah ban bud thik ia ki nongrim u Maieid ym myntoi ban shu iaroh politiks”.U CEM u la iathuh ruh ba ha ka por ba ioh jinglaidluid ka Ri India ki Hima khasi ki ia kren shaphang kumno ban pynneh ia ka jinglong kyrpang ha ka Annex Agreement ba ki Hima Khasi, ki ia soi ka long ban pynneh ia ka jinglong kyrpang ba ki ain na ka sorkar India kin nym lah ban khniot ia ia ka District Council bad ia kitei ki dulir la thep noh ha ka 6th Schedule khnang ba kan long ha ka ain bad mynshuwa la sngewthuh shai ha ka por ba ki dang don ha Assam ka bor jong ka District council ka khlain bha ba tang u Governor u lah ban pyllait ia ki ain ba teh ba khum jong ka ri India, hynrei haba la ioh ia ka Jylla la khniot noh ia ka District Council da kaba wanrah ia ka 12A.“Kaba sngew tynnad ka long ba ngi la pyrshah katba lah ban pyndon kam ia ka bor jong ka KHADC ha ki ba bun ki jingialeh ha kine ki sngi, wat la ka sorkar ka pyrshang ban khniot da ka bor jong ka, hynrei kaba la buh ha ka constitution kin nym lah ban shu weng kumto” ong biang u CEM.Ha katei ka sngi nalor ki nongialam shnong bad ki nongialam ka RADF ba kynthup ia u bah BI Nongsiej kum U President, la donlang ruh u MDC ka Mawshynrut, MDC ka Mawkhar bah James Bansaiawmoit , ki riew rangbah bad kiwei kiwei.","Ha ka por U Bah Hoping, bun ki bym  sngap bad ki rkhie bein: Pynshngain",https://www.urupang.com/ha-ka-por-u-bah-hoping-bun-ki-bym-sngap-bad-ki-rkhie-bein-pynshngain/
"Shillong, 07 Nailur:Ka UDP ka la sngew iahap ia ka jingjer kyrteng ka Khun Hynniewtrep National Awakening Movement (KHNAM) ba ka PDF ka mut ‘Phetwir Democratic Front’, namar ba ki MDC kiba iasoh bad ka, ki dei kiba phet bad kylla tdong na kawei ka party.Haba kren sha ka ki lad pathai khubor mynta ka sngi, u President ka UDP u Dr Donkupar Roy u la ong, “Nga sngew iahap kumba ong ka KHNAM ha ki lad pathai khubor ba ka dei ka Phetwir (PDF)”,.U President ka UDP, ula ong ba ka PDF ka la thied lut ia ki MDC da ka pisa ba ai ka sorkar pdeng sha ka District Council.“Ki thied ia ki MDC jong ngi da ka pisa ka sorkar pdeng kaba ki ioh T. 133 klur”, la ong u Dr Donkupar.U la bynrap, “Kito kiba kyrshan kiba iasoh bad ka, ki ai pisa ki ai skhim shibun katba ia kito ki bym kyrshan, ki pynduh skhim, ai malu mala”,.Ka UDP ka la ther ia ka PDF da kaba ong ba tang ia ka kam MDC ruh kim lah ban leh katkum ka bor ba la pynkup bor da u paidbah, kumno pat kin shakri ia u paidbah.“Ia ka bor ba la ai u paidbah kum ki MDC ruh kim pat lah ban leh, kumno kin shakri ia ki paidbah”, la ong u Dr Donkupar.Dang shen, 12 ngut ki MDC ka KHADC kiba phet na kiwei ki party ki la iasoh bad ka PDF kynthup ia u Bah H. S. Shylla na Nongkrem uba phet na UDP, Bah Banteidor Lyngdoh na Mawkynrew uba phet na Congress, Bah L. G. Nongsiej na Nongstoin na HSPDP, Bah Morningstar Mawsor na Mawshynrut na HSPDP, Bah James B Basaiawmoit na Mawkhar na KHNAM, Bah James Sylliang na Mawhati (Ind), Kong Grace Kharpuri na Nongshken na HSPDP, Bah Latiplang Kharkongor na Nongthymmai na KHNAM, Bah Hadrian Lyngdoh na Mawkyrwat na UDP, Bah Blanding Warjri na Mawthadraishan na HSPDP, Bah Albinus Lyngdoh na Umroi na Congress bad Bah Victor Rani na Jirang na Congress.","PDF, ka mut “Phetwir Democratic  Front” ong U President UDP",https://www.urupang.com/pdf-ka-mut-phetwir-democratic-front-ong-u-president-udp/
"Shillong, 7 Nailur:Ka Shilliang Wahshala Local Taxi Driver and Owner Association ha ryngkat ka Shiliang Wahshala social Welfare Organisation lam bad ki Rangbah Shnong bad ki Rangbah Dong jong ka thain hi baroh ba kynthup ia ka Umsawli, Mawlong Saisiej, Mawkynring, Lumskeh, Lumdiengsai, ka FKJGP, KSU bad ki Seng Samla jong ka thain ki la mih paidbah ban maramot ia ka surok ka ba la jot rathai jong ka thain Shilliang Wahshala.Ka Organizing Committee jong ka Shilliang Wahshala Local Taxi Driver and Owner Association ka la lah ban pyniaid beit iaid ryntih ia kane ka prokram, ka sngew ban ai ka jingkhublei bad ka jing sngew ba kyrpang ruh ia ki hynniew Rangbah shnong jong kane ka thain hi baroh kiba lah long kloi ban ia tynrong lem ha ka ba iadei bad kane ka mat maramot surok kaba kum ki paidbah jong ka thain hi baroh ki la mad jingeh.U President ka Association u Samla Ashening Don Nongbri, u la ong ba ha ki snem ba la leit noh, kine ki hynriew Rangbah Shnong ki kynduh ia U Engineer PWD bad ka seng, ka pynher ia ka shithi shaduh u myntri ba dei peit ia ka tnad PWD Road.Kaba pyn lyngngoh shuh shuh, ka long ba ka jingmaramot ia ka surok ha kine ki khyndiat bnai ba ladep, ym shem la lah ban pyndep satia bad ka daw ba la ioh pdiang ka long na ka jingjur palat u slap kaba la ioh jingtip ba ia ka jing maramot, la phiah ha la ki jong ki jong ki contractor bad ka paw ba ka jingjulor palat mynta ka long na ka jingshimsting jong ki contractor ka PWD.","Mih paidbah ki nongniah Taxi,  Rangbah Shnong ban maramot surok",https://www.urupang.com/mih-paidbah-ki-nongniah-taxi-rangbah-shnong-ban-maramot-surok/
"Shillong, 07 Nailur:Ka UDP ka la pynbna ia ki 28 ngut ki kyrtong mynta ka sngi kynthup 18 ha Khasi bad Jiantia Hills bad 10 ngut ha Garo Hills.Ki kyrteng kiba la mynjur da ka State Election Committee (SEC), kiba la pynbna ha kane ka thup ba nyngkong jong ka Khasi bad Jaintia Hills ki kynthup u Bah Moonlight Pariat na Jowai, Bah Kyrmen Shylla na Khliehriat, Kong Rona Kymdeit na Nongpoh, Donkupar Sumer na Umsning, Bah First Force Deki Ramsiej na Umroi, Embhahlang Syiemlieh na Mawlai, Bah Bindo M Lanong na East Shillong, Bah Joe Marwein na North Shillong, Bah Paul Lyngdoh na West Shillong, Dr Jemino Mawthoh na Nongthymmai, Bah Olan Suin na Mawsynram, Dr Donkupar Roy na Shella, Bah Titossterwell Chyne na Sohra, Bah Metbah Lyngdoh na Mairang, Bah Brolding Nongsiej na Mawthadraishan, Bah Remington Pyngrope na Mawkynrew, Bah Savio Iawphniaw na Mawshynrut, bad Bah Pius Marwein na Ranikor.Katba na Garo Hills ki long Kharkutta Luderburg Ch Momin, Arun N Marak na Songsak, Bartush R Marak na Rongjeng, Mahamsingh M Sangma na Williamnagar, Pillarson G Momin na Raksamgre, Kabul A Sangma na Selsella, Utpal Arengh na North Tura, Pallab D Arengh na South Tura, Nidhuram Hajong na Mahendraganj bad u Nimarson Momin na Salmanpara.Kine ki jaka ha Khasi bad Jaintia Hills ki don kiba ka UDP ka la iasei kyrtong lang bad ka HSPDP kum na Mawthadraishan, ka Sohra, ka Mawshynrut, ka Mawkynrew. Ka HSPDP ka la dep pynbna ia ka thup ki kyrtong kham mynshwa.Ia kiwei ki jaka ba dang sah yn sa pynbna kham hadien, la ong u president ka UDP u Dr Donkupar Roy.U Dr Donkupar u la ong ba ka Sub Committee ka UDP kan sa pyndep ia kane ka kam ban pynbna ia ki kyrtong ha kiwei ki jaka bym pat pynbna ha kine ki sngi ban wan.Haba kren halor ka jingialeh lang ha ki katto katne ki jaka hapdeng ka UDP bad ka HSPDP, u Dr Donkupar u la ong ba namar ki daw, la rai ban ia buh kyrtong lang ha ki katto katne ki jaka bad ka jingialeh lang kam dei ka jingiakhun paralok hynrei ka dei ka jingiakhun da ka buit.“Ka donkam ban don ka jinglen lade haba iatreilang na ka bynta ka jingjop”, la ong u Dr Donkupar.U la ong ba ka jingmih noh jong ki nongkitkam ka party kum ka Mylliem, ka long kaba sngewsih hynrei ka party ka hap ban ieng na ka bynta ki paidbah ba bun.“Ngi la don ka jingialang bad ki longkmie ka thain Mylliem bad ki pdiang arti arjat ia ka jingiateh paralok bad ka HSPDP”, la ong u Senior Working President ka UDP u Bah Bindo M Lanong.U Bah Lanong u la ong ba ha u snem 1984 ruh, ka la don ka jingiateh paralok hapdeng ka HSPDP bad ka APHLC bad ha katei ka por, ka jingiakhun paralok ruh ka don ha Mawkyrwat bad ha Ranikor, hynrei ka jingmih ka long ba ki seng riewlum ki jop bun bha ha utei u snem.","Baroh ki MLA UDP, ki ioh  tiket, ha ka thup ba 28 ngut",https://www.urupang.com/baroh-ki-mla-udp-ki-ioh-tiket-ha-ka-thup-ba-28-ngut/
"Shillong, 08 Nailur:Ka jingthmu ka KHADC kaba la dep rai kham mynshwa ban phah tang kawei ka dorkhas sha ka sorkar pdeng bad ka sorkar jylla halor ka jingpynkylla ia ka riti synsharka ri, kam shym la urlong ha kaba ka jingialang mynta ka sngi,ka la rai ban ailad ia kiwei ki kynhun seng ba kin phah hi ia ka dorkhas jongki ruh sha ka sorkar.Ka sorkar pdeng ka la pan jingmut halor ka jingthmu ban pynkylla ia ka Sixth Schedule (Amendment) Bill, 2012 bad ka Draft Constitutional (123 Amendment) Bill, 2015 ban pynkylla ia ka Article 280 ka riti synshar ka ri bad ka Sixth Schedule.Ka jingialang mynta ka sngi, ka la rai ban ailad ia ka Meghalaya Indigenous Tribal Constitutional Rights Movement (MITCRM) ba kan nang phah iaka dorkhas ha ka sorkar pdeng tangba ka dei ban ai kopi lang ia ki sha ki Autonomous district councils (ADCs) kiba don ha ka jylla.Ha ka jingshisha kaba long ha ka 5 tarik mynta u bnai, u CEM ka KHADC u Bah Pynshngain N Syiem u la ong ba la rai ban phah tang kawei ka dorkhas sha ka sorkar pdeng halor kane ka bynta da kaba shim ia ka jingai jingmut jong baroh ki kynhun.“Namar ba ka jingpynkhreh ia ka dorkhas da ka Meghalaya Indigenous Tribal Constitutional Rights Movement (MITCRM) ka la jan dep lut, ka lah ban nang aiti ia ka dorkhas sha ka sorkar pdeng tangba ki mat ki dei ban iahap bad ka dorkhas ban sa pynkhreh da ki district council”, la ong u Bah Pynshngain haba kren hadien ba lawai ka jingialang mynta ka sngi.U Bah Pynshngain u la ong ba ka dorkhas ka MITCRM kaban phah sha ka sorkar, dei ruh ban ai kopi lang sha ki ADCs khnang ba kin lah ban pynlum ia ki shwa ban phah pat sha ka sorkar pdeng bad ka sorkar jylla.“Ngin shim ia ki mat ba ba la pynkhreh da ka MITCRM bad kiwei ki kynhun ha ka dorkhas ban phah da ki ADCs”, u la ong.U la ong ba ki mat jingdawa ne dorkhas ban phah da ki district council bapher bapher ha ka jylla bad jong ki seng ne kynhun ki dei ban long kumjuh ym ban iapher na kawei ia kawei pat khnang ba ka sorkar kan iohi ba baroh ki jingdawa kin long kumjuh khlem kano kano ka jingiapher hapdeng ka dorkhas kiADCs bad ki kynhun seng.Ha kane ka jingialang, ka KHADC la don lang ki sengbhalang kum ka KSU, FKJGP, HYC, GSU, u Deputy CEM ka GHADC, ki ophisar na JHADC, ki nongialam ka Synjuk Ki Nongsynshar Shnong ka Bri u Hynniewtrep (SNSBH) hynrei kam shym la khot ia ki seng sain pyrthei.Kham mynshwa u Bah Pynshngain u la ong ba ki kwah ban leit aiti ia ka sha sorkar pdeng tang kawei ka dorkhas bad ban ioh ia ka jingmut kaba biang ka donkam ia ki kynhun ban pule bha ia ki kyndon shwa ba kin ai ia ka jingmut jongki.U la ong ba ka donkam ban pule ia ka Annexed Agreement namar ba ka don jingiadei bad ka Sixth Schedule.","Khlem long ban phah rai,  tang kawei ka KHADC",https://www.urupang.com/khlem-long-ban-phah-rai-tang-kawei-ka-khadc/
"Shillong, 7 Nailur:Ka ktem jong ka seng Congress na Mairang konstitwensi ka lah ban pra ha ki khyndiat sngi ki ban wan, naba la sngewthuh ba ka don ka jingiaknieh tiket kaba jur bha hapoh katei ka seng.Haduh mynta la iathuh ba ki don haduh kumba 4 ne 5 ngut ki rangbah kiba kwah tiket bad kitei ki kynthup ia ka Dr.Eureka Lyngdoh, u bah Councellor Wahlang, nangta u khun jong u bah Kitdor Syiem u bah Lawan Pynshngaiñ War, nangta la ong ba u don sa u bah Boldness Nongum kumjuh u kyrtong MDC uba la shah rem tang da 70 vote ha ka elekshon MDC shiteng samoi u bah Lambok Nongrang.Katkum ki khubor ba la ioh lum la sngewthuh ba ka seng Congress ha Mairang ka don arliang kawei ka dei ka kynhun jong ka Dr.Eureka bad u bah Counsellor, katba kawei pat ka dei ka kynhun jong u bah Boldness, Lambok, Lawan Pynshngaiñ bad la iathuh ba ha kane ka kynhun ki 3 ngut u donlang ruh u bah Lawrence Basaiawmoit.Katkum ki lad khubor la iathuh ba ka kynhun jong kitei ki 3 ngut kim kwah shuh ban ia pan tiket bun ngut, naba ki la ioh jingtip ba ka MPCC ka kham noh sha ka liang jong ka Dr.Eureka bad u bah Counsellor, hynrei la ong ba haduh mynta ki dang ia pynbeit para ma ki iano ban phah. Shuh shuh la iathuh ba ka kynhun jong kitei ki 3 ngut ki kwah ban phah ia u khun jong u bah Kitdor (MLA barim ka Mairang) u bah Lawan Pynshngaiñ War, hynrei la ong ba katei ka kam ka dang sah hapdeng ka jingiakren bad ka jingiapynbeit, hynrei la sngewthuh ba lada kam poi sha ka jingiabeit ka Congress ha Mairang kan pra phum.U Bah Rasor Rani President jong ka Mairang Block Congress Committee, haba iakren bad U Rupang, u iathuh ba haduh mynta, kim pat don ki kandidet kiba thep kyrteng sha u bad ula ong ruh, ba ka por ruh ka dang biang hi, namar ka tarik, kaba khadduh, kan dei ha ka 4tarik Risaw 2017. Haba la kylli, da une u nongthoh, la ula ioh khubor ne em, ba ki don bun, kiba kwah ban pan tiket na ka seng Congress, U bah Rasor, u ong “Nang bun nang biang” bad ula kren ban biang, ba um pat ioh jingtip bha, namar ba u dang shu shimti ia katei ka kam ruh, dang shitaiew mynta bad ula pynsngew ba un sa peit, ia ki kam ki jam ha ki khyndiat sngi ban sa wan.","Lah ban pra ka ktem Congress sa  na Mairang, bun kiba kwah tiket",https://www.urupang.com/lah-ban-pra-ka-ktem-congress-sa-na-mairang-bun-kiba-kwah-tiket/
"Shillong, 8 Nailur:Uwei u koidi ( UTP) uba la tip kyrteng kum u Everlin Shadap Manner (40snem karta) u la khlad ha Civil Hospital, Shillong. Utei u koidi u dei uba la shah kem ha Jowai PS namar ka jingdonkti ha ka kam thmu pyniap briew bad la set ia u ha District Jail , Jowai. La pyndep ia baroh ki jingdonkam bad ki pulit ki dang tohkit.",Khlad u koidi ha Civil,https://www.urupang.com/khlad-u-koidi-ha-civil/
"Shillong, 8 Nailur:Kawei ka thuk thuk kaba don ia u nombar ML-05M 4358 ba la niah da u Obert Nadon (29 snem karta) bad kawei pat ka Scooty ba don ia u nombar ML 05K 4582 ba la niah da u Vicky Lamurong (31 snem karta) ka la kylla ha 7 Mer, Upper Shillong. Baroh 2 ngut ki nongniah bad uwei pat uba shong hadien ka thuk thuk ki la mynsaw bad la pynkit sha Civil Hospital, Shillong.",Kylla thuk thuk ha 7 Mer,https://www.urupang.com/kylla-thuk-thuk-ha-7-mer/
"Nongpoh, 08 Nailur:Halor ka jingkylla bih ka Wah Umtrew ha Byrnihat, kaba la pyniap ia ki phew hajar tylli ki dohkha dohpnat, hynrei ka long pat kaei kaei kaba lyngoh, ba ia ka daw tynrai jong ka jingkylla bih, katei ka wah ym pat ioh kaiphod kat haduh kine ki sngi.Kum ban shu pynkynmaw hangne, ha u Bnai Iaiong mynta u snem katei ka Wah Umtrew kaba la iaid lyngba ia ka shnong Byrnihat, ka la kylla bih kynsan bad ha katei ka jingkylla Bih jong katei ka Wah, ka la wanrah ia ka jingiap eh da ki hajar tylli ki dohkha kiba don ha katei ka Wah.Ka long ruh ba jingshisha ba ha katei ka sngi, wat na ka liang ki Bor Distrik ka Ri Bhoi, ha ryngkat bad kiwei ki tnat sorkar kiba kynthup naduh ki Bor Pulit, ki briew na ka Fisheries, Forest lem bad ki nongialam ka FKJGP, ki la hiar mardor ban leit jurip ia katei ka Wah tang mar ia tip ba ka la kylla bih.Lah ruh ban pynkynmaw hangne, u C.P Gotmare, DC ka Ri Bhoi, haba kren sha ki Nongthohkhubor ha katei ka sngi, u la ong ba haba iadei bad katei ka jingkylla bih jong katei ka Wah, yn sa phah Eksamin bad ha katei ka Sngi, u la ong ruh ba u la dep ruh ban btah ia ka tnat Pollution Board ba ka hap ban pynlong ia ka jingtohkit kaba bniah, ha kaba u la byrthen ruh da kaba ba kat kiba donkti ha katei ka kam kin sa ngat ha ki jingpynsajia kiba katkum ki kyndon Ain, la ka long ia ki Karkhana kiba pyntuid ia ki jaboh sha katei ka wah ne la ka dei da ka jingwieh dawai bih da ki runar.Haba u Nongthohkhubor, u la pyrshang ban wad jingtip lyngba ka Fisheries ha Ri Bhoi, ha kaba la ioh jingtip ba na ka liang ka tnat Fisheries hi, ka la dep ban phah lut ia baroh ki jingdonkam sha ka Meghalaya State Pollution Control Board na ka bynta ban Test halor katei ka jingkylla bih katei ka Wah, hynrei kat haduh kine ki sngi kam pat lah ban ai ia ka kaiphod bad ia ki daw tynrai kiba la pynlong ia ka jingiap jong kitei ki dohkha ha katei ka Wah.Namarkata, ka jingkylli kaba mih hangne ka long, hato ka dei namar ka jingbymshimkhia da ka Meghalaya State Pollution Control Board ban tohkit na ka bynta ban lap ia ka daw tynrai jong ka jingiap ki dohkha ha katei ka Wah.","Shiteng snem ym tip daw, ba kylla  bih ka Wah Umtrew ha Byrnihat",https://www.urupang.com/shiteng-snem-ym-tip-daw-ba-kylla-bih-ka-wah-umtrew-ha-byrnihat/
"Nongstoiñ, 08 Nailur:Hadien ba ka Hima Myriaw Syiem Ship ka la dep ban tei ia u mot sah kynmaw halor jong u lum Raid Mawthadraishan na ka liang jong ka Hima mynta ka sngi kala ioh ban plie pyrda noh ia u tei u ia kaba la tei ruh ba un long kum uwei na ki jaka peit kai (View Point) halor u tei u lum u bala bna nam.Ia u tei u mot sah kynmaw bala tei da ka Hima Myriaw la wan ban plie da u CEM ka KHADC, u bah PN Syiem ha ryngkat ka jingiadon lang u bah L. G. Nongsiej Chairman ka KHADC, u bah B. B. Warjri MDC ka Mawthadraishan, u Paiem ka Hima Mawiang, u Acting Syiem ka Hima Myriaw u Aiborlang Singh Syiem, u bah B. L Nonglait Sordar ka shnong Lawdisai, ki mynrti ki lyngdoh ka Hima, ki khun ki hajar bad ki wei ki wei.Haba ai jingkren kum u kongsan u bah P. N Syiem u la ong ba ka jingthung ia u Aiborlang Singh Syiem kum u Acting Syiem ka Hima Myriaw kam shym long kaba lehnoh ei, namar ba la iohi ba ka Hima ka smat ban trei kam, namar lada ki hima kim long kiba smat kan wanrah ia ka jingbym beit ha ki rukom treikam namar ia ka Ri Khasi ka jong ngi la sain dur ha ka synshar ka khaddar ha ka iit ka Hima na ka Riad na ka Shnad na ka shnong ka thaw bad lada bakla ka Hima bakla ka shnong.“Kalong kaba shisha ba ka jingleh sting ka jong ngi ha ka jaka ban pynkhlian ia ka 6th Schedule kaba dei ka bor jong ki khun ki hajar ngi pyntlot bor lyngba ka jingwanrah ia ka 12 A-a hapoh ka 6thSechledule, namar ban pynneh pynsah ia ki riti ki dustur ia ka long trai muluk trai jaka ha ka khyndew ka shyiap ha ka bishar ka khaddar ha ki um ki wah ki khlaw ki btap dei lyngba ka 6th Schedule” ong u CEM.Shuh shuh u la ong ruh ba watla hapdeng kiba bun ki jingeh kiba ngi ia kynduh ngi dang don ka jingkyrmen namar katba ngi dang don ki shnong ki thaw dang don ki iit ki Hima hynrei tang ka wei kaba don kam ka long ban long ka jingiatylli hapoh ka Hima tylli ha ki shnong ki thaw ha ka ri bad ka jaitbynriew na ka bynta ban iada ia ka la shai jong ka ri bad ka jaitbynriew.Ha katei ka sngi la ioh ruh ban aiti ia ka dorkhas sha u CEM da u secretary ka HimaKwelshon Syiem, kiba la kdew ia ki ba bun ki bynta ban pyni tynnad ia u tei u lum khnang ban khring shuh shuh ia ki nongwan jngohkai pyrthei bad ban pkie lad ruh ia ki khun ka Hima ban ioh lad kamai lyngba ki kam jngoh kai.La pynshit pynsngain ia katei ka prokram da ki jingrwai na ka skul UP School Lawdisai, la ioh ruh ia ka jingrwai na u bah Armstrong Thongni ia kaba ka jing rwai kala kdew ha kaba iadei bad ki syiem bad ki daloi bad kumjuh ruh kaba iadei bad ka 6th Schedule.",Plie ka Myriaw ia u mot sah kynmaw,https://www.urupang.com/plie-ka-myriaw-ia-u-mot-sah-kynmaw/
"Shillong, 8 Nailur:Ka jingthmu jong ka Khun Kynthei U Hynniewtrep Association ( KKUHA) ban khynra kyiad ha ïewduh ka la pulom noh namarba kiba bun ki dukan kiba ju die kyiad be-aiñ khamtam ki Restaurant ki la khang lypa shuwa ba kin poi bad don ruh kiba la lum la lang lut ia ki kyiad shuwa ba ki dkhot katei ka seng kin poi. Katei ka seng ka la sdang ia ka jingkhynra kyiad naduh ka por 5 baje janmiet bad ka la sdang shuwa na Splendid Restaurant hynrei hangtei kam shym lap eiei, bad nangtei ka la iaid ter ter sha iew sha ki dukan kyndong ba shong ki Khasi bad hangtei ki la ioh ban kurup kyiad tang khyndiat litar na ki ar tylli ki dukan bad katto katne ki biar bad kyiad phareng. Katei ka seng ka la iaid kylleng ka iew ban khynra ha ki Restaurant hynrei ka la lap ba ki Restaurant kiba ju shongshit hui hui hai hai ki la khang lut.Haba ia kren bad ki nongthohkhubor ka President jong katei ka seng ka kong R.Jyrwa ka la ong “Ngi lyngngoh balei mynta ka sngi ki Restaurant ki khanglut, man ka sngi ki shongshit hui hui hai hai hynrei mynta ki khang, kiwei pat kiba plie ruh ngim lap eiei ki la buhrieh lut” ong ka kong Jyrwa. Ka la iathuh ba shuwa ban khynra katei ka seng ka la pan jingbit na u Deputy Commissioner ka East Khasi Hills bad la ia pynbeit ruh ba kin leit ryngkat bad ki briew napoh ka tnad Excise, “Ngi la ap ia ki Excise naduh ka por 4 baje hynrei kim wan, haba ngi leit hi ngi lap ba ki dukan ki khang, nga suba ba dei beit ki Excise kiba ai jingtip lypa sha kitei ki dukan die kyiad be-aiñ, dei ka jingdonkti lang jong ki , imat ki ioh eiei” ong biang ka kong Jyrwa haba iathuh ba katei ka jingiapynbeit kam shym dei kaba la tip lypa mano manor uh hynrei tang ki nongialam katei ka seng bad ki Excise.Watla katei ka seng ka la ioh ban kurup kyiad na ki katto katne tylli ki dukan hynrei ka la ong ba katei ka jingleit khynra ka la pulom bad kam long kaba seisoh satia namar ka jingjah rngai ki briew na ka tnad Excise. “Ngin ym shongthait ngin dang iai khynra beit na ka por sha ka por bad nangne shakhmat ngin ym pyntip shuh ia ki Excise, ngi la duh jingshaniah, ngi hap ban iaid da kawei pat ka lynti” ka la ong. Katei ka longkmie ka la ong ba ka jingsangeh khynra mynta ka sngi ka dei namarba ki briew jong ka aiñ kim shym la donlang bad lada iaid tang da ka seng ka lah ban mih ruh ka huri hura, “Wat tang mynta ruh ki dkhot jong ngi ki la shah tim da ka sih da ka sang ha ki nongdie kyiad, shen ngin leit khynra biang” ong ka kong Jyrwa kaba la iathuh ba katei ka dei ka jingleit khynra kyiad kaba lai jong katei ka seng hadien ba la ioh bun ki jingujor na ki paidbah ba ka jingdon kitei ki dukan die kyiad be-aiñ ka wanrah ia ka jingbym itynnad bad ka jingsheptieng ia ki kynthei khyllung khynnah ban iaid ha iew.","Pulom khynra kyiad ha ïewduh, kynnoh ba pyntip ki Excise sha ki dukan kyiad",https://www.urupang.com/pulom-khynra-kyiad-ha-iewduh-kynnoh-ba-pyntip-ki-excise-sha-ki-dukan-kyiad/
"Shillong, 8nailur:Mynta ka sngi ki nongialam bad ki dkhot jong ka UDP Mylliem konstitwensi ki la khylliap lama noh ia katei ka seng bad ki la leit ban pyniasoh sha ka seng saiñpyrthei ba thymmai -ka PDF. Ka UDP na Mylliem ka la leit sha ka seng PDF ha ryngkat ka jingialam jong u nongialam jong ki u bah Hamlet Dohling u ban sa ia khun ha ka elekshon MLA 2018 na Mylliem konstitwensi na ka seng PDF.Ha katei ka jingialang u bah Hamlet ryngkat ki nongialam kiba don ha ka kynhun jong u bad kumjuh ruh ki nongialam ka PDF ki la ther tyngeh ia u MLA ka Mylliem u bah Ronnie V Lyngdoh bad ia ka MDC jong katei ka konstitwensi ka kong Teilinia Thangkhiew halor ka jingwan kyntur pud ka MUDA sha ki thaiñ Upper Shillong naduh Lawsohtun. U bah Hamlet u la ong ba ha ka por ba u bah Ronnie um pat long myntri sorkar u la pyrshah bha ia ka jingwan kyntur pud ka MUDA bad u la kren sha ki kotkhubor ha u 2015 bad hadien ba u la long myntri sorkar u la ong ba lada ka MUDA kam sangeh ia ka jingkyntur pud sha ki thaiñ ka Upper Shillong un hiar shuki myntri bad un risaiñ ruh na ka kam MLA. “Hynrei kam shym la long kumta kumba u MLA u la kren, bah Ronnie kam lei lei phi la thok ia u paidbah, ha u 2018 u paidbah un pynhiar shuki noh ia phi” ong u bah Hamlet Dohling haba kren ha katei ka jingialang. U la kynnoh ruh ba ka jingpynpaw ka MDC ka Mylliem ba ka pyrshah ia ka jingwan kyntur pud ka MUDA ka dei tang ka buit shim kabu ba la jan ka elekshon.U bah Stephan Lyngdoh Nongbsap Adviser UDP uba long ruh u Rangbah Shnong ka Umlyngka haba kren halor katei ka phang u la ong dei na ka seng HSPDP ba ka MUDA ka la wan kyntur pud sha ki thaiñ Upper Shillong, “Ki mih na Madan Malki sha Secretariat ban pyrshah MUDA hynrei haba la poi Secretariat ki la shah pynbiej ha u Mukul ,tip ioh ki ioh pisa ruh ne, ka MDC ka ong ba ka pyrshah MUDA hynrei ngi tip ba ki kyrshan ia ka MUDA” ong u bah Stephan. U bah Airi Kharpuri dei ka seng HSPDP kaba lum jingialang ha madan Malki ban tur sha Secretariat hapoh ka jingialam u bah Ardent M Basaiawmoit, Pyniaid Sing Syiem bad kong Teilinia Thangkhiew ba ka MUDA ka ioh wan tur sha Upper Shillong.Katba uwei pat u nongialam ka PDF u bah H.S Shylla u la ther tyngeh ia u MLA ka Nongkrem u bah Ardent M Basaiawmoit bad kumjuh ruh ia u MLA ka Mylliem u ba hRonnie V Lyngdoh halor ka jingwan kyntur pud ka MUDA sha ki thaiñ Upper Shillong bad kumjuh ruh sha ki thaiñ ka Nongkrem konstitwensi. U la ong ba ka thong ba nyngkong eh jong ka PDF lada ka wan ha ka bor synshar ka long beit ban pynwai noh ia kane ka jingkyntur pud ka MUDA.","Da ka ishu MUDA ther ka PDF ia u MLA bad MDC ka Mylliem “Bah Ronnie phi la thok, u paidbah  un pynhiar shuki ia phi ha u 2018”",https://www.urupang.com/da-ka-ishu-muda-ther-ka-pdf-ia-u-mla-bad-mdc-ka-mylliem-bah-ronnie-phi-la-thok-u-paidbah-un-pynhiar-shuki-ia-phi-ha-u-2018/
"Shillong, 8 Nailur:U bah Hamlet Dohling u nongialam barim ka UDP uba dang shu dep risaiñ na katei ka seng u la ong ba ka UDP ka la pynbiej ia u thik kumba wan pynbiej ka UCIL ha ka por ia khih Uranium ha u 2007. U la ong ba ha katei ka por ia khih Uranium ka UCIL ka la wan thong da ki klur tyngka ia u (General Secretary KSU ha kato ka por) bad kumjuh ruh ia u President ha katei ka por u bah Samuel Jyrwa hynrei kim treh. “Hynrei ngim treh, ka UDP ka la pynbiej ia nga da kaba ong ba kan ai da ka kam Chairman hadien ba ka la wan ha ka bor synshar, ngam treh-lada ngan pyrkhat ialade shimet ka kam Chairman ka la biang ia nga hynrei shaei une u paidbah ba bun un leit, ngam kwah kam Chairman ngan kwah pisa” ong u bah Hamlet ha ka jingialang mynta ka sngi kaba la long ha Umlyngka ha kaba la khylliap lama noh ia ka seng UDP ha Mylliem konstitwensi.Haba kren ha katei ka jingialang kaba don da ki spah ngut ki dkhot ka UDP kiba la leit ban pyniasoh sha ka PDF u bah Hamlet u la ong ba marsien shongthait na ka kam nongialam ha ka KSU ha u 2012, u la leit rung sha ka seng UDP bad tang 8 bnai u la ioh por ban ialap elekshon na ka bynta ka elekshon MLA 2013, “Ha katei ka por nga la ioh 6067 vote ha ka elekshon MLA, ha ka MDC nga la ioh 7000 tam, naduh u 2012 haduh mynta ki paralok UDP kiba ia donlang bad nga ki ia don ;lang haduh mynta ruh, uwei ruh um khih” u la ong. U bah Hamlet u la ong biang ba nalor kitei ki nongkyrshan jong u kiba la don lypa la wan ruh ban pyniasoh sa ki katto katne ngut ki radbah na ka seng Congress bad HSPDP kiba um pat kwah ban pynpaw pyrthei ia ka kyrteng jong ki.Utei u nongialam barim ka UDP u ban sa kylla long u kyrtong jong ka seng PDF na Mylliem konstitwensi u la ong ba um ju poi pyrkhat ba un mih noh na ka seng UDP ha ka jingim jong u, “Naduh u 2012 nga da angnud bad nga thmu ban ia khun na ka seng UDP, ngam ju poi pyrkhat ba ngan mih noh na ka UDP hynrei ka jingkwah jong u briew ka ia pher na ka plan jong u blei, u briew u plan ban iaid sha kawei ka lynti u blei pat u ong iaid da ka lynti ban poi sha ka thong” u la ong biang. Ha katei ka jingialang ba la khylliap lama noh ia ka UDP ha Mylliem nalor ki nongialam ba hakhmat u bah Hamlet kiba don kumba 300 ngut tam, la don lang ruh ki nongialam ka PDF ba kynthup ia u President u bah Aibanlum Marbaniang, u General Secretary bad 2 ngut ki MDC u bah James Ban Basaiawmoit ka Mawkhar bad u bah H.S Shylla ka Nongkrem nalor kiwei pat ki nongialam.Ha katei ka jingialang u bah Stephan Lyngdoh Nongbsap Rangbah Shnong jong ka Umlyngka uba dei ruh u nongialam ba hakhmat jong ka kynhun u bah Hamlet Dohling uba ju bat ia ka kam Adviser hapoh ka seng UDP u la ong ba ka jingleh ka UDP ka sah ha ka dum ka lyngngoh namar khlem ia syllok khlem ia kren bad khlem da ia shai para seng la shu rai donbor beit ban ai ia ka Mylliem ha ka seng HSPDP. “U President u Dr.Donkupar Roy u la leh lyndet khlem jingiakren shai, u la iaid napoh napoh bad u la iaid arsap” ong u bah Stephan.","Pynbiej ka UDP da ka kam Chairman,  kumba tyrwa pisa ka UCIL: Hamlet  Khylliap lama ia ka seng UDP ha Mylliem konstitwensi",https://www.urupang.com/pynbiej-ka-udp-da-ka-kam-chairman-kumba-tyrwa-pisa-ka-ucil-hamlet-khylliap-lama-ia-ka-seng-udp-ha-mylliem-konstitwensi/
"Shillong, 13 Nailur:Ki lad khubor ki la iathuh ba ka Meghalaya Pradesh Congress Committee (MPCC) ka la khot hajir ia ki MDC jong ka seng Congress ha JHADC mynta ka miet ha nongbah Shillong. La iathuh ba katei ka hajir ka dei halor ka jingkwah ki MDC Congress ban pynhap noh ia u ma Thombor Shiwat na ka shuki CEM bad ha ka jaka jong u ban wanrah da u bah Arbor hima Darnei MDC ka Sutnga-Saipung uba bat ruh mynta ia ka kam Chairman ka JHADC. Haduh ba thoh ia kane ka khubor ym pat shym la ioh jingtip ia ka rai jong katei ka jingiakynduh ki MDC Congress bad ki heh MPCC.Hynrei ha shuwa ia kane ruh la iathuh ba ka la don ka jingkhot ka MPCC ia ki MDC Congress ban ia kren halor katei ka phang hynrei la ong ba kam poi shano shano ruh naba u ma Thombor u dang ioh ia ka jingbun paid na kiba bun ki MDC jong katei ka seng hynrei mynta la iathuh ba ka don ka jingkhih biang da kaba kynnoh ba u ma Thombor u ia sylla pohrieh ia ka seng Congress. Ia katei ka jingkhot hajir ia ki MDC Congress la iathuh ba dei lyngba ka ripod ba u MLA ka Jowai u Dr.R.C Laloo sha ka MPCC lyngba ki jingujor u President ka Jowai Block Congress Committee.La iathuh ba ka dawbah ba mih katei ka jingjia ka dei namarba ka la don ka jingkynnoh ba u Ma Thombor Shiwat u dei u briew jong u bah Sniawbhalang Dhar MLA ka Nartiang bad ha jowai konstitwensi pat la ong ba u ma Sniaw u la pynieng da u kynum lajong ha u 2018 ban ia khun pyrshah ia u R.C Laloo bad hangtei ka la mih ka jingkynrum kynram hapdeng ka Congress Jowai bad u ma Sniaw bad katei ka ktah lang sha u Ma Thombor Shiwat. La iathuh ruh ba shuwa ia kane ka la don ka jingiasylla ki MDC bym dei Congress ha JHADC ban pynhap noh ia ka seng Congress na ka bor synshar ha JHADC bad ban wanrah da kawei pat ka EC ba thymmai kaba ki la mir jingmut ban ialam hi da u ma Thombor Shiwat.",Khot hajir ka MPCC ia ki MDC Congress ka JHADC,https://www.urupang.com/khot-hajir-ka-mpcc-ia-ki-mdc-congress-ka-jhadc/
"Shillong, 13 Nailur:Ngi la thmu ban pyntreikam ban pyniaid kali da ka e-challan ban shain kuna ia kiba pynkhein ia ka ain niah kali.U SP ka East Khasi Hills u Davies NR Marak u la ong ba kane ka jingthmu jong ki pulit ban pyndonkam da ka e-challan ka long ban pynthikna ba bunsien ki paidbah ki shah kynnoh ba ki pulit ki bamsap da kaba shu shain kuna ia ki kali.“Ngi dang pan jingiarap na ki bank ha kaba yn pyndonkam da ka swiping card ban don jingiadei bad ka mobile”, la ong u SP.U la ong ba ia mynta kane ka kam ka dang don ha ka jingthmu bad ym pat lah ban ong lano ban pyntreikam namar ba dang ap ia ka khubor na ka bank ha kano ka dur ka lah ban shna ia kine ki swipe card bad hadien kane, yn sa shna ia ka software da ka National Informatic Centre (NIC).“Lada shain kuna iano iano, kiba niah pynkhein ia ki tnad pyniaid kali, yn sa rekod online”, u la ong.Katkum ka jingong u SP hadien ba la lah ban pyntreikam ia kane, yn sa lah ban peit bad peitngor ia ka jingioh kuna na ki kali man ka sngi na ki 7 tylli ki tnad pyniaid kali ba don ha ka nongbah Shillong.",Yn pyntreikam ka tnat pulit  Shillong da ka e-challan ia ki kali,https://www.urupang.com/yn-pyntreikam-ka-tnat-pulit-shillong-da-ka-e-challan-ia-ki-kali/
"Shillong, 13 Nailur:Ka Meghalaya Upper Primary School Teachers Association (MUPTSA) State Level, ka ai ka jing pynshai ia baroh ki para Nonghikai MUPSTA ha ka jylla baroh kawei haka ba ia dei bad ka class XII 45% marks bad ka D.EL.Ed prokram, kaba long kat kum ka National council of Teachers Education (NCTE) Norm bad ka Right to Education (RTE) Act 2009.Katei ka seng, ka pynshai, ba ki Nonghikai ba la thung ha shwa ka 3tarik Nailur 2001, kim don kam shuh ban dang ialeh ia ka D.El.Ed prokram, hynrei ki lah ruh ban ialeh lada ki dang sngew kwah bad ki nonghikai ba la thung hadien ka 3tarik Nailur 2001, kin hap ban ialeh beit ia ka D.El.Ed. ha kaba ki dei ban pass ia ka klas XII ha ka 45% marks (ST/SC) bad 50% (General).Ki Nonghikai ba la pyndep ia ka klas XII bad ki ba ioh duna ia ka 45% marks (ST/SC) bad 50% (General) ruh ki lah ban ialeh ha ka D.El.Ed prokram bad ha kajuh ka por ki dei ban ia leh biang ia ka klas Xii, ban ioh pat 45%(ST/SC) bad 50% (General), katba ki nonghikai ba la pyndep ia ka Graduation ne Master Degree ruh ki hap beit ban ialeh D.EL.Ed bad ki dei ban ioh pat 45%(ST/SC)bad 50% (General) ha ka klas Xii. Lada kim ioh ia ka tei ka percentage marks, ma ki ruh ki hap ban ia leh biang Ia ka klass Xii ban ioh ia kitei ki marks kiba donkam.Ki Nonghikai ba la pyndep ia ka jingleit pyntbit, kaba shi snem ne ar snem na Government Normal Training School (GNTS) Sohra /Tura bad na ki District Institute of Educational Training (DIET) ka jylla baroh kawei bad kum juh na kiwei kiwei pat ki Training Center /Institute, kim don kam shuh ban ia leh D.El.Ed bad lada kitei ki Nonghikai kim kot pat ia ka 45%(ST/SC) bad 50% (General) ha ka klas XII, ma ki ruh kin hap ban ia leh sa tang ia ka klas Xii ban kot ia kitei ki marks, kiba donkam.Ki Nonghikai bala pyndep tang ia ka matriculate ne SSLC, kin ym lah satia ban ialeh D.El.Ed bad kam don satia kano kano ka jing pynbeit na ka bynta jong ki, katba ki Nonghikai ba la pyndep ia ka B.Ed kim don kam shuh ban ia leh ne register D.El.Ed, hynrei ki hap ban ia leh pat ia ka special Training /Course (Bridge Course) ka ba tang hynriew bnai, ha ka Center/Institute ba la ithuh da da ka NCT,bad katei ka jingpule, kan sdang hadien ka 9tarik Risaw 2017.Ki Nonghikai kin hap ban pynrung kyrteng, ha ka NIOS portal bad ka tarik ba khadduh, kan long ha ka 15tarik Nailur 2017 bad ka bai rung, ka longT.4555na ka bynta ki (ST/SC)bad T.6000 na ka bynta ki General bad ki nonghikai ki bym don ia kitei ki kyrdan kat kum ki kyndon jong ka NCTE Norm bad RTE Act 2009, kin shah pynduh kam noh hadien ka 31tarik Lber 2019.","Kiba la pyndep ia ka Master  Degree, ki hap ialeh eksamin biang",https://www.urupang.com/kiba-la-pyndep-ia-ka-master-degree-ki-hap-ialeh-eksamin-biang/
"Nongstoiñ, 13 Nailur:Mynta ka sngi, ha kapor kumba 4 baje ei ei mynstep, ka la don ka jingjia pluh iing kaba shyrkhei kaba la jia hapoh jong ka Iew Rambrai bad ha katei ka jingjia pluh iing haduh saw tylli ki Iing kiba don Rngi Lower Iew Rambrai, ki la ingkhong khait hadien ba ka ding, ka la ioh ban bam duh lut ia kitei ki iing bad ki jingdon jingem baroh.Kat kum ka tyllong khubor ka iathuh ruh ba ha katei ka jingjia pluh iing, ym shym la don kano kano ka jingjia kaba sngewsih ne ka jingmynsaw jong ki mynsiem briew lait noh tang ka jingiing khong jong ki iing bad ki jingdon jingem ha kaba ka jingjulor la antad ba kala kot sha ki bun phew lak tyngka.Shuh shuh ka tyllong khubor bala ioh ban lum ka ong ruh ba katei ka jingpluh jong kitei ki iing ka la sdang na kawei na ki kamra jong jong kitei ki iing kiba don mar syndah ha kaba ki nongsah ha katei ka kamra, kim shym la don namar ki la leit shnong naduh ka jan miet jong ka sngi ba ar ka taiew hynrei ym shym la tip ha kano ka rukom ka pynlong ba kan kem ding.Kitei ki saw tylli ki Iing kiba la pluh bad ingkhong ki kynthup ia ka iing jong ka kong Jewistnorian Marbanniang ha kaba ka jingjulor kala kot sha ki 2 lakh 75 hajar, ka iing jong u Shripsing Wahlang ha kaba ka jingjulor kala kot sha ki 3 lak san phew san hajar kynthup ruh ia ki tiar iing tiar sem, ka iing jong u Lastar Lyngkhoi ia ka kaba la pyndon kam kum ka dukan shna jingshana (Furniture) ha kaba kajing julor kala kot sha ka 5 lak 70 hajar kynthup ia ki tiar ki tar bad ka iing jong u bah Maianlang Nongphud, ba la shong wai pat da ki ar ngut ki briew bad ka jingjulor kala kot sha ki 2 lakh 6 hajar tang ka iing katba ki tiar ki tar ki ba dei jong u nongsah wai u bah Dros Syiem ka jingjulor kala kot sha ka 48 hajar tyngka bad sa ka wei pat kumba 70 hajar kaba dei tang ki tiar iing tiar sem jong u bah Khainslep Lyngdoh u ba dei u nongsah wai ha kajuh katei ka iing.Hadien katei ka jingjia la ong ba ki paidbah kila pyntip noh mar mar sha ki pulit pynlip ding ka Nongstoiñ (Nongstoiñ Fire Service) ha kaba mar mar ki pulit, ki la hiar sha katei ka jaka ha kaba ki la lah ban iarap lem na ka bynta ban tem noh ia ka jingklang jong ki thyllieh ding kaba la pyllait ruh ia ki ba bun ki wei pat ki iing kiba don ha katei ka jaka na ka jingma.","Bam duh ka ding, 4 tylli ki Iing ha  Iew Rambrai julor bun phew lak",https://www.urupang.com/bam-duh-ka-ding-4-tylli-ki-iing-ha-iew-rambrai-julor-bun-phew-lak/
"Shillong, 13 Nailur:U nongshna bad nongpynmih phlim Bollywood, u Karan Kashyap u la wan sha nongbah Shillong ban ring ia ka phlim jong u, kaba kyrteng ka Keh Do Na bad u kwah ba ia katei ka phlim, yn ak hi da ki briew na kane ka jylla bad ka jingring ia katei ka phlim jingieit ruh kan dei beit tang ha ka jylla Meghalaya bad khyndiat eh ha nongbah Mumbai. Utei u nongring phlim un sdang ban wad aktor aktress na kane ka jylla da kaba pynlong da ka jingjied, ka ban sdang naduh ka 27 tarik u risaw bad ia ka jaka yn sa pyntip. U Kashyap u la ong ba u aktor u ban lamkhmat ha katei ka phlim jong u, un dei na Mumbai katba ka actress pat kin wad na Meghalaya bad baroh ki nongak kin dei hi na Meghalaya.U Kashyap u dei uba la pynmih ia ka phlim Six Hour With Terrorist, ka Zindegi Jalebi, ka Twister bad kumjuh ka phlim Duniya khatam ho rahi Hai. U la ong ba ka jingkwah jong u ban ring ia ka phlim ha Meghalaya ka dei namar ba u kwah ban kyntiew ia ka put ka tem bad ka shad tynrai jong ki briew kane ka jylla. U la ong ba u donkam 3 kynhun ki nongrwai nangne. Na bynta ka Keh Do Na u Kashyap u la ia treilang ba u nongshna phlim na kane ka jylla u bah Kitbok Kharmalki uba la shna ia ka phlim Dak Bangla.",Wad aktress na Shillong ban  ak ha ka phlim Keh Do Naa,https://www.urupang.com/wad-aktress-na-shillong-ban-ak-ha-ka-phlim-keh-do-naa/
"Shillong, 14 Nailur:“Kum u Myntri Rangbah nga tip ia kaei kaba jia bad nga tip ki leh ia kaei, kata ka dei ka jingkhlain ka party bad da kaba pynshong nongrim halor kane, ngi leh ia kaba donkam”, la ong u Myntri Rangbah u Mukul Sang-ma haba kylli shaphang ki MLA ka Congress, kiba thmu ban phet noh.U la ong ba ka seng, ka la tip bha ia kito ki MLA kiba la don ka jingmut sniew kumno ban pynsniew ia ka seng, da kaba phet sha kiwei pat ki seng.U la ong ba ka jingthmu jongki ban leit sha kawei pat ka party ka long ban ioh bam ia ki lyngkha ba kham jyrngam hynrei ki dei ban sngewthuh ba ki paidbah kin hap ban bishar ia ki.“Ki kwah ban leit sha ki lyngkha ba kham jyrngam ban pynjah sliang ia ka jingthngan jongki hynrei nga tip ki paidbah ki la ngiah ia kum kane ka jait jingleh jongki”, la ong u Dr Mukul.U Myntri rangbah u la ong ba ka seng, kam lah ban ailad ia kum kine ki briew kiba thmu ban pynsahkut ia ki kam pynroi da ka buit arsap jongki.“Ka dei ka kamram ban peit ia ki briew kiba don ka jingmut sniew ban phet sha kiwei ki party. Ha ka politik, ka ktien kaba nga ju ioh sngew barobor ha ka por ba nga dang long samla leit klas na ki politishian ka long ba ki politishian ki long kumba bujli sopti”, la ong u Myntri Rangbah haba kren mynta ka sngi halor kumno u sngew ia ka jingthmu phet ki MLA ka party shwa ka elekshon.Haba takrain ia kine ki MLA kum ki riew shim kabu ban pynthut ia ka roi ka par, u Dr Mukul u la ong ba kine ki MLA bujli sopti ki dei ki nongpynthut ia ka roi ka par ha ka jylla bad kane ka la paw ha ki snem ba la dep.“Hynrei nga tip ba ki paidbah ki la ngiah ia kum kine ki briew namar ba ki paidbah mynta ki la stad bad shemphang”, u la ong.U la ong ba ka jingdon jong ki MLA ba kwah ba bujli sopti na kawei ka party sha kawei pat, ka la wanrah ia ka jingsynjor ha ka synshar khadar kumba la paw ha ki snem ba la leit noh hynrei myta kan nym lah shuh ban jia kum kane namar ba ka party Congress kam lah ban ailad ia kum kane ka jingleh.“Kito ki briew kiba kwah bujli sopti bunsien ki la wanrah ia ka jingthut ha ka roi ka par jong ka jylla hynrei ka party kam lah ba ailad ia kum kane”, u la ong.Kane ka jingkren jong u Mukul ka thew ia ki MLA ka Congress kiba kwah ban phet noh sha kiwei ki seng. Katkum ka khubor, u MLA ka Pynursla u Bah Prestone Tynsong, u MLA ka Nartiang u Bah Sniawbhalang Dhar, u MLA ka Mawkyrwat u Bah Rowel Lyngdoh bad u MLA ka Umroi u Bah Ngaitlang Dhar ki lah ban mih noh na ka Congress shwa ka elekshon.Katkum ka jingtip, kine ki MLA kim shym la pan tiket satia na ka Congress haduh mynta watla ka dang sah sa tang shi sngi ka por.","“Ki kwah ban bam, na ka  lyngkha ba kham jyrngam”",https://www.urupang.com/ki-kwah-ban-bam-na-ka-lyngkha-ba-kham-jyrngam/
"Shillong, 14 Nailur:Ki Muslim kiba shong ba sah ha nongbah Shillong bad kiwei pat ki bynta jong ka jylla Meghalaya kin pynlong ia ka jingiaid paidbah lashai ka sngi naduh ka por 2 baje nohphai sngi na Mawbah ter ter shaduh sha IGP ha ka jaka sha ophis u Superitendent of Police, East Khasi Hills. Katei ka jingiaid paidbah jong ki Muslim ka long ban pynrem bad ban pyrshah halor ka jingshah thombor ki Muslim ha Rohingyas Myanmar.Haba ia kren bad u Rupang u nongialam ka Sengbhalang Islam, Shillong u bah Akhtar Shabong u la ong ba um pat ioh jingtip katno spah ne hajar ngut ki Muslim, ki ban poi sha katei ka jingialang.U la ong ba la pyntip bad la kyrpad ia baroh ki Muslim ba kin ia mih ryntih lashai ka sngi ka 15 tarik u nailur hynrei u la ong ba ym pat ioh jingkheiñ katno ngut ki ban poi namar ba ka don ka Organising Committee kaba pyniaid ia katei ka kam bad u ruh u shu ioh jingtip ba la pyntip sha u da ka komiti.",Mynta yn iaid paidbah ki  Muslim ba sah ha Shillong,https://www.urupang.com/mynta-yn-iaid-paidbah-ki-muslim-ba-sah-ha-shillong/
"Shillong, 15 Nailur:Ka iing bishar Supreme Court ka ri ka la kynriah sngi biang ban bishar ia ka mukotduma MBBS jong ki 10 ngut ki samla na kane ka jylla kiba shah kyntait pdiang admishon ha jaka pule doktor ha Assam.Hynne ka sngi, ki kmie ki kpa kine ki samla bad ki heh ka tnad ka koit ka khiah ki la iakynduh halor kane bad katkum ka jingtip, kin hap ban ap beit ia ka rai na ka iing bishar ba hakhlieh ruh ka ri.Ha ka jingshisha, ka Supreme Court ka la buh sngi ban shim bishar ha ka 11 tarik hynrei ka la rah sha ka 15 tarik hynrei mynta ka la rah biang sha ka 18 tarik mynta u bnai.Halor kawei ka liang, halor ka khubor ba u myntri ka tnad ka koit ka khiah un iakynduh ia kine ki samla ha ka 17 tarik mynta u bnai, hynrei katkum ka jingiakren bad kine ki samla pule kiba la lynga bad sngew pisa mynsiem, ki la ong ba kim shym la ioh jingtip eiei ia kata bad la shu iohi ha ki lad pathai khubor.Ka sorkar Meghalaya ka leit ujor sha ka Supreme Court hadien ba kine ki 10 ngut ki samla ki la shah kyntait ha ki jaka pule doktor ha Assam ha kane ka taiew ba la dep, da kaba kynnoh ba ka Assam ka la pynkhein ia ka jingiateh.","18 tarik, kynriah bishar biang ha ka Supreme Court ia ka MBBS",https://www.urupang.com/18-tarik-kynriah-bishar-biang-ha-ka-supreme-court-ia-ka-mbbs/
"Nongpoh, 15 Nailur:San sngi hadien ba la phriang ki Dur bad Video ha ki Whatapps bad facebook halor ka jingshah pyniap uwei u Bsein iong, ha Ri Bhoi bad haba buddien halor katei ka jingshah pyniap utei u bsien, ki briew ka tnat Wildlife Nongpoh Range, mynta ki la ban pynthikna ia ka jaka kaba utei u Bsein Cobra u la shah pyniap ha ki briew bad kata ka dei ha ka shnong Pahammardoloi, Nongkhrah, Ri Bhoi District.Kum ban shu pynkynmaw hangne, ha kine ki sngi ba la leit ki Dur bad Video kiba la pyni ia ka jingshah pyniap utei u Bsein Cobra, ki la saphriang stet bha bad ha kaba nyngkong ka la don ruh ka jingsuba ba katei ka jingpyniap ka la jia ha ka shnong Pahamrioh, namar ka jingiai buddien ki briew ka tnat Wildlife ka Nongpoh Range, kat haduh ba kin da lap ia ka jaka kaba ki briew ki la pyniap ia utei u bsein.Haba iakren bad u Bah P. Dunai, Range Forest Officer, Nongpoh wildlife Range, u la ong ba ki briew ka tnat Wildlife Nongpoh Range, tang mar iohi halor katei ka jingshah pyniap utei u bsein kim shem la shongkli kti, tad haduh ba kin da lap syndon ia ka jaka kaba la pyniap ia utei u bsein Cobra.Kumta hadien ba ki la lah ban pynthikna ia katei ka shnong, ki briew ka tnat Wildlife ki la pynlong da ka jingpynshai sha ki paidbah ha katei ka shnong ba kim dei ban pyniap bein ia kino ki mrad kynja ba-im, hynrei lada ki lap ia kino kino ki mrad bad khamtam ia ki bsein ki dei ban pyntip mar mar sha ki briew ka tnat Wildlife, khnang ba kin ioh ban leh ia kaba donkam, ha kajuh ruh ka por u la ong ba ki Bsein kum u sein iong kim ju puh madei, khamtam ia ki briew bad ym ju kham bna koit ba ki sein iong, kin puh briew.",Lap ha shnong Pahammardoloi  ba pyniap ia u ’sein iong,https://www.urupang.com/lap-ha-shnong-pahammardoloi-ba-pyniap-ia-u-sein-iong/
"Shillong, 15 Nailur:Hadien ba la ioh jingtip na ki paidbah nongiew ba ki don ki bynta jong ka ïewduh kiba la kylla long kum ki ktem ba shyrkhei ha ka ia die bad ia dih drok, mynta ka nohphai sngi ki pulit jong ka Hima Mylliem hapoh ka jingialam u OC jong ki, u bah S.Nongkhlaw ki la leit ban khynra ha kitei ki jaka bad ki la lap ba ki don da ki phew ngut ki samla kiba ia lum khrui hynrei tang mar ia poi ki pulit ki la phet krad noh na katei ka jaka. Ki pulit Syiem ki la ioh bat tang uwei na ki nongdih drok bad u dei u samla uba dang 20 snem karta bad la set ia u hapoh phatok Syiem ha iewduh hynrei kham sa shiphang la pyllait noh namarba utei u samla u la kular ba un kylla ba mut noh bad un noh ia katei ka kam.Ka jaka ba kitei ki nongdih drok bad ki nongkhaïi drok ki pynkylla ka dei ha kawei ka lynti kaba don ha ki thaiñ Standjeep.Ki nongshongiew kiba don ha katei ka jaka ki la iathuh ba manla ka sngi da ki phew ngut ki samla shynrang ki ju ia lum naduh ka por 8 baje mynstep ha katei ka jaka bad kitei ki briew ki dei ki durkhmat thymmai suda ha katei ka jaka bad ki ju ia dih ia ki jingdoh ba kynsha bad dei namar kane ka la pynsuba ia ki nongiew ba ki lah ban dei ki nongdih drok, kumta ki la pyntip sha ki pulit bad marsien wad ki pulit kitei ki samla ki la phet krad noh.U nongthohkhubor u la ioh ban ia kren bad utei u samla uba la shah kem ha ki pulit Syiem bad ia ka kyrteng jong u la buhrieh noh. Utei u samla u dei uba shong ba sah ha Mawprem. U la iathuh ba u la ngop ha ka kam dih drok la 3 snem mynta bad u la shah kem teng ruh ha ki pulit shisien. U la ong ba u la ngop ha katei ka kam bad ki paralok. U la iathuh ba kitei ki samla kiba don ha katei ka jaka kaba u la shah kem ki don ki nongdie bad ki don ruh ki nongdih drok.Katkum ka jingiathuh jong u-u la ong ba u ju thied drok T.200 tyngka shi song bad katei ka dei beit tang shisien dih, hynrei ha ka shisngi ka donkam ia u ban dih haduh 3 song bad shisngi u pynlut pisa T.600 tyngka ha ka bai drok. U la iathuh ba baroh ka pisa kaba u ioh bai bylla ka lut tang ha ka bai thied drok katba ka bam pat u shu bam ei na ïngkmie. Haba ym don jingbylla ruh u ong ba u shut uh na la ing hynrei um pat ju mlien pat ban tuh na ki briew. Haba la kylli u lah ne-em ban ieh ia katei ka jingkyrni dih drok jong u-utei u samla u la ong ba tang shu ym ioh drok ka met ka shu khih bad um nang ioh thiah ioh dem, um rung bam rung dih shuh. La buhrieh noh ia ka kyrteng utei u samla naba u la ong ba un kylla kaba mut noh bad un ym mlien shuh. U la iathuh ba ka kmie jong u ruh ka tip ba u dih drok hynrei ym don lynti ia ka ban leh kumno kumno ruh watla ka la pyrshang ban shim da ki dawai ban pynjah kwah drok ia u.Haba ia kren bad u bah S.Nongkhlaw u OC pulit Syiem u la maham tyngeh ia kiba kum kitei ki samla lada jia ba kin lap nangne shakhmat, ia kaba mynta u la ong ba la shu beh krad tangba kin ym leh ha ïewduh hynrei lada dang lap biang nangne shakhmat yn pynshitom da kaba tyngeh bad yn aiti sha ki bor ka aiñ.",Khynra ki pulit Syiem ia ka  ktem ki nongdih drok ha ïewduh,https://www.urupang.com/khynra-ki-pulit-syiem-ia-ka-ktem-ki-nongdih-drok-ha-iewduh/
"Shillong, 15 Nailur:Mynta ka sngi ka 15 tarik u nailur ka dei ka sngi ba ka Congress, ha kane ka jylla ka la pynkut noh ia ka jingdie phom sha ki kyrtong kiba kwah tiket na katei ka seng. Katkum ka jingtip ba la ioh lum na ka MPCC la iathuh ba ki la don palat spah tylli ki phom kiba la die. La iathuh ba ka duna bha ka jingiaknieh Congress mynta ka elekshon ha ri Lum Khasi-Jaintia hynrei ka jingiaknieh ka jur bha ha ri Lum Garo. Katkum ka jingioh jingtip la ong ba ha ri Lum Khasi-Jaintia ki don tang katto katne tylli ki konstitwensi kiba don 2 ngut ki nongpan tiket hynrei lait nangta jan baroh ki konstitwensi kiba pan tang da uwei u briew.Lah ban kdew ba katei ka Congress ka la buh por 15 sngi ban die phom kata naduh ka 31 tarik u nailar haduh ka 15 tarik u nailur, la iathuh ba ka bai phom ka long T.20 hajar tyngka bad haba kheiñ ia ka palat spah tylli ka phom ba la die la antad ba ka jingmih pisa ka Congress na ka bai phom ka la kot sha ka T.20 lak tam. Katkum ka jingiathuh ki nongialam Congress ki la ong ba la ai por ia ki kyrtong ba kin pynpoi ia ki phom jong ki sha ki Block hapoh ka 4 tarik u risaw hynrei kham hadien la pynjlan noh sha ka 31 tarik u risaw. La pyrshang ban wad jingtip na ki nongialam ka MPCC ia ka kyrteng ki kyrtong kiba la thied phom na kylleng ki konstitwensi hynrei haduh mynta ki nongialam ka MPCC kim pat kwah ban thad madan namar dang hap ban iaid sha ki nongialam ba hakhmat jong ki.Hynrei katkum ka jingiathuh ki tyllong khubor la ong ba ha East Khasi Hills ki konstitwensi ba don ka jingiaknieh tiket ki long ka Mawkynrew bad ka 19th Shillong South. Ha Mawkynrew ka don ka jingiaknieh tiket hapdeng u bah Lam Kharpuri (bah Khan) bad u Dr.Lynshiang, ha Laban pat ka don ka jingiaknieh tiket hapdeng u bah Moon (uba la weng kyrteng noh ialade ha ka elekshon MDC shiteng samoi) bad u President ka Youth Congress 19th Shillong South. Ha Nongthymmaila thied phom tang da u bah Charles Pyngrope, ha Nongkrem u bah John F Kharshiing, ha Laitumkhrah ka kong Ampareen Lyngdoh(MLA), ha Pynthor u bah A.L Hek(MLA), ha Shillong West u bah Mohendro Rapsang, ha Mylliem u bah Ronnie V Lyngdoh (MLA), ha Mawlai u bah Process T Sawkmie (MDC), ha North Shillong kong Roshan Warjri (MLA), ha Mawphlang u bah Kennedy Khyriem (MLA), ha Sohiong u bah HDR Lyngdoh (MLA) ha Sohra u bah Donevan Kharwanlang (MDC), ha Shella u bah Bantyngshaiñ Rynga, ha Pynursla u bah Shining Khongthohrem, hynrei u President ka Congress ha Pynursla pat u bah Hanbor Khongtani u la ong ba la thied phom da ka Block Congress ym uno uno u kyrtong.Ia ka Mawsynram bad ka Mawryngkneng ka Congress ka dang pynsangeh shuwa bad katkum ka jingtip ba la ioh lum la ong ba ka daw ba la pynsangeh ka dei namarba ha Mawryngkneng yn sa ia khun da u khun jongu bah Charles Pyngrope u bah David Nongrum (MLA jong katei ka konstitwensi) bad ym pat long ia u ban rung seng. Ha Mawsynram pat la ong ba la pynsangeh na ka daw ba u H.M Shangpliang u ban ia khun na katei ka seng um pat shongthait na ka kam sorkar.Ha South West Khasi Hills kiba la thied phom ki long na Ranikor konstitwensi u Martin M Dango (MLA) bad na Mawkyrwat konstitwensi u bah Carnes Sohshang. Ha West Khasi Hills , Mairang la thied phom tang ka Dr.Eureka Lyngdoh, ha Rambrai u Kimfa Sydney Marbaniang (MDC), ha Mawshynrut bad Mawthadraishan ym pat ioh kyrteng. Ha Ri-Bhoi pat na Nongpoh u ba D.D Lapang, na Umsning u Dr.Celestine Lyngdoh, ha Umroi u bah George Lyngdoh, ha Mawhati u bah Charles Marngar, ha Jirang ym pat ioh kyrteng. Na ri Lum Jaintia, na Sutnga-Saipung konstitwensi uba la thied phom tang u bah Shitlang Pale, na Nartiang u bah Jopthiaw Lyngdoh, na Jowai R.C Laloo, na Raliang konstitwensi u ma Comingone Ymbon, na Mookaiaw, Khliehriat, Amlarem ym pat ioh jingtip satia. Haduh mynta ym pat ioh jingtip satia ia ki kyrtong kiba thied phom na ri Lum Garo hynrei la iathuh ba ki MLA ba mynta baroh jong ka seng Congress ki la thied phom lut. Ym pat shym la ioh jingtip ru la u Dr.Mukul Sangma myntri rangbah u thied phom tang na Ampati ne na Songsak konstitwensi ruh.Ha katei ka jingthied phom Congress ki kyrtong la ioh jingtip ba ki MLA ba mynta ka Congress kim shym la thied phom satia kata u bah Prestone Tynsong na Pynursla, u bah Rowell Lyngdoh na Mawkyrwat, u bah Sniawbhalang Dhar na Nartiang, u bah Ngaitlang Dhar na Umroi bad u bah Pynshngaiñ N Syiem na Mawsynram.","Palat 100 ngut thied phom, duna  ia knieh tiket ha Khasi-Jaintia",https://www.urupang.com/palat-100-ngut-thied-phom-duna-ia-knieh-tiket-ha-khasi-jaintia/
"Shillong, 15 Nailur:Kumba 500 ngut tam ki riewngeit Muslim kiba don ha nongbah Shillong ki la iaid paidbah mynta ka sngi, naduh na Mawbah haduh ban da poi sha IGP bad ki wan phai biang sha kajuh ka jaka, kum ka dak ka jingpynpaw ia ka jingpynrem bad ka jingpyrshah halor ka jingshah lehbeiñ bad jingshah pyniap beiñ ki Muslim Ronghiya ha Burma.Katei ka jingiaid paidbah ka la sdang naduh ka por 2:20 baje eiei nohphai sngi . Shuwa ban sdang katei ka jingiaid paidbah ka la don ka jingkren kyntu kynpham na uwei na ki nongialam jong kitei ki Muslim Shillong u Md. Dakaria ha kaba u la sneng la kraw shuwa ban mih na katei ka jaka ba baroh ki dei ban iaid beit jar jar khlem pynmih ia ki kyntien sniew ki ban pynmong iano iano bad kim dei ruh ban jrong kti iano iano kumba la hikai da ka niam Islam. U la ong ba katei ka jingiaid jar jar ka long ban pynrem halor ka jingshah pyniap beiñ ki Muslim Ronghiya ha Burma. Shuwa ban mih noh na ka jaka na Mawbah ki Muslim ki la duwai ha u blei Allah jong ki ba un don ryngkat bad ki ha katei ka jingiaid paidbah.Ka jingmih paidbah ki Muslim mynta ka sngi ka la poi palat ia ka 500 ngut hynrei ki nongialam jong ki, ki la ong ba ki dang poi tang khyndiat ngut, namar ba ki don kiba treikam sorkar kim ioh mih na ophis treikam jong ki, bad kiba bun ki dang don hapoh Masjid namar ba ka don ka jingduwai kyrpang jong ki. La iohi ruh ba ha katei ka jingiaid jar jar jong ki Muslim ki la don tang ki shynrang suda ym don kynthei satia.Ki Muslim ki la rah ia ki pla kad kiba don ki jingthoh bapher bapher ban pynrem ia ka jingshah pyniap dusmon ki riew lui lui ha Ronghiya, ki la thoh ha pla kad ba de ban sangeh noh ia ka jingpyniap dusmon ia ki lui lui ha Burma. Nangta ka la don ruh ka jingthoh pynrem kaba ong ba ka dei ka jinglehraiñ ia ka Myanmar ka shnong jong ka Aung San Suu Kyi ka nongioh ia ka Noble Peace Prize Winner. Uwei pat u nongialam jong ki Md. Zaki u la ong ba ka sorkar India kam dei ban beh ia ki Muslim Ronghiya kiba don sha kane ka ri kumba 40, 000 ngut eiei, kiba wan phet na Myanmar, namar ba lada ka sorkar India ka phah ia ki sha Myanmar kin shah pyniap beiñ, “Ngi dawa na ka sorkar India jong ngi ba ka dei ban sangeh noh ka beh ia ki Muslim Ronghiya” u la ong.","Na ki Rohingya, iaid paidbah  ki paid Muslim ha Shillong",https://www.urupang.com/na-ki-rohingya-iaid-paidbah-ki-paid-muslim-ha-shillong/
"Shillong, 15 Nailur:U MLA ka Congress ba mynta na Mawkyrwat u bah Rowell Lyngdoh, u khlem pan tiket, haduh mynta, wat la ka dei ka sngi ba khadduh ban thep phom ia kiba kwah ban iakhun na ka party.Haba iakren mynta ka sngi bad ki nongthoh khubor, u Bah Rowell u la ong ba um pat pan satia ia ka tiket namar ba un sa shong jingialang bad ki nongialam ka party bad ki paidbah kumno ban leh, la un iakhun ne em ha kane ka elekshon ban wan.“Ngam pat pan tiket na ka Congress, ngan sa shong jingialang shwa bad ki nongkyrshan”, la ong u Bah Rowell.Katkum ka jingong jongu, ka paw ba um shym la kwah ban pan tiket na ka party Congress, namar ba kam don jingmyntoi ban pan namar ba ka District Congress Committee ba khlieh da u Bah Mansturdy Nongrem bad kumjuh ka MPCC kin nym ai tiket shuh ia u.Kumba ka long haduh mynta, tang u Bah Carness Sohshang uba la pan tiket na ka Congress na Mawkyrwat katba ia kiwei, kim ai phom satia, la ong u Bah Rowell.“U samla Kynpham Kharlyngdoh ruh u la leit pan phom hynrei kim ai satia, hynrei ia u Bah Sohshang pat ki ai”, la ong u Bah Rowell.U la ong ba u Bah Mansturdy Nongrem uba dei u President ka South West Khasi Hills District Congress Committee, u la leit ialap kylleng ki jaka ha Mawkyrwat ba ka party kan nym ai tiket shuh ia u namar ba u la tymmen.“Na ka jingleh bad ka jingkren jongki, ka paw ba kim kwah shuh ia nga ban don ha ka Congress”, la ong u Bah Rowell uba dei uwei na ki nongialam ka party ban wanrah ia ka Congress ha ki snem 1988.U Bah Rowell u la jop nyngkong na ka HSPDP hynrei ha u snem 1988, u la iasoh noh bad ka Congress. U la jop MLA na ka Congress ha u snem 1993 bad rem ha u 1998, bad 2003 bad u la jop biang ha u 20008 bad 2014.Ha kawei ka liang, u Bah Mansturdy u la ong ba haduh mynta ka janmiet, u Bah Rowel um shym la pan tiket satia na ka party. “Um pat pan tiket na ka party”, la ong u Bah Nongrem.",Ngan shong jingialang bad ki  nongkyrshan ban iakhun ne em: Rowel,https://www.urupang.com/ngan-shong-jingialang-bad-ki-nongkyrshan-ban-iakhun-ne-em-rowel/
"Jowai, 17 Nailur:Ki pulit ka West Jaintia Hills ki la suba jur ba ka Dalmia Cement lane ka Adhunik Cement ka la iatreilang bad ka Umtyr-a Weighbridge ban ai lad ia ki truk kit cement ban kit palat pud.Kane ka long pyrshah ia ka ain katkum ka MV Act bad kadei ruh ka jingpynkhein ia ka hukum jong ka Supreme Court.Kane ka jingkit palat pud la lap da ki pulit ka Ummulong ha kane ka sngi Thohdieng bad la dep.La iathuh ba ki pulit ki lalap ia kawei ka trok kaba sniew ha ka jaka kaba la tip kum ka Madan Khawang ha Ummulong. Katei ka trok (ML10-5774) kadei kaba la niah da u Bormon Lyngdoh.Haba ki pulit ki la jurip ia ki kot ki sla khamtam ia ki challan, la lap ba katei ka trok ka la kit 480 byrni ka dewbilat kaba mut 50 kg shi byrni bad lada 480 byrni, ka jingkit ka la poi haduh 24 ton kaba tam haduh 15 ton na kaba shah katkum ka ain tang 9 trok na ka bynta ka trok 6 shaka.Ki pulit ki la hap ban pynphai ia katei ka trok na Ummulong shaduh sha Hynniewmer Weighbridge na ka bynta ban pyntikna la katei ka trok ka kit palat pud.La lap ia ka jingshisha ba katei ka trok ka la kit tam haduh 15 ton bad kane ka la pynlyngngoh ia ki pulit ba kumno ka Adhunik Cement ka phah kit haduh 24 ton ia katei ka trok bad kumno ki nongtrei ka tnad Transport Deptt kiba don ha Um-Tyra Weighbridge ki la ai lad ia katei ka trok ban iaid kumto.Haba tohkit ia u driver da ki pulit, u la iathuh ba u la kit ia katei ka dewbilat na Dalmia (Adhunik) Cement Factory Thangskai, East Jaintia Hills bad u la thmu ban pynpoi sha Byrnihat Ribhoi District.U la phla ruh ba u la lait na Um-tyr-a Weighbridge da kaba siew pisa sha ki nongtrei (Enforcement) ka tnad Transport.“Imat katei ka Cement Company ka la leh khnang ban phah kit palat pud ia ki trok kit cement da ka jingiatreilang bad katei ka Weighbridge kaba don ha katei ka thain bad kane kan wanrah ia ka jingjot kloi u surok”, la ong u pulit uba ujor ejahar halor kane.Utei u pulit u la ong ba donkam ban leh da kaba tyngeh pyrshah ia katei ka kharkhana dewbilat kaba la ailad ban kit palat pud.",Sylla ka kompeni Dalmia bad  ki jaka thew ban kit palat pud,https://www.urupang.com/sylla-ka-kompeni-dalmia-bad-ki-jaka-thew-ban-kit-palat-pud/
"Jowai, 17 Nailur:Hadien ba ka jingiakhih ban bujli noh ia u ma Thombor Shiwat, kum nongialam ka JHADC, ka MPCC ka la khot biang ia baroh ki MDC ka Congress sha ka jingialang ka ban long mynta ka sngi Nyngkong ha Nongbah Shillong na ka bynta ban iakren ia katei ka kam hapdeng ki MDC ka Congress na ri lum Jaintia bad ki nongialam ka MPCC ha ryngkat ki ar ngut ki MLA congress na Jaintia Hill.Ka khubor ka la iathuh ba ha kane ka kynti, u ma A. Andrew Shullai uba bat mynta kum u Deputy CEM ka JHADC u lah ban shah jied kum u nongialam ba thymmai ka JHADC.Ha kine ki sngi ki bnai ba la dep, ka kyrteng jong u ma KM Lytan MDC na Shangpung bad kumjuh ka kyrteng u ma Arborhima ruh ka la paw hynrei ka khubor ka la iathuh ba ha kane ka kynti katei ka shuki ka lah ban poi noh sha u ma Shullai MDC ka Jowai Central.Ka tyllong khubor ka la iathuh ba wat lada ki don ki katto katne ki MDC ki ba sngew pyrshah ia kane hynrei ka MPCC kan iaid beit shakhmat ban pynbna ia u nongialam ba thymmai ka JHADC.Ka jingiakhih ban weng noh ia u ma Thombor Shiwat na ka shuki CEM ka la long hadien ba ka la mih ka jingkynrum kynram hapdeng u ma Sniawbhalang Dhar bad ka seng Congress haduh ba ka sorkar ba lam khmat da ka Congress ka la hap ban weng noh ia u na ka kam kum u Myntri ka tnad sam bording.U ma Thombor uba dei u MDC na Nartiang Constituency u lah ban shah sloit ia ka shuki CEM ha kane ka Sngi Monday, kumba la shah sloit u ma Sniawbhalang Dhar wat lada kam pat shym la paw ba u la leh ia ki kam pyrshah seng jong u.“Kane ka dei ka sien kaba lai ba la shong jingialang hapdeng ki ar ngut ki MLA na Jaintia Hills, ki heh ka MPCC bad ki MDC Congress na Jaintia Hills”, la ong uwei na ki MDC uba la iathuh ruh ba ka rai ba khadduh kalah ban mih ha kane ka sngi Nyngkong","Lah ban ioh u ma Andrew Shullai,  ia ka shuki CEM ka JHADC",https://www.urupang.com/lah-ban-ioh-u-ma-andrew-shullai-ia-ka-shuki-cem-ka-jhadc/
"Shillong, 17 Nailur:U Secretary ka HSPDP Mawkyrwat u bah D.Snaitang u la ong ba ka Party HSPDP na Mawkyrwat ka la shim ia ka rai ban ym kyrshan ia u kyrtong jong katei ka seng u bah Renikton Lyngdoh Tongkhar bad u la kynnoh ba ka jingai tiket ka HSPDP ia u bah Renik ka dei tang ka jingleh donbor khlem ka jingmynjur jong ka Area Unit. U bah Snaitang u la ong ba u bah Renik um pat dei satia u dkhot jong ka HSPDP bad um pat long dkhot hapoh ka Primary Unit watla ki nongialam katei ka seng ki la bthah ia u bad ia ki briew jong u ban pyndap phom ruh.Shuh shuh utei u Secretary jong ka HSPDP Mawkyrwat, u la ong ba u bah Nolipstar Lyngdoh um dei satia u President jong ka HSPDP Mawkyrwat kumba u la kam, hynrei u President u dei u bah M.G Marweiñ, bad ia ka kyrteng jong ki nongkitkam katei ka seng ka la ong ba ka la dep phah ruh sha u President rangbah jong ka Party.",Yn nym kyrshan Renik ka HSPDP Mawkyrwat,https://www.urupang.com/yn-nym-kyrshan-renik-ka-hspdp-mawkyrwat/
"Shillong, 17 Nailur:Ka elekshon MLA 2013 ka dei ka elekshon kaba thnam bha ka iew ia knieh tiket hapoh ka seng Congress bad katei ka jingiaknieh tiket ka la long jan ha manla ka konstitwensi. Ha katei ka jingiaknieh tiket ki la don haduh 4 ngut ki MLA jong ka seng Congress kiba la shah pynduh tiket bad uwei pat u bym treh ia khun elekshon shuh. Ki 4 ngut ki MLA Congress kiba la sha pynduh tiket ha u 2013 ki long u Saleng A Sangma uba dei ruh ha kato ka por u myntri C&RD ka sorkar, nangta u Samuel Sangma, u Abdus Saleh bad u bah Stanlywiss Rymbai. Nalor kitei u bah Nehlang Lyngdoh um treh ia khun elekshon shuh.Hynrei mynta ka elekshon MLA 2018 ka iew tiket ka seng Congress ka la dait thah slam ha kaba jan ha manla ki konstitwensi kam don satia ka jingiaknieh tiket, lait noh tang katto katne tylli ba mih 2 ngut ki nongpan tiket bad don lei lei ki konstitwensi kiba ka seng Congress ka hap ban pynmih kyrtong jubor naba bun kiba kynran dien ban ia khun na katei ka seng.Kaba kham sngewlyngngoh shuh shuh mynta ka long ba ki la don haduh 5 ngut ki MLA jong katei ka seng ki bym treh tiket shuh na ka seng Congress ha ka elekshon MLA 2018.Kitei ki 5 ngut ki MLA ki dei ruh ki nongialam ba hakhmat jong katei ka seng ba kynthup ia u symbud myntri rangbah barim u bah Rowell Lyngdoh, ki myntri sorkar barim u bah Prestone Tynsong, u bah Sniawbhalang Dhar bad sa 2 ngut ki MLA u bah Ngaitlang Dhar bad u bah Pynshngaiñ N Syiem.","2013, shah pynduh tiket  4 ngut ki MLA Congress",https://www.urupang.com/2013-shah-pynduh-tiket-4-ngut-ki-mla-congress/
"Jowai, 17 Nailur:Uwei u samla u la duh ei ia la ka jingim katba u dang lehkai sngewbha bad ia muja bad ki paralok mynta ka sngi ha Shnongpdeng, kaba dei kawei na ki jaka jngohkai pyrthei donnam ka rilum Jaintia.Utei u samla udei uba la wan shang jngoh-kai ia ka shnongpdeng ha ryngkat ki paralok jong u, u dei uba la tip kyrteng kum u Leonald Lyngdoh Syngriang, 23 snem ka rta bad udei uba shong basah ha Lum-Mawbah, Shillong.Ki pulit ki la iathuh ba ka kynhun jong utei u samla ki la wan poi kham sngi mynta ha Shnong-pdeng bad mar poi ki la wad jaka ban ia bamja step bad ynda ki la dep bam ki la leit shangkai bad jngi kai ha wah Umngot ha katei ka shnong.“Hooid, kim shym la jngi sha ka jaka kaba jylliew, hynrei katei ka jaka ka long kaba kham kyndong, ki la jngi ha ka jaka kaba ym dei kaba jylliew, hynrei utei u samla Leonald u bym nang jngi, u la kum btuit ha u maw ba u iuh bad u la hap sha wah bad ha katei ka por namar ba ka River Current ka khlain ka la patan ia u sha ka jaka kaba kham jylliew bad ngam jyllop” ong ka khubor pulit.Ki volunteer jong ka shnong kim shym la lah ban wan iarap biang por, namar ka jaka kaba jia kadei ka jaka kaba kham kyndong. Kim shym la kam shiliang da ka lieng, hynrei wat la katta ruh la tyrwa ba ki dei ban phong Life Jacket hynrei kim treh namar ki ong ba kin shu leit bamja kin nym leh eiei.Ki Volunteer ha katei ka shnong kim ju shah ban shong lieng khlem phong life jacket, hynrei ia katei ka kynhun ym shym la pynbor namar kim shym la shong lieng ne kam shiliang ia ka wah umngot.Ki pulit bad ki samla shnong ki la iarap ban sei ia ka met jong u bad na ka liang ki pulit ki la aiti ia ka met jong u sha kiba haiing ban pyndep ia ka lehniam ba khadduh.",Ngam jyllop u samla Lum-Mawbah  ha wah Umngot Shnongpdeng,https://www.urupang.com/ngam-jyllop-u-samla-lum-mawbah-ha-wah-umngot-shnongpdeng/
"Shillong, 20 Nailur:Ka Civil Society of Women Organisation (CSWO) bad ka Thma u Rangli (TUR), hapoh ka jingialam ka Kong Agnes Kharshiing bad ka Kong Angela Rngad, ki la dawa ba ka sorkar kam dei satia ban shu ai jem da ka Voluntary Retirement Scheme (VRS) ia u Bah Hima Shangpliang uba dei u ophisar sorkar (IAS shu sieh) hynrei ka dei ban pynshitom ia u da kaba sospen bad pynduh ia baroh ki jingmyntoi ba u dei ban ioh kum u shakri sorkar hadien ba la shem ba u la pynkheiñ ia ka ain lyngba ka jingtohkit.Ha ka dorkhas ba la phah sha u Chief Secretary ka jylla mynta ka sngi, kine ki nongialam jong kine ki seng, ki la ong ba dei ban pynlong ia ka jingtohkit kaba laitluid bad bniah halor ki kam beaiñ ba u la leh ban pyndonkam bakla ia ka pisa u paidbah lyngba ka jingsam skhim sha ki paidbah ka thaiñ Mawsynram tang na ka bynta ka jingthmu jongu ban iakhun elekshon ha u 2018.“U dei ban shah sospen katba u dang don ha ka jingtohkit katkum ka jingujor bad ban shim jingtohkit na kiba ujor pyrshah ia u bad na ki briew ka thaiñ Mawsynram”, la ong kine ki ar tylli ki seng bad ki la bynrap, “lada shem ba u la leh bakla, dei ban pynduh lut khait ia baroh ki jingmyntoi kiba u dei ban ioh kum u shakri sorkar”,.Ki la kynnoh ba u Bah Shangpliang uba bat ia ki tnad bapher bapher ka sorkar jylla, u la pyndonkam bakla ia ka kyrdan jongu da kaba pyrshang ban pynkiew skong ialade da ki skhim sorkar na ka bynta ban iakhun ia ka elekshon na Mawsynram konstitwensi.“Kaba sngew lyngngoh ka long ba ka sorkar kam shym la pynlong ia ka jingtohkit kaba dei halor kane ka kam namar ba kam shym la pynlong jingtohkit na ki briew ba ujor pyrshah ia u bad kumjuh na ki paidbah ka thaiñ Mawsynram hynrei ka shu pan jubab na u”, la ong ka CSWO bad ka TUR.Kila kam ruh ba ka jingpan VRS jongu, ha kine ki sngi ba la dep, ka paw shai ba u la don shisha ka jingmut ban iakhun ia ka elekshon kumba u la ju sam skhim sha ki paidbah ka thaiñ Mawsynram da kaba pyndonkam bakla ia ka bor kum u ophisar sorkar.“Ia kine ki jingleh jongu ban pyndonkam bakla ia ka bor kum u skari sorkar, la dep paw ruh ha ki lad pathai khubor bunsien”, la ong kine ki ar tylli ki seng.Ha ka dorkhas sha u Chief Secretary, ki la suh lang ruh ia ki dur bad ki khubor ba la ju pynmih ha kaba u Bah Shangpliang u ju don bynta ban long kum u kongsan ha ki jingialang ha ki shnong ha thaiñ Mawsynram.Lah ban kdew ba u Bah Shangpliang u la shah ujor halor ka jingleit kren jongu ha kawei ka jingialang ka Congress ha kawei ka shnong ha thaiñ Mawsynram haduh ba ka sorkar ka la pan jubab na u halor kane.","Sospon ia u Bah Shangpliang, dawa ka CSWO & TUR",https://www.urupang.com/sospon-ia-u-bah-shangpliang-dawa-ka-cswo-tur/
"Shillong, 20 Nailur:Ka BJP kala kynnoh ba kane ka sorkar MUA-II kaba ialam da ka Congress ha kane ka jylla ka la dap sa tang ki kam bamsap bampong haduh niuhmat jongka bad ka la dei ka por ia ki paidbah ban kyntait mardor ha kane ka elekshon ban wan.U President ka BJP Meghalaya u Bah Shibun Lyngdoh haba kren sha ki nongthoh khubor ha ka jingwan iasnohkti lang ha ka jingialang pyrshah bamsap ba pynlong da ka BJYM mynta ka sngi, ha phyllaw ka Additional Secretariat, u la ong ba ka jingpynlong ia ka jingialang da ki samla ka long ban pyrshah ia ki kam bamsap.“Ngi kwah ba ka sorkar ka dei ban long ka sorkar jong u paidbah, ban ai ia ka jingmyntoi ia ki paidbah”, la ong u bah Shibun bad bynrap, ba “ki kam bamsap ha ka tnad pule puthi, ka tnad bording, ka tnad ka koit ka khiah, la shlei da ki kam bamsap da kane ka sorkar bym lah shuh ban niew tang”.U Bah Shibun u la ong ka jingkam jong u Myntri Rangbah ka jylla u Dr Mukul Sangma ba ka roi ka par ka don ha ka jylla, u dei ban pynshai ia ki paidbah kiba kum kiei kita ki jingroi.“Ngi kwah ban tip kiei kita ki kam pynroi, ki paidbah ki kwah ban tip”, la ong u Bah Shibun.ha kawei ka liang, u President ka BJYM Meghalaya, u Bah Egenstar Kurkalang, ka long ba ka jingpynlong ia ka jingialang ka long ban pynpaw ia ka jingpyrshah jur ia ka jingkynrei palat ki kam bamsap, bad ka jingsynshar donbor da u Mukul Sangma ha ka jylla haduh ba u la kheiñ niut ia ki paidbah bad ia ki ophisar bad ki myntri sorkar jongu hi.“U la shu hukum ia ki myntri sorkar, ia ki ophisar ban leh katba u sngew bit ma u. Ki samla kiba wad kam wad jam kim don lad, kiba duk ki shah noin bad la knieh ia ka hok jongka”, la ong u Bah Egenstar.U la ong ba ki kam bamsap kane ka sorkar ka la paw tyngkrein ha kaba ia ka bai thang ding la pynkiew man u bnai, kaba la ktah ia u paidbah hynrei kam leh eiei ban weng ia ka jingkyrduh ding ha ka jylla kaba don kyrhai ka spah mariang ban pyndap.Ka BJYM ka la dawa naka sorkar ban sangeh ka jingpynkiew bai thang ding kaba long kum ka jing iuhroit iaki paidbah baduk,kumjuh ruh ban pynthikna ban sangeh ka jingpynlip ding.La dawa ruh iaka sorkar ban wanrah iaka education policy bad ban pynkhlian iaka jingtreikam haka tnad pule puthi,ka sorkar jylla kadei ban pynbiang noh ia kaba donkan ban pyllait lut noh iaka Scholarship ba sahteng shaki Samla pule ka jylla.bad ban pynkhlian iaka pule puthi haki thain nongkyndong.Kumjuh ruh ka BJYM kala dawa ia u Myntri Rangbah Dr.Mukul Sangma bad ka kynhun jong u ba ki LA pynlehrian iaka jylla bala dap da ki kam bamsap suda,ka BJYM kan ym shong kli kti ka khot ia ki paidbah ka jylla ban rat diengkhong iaki kam bamsap bad jingsynshar shiliang ka sorkar MUA-II.“Ka pule puthi ka la hiar shaba palat, da ki hajar ngut ki samla kim ioh admishon ha Jowai, Nongstoin, Shillong, ha Tura bad ha kiwei ki jaka”, u la ong.U President ka BJYM u la ong ba wat tang ban tei ia ka iing dorbar ruh kim leh eiei haduh mynta palat da ki phew snem.U la kynnoh ba namar ba ka sorkar kam shym la shim khia, ia ka bamsap sialieh ruh ka dang sah haduh mynta bad ka baibam jong ki samla pule ruh ka sahteng naduh 2014.“Ngim lah shah shuh ia ki bamsap kane ka sorkar bad ki kam thombor ia ki samla, ia ki nongkhaii, ia ki nongrep, bad ia kiba duk bad kumjuh ia ki nongkhaii”, u la ong.U la ong ba ka jylla kam donkam shuh ia ki nongialam bamsap bampong hynrei ka donkam ban ioh ki nongsynshar kiba khuid, kiba peit ia ki paidbah bad u Dr Mukul u la dei ban hiar shuki noh naduh mynta ka sngi bad ban ailad ban synshar kiwei pat ban synshar.",Kane ka sorkar ka bamsap haduh niuhmat: BJP,https://www.urupang.com/kane-ka-sorkar-ka-bamsap-haduh-niuhmat-bjp/
"Shillong, 20 Nailur:Ka Joint Action Committee (JAC) kynthup ka Seng Samla Saitsohpen, ka Synjuk Ki Kynthei Saitsohpen, Ki Paid Nongshongshnong jong ka Ilaka Saitsohpen ka la pyrshah ia ka jingpan license ka Jiva Resort ban buh pata kyiad ha Saitsohpen, Sohra bad ia kane, la pynsngew ha ka jingialang sngap paidbah kaba long ha kane ka sngi Hatmajai ha katei ka shnong.Ha kane ka jingsngap paidbah la donlang ryngkat jong ki Nongialam Shnong kaba la khot da u Inspector ka Excise bad Inquiry Officer, Sohra Civil Sub-Division halor ka jingpan License ban buh pata kyiad (bar) ha Jiva Resort.La pyniaid ia kane ka jingialang da u Inspector ka Excise da ka jingiadonlang ryngkat jong u trai jong ka Jiva Resort ban pynsngew paidbah ia ka jingthmu halor ka jingplie ia ka pata kyiadha katei Ka Resort kumjuh ruh ban kyrpad ia ki paidbah ban ailad ia kane ka Resort ban plie ia kane ka pata.La ailad ia ki paidbah ban pynpaw ia la ki jingsngew jong ki halor katei ka bynta.La ioh ia ka jingkren na ki Nongialam Shnong, ki nongialam jong Ka Seng Samla bad Seng Longkmie, kiba la pynpaw ia ka jingpyrshah ban plie ia kane ka pata halor ka nongrim ba ka ktah palat ia ka jingsngew jong ki paid nongshong shnong kiba la trei shitom na ka bynta ban pynduh ia ka kyiad ha ki por ba mynshuwa bad ki da pynpaw ba dei na ka daw jong ka kyiad ba kum ka Shnong ki la mad ia ki jingeh kiba bun kum ka huri hura hapoh shnong pohthaw, ka jingiapait iing pait sem, ka jingjot jong ki khun samla, wat haduh u pud ba ki nongialam bad ki paidbah kin shah set along tang na ka daw ban pynduh ia ka kyiad.Nalor kitei ki mat, ka jingai laisen ia katei ka pata kan pynshlur ruh ia kiwei pat ki briew ki ban pan ia kijuh ki License ha ki Restaurant, Homestay, Inn kumjuh ruh ia ki dukan die kyiad ia kiba kum ka Shnong ka khang bad mana pyrshah ba kim dei ban don.Ka Shnong bad ka sur u paidbah kumba ki la pyrshah ha ka sien kaba nyngkong, ka rai kaba khatduh ruh ka long beit ‘Em’ ba ka pata kan don ha Jiva Resort.La ong ka kyrwoh na u Bah Pyndapbor Pyngrope u President Ka Seng Samla Saitsohpen,Sohra.","Pyrshah ka JAC Sohra, ban  buh pata kyiad ka Jiva Resort",https://www.urupang.com/pyrshah-ka-jac-sohra-ban-buh-pata-kyiad-ka-jiva-resort/
"Shillong, 20 Nailur:“Ngi la ioh jingtip ba don ki shnong hapoh ka Bri U Hynniewtrep, kiba la tait shnong ia la ki nongshong shnong, ki Balang la weng Balang ia la ki dkhot tang namar ba kim treh Aadhaar. Ki don ruh ki ophis sorkar kiba la byrngem ot bai bam tymmen (pension), ot tulop bad kumta ter ter ia kino kino ki bym treh Aadhaar. Ki don ruh ki bor sorkar kiba la pynmih hukum hana ba dei ba baroh man uwei-pa-kawei ba ki dei ban don bank account noh namar ba yn iaid noh da ka digital/ cashless transaction ha ka jaka ka pisa kot, ka pisa nar. Bad na ka bynta kane, dei ban don Aadhaar” ong ka kyrwoh ba la pyllait mynta ka sngi, da U Pastor PBM Basaiawmoit jong ka Meghalaya Peoples Committee on Aadhar.“Ngi pynkynmaw ba ka RAI ba shiteng por (interim order) ba la ai ha ka Kashari ba ha khlieh duh naduh u Nailur, 2013 ka dang ieng bad dang iai pynkynmaw na ka por sha ka por ba u aadhaar u long da ka mon sngewbha shimet ym da kaba pynbor (voluntary and not mandatory) bad ka rai kut halor ka kam Aadhaar, yn sa ai ha u Naiwieng mynta ka snem. Kumba ka long mynta, ki don palat 10 tylli ki dorkhast pyrshah ia ka jingpyntrei kam ia u Aadhaar, kynthup ia ka dorkhast pyrshah ia ka Aadhaar Act, 2016. Bad ia kine baroh, yn shim lang bad ai rai ha kajuh hi ka por, kata, ha u Naiwieng, 2017” ong shuh ka kyrwoh.Ha ka 24 tarik u Nailar, 2017, ka ben ba 9 ngut ki nongbishar jong ka Kashari ba ha khlieh duh, ka la ai ia ka rai ba shai, ba jrong (haduh 547 sla) ba ka Hok long marwei, ka Hok ba jar jar, ka Hok long kyrpang (Right to Privacy) ka dei ka Hok ba kat kum ka Riti Synshar ka Ri India (fundamental right) ia kaba la don ha ka Artkl 21 jong ka Riti Synshar kaba kren halor ka Hok ban Im bad ka hok jinglong laitluid ba shimet (Right to Life and personal liberty). Kane ka jingshim bishar ka mih namar ki dorkhast pyrshah Aadhaar namar la jan baroh ki kdew ba u Aadhaar u ktah ia ka hok long kyrpang. Bad kane ka RAI ka pyniap ia ki Rai ba la shim ha ka snem 1954 bad snem 1961 da ka Bench ba 8 bad ka Bench ba 6 ngut ki nongbishar jong ka Kashari ba ha khleih duh.Ka daw bah daw san jong ka jingkyntait ia u Aadhaar ka dei namar la pyntrei kam ia ka jingring dur (ym dei shon dur) ia ki artylli ki pyllew khmat bad ia 10 tylli ki shympriah kti jong uwei-uwei, kawei-kawei ia kaba la tip ha ka ktien phareng ba ka dei ka biometric data collection. Ka iapher bak-ly-bak na ka EPIC, credit card, SMART card bad kiwei namar kine ki shim tang ia kata ka demographic data katba ia u Aadhaar (ba wan na ka ktien Sanskrit bad ba mut ‘nongrim’ lane ‘base’ ha ka ktien phareng) donkam lang baroh ar, kata, demographic bad biometric (jingthew jong ka jingim: bio – jingim; metre – jingthew).Katei ka komiti, ka pyntip paidbah, ba kito kiba kwah ban lait noh na kino kino ki jaid jingpynshitom namar bym treh Aadhaar ba la leh da kano kano ka bor, kin sngewbha ai jingtip lyngba ka jingthoh lyngkot lane ka email sha U Rgh. Auguster Jyrwa, Rev. P. B. Syngkli, 9612164669, Rev. K Pyrtuh, Rev. Dr. P. B. M. Basaiawmoit ha ki email kyrsoi73 @gmail.com bad ecumove@gmail.com.","Na U Aadhar, don kiba shah tait shnong, shah weng balang, ong U Pastor",https://www.urupang.com/na-u-aadhar-don-kiba-shah-tait-shnong-shah-weng-balang-ong-u-pastor/
"Nongpoh, 20 Nailur:Ha kawei ka jingjia ba sngewsih kaba la jia hynne ka sngi ha Umsning Umsohlang, ha kaba uwei u khunlung uba la tip kyrteng kum u Iamelahun-lang Shadap uba dang 3 snem tam na ka shnong Umsning Umsohlang, u la khlad noh hadien ba u la ngam ha kawei ka Wah barit kaba don hajan ka shnong Umsning Lumroman.Ka tyllong khubor ia kaba la ioh ban lum da ki Nongthohkhubor, la ong ba kane ka jingjia ka la jia mynta ka sngi ha ka por 1 baje duna ei ei, ha ka por ba dang shu dep rang u slap.La ioh jingtip ruh, ba ha ka jingshisha katei ka jaka Wah rit, kaba utei u khunlung u la shah rong bad ngam jyllop kam da dei ka Wah kaba heh bad kaba wanrah jingma, namar katei ka Wah rit ka heh tang ha ka por ba hap slap.",Ngam jyllop u khunlung ha Umsning,https://www.urupang.com/ngam-jyllop-u-khunlung-ha-umsning/
"Shillong, 20 Nailur:Ha kine ki sngi, ka la mih ka jing ujor na ki paidbah, ba ki Bank, kim treh ban pdiang ia ki shiphew tyngka nar bad katei ka la pyn dukha mynsiem ia ki nongkhaii bad kumjuh ia ki nongbylla sngi, namar ba kim don jaka ban leit bujli ia kitei ki pisa khutia.Katei ka jingleh jong ki Bank, ka la pynlong, wat ia ki Petrol Pump, ki dukan bad kiwei kiwei ki jaka ia die ia thied, ba kin kyntait lem ban shim ia kitei ki shiphew tyngka nar bad katei ka la pynlong ia ki paidbah, ba kin shu ia buh kai ia kitei ki pisa ha la iing.U Rupang, ula iakren ia U Assitant General Manager (AGM) ka State Bank of India (SBI), Shillong u Surajit Tripathy, u la ong ba ki bank baroh kim lah ban kyntait ban pdiang ia ka pisa shiphew tyngka nar ha kano kano ka dur ruh.Haba iakren mynta ka sngi, u Tripathy u la ong ba ha ka jingshisha kam don kano kano ka jingujor kaba la poi sha u ba ki don ki bym treh ban pdiang ne shim ia ka pisa nar shiphew tyngka hynrei lada don kiba kyntait kata ka mut ba ki la pynkhein ia ka kyndon ka RBI.“Kumno ngin kyntait haba dei ma ngi ba sam ia ka pisa sha ki paidbah bad haba ki paidbah ki wan ai, kumno ngin kyntait”, la ong u Tripathy.U la ong ba kano kano ka pisa kaba la pynmih da ka RBI ka dei ka pisa ba la ithuh da ka ain bad ym don ba lah ban kyntait ia ki ha kaba iadie iathied iasiew ia tda.U AGM ha kajuh ka por, u la iathuh ba dang hynne ka sngi ruh, ka SBI ka la pynlait pisa shiphew nar haduh 15 hajar tyngka lyngba ki tnad bapher bapher jongka.Katkum ka jingiathuh u Tripathy, tang ban pyniaid na kawei ka bank sha kawei pat, ka don ka kyndon bym lah ban pdiang bad kata ka long tang hapdeng ki bank hi ym bad ki paidbah.U la ong lada don ki nongtrei bank ki bym pdiang ia ka pisa shiphew nar kam dei na kano kano ka daw hynrei ka lah ban dei tang namar ba ki thait ban niew ban khein haba wanrah shibun. “Lehse ki don ki nongtrei bank kiba thait ban niew haba wanrah shibun ka pisa nar hynrei kam don ka ain ban ong ba ka bank kam nym pdiang ia ki”, u la ong.Katkum ka jingong u AGM, lada don ki bank ki bym pdiang, lah ban pyntip sha ka bor ba dei peit ba kin leh ia kaba donkam.Ha kajuh ka por, u la iathuh ba ka RBI ka la sdang ban pynmih ia ka kot T. 50 bad T.100 kaba thymmai mynta tangba kam pat lah ban pyniaid ne sam paidbah namar ba ka dang shim por ban pynbiang ia ka jingdonkam jong ki paidbah.","Ki bank kim lah ban kyntait ia  ka 10 nar, ong u AGM ka SBI",https://www.urupang.com/ki-bank-kim-lah-ban-kyntait-ia-ka-10-nar-ong-u-agm-ka-sbi/
"Shillong, 21 Nailur:Na ka bynta ban wanrah ia ka jingshngain ia ka jingrakhe lehniam Durga Puja, ki paidbah riew ngeit Hindu ha ka jylla, ki bor ba dei peit ki la pynkhreh ban buh da ki CCTV cameras ha kiba bun ki rynsan khamtam ha ka nongbah.Katkum ka jingkren sha ki lad pathai khubor, u president ka Central Puja Committee u Naba Bhattercharjee u la ong ba ha kane ka kynti ki don baroh 231 tylli ki rynsan ba la shna kynthup 62 tylli tang ha ka nongbah bad ki jaka ba marjan.Ka jingleh kmen Puja kan sdang naduh ka 26 tarik mynta u bnai. U Naba u la ong ba ha ka jingrakhe, kan don ruh ka jingialang baroh ki jait niam ha ka 23 tarik ha kaba u Myntri Rangbah u Mukul Sangma un long u kongsan.Kan don ruh ka jingiakop tem bom, ka ban tip kum ka Prasad Gupta Memorial Drum Beat Competition bad ruh ka SK Das Memorial Drum Beat ban long ha ka 28 bad 29 tarik..Na ka liang ki bor ka ain, kin pynlong ruh ia ka jingpahara baroh ar phew kynta na ka bynta ban pynlong ia ka jingleh kmen kaba iaid beit iaid ryntih.","Ban wanrah jingshngain, da ki  CCTV yn buh ha ki rynsan puja",https://www.urupang.com/ban-wanrah-jingshngain-da-ki-cctv-yn-buh-ha-ki-rynsan-puja/
"Shillong, 21 Nailur:Ki lad khubor ki la iathuh ba ha ka dorbar ban wan ka liangpyrshah kaba don ha KHADC kan pyrshang ban pynkhih biang ia ka Executive Committee ka PDF kaba ialam da u bah Pynshngaiñ N Syiem kum u CEM. Ki lad khubor ki la iathuh ba katei ka jingpyrshang jong ka liang pyrshah ban pynkhih shuki CEM ka dei hadien ba ki don katto katne ngut ki MDC kiba ju kyrshan ia ka PDF, ki la sdang ban kynran dien noh na ka liang synshar.Kumba ka long mynta ka People’s Democratic Forum ( PDF) ka don 12 ngut ki MDC kiba la ia soh bad ka People’s Democratic Front, ka don ia u bah Pynshngaiñ (MLA/MDC) ba shah sospon ha ka Congress, ka don ia u bah Antonio War MDC ka BJP bad ka don sa u bah Jansing Tynsong MDC, nalor kitei ka PDF ka ioh jingkyrshan sa na u MDC ka KHNAM u bah Adelbert Nongrum bad na u MDC ka NCP u bah Ricky Shullai, kaba mut ba kumba ka long mynta ka PDF ka don 17 ngut ki MDC.Ka Liang pyrshah ka 5 ngut ki MDC Congress, 4 ngut ki MDC ka UDP, 2 ngut ki MDC ka HSPDP bad uwei u MDC shimet u bah Pyniaid Sing Syiem kaba mut ka don 12 ngut. La iathuh ba kumba ka long mynta ka jingiakren bad ki MDC kiba don ha ka kynhun jong ka PDF ka dang iaid shakhmat bad la ong ba ki don 2 ngut kiba lah ban leit ia treilang noh bad ka Liang pyrshah. Ki lad khubor, ki la iathuh ruh ba ka la mih ka jingbym ia sngewthuh jingmut mynta hapoh ka kynhun jong ka liangsynshar ha KHADC khamtam hadien ka jingleit iasoh PDF ki 12 ngut ki MDC ha kaba la don ki Party kiba la shah ktah ha kaba ki la duh noh ia ki MDC jong ki.",Yn pynkhih shuki CEM biang  ka liangpyrshah ha KHADC,https://www.urupang.com/yn-pynkhih-shuki-cem-biang-ka-liangpyrshah-ha-khadc/
"Shillong, 21 Nailur:Ban pynsuk ia ka leit ka wan, ha ki sngi rakhe Puja, ki bor pyniaid District, ki la khang ia ki trok ban rung sha ka nongbah Shillong, naduh ka 21tarik Nailur haduh ka 1tarik Risaw 2017.Ha kitei ki sngi, la khang ia ki trok, ba kin rung sha ka nongbah Shillong, naduh ka por 10baje mynstep, haduh 12baje shiteng synnia bad ki trok kiba wan ja Jaintia Hills bad kiba wan sha Shilong, kin sangeh ha Mawryngkneng bad kan nym don don ka jingkhanglad ia ki trokl kiba leit sha Ri Bhoi, lyngba ka Shillong Bye Pass.Yn nym shah ia ki trok, ba kin iaid na Shillong sha Umiam, ha ki por ba la buh bad ki trok kiba wan na West Khasi Hills, kin sangeh ha Mairang bad kiba wan na Mawsynram, Sohra bad Pynursla, kin sangeh ha 7mer bad kiba leit sha Jaintia Hills, kin iaid lyngba ka Bye Pass.",Khang rung trok sha Shillong,https://www.urupang.com/khang-rung-trok-sha-shillong/
"Shillong, 21 Nailur:Ka UDP Pynursla circle kan pynlong ia ka jingjied kyrtong ha ka 27 tarik mynta u bnai ha Pynursla. Katkum ka khubor ba la iohlum, ka jingjied ia u kyrtong yn leh da kaba shu iathep vote ban iashim bynta ki president bad secretary jong ki unit baroh kiba don ha ka Pynursla constituency.Kumba ka paw, ki don ar ngut kiba pan tiket na ka UDP kynthup u MLA barim ka Nongshken u Bah Khan K Dkhar bad u Bah Nehru Suting uba long u Director ka tnad karkhana ka jylla.",27 tarik yn jied kyrtong ka UDP Pynursla,https://www.urupang.com/27-tarik-yn-jied-kyrtong-ka-udp-pynursla/
"Shna taiar kali, ka longkmieba 13ngut khun ha UmsningShillong, 21 Nailur:I longkmie i ba kyrteng i kong Sobinora Kyrsian 48 snem ka rta,i ba dei na ka shnong Umsning Patarim, thain Ribhoi, ila ktik shisha ia ka jingmut ban iohi ba ka kynthei briew kan rah tyrnem ban shna ia ki shaka ne taiar kali kiba rim bad kiba pei, kumba leh ki shynrang.Ine i longkmie i trei ia ka kam ka ba ym pat lah ban shem ha kylleng ki jaka,lehse lah ban ong tang ki rangbah ki ba ju mlien ban trei ia ka ne ka jait kam,ban shna ne pynbha ia ki taiar (Tyre) kali kiba sniew.I kong Sobinora ne Meirit ba ki ju khot ieid,i la iathuh ba i la trei ia kane ka kam mynta la palat 10 snem, kaba i la sdang naduh u snem 2008, da ka jingthmu ban iarap kyntiew lem ia ka kamai kajih ha la ing ha kane ka pyrthei kyrduh kam ym lah ban khmih lynti tang ka kam sorkar.Khlem ka jinglehrain I la sdang ia kane ka kam ban hikai hi da ka ba shu peit ia la u kurim ha ka por ba u trei ia kane ka jait kam shi bynta ban pynbiang ha ing.Da ka jingangnud jong i ban nang i la sdang ban ktah sa da lade wat hapdeng ki jingbakla ha ba trei, teng teng i mad ia ka jingmynsaw ruh, hynrei khlem duh mynsiem ban iai bteng ba haduh mynta, khlem ka jingiarap kiwei ruh i la lah ban trei hi kum ba trei ki shynrang.I meirit i don 13 ngut ki khun, 8 ngut ki kynthei bad 5ngut ki shynrang, 3 ngut na ki, ki la khlad noh, bad bun napdeng ki khun ki dei ba dang pule bad don ruh ki khun ki ba la sdang da ka jinghikai jong i ban trei ia kane ka kam, khnang ba kan ym kut noh hadien bym lah shuh ma i.Shwa ba in trei ia kane ka kam i la iathuh ruh ba i la trei bun ki jait kam kum ka puh lyngkha, trei ha kper slasha bad kiwei.Haba kylli kumno i sngew haba ianujor bad kiwei ki kam kaba ila trei, ila ong ba ka kam hi ka long kumjuh haba trei hok, ka ai jingmyntoi hynrei ka kam lajong ka pher shibun khamtam ha kane ka jingshna shaka kali, ka pynsngew tynnad shisha ia I namar ba im pat ju lap ia kiwei ki kynthei ban trei ia kane ka kam bad kan ai nuksa ia kiwei.Ila iathuh ruh ba don ba kylli, hato im lehrain ban trei ia kane bad u la jubab ba im shym la don kano kano ka jingsngew lehrain bad dem beit khop ha la ka kam.Bun ki rangbah ki shu ang haba ki iohi ia I, namar ba I lah ban pynbha ban shna ia ia ka shaka JCB, ki Trook, ki kali rit bad kiwei.Hynrei kaba pynduna kamai ia I, ka long ba naduh ba la khang ia ka jingtih dewiong ha ka jylla, ka kamai kajih ka la hiar shibun namar ki trok ki la duna ban wan ha ka dukan jong i.Ha ki por ba la dep, i iathuh ba ki ju kamai T.1500 haduh T.2000 shi sngi hynrei mynta ym palat ia ka T. 300 shi sngi ka jingioh.","Shna taiar kali, ka longkmie  ba 13ngut khun ha Umsning",https://www.urupang.com/shna-taiar-kali-ka-longkmie-ba-13ngut-khun-ha-umsning/
"Jowai, 21 Nailur:U Ma Thombor Shiwat, ula hiar shuki noh mynta ka sngi, kum U Chief Executive Member jong ka Jaintia Hills District Council bad katei ka dei shisngi shwa jong ka dorbar ban ia tynjuh bor jong ka Council, hapdeng ka kynhun jong U Ma Andrew Shullai, uba la shah jied ha ka Meghalaya Pradesh Congress Comittee (I), ba un shimti kum U CEM ba thymmai jong ka JHADC.Lyngba ka jinghiar shuki jong U Ma Thombor, kumta ka dorbar ba la buh ban pynlong lashai ka sngi, ka lah ban nym bunkam shuh, hynrei, u lamphang dorbar jong ka Council, U Ma Arbor Hima Darnei, un lah ban pynlong rukom tang shipor bad un sa pynwai noh, da kaba pynbeit ia kawei pat ka sngi, ban jied ia U CEM ba thymmai jong ka Council.Ka MPCC, la sngewthuh ba ka la rai ban bujli ia U Ma Andrew Shullai, ha ka jingialang, ha ka 18tarik Nailur, ha kaba la khlieh da U Bah DD Lapang, ha ka jing ia don ryngkat jong ki 19ngut ki MDC Congress, lait noh U Ma Thombor Shiwat, uba khlem leit satia sha katei ka jingialang.Ka jingweng noh jong ka MPCC, ia U Ma Thombor, ka dei namar ba ki shim, ba U Ma Shiwat, uba dei U MDC jong ka Nartiang Umladang, u dei uba don ka jingiadei kaba jan bha bad U Ma Sniawbhalang Dhar, uba dang shah pynhap shuki myntri shen, halor ka jingshah kynnoh, ba u thmu ban leit pyn iasoh noh ialade sha ka seng Nationalist Peoples Party (NPP).","Hiar shuki U Ma Thombor  Shiwat, kum U CEM JHADC",https://www.urupang.com/hiar-shuki-u-ma-thombor-shiwat-kum-u-cem-jhadc/
"Shillong, 22 Nailur:Ka sorkar ka mynjur ban thung 11 ngut ki doktor bym pule na bhah sorkar (non-bonded) ha ka tnad ka koit ka khiah bad ia kane la mynjur da ka jingialang ka kynhun Myntri.Na ka liang u Myntri Rangbah ula ong ba ia kine ki doktor la thung da ka jingphah na ka tnad ka koit ka khiahKatkum ka jingthung kam ka sorkar ia kine ka long ban pyndap ia ka jingdonkam namar ba ka dang sahteng ha ka jingpyniaid ka MPSC.“Ka jingthungkam ka don ruh ia kiba pule na ka bhah sorkar (bonded) bad ngi dang pynkhreh ia ka”, u la ong.U Myntri Ranbah u la ong ba ka jingduna doktor ha ka jylla ka long ym duna ia ka 100 ngut bad kane ka jingeh kan nang iai bteng hynrei ka sorkar kan sa pyrshang ban weng ia ka.Ha kawei ka phang, ka sorkar ka la pynkylla ia ka Service Rule ka tnad khaw ka Meghala Service Rule 1985.Katkum kane ka rule, la bhah ban thungkam da ka jingkhein (ratio) 2:1 kata ka jingthungkam beit da kaba pynlong ia ka jingialeh ekamin la mang 2 bad 1 da kaba shu pynkiew kyrdan hynrei mynta la mang beit mar shiteng kata ia kiba iakhun da ka eksamin bad ia kiba dei ban shu pynkiew kyrdan.Kane ka long na ka bynta ka kam Assistant Conservator of Forest (ACF).",Thung ka sorkar 11 ngut ki doktor,https://www.urupang.com/thung-ka-sorkar-11-ngut-ki-doktor/
"Shillong, 22 Nailur:Mynta ka sngi ki pulit ka nongbah Shillong ki la kem ia u bah Michael Pakynteiñ uba dei uwei na ki nongialam jong u bah Mohendro Rapsang kyrtong ka seng Congress na West Shillong konstitwensi halor ka jingjia shah kawang Petrol bomb ka ïngsah jong u bah Paul Lyngdoh MLA jong katei ka konstitwensi. Haba ia kren bad u Superitendent of Police ( SP) ka East Khasi Hills u Davis NR Marak u la ong ba la kem ia u bah Michael Pakynteiñ mynta ka sngi hapoh Lumdiengjri Police Station. U la iathuh ba hadien ba la ioh ki jingujor na u bah Paul Lyngdoh MLA, la khot hajir ia u bah Michael ha Lumdiengjri PS bad ha ka por ba u wan hajir la kem artad ia u hangtei. Ia u bah Michael la rah sha ing kashari mynta ka sngi bad la ai por ia ki pulit 14 sngi ban tohkit ia u.U SP u la iathuh ba ki pulit ki la ioh jingujor na u bah Paul Lyngdoh ba ka ingsah jong u ka la shah kawang Petrol Bomb bad ha katei ka jingujor u bah Paul u la kdew ba dei beit u bah Michael Pakynteiñ, uba don kti ha katei ka jingjia. Shuh shuh u la ong ba u bah Paul u la phah sa kawei pat ka jingujor (Supplementary FIR) ba u bah Michael Pakynteiñ u la thoh ia ki jingthoh kiba tohmet ha Facebook pyrshah ia u, kiba u bah Paul u la suhlang ia katei ka jingthoh ha ka jingujor jong u sha ki pulit. Ha katei ka jingthoh Facebook u bah Michael Pakynteiñ u la thoh (Post) ‘ RIP PAUL.LYNGDOH. mis u bro’ bad harum katei ka jingthoh u la thoh biang (Comment) ‘My fren who xpired today’ ka jingthoh kaba pyni ba u bah Paul u la iap. Katei ka jingthoh ka dei kaba la thoh ha ka 2 tarik u nailur ha ka por 11:12 baje mynmiet.U SP u la iathuh ruh ba u la ioh sa kawei pat ka jingujor ha kaba ia dei bad ka jingshah pynpait pynpra ka CCTV jong ka ophis Congress ha Mawprem bad u la phah ia ka kynhun pulit ban leit sha katei ka jaka hynrei ka ophis Congress ka khang. “Ngi la phah ia ka kynhun jong ngi ban leit tohkit bha, hynrei ka ophis Congress ka khang” u la ong.Kham mynshuwa u bah Mohendro Rapsang u la ong ba ha ka jingleit ujor sha ki pulit, halor ka jingshah pynpait pynra ka CCTV u la suhlang ruh ia ka video jong ka CCTV kaba pyni ba ki don 3 ngut ki briew kiba leh ia katei ka kam hynrei u SP u la ong ba u khlem ioh satia ia kata ka video bad ym don ba-ai, hynrei u la ong pat ba mar ia ioh jingujor ki pulit ki la kurup noh ia ki video ban lap ia ki sabut. U la ong shen ki pulit kin sa kem ia ki briew kiba la suba ba ki donkti ha katei ka kam.”Ngam pat iohi ia kata ka video , ym shym la phah ruh sha ngi, ngi hap ban kurup ban lap ia ki jingshisha” u la ong.U Davis NR Marak u la ong ba ka jingjia ha West Shillong konstitwensi kam shym dei ka sien kaba nyngkong hynrei kaba la jia bunsien bad u suba ba ka lah ban dei na ka daw jong ka saiñpyrthei, kumta u la ong ba u la phah ia ki bor pulit ban pahara ha katei ka konstitwensi bad kumjuh ruh u la phah pulit ban pahara ia ka ingsah ubah Paul Lyngdoh, MLA. “Ngin pynthikna ba kan ym don shuh kaba kum katei ka huri hura kumba la jia ha kine ki sngi” u la ong.","Kem ki pulit ia U Michael Pakynteiñ, ba  kawang Petrol Bomb ha ïng u bah Paul",https://www.urupang.com/kem-ki-pulit-ia-u-michael-pakyntein-ba-kawang-petrol-bomb-ha-ing-u-bah-paul/
"Nongstoiñ, 22 Nailur:Ha ka janmiet jong ka sngi Thohdieng, iwei i khyllung i ba dang 1 snem 11 bnai ei ei, i la khlad noh hashen hadien ba i la kum hap bad ngam jyllop noh ha kawei ka pung kaba don ha jan Iing jong i kaba don ha ka shnong Mawiawet West Khasi Hills District.Katkum ka tyllong khubor, la ong ba katei ka jingjia ka la jia ha ka por kumba 1:00 nohsngi, ha ka por ba u kpa jong i tei i khyllung u dang wan na ka jaka bylla ban bam ja sngi bad ha katei ka por i tei i khyllung, i la mih na iing ban lehkai ha jan katei ka pung; hynrei hadien ba u kpa u la mih na iing bad namar ba katei ka pung ka don ha rud lynti u la iohi pynban ba i khun jong i la per ha sla um jong katei ka pung.Shuh shuh la ong ruh ba u kpa jong itei I khyllung da ka jingkyndit u la ryngkoh bad kynrup ia la i khun, hynrei la shem ba itei i khyllung i la dep khlad noh bad hadien katei ka jingjia u kpa bad kiba ha ïng ki la pyntip noh wut wut sha u sordar shnong ha kaba u sordar bad ki rangbah shnong ki la leit sha Nongstoiñ Police Station ban pyntip ïa katei ka jingjia.Ki pulit ruh mar shu ïohjingtip ki la leit bran bran sha katei ka jaka ban sorjamin bad ban pyndep ïa ki jingdon kam bad hadien ba ki pulit ki la pyndep ïa kijingdonkam baroh ki la register ïa ka mokutduma bad na ka liang kiba haïng, da ka jingïarap jong ki pulit ki la leit ban pan jngbit na Ïngbishar ban pyllait na ka postmortem.Hadien ba ka Ïngbishar ka la ai jngbit ki pulit ki la aiti noh ïa ka met ïap itei I khunlung ha kiba ha ïng ba kin pyndep ïa ki jingdon kam baroh bad ka jingtohkit na ka liang jong ki pulit halor katei ka jingjia ka dang ïaid shakhmat.","Khlad I khyllung ba 1 snem, ba  ngam jyllop ha pung Mawiawet",https://www.urupang.com/khlad-i-khyllung-ba-1-snem-ba-ngam-jyllop-ha-pung-mawiawet/
"Shillong, 24 Nailur:U Myntri Rangbah ka jylla u Dr Mukul M Sangma ha kane ka sngi Saitjain u la ong ba kumba ioh ia ka jylla Meghalaya khlem kano kano ka jingiaumsnam, ka dei ruh ka lynti ba baroh ki jait niam ban iashong suk khlem kano kano ka jingsngew pher.Haba kren ha ka jingdap 25 snem ka jingpynlong ia ka jingiakynduh lang baroh ki kynhun niam ba pynlong da ka Central Puja Committee (CPC) da ka Nepali Puja Committee ha Sri Aurobindo Institute of Indian Culture Auditorium, Shillong ha kane ka sngi Saitjai, u Mukul u la ong, ba ka sienjam ba ka CPC ka la leh na ka bynta ban iakynduh lang baroh ki jait niam shi bynta ban tei ia ka imlang sahlang.Ha kane ka sngi, la don lang ruh u P P Chaudhary, u myntri khynnah ba dei ia ki kompeni, bad ka main, u MP ka Shillong u Bah Vincent H Pala.“Kane ka dei kaba khampher ban bud nuksa ha kiwei ki bynta jong ka ri”, la ong u Myntri Rangbah.U la ong ba ia ka jylla Meghalaya la ioh da ka lynti kaba jai jai khlem kano kano ka jingiaumsnam.“Ngi dei ban buddien ia ki longshwa jong ngi kiba iakhun ban ioh ia ka jylla khlem kano kano ka jingiaumsnam”, u la ong.U la ong ba hynrei kane ka jinglong ka la kylla bad ka la donkam ban pynsaphriang sha kylleng ia ka jingsuk palat ia u pud u sam ka Meghalaya.Ha kane ka sngi, u Dr Mukul u la pynlait ruh ia ka kot sah kynmaw. Shwa ia kane, u Dr Subrata Das, u President, CPC, Meghalaya u la iathuh ba ia ka CPC la thaw ha u snem 1992 na ka bynta ban pynlong ia ka jinglehkmen Puja kaba iaid beit ryngkat ka jingiatreilang bad ka bor sorkar.Ha kane ka sngi la ioh ruh ia ka jingkren na ki nongialam niam bapher bapher ba wan sha kane ka jingiakynduh lang nalor u MP.La don lang hangne da ka myntri Kong M Ampareen Lyngdoh, Bah Paul Lyngdoh, Bah A L Hek, Bah Shanbor Shullai, u MDC Bah Adelbert Nongrum.",Kyntu U Mukul ban iashong  suk baroh ki jait niam,https://www.urupang.com/kyntu-u-mukul-ban-iashong-suk-baroh-ki-jait-niam/
"Shillong, 22 Nailur:Ki lad khubor ki iathuh ba ki Muslim ha nongbah Shillong, ki dang thawlad kumno ban iarap ia ki Rohingya Muslim kiba la phet wir mynta na Myanmar, sha kylleng ki jaka.Ha ka jingiakren bad uwei na ki nongialam Muslim, u iathuh ba ka jingiarap, ka dei ban ai bam ai dih ia ki, ban ai jain ai nep bad kumjuh ruh ban ai jaka shong jaka sah, ia kito kiba la wan poiwir sha ki bynta jong ka dong shatei lam mihngi.Dang shen ki Muslim kiba don ha nongbah Shillong ki la mih surok ban iaid paidbah jar jar kum ka dak ka jingpynrem halor ka jingshah pyniap beiñ jong ki Ronghiya Muslim ha Myanmar.Ki lad khubor ki la iathuh ba ki Muslim ha nongbah Shillong ki thawlad kumno ban pynmih pisa bad kumno ban iarap na ka bynta kitei ki para Muslim jong ki kiba mad ia ka lanot na ka jingshah khynra ha ki shipai Myanmar.Lah ban kdew ba ha ka taiew ba la dep, ki la don kumba 700 ngut eiei ki Muslim ha Shillong kiba la mih paidbah ha surok ryngkat la ki pla kad ban iaid jar jar naduh na Mawbah shaduh sha IGP bad wan phai biang sha Mawbah. Katei ka jingiaid paidbah jong ki ka long ban pynrem halor katei ka jingshah thombor bad jingsha pyniap ki Rohingya Muslim ha Myanmar. Ha kine ki sngi da ki lak ngut ki Muslim na Myanmar ki la phet krad sha kylleng ki jaka kiba bun na ki, ki la poi sha ki jaka jong ka ri Bangladesh bd don ruh kiba la kiew sha ki pud ki sam jong ka ri India ban ioh jaka rieh.Katkum ka jingring video jong kawei na ki Channel TV jong ka ri India ka la pyni ba da ki lak ngut mynta ki la poi sha kawei ka iew ha Bangladesh kaba la tip kum ka Coxs Bazar bad hangtei la shna dara ia ki ba kin rieh tngen. Kat kum ka jingiakren kitei ki Muslim bad katei ka khubor TV ki la iathuh ba ki la phet krad na Myanmar na ka daw ba ki shipai Myanmar ki la pyniap beiñ ia kiba bun ngut ki longing longsem jong ki bad tang ban lait im ki la phet krad kat shaba ki poi.","Ki jaiñ ki nep, ki jaka shong  jaka sah, ia ki Rohingya",https://www.urupang.com/ki-jain-ki-nep-ki-jaka-shong-jaka-sah-ia-ki-rohingya/
"Shillong, 24 Nailur:Kum shi bynta na ka jingrakhe ban sa dap 25 snem; ka Synjuk ki Seng Samla Shnong SSSS ryngkat ka jingiatreilang bad ka Seng Samla Shnong Wahlyngkhat, ka la pynlong ia ka jing pynkhuid shnong bad pynkhuid ia ki Wahduid kylleng ka Shnong Wahlyngkhat ha ka 23 tarik Nailur, 2017. Kane ka jing pynkhuid ka long ruh kum ka jing iai bteng halor ka thong ka SSSS, ban Sumar bad pynkhuid ia ki Um ki Wah lyngba ka ‘Save Stream Sans Sully’ Campaign.Ha kane ka sngi shwa ban pynkhuid, la sdang shwa da ka jing iasyllok bad batai ia ka thong hapdeng ki nongialam ka SSSS kynthup ia u Chairman bah Van Shan Buhphang, Information Secretary bah Welfrank Thongni, Finance Secretary bah Evanzir Warjri, Assistant Secretary bah Herroi Nongrum, Social & Cultural Secretary bah Iashailang Kharbudon bad Health Secretary bah Bohstar Syiem, bad ki Nong shong shnong Wahlyngkhat kiba la mih khmat da ka Seng Samla Shnong, Seng Kynthei, Seng Treilang, Sport Club, ki Khynnah skul bad u Secretary ka Seng Samla Raid Nongblai bah Seibor Jaktung, ha kaba la don lang ruh u Sordar ka Raid Nongblai bah Batstarson Khongsni, uba la ai jing kyntu kynpham bad pynshlur ia ki khun samla hapoh ka Raid ban ianoh synniang ha baroh ki liang ba bha khamtam ha ka khuid ka suba. La ioh ruh ka jingkren sdang na u Rangbah Shnong Wahlyngkhat, bah Banteiskhem Nongrum uba la ban jur ban don ka jing kit khlieh ban iatreilang bad pynwandur thymmai kumno ban wanrah ka khuid ka suba ha shnong ha thaw.U Chairman ka SSSS bah VanShan Buhphang kum u nongialam, u la pyn kynmmaw ba ka Seng Samla Wahlyngkhat, ka la shim khia bad mait phang naduh u snem 1999, ia shibun bah ki kam ba iadei bad ka jing pynkhuid shnong, sumar bad maramot ia ki tyllong um bam um dih, ki lynti synkien, bad khamtam ban pynkhuid ia ki wah duid. Halor ka khuid ka suba ngi lah ban ong ba ngin la jan ioh ia ka thong, da ka jing shim khia lang ka Dorbar Shnong mynta ban pynkhuid man la u bnai.Ka Ophis Nehru Yuva Kenrda Sangathan, Shillong ruh ka la shimti lang ban pynlong ia ka Wahlyngkhat kum kawei na ki shnong kaba khuid ba suba da ka jing iatreilang bad ka Seng Samla Raid Nongblai lyngba ki prokram ba pher ba pher, hynrei ka jingeh ka long haba ki briew ki bret ia ki jaboh bad plastic jingbam na ki kali sha ki surok.Kumta, ka SSSS ka kyntu jur ia ki baroh kiba niah kali ba kin buh i pla thep niut hapoh kali jongki, khnang ba kiba shong kali kin nym bret shabar ne surok bad la ai jingmut ruh ba ka Sorkar jylla kan pynlong ain noh ba baroh ki kali kin buh la ki pla thep niut bad theh pat ha ki jaka bret theh niut ba la buh kyrpang.Hadien kane ka jingiasyllok, ki paidbah baroh ki la kular ban ai ka jing iatreilang kaba paka ban iada ia ka mei mariang nabynta ka lawei jong ki hi. Bad ki la iamih lang ryntih lang naduh ki khynnah haduh ki rangbah, ban pynkhuid ia ki lynti synkien ka shnong bad ki wah duid baroh kiba kynthup ia ka Wah Lynter, Wah Pynlang, Wah Pomdngiem bad ka Wah Jordan. Hadien ka jing pynkhuid lah ban iohi biang ia ka jing itynnad bad jing ithiang ki wahduid ha kylleng ka shnong Wahlyngkhat ha kane ka sngi.","Kwah ka SSSS, da ki  pla bret niut hapoh kali",https://www.urupang.com/kwah-ka-ssss-da-ki-pla-bret-niut-hapoh-kali/
"Shillong, 24 Nailur:Hadien shiteng bnai eiei ba la sah ha ka jinglynga pisa, ki 10 ngut ki samla ka jylla ki la ioh ia ka rai na ka Supreme Court kala pynmih ïa ka hukum ba ka Sorkar Assam ba ka dei ban pdiang klas noh ïa ki ha ka MBBS kiba dei na Meghalaya.Kane ka kam, ka la hap ban tied jingkhang sha ka Kashari hadien ba kine ki samla na Megalaya ki la shah kyntait ban ïoh rung klas ha ki Medical College ha Assam kaba la jia naduh u bnai ba la dep.Ka Kashari Supreme Court kaba la mih ia ka rai ha ka jingshong bishar kaba long ha ka sngi Thohdieng hadien ba ka sorkar Meghalaya ka la ujor da ka mukotduma da ka Specïal Leave Petition ha ka 4 tarik Nailur pyrshah ia ka sorkar Assam halor ka jingkyntait ban pdiang ia kine ki samla ban pule doktor ha ki jaka pule doktor ha katei ka jylla.Ka Kashari ba kynthup ïa u Chief Justice AM Khanwilkat bad u Justice DY Chandrachud, ka la pynmih ia ka hukum ba la hukum ba ka Assam ka dei ban ai bhah pule Doktor ba 10 tylli na ka 27 tylli sha ki samla pule ka Meghalaya. Ka Kashari kala ong ba ka Jylla Assam kala ïoh haduh 17 tylli na ki 27 tylli.Ka Kashari kala bthah ruh ïa baroh artylli ki Jylla-ka Assam bad Meghalaya ba kin pynlong ïa ka jingïasyllok kaba iatei bad ba iahap khnang ba ki samla ba dei ban ïoh pule kin dei kiba la pyndep ïa ka NEET.Kane ka hukum ka dei tang ka jingpynbeit ba shipor hynrei ïa ki kynrum kynram bala kdew hapoh ka Special Leave Petition yn sa bishar biang ha ka taiew ba-ar jong u bnai Kyllalyngkot 2018.Ka Jylla Meghalaya, ka la ïoh ïa ka bhah pule MBBS ba 10 tylli naduh u snem 1976 bad ïa kane la leh kay kum ka soskular hapdeng ki ar tylli ki Jylla, ïa kaba la shu pynduh pyndam ha u snem bala lah.Ka Assam ka la ai ïa ka bhah pule ba 10 tylli ïa ki samla pule MBBS ka Jylla Meghalaya-saw tylli ha Assam Medical College, Guwahati Medical College bad artylli ha Silchar Medical College.","Hadien shiteng bnai, ioh pule  doktor 10 ngut ki samla sha Assam",https://www.urupang.com/hadien-shiteng-bnai-ioh-pule-doktor-10-ngut-ki-samla-sha-assam/
"Nongstoiñ, 24 Nailur:Uwei u rangbah, uba la tip kyrteng kum u Deoris Paliar 40 snem, u ba na Nonbah Lad Rambrai jong ka shnong New Nongstoiñ, u la mynsaw jur na ki bynta jong ka kti hadien ba u la shah lympat ha ka bor ding ilektrik.Kat kum ka tyllong khubor na ki heh pulit jong ka District, la ong ba katei ka jingjia ka la jia ha ka step jong ka sngi Saitjain jong ka taiew bala lah katba u tei u rangbah u dang leit sha ka jingiakob khwai dohkha, ha kawei ka pung kaba don ha Nongjyllieh West Khasi Hills kaba dei ruh ka shnong kaba don ha rud surok bah na Nongstoiñ sha Mawkyrwat.Shuh shuh la ong ruh ba katba u tei u rangbah u dang thmu ban kawang ia u khwai sha katei ka pung, hynrei kumno re kumno, u ryngwiang jong u tei u rangbah u la leit ban tyngkhuh bad u sainar ilektrik,u ba don ha jrong jong katei ka pung ha kaba u la shah lympat ruh ha ka ding bad ha katei ka por u wei u briew u ba don hajan u la mynsaw malu mala namar ba u la leit ban ktah ia u tei u rangbah.Ia u tei u rangbah u ba la mynsaw jur na ki bynta jong ka kti la pynkit noh mar mar sha Civil Hospital Nongstoiñ ban ioh ia ka jingsumar kaba kyrkieh.",Tyngkhuh u ryngwiang  khwai ia u sainar ilektrik,https://www.urupang.com/tyngkhuh-u-ryngwiang-khwai-ia-u-sainar-ilektrik/
"Shillong, 24 Nailur:U MLA shimet na Mawryngkneng, u Bah David Nongrum, u la ong ba haduh mynta um pat don kano kano ka jingthmu ban pan tiket na kano kano ka seng bad un sa peit pat kham hadien ia kane lada donkam.Haba iakren mynta ka sngi, u Bah David u la ong “Ngam pat don kano kano ka jingthmu ban pan tiket na kano kano ka party haduh mynta”,.Katkum ka jingong jongu, ia mynta um pat lah ban ong eiei halor ka jinglong jinggman ka sain pyrthei hynrei un sa shim ia ka rai haduh u Nohprah ban wan bad kata hadien ba ka jingiasyllok bad ki paidbah nongkyrshan.“Ngan sa shim ia ka rai haduh u Nohprah hynrei mynta ngam pat don kano kano ka jingpan tiket na kano kano ka party ne na ka Congress”, la ong u Bah David.Ha kine ki sngi, ka la mih ka jingiakren ba u MLA ka Mawryngkneng u lah ban pan tiket noh na ka Congress ha kane ka elekshon MLA ban wan hadien ba u kyrtong ba la iakhun u Bah Pynehborlang Mukhim uba long ruh u President ka Mawryngkneng Block Congress Committee (MBCC) la risain noh na kane ka party.Ka HSPDP ka la dep pynbna ia u Bah Blatsbor Kharpran, katba ka PDF ka la rai ban pynieng ia u Bah Highlander Kharmalki.","Ym pat rai u MLA ka Mawryngkneng, ban pan tiket na ka seng sain pyrthei",https://www.urupang.com/ym-pat-rai-u-mla-ka-mawryngkneng-ban-pan-tiket-na-ka-seng-sain-pyrthei/
"Shillong, 24 Nailur:Ka Jain Terapanth Mahila Mandal, ka la pynlong ia ka jingsumar khmat ei ha Goenka Cantonment Hospital ha ryngkat ka jingsnohkti lang ka Cantonment Board,Shillong bad ka jingiatreilang bad ka Bansara eye Hospital.La plie ia katei ka jingsumar khmat ei da u V.Kyndiah, CEO Cantonment Board, ha ryngkat ka jingdonlang U Manas Choudhury MLA barim jong ka Constituency, ki Jain bad kiwei pat ki kynhun.Ka Jain ka la ai khublei ia u CEO bad ka Dr.J.V Basaiawmoit Managing Director ka Bansara, namar ka jinglah ban pynurlong ia katei ka kam. Ha katei ka sngi ki la don 373 ngut ki nongpang khmat kiba la wan ban shah sumar ryngkat ka jingleh Check up.",373 ngut ai jingsumar khmat ei ka Jain Mahila Mandal,https://www.urupang.com/373-ngut-ai-jingsumar-khmat-ei-ka-jain-mahila-mandal/
"Shillong, 24 Nailur:Ki samla ba iakhun ia ka eksamin kam Pulit SF-10 ha ka sngi Saitjain ki la ialum biang ha ka jingialang kaba la long ha madan student, Jaiaw.Ha kane ka jingialang la wan ban iashimbynta ruh da ki samla na kiwei pat ki jaka kynthup na Rilum Garo. Ha kane ka jingialang ki la rai ban mudui da ka Public Iinterest Litigation (PIL) ha ka taiew ban wan lyngba u Kishore Gautam u ban long u nongiasaid ain jong ki.Ki don palat 1000 ngut ki samla, kiba la poi shaduh ka personal interbiw na ka bynta ka kam pulit SF-10, hynrei ia ka result pat ki khlem ioh satia namar ka jingujor jong uwei u samla wad kam da kaba kam ba ka jingpyniaid ia ki examin kim long khuid.","Ha ka taïew ban wan, yn  mudui PIL ki samla SF-10",https://www.urupang.com/ha-ka-taiew-ban-wan-yn-mudui-pil-ki-samla-sf-10/
"Shillong, 24 Nailur:Ka la don ka jingkynnoh na ki kynhun bapher ba u ophisar sorkar u ba hH.M Shangpliang u la pyndonkam bakla ia ka bor jong u kum u ophisar sorkar da kaba leit ban leh politik ha Mawsynram konstitwensi ha kaba la ong ruh ba un dei u kyrtong jong ka seng Congress ha ka elekshon MLA 2018. Dang shen ka CSWO bad ka TUR ka la dawa na ka sorkar ba kan sospon ia u bah H.M Shangpliang, ym ban ai VRS bad ban pynduh lut ia baroh ki jingmyntoi kiba ki nongtrei sorkar ki dei ban ioh.Haba ia kren bad u MLA ka Mawsynram u bah Pynshngain N Syiem u la ong ba ki ophisar sorkar kim dei satia ban khein sting, tang namar ba ki don jingiadei bajan bad ki bor ba halor namar ba ka sorkar ka leit bad ka wan. “Ki ophisar kim dei ban khein sting da kaba pyndonkam bakla ia ka bor bad ka kyrdan jong ki hynrei ki dei ban bud beit bud ryntih katkum ki kyndon bad ki ain kiba la teh ia ki, ka sorkar ka leit bad ka wan hynrei ki kyndon jong ka ain ki neh kumjuh” ong u bah Pynshngai.Ha kaba ia dei bad ki jingkynnoh ia u bah H.M Shangpliang u bah Pynshngain u la ong “Tang namar ba u bah Pynshngain u ia tyngkhuh bad u myntri rangbah, ym dei ban shu shim sting satia ban shu pyndonkam bakla katba mon ia ka bor, ka jingiadei jong nga bad u myntri rangbah, ka iaid la ka jong hynrei ki ophisar kim dei pat ban shim kabu, ki dei ban trei katkum ka kyrdan ba la pynkupbor ha ki” ong biang u bah Pynshngain. U la ong ba na ka liang jong u um don eiei ban leh pyrshah ia u bah H.M Shangpliang, u ban sa ia khun pyrshah ia u, “Ngam don eiei ban leh, nga shu ong ba ki ophisar ki dei ban trei kum ki ophisar bad ki dei ban kynmaw bha ruh ba ka sorkar ka lah ban leit bad ka lah ban wan” u la ong.Utei u MLA ka Mawsynram uba la shah sospon ha ka seng Congress uba dei ruh u Chief Executive Member ka KHADC u la ong ba ha kine ki khyndiat sngi ka la don ka jingpaw ha ki khubor ba u Chairman jong kato ka jingialang u dei u Chairman jong ka Mawsynram Block Congress Committee, “Naduh mynno u Chairman jong ka Mawsynram Block Congress, u la kylla long u Chairman jong ka MHIS, u Adviser jong ka Mawsynram Block Congress naduh mynno u la kylla long u Adviser jong ka MHIS , naduh mynno la pynkylla ia ka MHIS kum ka mishon 2018, mano u Darwin Lyngdoh, u Darwin Lyngdoh u dei Vice President jong ka Lawbah Congress Committee” u la ong.","Naduh mynno U Chairman ka Mawsynram  Block, ula long U Chairman ka MHIS",https://www.urupang.com/naduh-mynno-u-chairman-ka-mawsynram-block-ula-long-u-chairman-ka-mhis/
"Shillong, 25 Nailur:U Nongialam liangpyrshah ha KHADC na ka Congress u Bah Mansturdy Nongrem, u la ong ba u Bah Jansing M Tynsong u la leit ban kyrshan ia ka People Democratic Forum (PDF) ba ialam da u Bah Pynshngain N Syiem, namar ba um lah shan ban shong ha ka liang pyrshah bad u hap ban leit sha ka liangsynshar.Haba iakren mynta ka sngi, u Bah Mansturdy u la iathuh ba hadien ba la ioh ia ka shithi na u Bah Jansing ba u leit kyrshan ia ka Executive Committee (EC), ka PDF, u la phun ia u ban kylli balei un leit kyrshan ia ka liangsynshar haba ka Congress ka don ha ka liangpyrshah.“Nga la iakren bad u, mar ia ioh ia ka shithi ba u leit kyrshan ia ka PDF ban kylli ia ka daw, bad u la jubab ba um lah shan ban don ha ka liangpyrshah bad u hap ban leit sha ka liangsynshar”, la ong u Bah Mansturdy.U Bah Mansturdy u la ong ba lada u leit kyrshan ia ka PDF, u Bah Jansing u dei ban risain shwa na ka party Congress lym kumta, um lah ban leit kyrshan haba ka party ka don ha ka liangpyrshah.“Nga la ong ia u ba lada u kyrshan ia ka PDF, u dei ban risain shwa na ka Congress hynrei um lah ban leit kyrshan sha ka PDF”, la ong u Bah Mansturdy.Katkum ka jingong u Bah Mansturdy, u Bah Jansing u la ong ba u shu leit kyrshan ia ka PDF hynrei u dang dei u MDC ka Congress, hynrei kane kam lah ban long.“Ngin iashong jingialang ka Parliamentary Party ban iakren ia kane bad ngin sa pyntip sha ka MPCC ba kan leh ia kaba donkam ia u Bah Jansing”, la ong u Bah Mansturdy.Haba kylli hato ka jingleit kyrshan jongu sha ka PDF, ka dei tang namar ba u shah hukum ha u MLA ka Pynursla hadien ba ka MPCC ka la pyndam ia ka Pynursla Block Congress kaba mihkhmat da u Bah Prestone Tynsong, uba dei u mama kur jong u Bah Jansing, u Bah Mansturdy u la ong ba ia kata, um pat ioh jingtip, hynrei ka jingleit kyrshan jong u sha ka PDF ka lah ban don eiei ka daw.Lah ban kdew ba u Bah Jansing u la leit ban kyrshan ia ka PDF ha KHADC hadien katto katne sngi ba ka MPCC ka la pyndam noh ia ka Block Pynursla Congress kaba thew pyrshah ia u MLA katei ka thain, uba la lah ban iakhun noh na kawei ka party ha kane ka elekshon ban wan.","U Bah Jan, u ong ym lah ban shong  liangpyrshah, ong u Bah Man",https://www.urupang.com/u-bah-jan-u-ong-ym-lah-ban-shong-liangpyrshah-ong-u-bah-man/
"Shillong, 25 Nailur:Hadien 8 bnai ba ka la jah rngai, ki pulit ki la ioh ban pyllait im ia kawei ka samla kaba la shah rahbor ha ki runar na nongbah Guwahati. Katei ka samla kaba dang 24 snem karta ka dei na Jowai bad ka dei kaba pule nos ha GNRC Hospital, Guwahati. Katei ka samla ka la jah na jaka sah jong ka ha ka 2 tarik u rymphang, 2017.Ha ka 21 tarik u rymphang ka kmie jong ka, ka la ujor ha Dispur PS ba ka khun jong ka-ka la jah rngai bad kham hadien ka la ujor biang ba ha Lumdiengjri PS ha ka 26 tarik u rymphang. Tang mar ia ioh jingtip ki pulit ki la buddien ia katei ka kes bad khadduh ki la lap ia ka ha Khalpara-Siliguri, West Bengal.Halor katei ka jingjia ki pulit ki la ioh kem ia u Nur Muhammad na ka shnong Sonatary kaba hap hapoh ka Tarabari PS Barpeta. La iarap ia ki pulit ka East Khasi Hills, da ki pulit ka Assam na Boko PS. La ong ba u Nur u dei u briew uba katei ka samla ka ia kynduh khadduh bad la ong ba ki tiar ki tar jong katei ka samla ki don bad u, la antad ba u la ieh ia ka ha Hajo, hadien ba la ryngkang sha shiliang ka jingkieng Saraighat.Ki pulit ka Guwahati ki la rejistar kes vide Basistha PS Case No. 260(04)2017 u/s 366/376 IPC bad ki la kem ia utei u briew.Ki pulit ki dang tohkit bniah ia katei ka jingjia ban kem ia kiwei pat kiba donkti ban rahbor ia katei ka samla.","Hadien 8 bnai, lap ia ka  samla pule Nos na Siliguri",https://www.urupang.com/hadien-8-bnai-lap-ia-ka-samla-pule-nos-na-siliguri/
"Mawkyrwat, 25 Nailur:Da ki spah ngut ki paidbah nongshong shnong jong ka shnong Lawblei South West Khasi Hills District, ki la leit ban pyniasoh noh ia lade sha ka seng HSPDP na ka bynta ban ai jingkyrshan kaba pura ia u bah Renikton Lyngdoh u ba dei u kyrtong jong ka Party HSPDP u ban iakhun ia ka election MLA na Mawkyrwat Konstitwensi.Katei ka pawshai ruh ha kawei na ki jingialang kaba la long ha ka sngi saitjain jong ka taiew ba la lah ha ka shnong Lawbei ha kaba ki spah ngut ki paidbah jong katei ka shnong kila ia tuid sah katei ka jingialang wat hapdeng jong ka jingdum jong ka miet bad ki la pynpaw ruh ia ka jingkyrmen ba u kytong jong ka party HSPDP un ioh ban rah ia ka jingjop ha katei ka election sha ka iing Dorbar thaw ain jong ka Jylla ka ban sa long shen.U bah Nolipstar Lyngdoh President ka HSPDP Area Unit SWKH District, ha ka kyrwoh khubor bala phah u la ong ba ka jingioh ticket jong u bah Renikton Lyngdoh Tongkhar naka party HSPDP kala long ka jingkyrmen ia ka party khamtam ha kane ka election ka ban sa long namar kumba ka ju long baroh shi katta ka party HSPDP ha katei ka shnong ka long kaba tlot bha hynrei mynta ka kynti kala pynkyndit ia ki nongkitkam jong ka party namar ba ki paidbah nongkyrshan na katei ka shnong la kumno kumno kila poi sha ka 70 na ka shi spah.Shuh shuh ha katei ka sngi la ioh ruh ban thaw bad pynskhem ia ki nongkitkam jong ka party ha katei ka Polling Station ba kynthup ia ki samla bad ki rangbah.","Da ki spah ngut pyniasoh HSPDP, ha  Lawblei ban kyrshan ia u bah Renikton",https://www.urupang.com/da-ki-spah-ngut-pyniasoh-hspdp-ha-lawblei-ban-kyrshan-ia-u-bah-renikton/
"Shillong, 25 Nailur:Hynnin ka sngi shi kynhun ki MDC ka Congress, kiba kwah ban pynneh ia u Bah Thombor Shiwat kum u CEM ka JHADC, ki la iashong jingialang ha Pongtung Guest House kaba don harum Pynursla ban nym ailad ia u Bah Andrew Shullai ban jop ha ka jingiatynjuh bor ha ka dorbar, ka ban long ha ka 27 tarik mynta u bnai.Kat kum ka khubor, ba la iohlum la iathuh ba kine ki MDC kumba san ne hynriew ngut na Jaintia Hills, ki la iakynduh sop sop bad u Bah Prestone Tynsong, u Bah Sniawbhalang Dhar ban thaw lad kumno ban pynkhyllem ia u Bah Andrew Shullai ban pynneh ia u Bah Thombor Shiwat uba shah pynhiar shuki da ka hukum ka MPCC. La iathuh ba kine ki MDC, ki la don ha katei ka Guest House la ar sngi eiei.","Ha Pongtung, kynduh ki MDC JHADC  ia u Bah Prestone, Sniawbhalang",https://www.urupang.com/ha-pongtung-kynduh-ki-mdc-jhadc-ia-u-bah-prestone-sniawbhalang/
"Shillong, 25 Nailur:Ka Civil Society of Women Organisation (CSWO), ka la pynrem jur ia ka jingshah khi lai nuid lai ngut ki samla kynthei ha ka Seng Kynthei Pynthor, tang namar ba ki iaid miet.Ha ka ejahar, ka President ka CSWO ka Kong Agnes Kharshiing, ka la ong ba ha ka 14 tarik mynta u bnai ha ka por 11:30 baje mynmiet, ki lai ngut ki kynthei (buhrieh kyrteng) ki la shah khi lai nuid bad shoh da u dieng kum u dieng tied hockey, ha khmat ki paidbah bad kane ka dei ka kam beain bad ka jingpynjah burom ia ki kum ki kynthei briew. Ka dei ruh ka jingpynkhein ia ka hok briew man briew, la ong ka CSWO.Halor kane, ka ain ka dei ban pynshitom ia kito ki briew kiba donkti ha kane ka kam beain bad leh riew khlaw khlem jingmap.Ka CSWO ka la dawa ruh ba ka Women Commission, ka dei ban pynthikna ba kito ki briew kiba donkti ha kane ka kam, ki dei ban tan ha ka ain, namar ba ka dei ka kam beain bym lah ban pdiang.Ha kawei ka liang, ha ka ejahar ba ai da kine ki lai ngut ki kynthei, ki la kam ba ha ka miet 14 tarik kumba ha ka 11:30 baje mynmiet, katba ki dang wan na thain Demsieniong da ka kali, ynda la poi ha Pynthor ka kynhun ki kynthei kiba pahara ia ka shnong ki la pynieng ia ka kali jongki bad phah hiar shabar bad mar kumta ki la patan ia ki bad tied da u kynja dieng kum u dieng tied hockey, haduh ba jngem lut ki bynta ba shah shoh.Katkum ka ejahar kine ki kynthei, ki la kynnoh ba kitei ki briew kiba don ha katei ka jaka bad u Rangbah Shnong ki la ong ia kita ki shynrang kiba wan lang bad ki, ba ki sniew bok ki iadon bad kine ki lai ngut ki kynthei, namar lada dei ba ki wan bad kiwei ki kynthei, kim nym jia eiei kumtei.Ha ka ejahar, ki la kynnoh ruh ba ki briew kiba don ha katei ka jaka, ki la thap ia ki, bad ki la patan ia ki shniuh jongki bad don kiba kynnoh ba ki dei kiba iaid awria bad dei ban khap ia ki shniuh jongki bad kumta hi ki la khap ia ki shniuh jongki.Katkum ka ejahar la kynnoh ruh ba don kiba mut ban khap ia ki shniuh ki shynrang ruh kiba wan lang bad ki, hynrei namar ba ka dei ka sien ba nyngkong, ki map noh. Ki la phun ia ki pulit ha ka por 2 baje, hynrei ynda la wan ki pulit kim lah ban leh eiei bad haduh ka por 5 baje mynstep la ialam sha Police station bad la phun ia kiba haiing hasem jongki, hynrei haduh 9:30 baje mynstep ruh kim wan mih satia kiba haiing jongki bad la phun ia kawei ka seng bhalang kaba wan iarap ia ki.Haduh mynta kine ki kynthei, ki la ong, ba ki don bad ka jingshah hikai bad kawei ka seng Lamjingshai Manbha Foundation Organisation.",Shah khi lai nuid 3 ngut ki kynthei  & jngem ka met ba shah shoh,https://www.urupang.com/shah-khi-lai-nuid-3-ngut-ki-kynthei-jngem-ka-met-ba-shah-shoh/
"Nongstoiñ, 26 Nailur:Kiba ha iing ha sem jong u Maieid Hoping Stone Lyngdoh Nonglait, ha ryngkat ka kur Lyngdoh Nonglait, ha ka jingrakhe ban kynmaw burom ia ka lyngkhuh sngi iap kaba ar jong u Maieid Hoping kaba la long mynta ka sngi ha ka shnong Mawkyllei, ki la ioh ban pynkup burom ia palat spah ngut ki volunteer kiba la iakhun ryngkat bad u Maieid Hoping ban iakhih paidbah na ka bynta ban dawa ia ka Hills State lane ka Jylla kaba pura.Ha katei ka sngi nalor ka jingpynkup burom ia ki volunteer, kiba la iakhun Hill State la ioh ruh ban pyni ruh ia ka phlim lyngkot shaphang ka jingim bad ka kam jong u Maieid Hoping bad hadien katei la ioh ruh ban pyllait paidbah sa ia ka thup jingrwai kaba la ai kyrteng “Ban sah pyrto” ia kaba la pyllait paidbah da u kongsan.Na ka liang jong U Rev. PBM Basaiawmoit haba ai jingkren kum u kongsan ha katei ka sngi, u la ong ba ia ka kyrteng jong u bah Hoping u la ioh sngew nyngkong eh ha ka snem 1970 shwa ba ka Prime Minister jong ka Ri India ka Indira Gandhi kan wan ban plie ia ka Autonomous Sate ha madan Kirkit ha Laban. Haba la pule ia kata ka jingplie ia kata ka Autonomous State, ka la ing ka mynsiem, ong U Pastor Basaiawmoit, da kaba u la ong ba u dang kynmaw tiak tiak ha ki snem 44 bad 45 mynba u dang khynnah ki nongiakhih Hill State ki la pyrta bad dawa “No Hill State No Rest” kaba la pynlyngngoh ia u ban ong ba ‘Kumno pynban da kata ka Autonomous State kaba 60% ia ka bor, katba 40% ka bat da ka Jylla Assam’.Shuh shuh u la ong ruh ba u la ioh sngew ba ki don ki nongpyrshah ia kata ka Autonomous State u la ong ba ka mynsiem ka jong u kala im bad haba pyrshang ban wad ia kita ki nongialam, la lap ba dei u bah Hoping kum u nongialam ba radbah ban iakhih da kaba rah lama iong ha ka por ba ka Indira Gandhi ka wan ban plie ia ka Autonomous State bad naduh katei ka por u la leit man kapor sha ka ophis jong ka HSPDP ban iakynduh ia ki nongtrei bad naduh katei kapor ka la sdang ka jingiadei ka jong u bad u Maieid Hoping lem bad ka seng HSPDP.“U bah Hoping ym dei tang ba u shah beh ha ka seng APHLC, hynrei wat ia ka jingim ka jong u ruh ki bun kiba thap ha kaba shiteng miet u hap ban wan phet noh na Tura, bad bun bah kiba kren bein ia u bah Hoping hynrei sngewtynnad pat ba wat la kitei ki jingeh baroh u bah Hoping um ju kynrandien satia, haduh ba u wei na ki Minister u hap ban pan map na u bah Hoping ha Parliament, tang na ka daw ba u tei u Minister u kren bein ia u bah Hoping da kaba u la ong ba haei ka don kata ka Jylla Meghalaya bad ka jubab kaba u tei u Minister u ioh na u bah Hoping ka long ‘Lada mem tip ia ka Jylla Meghalaya ka bha ban mih noh na Parliament bad mih noh na ka Ri India’ bad uta u dei u bah Hoping Stone Lyngdoh” ong u Rev. PBM Basaiawmoit.Ym tang kata u Pastor u la kyntu ruh ia ki MDC jong ka KHADC, da kaba u la ong ban pyndonkam ia ka Para 12 A, katba dang lah ban pyndonkam bad rah ia ka resolution hapoh District Council ban ia ka Atomic Energy Act 1972 kan nym treikam hapoh ka Khasi Hills Autonomous District Council, bad yn sa ia peit ba ka Assembly kan mynjur ne em, u MP ka Lok Sabha un mynjur ne em ngin peit bad dei bam rah namar ka don ha ka para 12 A ba u President u lah ban weng ia kano kano ka ain, hynrei ka dei ban sdang shwa na District Council ban rah ia ka resolution bad ngin iabuddien lang bad ngi ki paidbah.“U bah Hoping u da sah nud eh ia ka ishu khappud ha kaba u da angnud ruh ban tei syndon da ki surok ha kylleng sawdong jong ki khappud ko MLA Border phi la ia shna mo kata ka border Road u Maieid Hoping” pynkut u Pastor Basaiawmoit.Kiwei kiwei ki nongkren ha katei ka sngi ki kynthup ia u CEM ka KHADC u bah P. N. Syiem, u bah Witting Mawsor MLA ka Mawshynrut, u bah K. P. Pangniang MLA ka Rambrai, u bah H. B. Nongsiej MLA ka Mawthadraishan, u bah LG Nongsiej MDC ka Nongstoiñ, u bah B. B Warjri MDC ka Mawthadraishan, u bah Morning Mawsor MDC ka Mawshynrut, u bah Pyniaid S Syiem MDC, ki MLA bad MDC barim ki ba ha iing ha sem bad kiwei kiwei.Ia kaba kum katei ka juh ka jingrakhe la ioh ruh ban pynlong ha Nongstoin ia kaba la pynlong ha madan Tiehsaw bad hashwa ban pynlong ia ka jingialang bad ki prokram bapher bapher, la pynlong shuwa ia ka jingiaid paidbah, kaba la ishim bynta da u MLA ka Nongstoin bah D. Jyndiang, kong Biolinda Lyngdoh Nonglait kaba dei ka kyrtong MLA na Mawthadraishan Konstitwensi, ki nongniah bike, ki nongshong kulai bad ki paidbah.","Ha ka jingim U Bah Hoping, bun kiba thap, u hap phet shiteng miet na Tura:PBM",https://www.urupang.com/ha-ka-jingim-u-bah-hoping-bun-kiba-thap-u-hap-phet-shiteng-miet-na-turapbm/
"Nongstoiñ, 26 Nailur:U CEM ka KHADC u bah PN Syiem ha ka jingialang rakhe ia ka lyngkhuh sngi iap kaba ar jong u Maieid Hoping Stone Lyngdoh, u la pynbna paidbah ba na ka liang jong ka District Council lyngba ka Arts and Culture, kan sa tei ia u Mot dur (Statue) jong u Maieid Hoping hapoh Nongstoiñ ha ka mang pisa kaba 6 lak tyngka.Ym tang kata nalor katei u bah Pynshngain u la pynbna ruh ba na ka liang jong ka District Council kan sa tei bad thoh ruh ia u maw tablet ban ong ba ia ka jaka ba la pyniieng bad tei ia ka ophis jong ka District Council ha Nongstoiñ, la ai sngewbha da u Maieid Hoping Stone Lyngdoh bad kumjuh ia ka khyndew kaba don hapoh Langumshing West Khasi Hills District, ia kaba u tei u rangbah u la ai sngewbha sha ka Distirct Council ha kaba ka District Council kan sa thoh ruh ia ka sign board ha katei ka jaka ha ka dur kaba I shong kun bad shong khia bha.Shuh shuh haba ai jingkren kum u CEM jong ka KHADC ha katei ka lyngkhuh sngi iap kaba ar jong u Maieid Hoping, u bah Pynshngain u la ong ba lyngba ki khana lyngkot la sngewthuh shai ba u tei u rangbah u la mad ia shibun bah ki jingeh ha ka jingialeh ka jong u, na ka bynta ban pynim ia ka Ri bad ka Jaitbynriew.“Ngi hap ban ai ka jingiaroh ia u Maieid Hoping, namar u don ia ka jingshlur u ba don ia ka nongrim jong ka jingshisha bad u ba khlem kylla long nongkhaii na ka kma sain Hima Sima kum ba long ki politishan mynta bad ngi ioh sngew ruh ia ki khana lyngkot kiba la iathuh ba tang na ka daw ba u leit ban pynpra ia ka khyrdop Monopoly jong u wei u Marwari ha ka thain Shiliang um ban pynim ia ki nongkhaii kiba rit ha kato ka thain u shah beh noh na ka seng APHLC ha kaba ha ka jingshisha la dei ban pynkiew kyrdan ia u ha ka APHLC ba u iada ia kiba rit ba ria, hynrei la beh noh ia u” ong u CEM.U CEM u la bynrap shuh shuh da kaba u ong ba ngin tip kan jia aiu ia ka Jylla ka jong ngi, lada ngim don ia u nongialam u ba stad bad u ba shlur kum U Maieid Hoping, u ba la long u nongialam naduh ban iakhih Hills state bad u la ong ruh ba ngi dang donbok pat ba ngi dang don ia u tei u nongialam u ba iohi jngai u ba khlem khein ia ka spah ia ka burom bad ia ka shuki bad tang na ka bynta ka ri bad ka jaitbynriew, hynrei kaba sngewsih pat ka long ba ia ki jingthmu ba bha jong u tei u riew rangbah la bun satang ki nongwoh kjat ha kaba kiba bun ki ishu u khlem lah ban pyndep namar ba ym don nong kyrshan bad kitei ki ishu ki kynthup ia ka khyndew ka shyiap ka ishu khappud ka 12 A bad kiwei kiwei.“Wat la u Maieid hoping u khlem lah shuh ban pyndep ia kiba bun ki ishu, hynrei ym lei lei ma ngi ki longdien ngin pyrshang ban pynurlong ia kitei ki ishu ba dang sah teng jong u tei u nongialam bad lada ma ngi ngim lah ban pyndep lut ki pateng ban dang wan kin sa pyndep” la ong biang u CEM.","Ba pynpra ka khyrdop, u marwari ha shiliang um, beh ia U Ma Hoping na ka APHLC",https://www.urupang.com/ba-pynpra-ka-khyrdop-u-marwari-ha-shiliang-um-beh-ia-u-ma-hoping-na-ka-aphlc/
"Shillong, 26 Nailur:Ka Meghalaya Commercial Vehicle’s Union ka la ia kynduh ia u Deputy Commissioner jong ka State Transport Authority Meghalaya, Shillong ban ia kren halor ki ar bynta kawei ka dei na ka jingjyllei ki trok ba nabar jylla kiba wan ban kamai laitluid bad knieh lut ia ka jingkamai jong ki trok trai muluk kum ka jingkit dewbilat, kit jhur, kit mawshun bad kiwei kiwei. Ki la pyntip ba kitei ki kali ba long trai da ki bar jylla kim don wat tang ka Regional Permit, Work ne Labour Permit ne ka Trading License. Kawei pat ka mat ka dei ban ioh jingtip halor ka bai kit bai bah ba la buh da ka sorkar.Ha katei ka jingiakynduh kaba la long ha ka 20 tarik mynta u bnai ka MCVU, ka la ong ba u DC ka STA bad u DTO Enforcement ki la kular ban shimkhia mardor ia katei ka kam bad ki la ai kopi ruh ia ka dor bai kit bai bah. Ka Union ka la lap ba ka sorkar ka la leh sting khlem da pynthymmai ia ka dor bai kit kaba la buh naduh u snem 2005. Katei ka union ka la dawa na ka sorkar ba kan kyntiew noh ia ka dor bai kit bai bah, ka la kyntu ia baroh ki karkhana pynmih dewbilat ba nangne shakhmat ka dor bai kit dewbilat kan long T.1.25 tyngka shi kwintal bad la ai por shi taiew ban pyntreikam ia katei ka dor. Katei ka kynhun ka la kyntu ia baroh ki bar jylla ba kim dei shuh ban kit ia ki mar khlem da ioh jingbit na ki bor ba dei peit ban lait na kino kino ki jingeh.",Ujor ka MCVU ba kamai laitluid ki trok bar jylla,https://www.urupang.com/ujor-ka-mcvu-ba-kamai-laitluid-ki-trok-bar-jylla/
"Shillong, 26 Nailur:Ki dkhot ka Kur Nongkhlaw ki la ujor pyrshah ia u Bah Thres Kurwar Sadew uba kylla na ka jait Nongkhlaw hadien ba u la shah jied kum u myntri ka Hima Mylliem.Ki dkhot ka kur Nongkhlaw kiba iasoi ha ka dorkhas ba la aiti sha u Executive Member ka KHADC ba peit ia ka Elaka, u Bah Latiplang Kharkongor, ki la ong ka jingjied myntri ia u Bah Thres Kurwar Sadew, ym shym la jied da ka kur Nongkhlaw ka Sadew kumba ju leh, hynrei la shu jied tang 7 ngut kiba shu kylla kur Kurwar Sadew na ka kur Nongkhlaw lyngba ka affidavit.Ha ka dorkhas, kine ki dkhot ka kur ki la ong ba uno uno uba kha na ka kmie kur Nongkhlaw u dei na ka kur Nongkhlaw bad ym lah ban kylla kur kylla jait khlem ka tangjait katkum ka rukom u Khasi bad kata ruh ryngkat ka jingiamynjur lang ka kur.Ki la kynnoh ba dei u Syiem barim ka Hima u Paiem Latho Manik Syiem uba la kyntu ia ki katto katne ki dkhot ka longing ban kylla ia ka jait jongki na Nongkhlaw sha Kurwar sadew da ka affidavit.",Dawa weng myntri ka Kur Nongkhlaw,https://www.urupang.com/dawa-weng-myntri-ka-kur-nongkhlaw/
"Shillong, 26 Nailur:Mynta ka sngi, ki pulit ki la kem 12 ngut ki kynthei kiba dei ki dkhot ka seng longkmie Pynthor halor ka jingkynnoh ba ki donkti ban khi lai nuid ia ki lai ngut ki samla kynthei haduh ba thoh ia kane ka khubor kim pat lait satia na police station.Katkum ka jingiakren bad u Rangbah Shnong u Bah Batskhem Sten u la iathuh ba 8 ngut ki longkmie ki la shah rah ha ki pulit ka Sardar Police station bad 4 ngut la shah rah ha ki pulit ka Pasteur Beat House.La iathuh ba ia kine ki kynthei, la rah sha police station ban pynlong ia ka jingtohkit halor kane ka jingjia, hadien ba ka Seng CSWO ka la ujor ejahar pyrshah ia ki dkhot seng longkmie kiba donkti ban khi lai nuid ia kitei ki lai ngut ki kynthei halor ka jingsuba ba ki la leh ia ki kam pyrshah ka imlang sahlang.Ha kajuh ka por, ka Meghalaya State Women Commission (MSWC) hynne ka sngi ka la khot hajir ia ki kynthei ba shah khi lai nuid ban sngap na ki bad kumjuh na ka seng longkmie Pynthor.Ka Kong Theilin Phanbuh ka la ong ba ka komishon ka la khot hajir ia ki kynthei bad ki dkhot ka seng longkmie Pynthor ban sngap ia ka jingjia.Ka la iathuh ba ar ngut ki kynthei kim lah ban wan mih, namar ba ki shitom bad la wan tang kawei katba na ka liang ki dkhot ka seng longkmie ki la ai ia ka jingpynshai jongki.Ka Kong Theilin ka la ong ba ka Komishon kan sa khot biang ia ki ha kawei ka sngi bad kan sa iatreilang bad ka tnad pulit halor kane ka jingjia.Ka la iathuh ruh ba namar ba kane ka kam ka la don ha kti ka Kashari, ka Komishon kam lah ban tuklar bad hynrei kan leh ia ka kamram jongka ha kaba iadei bad kane ka kam.Lah ban kdew ba ki lai ngut ki kynthei, ki la kam ba ha ka miet 14 tarik kumba ha ka 11:30 baja mynmiet, katba ki dang wan na thain Demsieniong da ka kali, ynda la poi ha Pynthor ka kynhun ki kynthei kiba pahara ia ka shnong ki la pynieng ia ka kali jongki bad phah hiar shabar bad mar kumta ki la patan ia ki bad tied da u kynja dieng kum u dieng tied hockey haduh ba jngem lut ki bynta ba shah shoh.Katkum ka ejahar kine ki kynthei, kila kynnoh ba kitei ki briew kiba don ha katei ka jaka bad u Rangbah Shnong ki la ong ia kita ki shynrang kiba wan lang bad ki, ba ki siew bok ki iadon bad kine ki lai ngut ki kynthei namar lada dei ba ki wan bad kiwei ki kynthei, kim nym jia eiei kumtei.Ha ka ejahar, ki la kynnoh ruh ba ki briew kiba don ha katei ka jaka, ki la thap ia ki, bad kila patan ia ki shniuh jongki bad don kiba kynnoh ba ki dei kiba iaid awria bad dei ban khap ia ki shniuh jongki bad kumta hi ki la khap ia ki shniuh jongki.La kynnoh ruh ba don kiba mut ban khap ia ki shniuh ki shynrang ruh kiba wan lang bad ki, hynrei namar ba ka dei ka sien ba nyngkong, ki map noh. Ki la phun ia ki pulit ha ka por 2 baje hynrei ynda la wan ki pulit kim lah ban leh eiei bad haduh ka por 5 baje mynstep la ialam sha Police station bad la phun ia kiba haiing hasem jongki hynrei haduh 9:30 baje mynstep ruh kim wan mih satia kiba haiing jongki bad la phun ia kawei ka seng bhalang kaba wan iarap ia ki.Haduh mynta kine ki kynthei kila ong, ba ki don bad ka jingshah hikai bad kawei ka seng Lamjingshai Manbha Foundation Organisation.","Shah kem 12 ngut ki longkmie, ba  kynnoh khi lai nuid ha Pynthor",https://www.urupang.com/shah-kem-12-ngut-ki-longkmie-ba-kynnoh-khi-lai-nuid-ha-pynthor/
"Nongpoh, 26 Nailur:Saw bnai hadien ba ki la shong ha Phatok hadien ba ki la shah kem namar ka jingleit hiarthma ia ka jingpyntrei ia ka surok Rel ha Byrnihat, hynrei mynta ka sngi ki 10 ngut ki nongialam ka KSU bad ki dkhot ki la lait jamin noh hadien ba ka iing bishar jong u District & Session Judge Nongpoh, u la pynlait jamin na ka jingbah jamin u nongsait ain jongki.Kitei ki 10 ngut ki nongialam ka KSU, ki kynthup ia u President ka KSU, North Khasi Hills District, u Samla Ferdynald Kharkani, u Assistant Secretary ka Sengkmie, u Samla Sonstar Nongkhlaw, u organizing Secretary ka Sengkmie, u samla Biangbor Paliar, katba ki dkhot pat ki kynthup ia u Jayan Sylliang, Sabathani Lyngdoh, Johny Nongrum, Augustine Nongbri, Oris Thabah, Bonifast Lyngkhoi bad u Reymond Jana.Hadien ba kitei ki nongialam ka KSU ki la lait na Patok, la pdiang burom ia ki ha ryngkat ka jingdon u Samla Donald Thabah, Secretary, u President barim, u Samla Daniel Thabah, ki nongialam ka sengkmie lem bad kiba haiing ha sem, ha kaba ki la pynlong ia ka jingpdiang burom bad lehkmen sngewbha hadien ba ki la lait na Phatok, ha kaba ki la pdiang burom lyngba ka jingai da ki syntiew ki skut bad pynkup da ki jain Ryndia.La ioh jingtip ruh ba ki nongialam ka KSU Sengkmie, ki la pynkhreh ruh ban pdiang burom paidbah ia ki nongialam ha Mawiong mynta ka janmiet, kaba dei shi bynta ka jingburom ia kine ki riewialeh ka seng, kiba la iakhun na ka bynta ka daw bah jong ka jaid bynriew.Kum ban shu pynkynmaw hangne ia kitei ki nongialam KSU ba la shah kem, ki dei kiba la shah register case halor ki kyndon ain bapher bapher ba la register case ha Nongpoh Police Station, kiba kynthup ia ka Case number 113(5)17, 115(5f)17 bad 114(5)17 bad ki pulit ki la kem halor ka jingkynnoh ba ki la donkti ban wiang ding ha ki jaka bapher bapher ka Ri Bhoi halor ka jingpyrshah ia ka lynti rel.","Hadien 4 bnai ha phatok, lait jamin  ki nongialam bad dkhot KSU",https://www.urupang.com/hadien-4-bnai-ha-phatok-lait-jamin-ki-nongialam-bad-dkhot-ksu/
"Shillong, 26 Nailur:Hadien ka jingkhang khaii maw, kaba la shiphew bnai kynthih; la plie biang mynta ka sngi ia ka jingshalan maw na Bholaganj Land Custom.Ha ka sngi sdang, la pynrung ia 15 tylli ki trok mynta ka sngi, kiba leit rung sha Bangladesh, ha ryngkat ka jingdon ki dkhot jong ka Majai Exporter’s Association Bholaganj, ba kynthup ia U bah B Lyngdoh President lem bad kiwei de ki dkhot jong ka seng.U Bah B Lyngdoh, haba iakren bad U Rupang, u iathuh ba ka jingplie biang ia ka jingshalan maw, ka dei lyngba ka laisen bad mynta ki don 2ngut ki nongkhaii, kiba ioh laisen, na ki 150-200ngut ki nongkhaii maw, lyngba ka kad khaii Bholaganj. U Bah Lyngdoh, u kwah ba ka sorkar Jylla, kan ai laisen shuh shuh ia kiwei de ki nongkhaii maw, ba kin lah ban sdang ia la ka jong ka kam ha ki khyndiat sngi ban sa wan.La iathuh ba kane ka laisen, kaba mynta, ka long ba ki nongkhaii, ki lah ioh bor ban tih bad ban shalan maw bad kam dei shuh, ba kin die tang ia ka mar, kaba la dep pynlang lypa.Ha ka jingplie mynta ka sngi, la don lang ki briew sorkar, na ka tnat khlaw, tnat pulit bad BSF, kiba don ha katei ka kad khaii khappud.Ka seng, ka ai khublei ruh ia U Mukul Sangma myntri rangbah ka Jylla, namar ka jingleh shitom jongu ban pyllait ia ka mining license sha ki dkhot jong katei ka seng, ong ka kyrwoh na katei ka seng.","Hadien 10 bnai, sdang biang ka  jingshalan maw na Bholaganj",https://www.urupang.com/hadien-10-bnai-sdang-biang-ka-jingshalan-maw-na-bholaganj/
"Shillong, 27 Nailur:Ka ophis jong ka ka PWD (Buildings), ka shah sngewbha ban pandal hapoh ka phyllaw (Campus) jong ka PWD kaba don hapoh Barik.U Bah Banshai Marbaniang, ha ka kyrwoh,u iathuh ba ula pan jingtip, lyngba ka ain wad jingtip 2005 bad u sngew lyngngoh shi katdei eh ba ka ophis treikam jong ka PWD, ka don la ki jong ki ophisar kiba sah hapoh ki jaka sah jong katei ka tnad bad shuh shuh katei ka tnad kam don jingtip eiei ruh em, ba ka ladon ka jingshna bad tei ia ki pandal da ki kynhun niam ha katei ka phyllaw jong ka PWD. La iathuh ruh ba ka don ka jingpyrshang wat ban dih kyaid bad ia khalai ha katei ka jaka jong katei ka ophis.U Bah Banshai, u iathuh shuh ba ula leit ban iakynduh ban buh da ka jingthoh sha u Chief Secretary jong ka Sorkar Jylla Y. Tsering, IAS kumjuh ruh ban ia kynduh ia u Deputy Commissioner jong ka East Khasi Hills District Bah P S Dkhar, IAS ban pynpaw bad dawa ia ka juh ka jingmut na ka bynta ban tohkit bniah halor katei ka mat khnang ba kan wanrah jingshai sha ki paidbah baroh.La ju iohi pyllein ba ka don kaba kum katei ka jingtei ba manla u snem ha katei ka jaka, kaba don mar shiliang jong ka Civil Hospital, Shillong.","Ym tip ka PWD, ba tei  pandal ha phyllaw lajong",https://www.urupang.com/ym-tip-ka-pwd-ba-tei-pandal-ha-phyllaw-lajong/
"Jowai, 27 Nailur:Mynta ka sngi ha ryngkat shi tyllup ka pyrthei, ka East Jaintia Hills District ha ryngkat ka jingiatreilang ka bor Shnong Mutong, la rakhe ia ka sngi shang pyrthei, da ka tamasa kshaid Moopun ha ka shnong Mutong.U Deputy Commissioner ka East Jaintia Hills, u ma MS Lhuid kum u kongsan ha ryngkat ki heh ki tnad sorkar bapher bapher ki la wan ban sakhi ia ka jingplie paidbah ia ka Moopun Eco Park kaba don ha ka shnong Mutong.Ha kane ka sngi, da ki hajar ngut ki paidbah ki la wan tuid sha katei ka jaka ban sakhi da la ki khmat ia ka jingitynnad katei ka jaka kaba don ha katei ka shnong.Katei ka jaka la pynitynnad bad ban pynsuk ia ki paidbah kiba wan jngoh kai la shna iaka Footpath kaba jrong palat ia ka 1km da ka bor shnong lyngba ka skim bylla 100 sngi kaba kyrshan da ka ophis u BDO Khliehriat, ka Ophis u DC bad kumjuh naka Basin Development Unit, Khliehriat nalor ki Majistor kiba kynthup ia ka kong DV Lyngdoh bad bah S Marwein.Ka jinglut ka la kot sha ka 12 lakh tam eiei.Na ka liang u DC uba don ka jingthrang ban kyntiew ia kane ka kharkhana, u la ong ba kane ka karkhana kan iarap ia ki samla khlem kam khlem jam, ia ki paidbah nong shong shnong ban ioh ia ka lad ban kamai jakpoh.U la ong ba ka bor District ka la dep ithuh haduh saw tylli ki shnong, ka Mutong, Cham Cham, Tuberkmai Shnong bad ka Lumshnong ban pynlong ia ki kum ki jaka kiba lah ban khring ia ki nongwan jngohkai ym tang na ki jylla bapher bapher ka ri, hynrei wat na Shilliang Duriaw.U la kyntu ia ki paidbah nongshong shnong ban ia snohkti lang bad ka bor shnong bor District khnang ba kane ka jingthmu kan long kaba jop bad kaba lah ban wanrah jingmyntoi ia ki paidbah.Ban pynshongshit shuh shuh ia katei ka sngi, ka dorbar shnong Mutong ka la pynlong ia ka jingiakop shondur, iakop jngi, iakop siat khnam bad kiwei kiwei kiba kynthup ia ki shad bad rwai tynrai.Ki don bun kiba la ai jingkren ha kane ka sngi bad baroh kiba la kren ki la iaroh ia ka jinglong ba ia tylli ki paidbah ka shnong Mutong kaba long ka nuksa ia kiwei pat ki shnong ba marjan.La wan ban ia shim bynta ruh da ki samla pule jong ka Jaintia Eastern College lyngba ka tnad NSS nalor ki khynnah skul ka Nongsyntoin Secondary School Mutong.Na ka liang u Rangbah Shnong, u ma Helping Phawa haba kren ha ka jingialang, u la khot la wer ia ki nongwan shangkai pyrthei na jan bad na jngai ban wan sakhi da lade ia ka jingitynnad ka Kshaid Moopun, Sahksaw, Kai Langdong bad ia ka Kshaid Rynji kiba don sawdong ka shnong Mutong.","Tamasa kshaid ha Moopun, rakhe  sngi shang pyrthei ka East Jaintia",https://www.urupang.com/tamasa-kshaid-ha-moopun-rakhe-sngi-shang-pyrthei-ka-east-jaintia/
"Shillong, 27 Nailur:La pynlong ia ka jingleh burom ia ki riewshlur jong ka Ri India kiba kynthup naduh ki shipai bad ki pulit, kiba la trei shitom ban wanrah ia ka suk ka sain ha ka Jylla.Ha kane ka sngi u kongsan u long u Lieutenant General D.S. Ahuja, General Commanding 101 Area, uba la iaroh ia ka AMDA bad ki dkhot, kiba hikai ban ieit bad burom ia la ka jong ka Ri bad u la ai khublei ruh ia baroh ki shipai iada Ri kiba la trei shitom na ka bynta ban iada ia u pud u sam jong ka Ri bad kumjuh ruh ka Police Department kaba la trei shitom kumno ban khanglad ia ka jingsniew kaba kha roi ha ka Ri.La ioh ruh ia ka jingkren na u Bah Kitbok Thabah, President jong ka All Meghalaya Dancer’s Association, ha kaba u la iathuh ruh ba kane ka dei ka sien nyngkong kaba ka Seng ka pynlong ia kum kine ki jait prokram, kum shi bynta ban kynmaw burom ia ki riewkhraw jong ka Ri India kiba la ialeh ban wanrah ia ka jinglaitluid na ka kti ki shipai Phareng.Ha kane ka sngi u kongsan, U Lieutenant General DS Ahuja, General Commanding 101 Area, u la sam ia ki syrnot sha kiba haiing u (L) Keishing Clifford Nongrum uba dei napoh Indian Army bad sha kiba haiing jong u Lt. Major David Manlun napoh Indian Army uba dang shu dep khlad shen bad la sam ruh sha ki pulit, kiba la trei shitom ha kaba iadei bad ki kam pyniaid kali bad kitei ki long U Bah Ribar Singh Lyngdoh, Head constable Meghalaya Police, Bah Ebinson Kharakor, Armed Branch Constable/1612, Meheshwari Basumatary, Armed Branch Constable/1728, bah Bahshanlang Marbaniang, Armed Branch Constable/2761, bah Markdonald Kharkongor -Armed Branch Constable/2706, Asistn N. Arengh – Armed Branch Constable/1096.",Leh burom ka AMDA ia ki  shipai ba khlad & ki pulit,https://www.urupang.com/leh-burom-ka-amda-ia-ki-shipai-ba-khlad-ki-pulit/
"Nongstoin, 27 Nailur:Ka seng Congress na Mawthadraishan Konstitwensi, ka la pynthikna ba u bah Pios Kurbah un long kum u kyrtong jong ka seng u ban ia aireng ha ka election MLA, na katei ka Konstitwensi bad katei ka paw shai ruh ha ka jingialang jong ka Mawthadraishan Block Congress Committee (MBCC) kaba la pynlong ha ka 25 tarik mynta u bnai ha Markasa West Khasi Hills District.Ha katei ka jingialang la wan ruh ia shim bynta da ki nongkitkam na ki dong bapher bapher jong katei ka Konstitwensi lem bad ki spah ngut ki paitbah bad ha katei ka sngi da ka wei ka sur ka MBCC kala ioh ban pynithuh bad pynbna ruh ia ka kyrteng u bah Pios Kurbah kum u kyrtong ba ia monlang da u nongpeit pyrman jong ka DCC u bah J.T.S.Thongni.Na ka liang jong ka MBCC ha katei ka sngi kala ioh ruh ban pdiang sngewbha ia ki spah ngut ki nongkyrshan jong ki wei ki seng, kiba la leit ban pyniasoh noh bad ka party congress ha katei ka Konstitwensi da ka President jong ka Party ka kong Irene Lyngdoh.Ka President jong ka party ka kong Irene Lyngdoh, ka la pynpaw ruh ba kan ai ia ka jing kyrshan met bad mynsiem ia u bah Pios Kurbah kum u kyrtong ka party na Mawthadraishan bad ha katei ka sngi la iadon lang ruh u bah Manbhabok K. Raswai Youth President AYC, bah Nathaniel Marshiangbai General Secretary ka MBCC, bah JTS Thongni u pyrman jong ka seng na ka DCC bad ki wei kiwei kiba la ai ka jingkren.","U bah Pios Kurbah,u kyrtong MLA ka Congress na Mawthadraishan",https://www.urupang.com/u-bah-pios-kurbahu-kyrtong-mla-ka-congress-na-mawthadraishan/
"Shillong, 27 Nailur:La katto katne sngi u bah D.D Lapang u la don hapoh Bethany Hospital, Shillong namar ka jingpang kaba ban ia u, hynrei mynta ka sngi la pynkit noh ia u sha International Hospital, Guwahati. Ki lad khubor ki la iathuh ba ka jingpang kam da dei kaba jur, hynrei kiba ha ing hasem ki kwah ba pynkynriah noh sha Guwahati ba un shongthait bha, naba ha Shillong la ong ba ki bun palat kiba wan peit bad um ioh lad ban pynjah thait ialade.","Sha International Hospital, leit sumar ia u bah DD Lapang",https://www.urupang.com/sha-international-hospital-leit-sumar-ia-u-bah-dd-lapang/
"Nongstoiñ, 27 Nailur:Ka Peoples Democratic Front (PDF) Nongstoiñ Konstitwensi, ka la pynbna ba kajingialang paidbah (General meeting) jong ka party kan long ha ka 30 tarik mynta u bnai bad katei ka jingialang kan long hapoh Bishop Hall Nongstoiñ ha kapor 10:30 AM.Ka kyrwoh khubor lyngba u Dmikstar Lyngdoh Adhoc Joint secretary ka PDF Nongstoin u la ong ba kan don ruh ka jingpdiang sngewbha ia kiba wan ban pyniasoh sha ka seng PDF ha kaba yn wan ruh ban pdiang sngewbha da ki Nongialam PDF Central Body.Shuh shuh u bah Lyngdoh u la kyrpad ruh iaki ki paitbah ban shim ia kane kum ka kum ka lad jingpyntip ia ia baroh.","30 tarik, ka PDF ha Nongstoiñ",https://www.urupang.com/30-tarik-ka-pdf-ha-nongstoin/
"Shillong, 27 Nailur:Ka Voluntary Health Association Of Meghalaya (VHAM), kan shah tohkit halor ki jingshah kynnoh ba ka la don ka jingpyndonkam bakla jong katei ka ia kiba bun ki pisa ba la bei da ka National Aids Control Society (NACO) lyngba ka Meghalaya Aids Control Society (MACS) ha ki 2 snem shiteng. VHAM IDU Targeted Intervention (TI) cum OST kaba don ha Jowai bad ka VHAM CC TI kaba don ha Ladrymbai ki la shah kynnoh ba ki la pyndonkam bakla ia ka pisa kaba haduh T.15 lak naduh u 2015 haduh mynta.Ka khubor, kaba la mih ha ka website jong ka North East Today, la ong ba dang shen ka Fact Finding Team na ka Northeast Technical Support Unit (NETSU) ka la leit jngoh ia kitei ki ar tylli ki Centre kiba don ha Jowai bad Lad Rymbai hadien ba la ioh jingtip ba ka don ka jingbyn treikam bha ki IT bad OST. La kynnoh ba kitei ki Centre ki la pynrung kyrteng bun ngut ki briew ban pyni ba ki treikam bha bad ban ioh jingbei tyngka shuh shuh na ka MACS bad NACO hynrei la ong pat ba ha ka jingshisha ka jingdon ki kyrteng briew bad ka jingioh ia ki tiar iarap kam ia hap eiei ruh em.La kynnoh ruh ba katei ka Centre ka la pyndonkam bakla ia ka kyrteng ki Pharmacy kiba don ha Jowai ban pyni ba ka pynlut ha ka ban thied thyrnia injek bad kiwei pat ki tiar donkam. Kitei ki Pharmacy kiba la paw kyrteng ba ki dei kiba ju die tiar sha ka VHAM ki long ka Daloi Pharmacy, ka RB Pharmacy bad ka Passah Medicure kiba don ha Jowai. La kynnoh ruh ba ka VHAM ka la pyni da ki laisen jong ki Pharmacy ban pynksan ia ka jingthied tiar jong ki , kawei dei ka laisen u Ram Passah u trai jong ka M/s Remedy Pharmacy, Ialong kaba don ia u laisen nombar JH/395-396-397 bad kawei pat jong ka M/s K.Chyrmang 12 Daloi Pharmacy, KNB Road, Jowai (License no. JH/395-396-397.La iathuh ba ki bor ba dei ban tohkit ki dang ngam jylliew ia katei ka kam ban lap kumno ba ar tylli ki ki Pharmacy kiba dei trai da ki 2 ngut ki briew kin don ia kijuh ki laisen nombar. La iathuh ruh ba ki bor bahalor ki dang tohkit bha namarba kim sngew tikna ia ka rukom long trai ia kitei ki Pharmacy ruh ha kaba ka VHAM ka la pyni ba ia ka pisa la siew sha u Korder Chyrmang hynrei kim shym la lap satia ia ka Pharmacy kaba kyrteng ka M/s K.Chyrmang 12 Doloi Pharmacy kaba la ngeit ba long trai da utei u briew, ki la lap tang kawei ka Pharmacy kaba kyrteng ka 12 Doloi Pharmacy kaba don ha KNB Road Jowai hynrei la ong ba u trai jong katei ka Pharmacy u dei u bah N.Khonglah.Katkum ka ripod jong ka North East Today, katei ka lad pathai khubor ka la ioh ban ia kren bad u bah N.Khonglah uba dei trai hynrei u la ong ba kitei ki jingkam ka VHAM ki dei kiba thok bad um pat ju die thyrnia injek sha ka VHAM. “Nga kyndit ha ka por ba ki Fact Finding Team ki wan sha Pharmacy jong nga ban kylli jingkylli ia ka jingdie thyrnia injek sha ka VHAM” u la ong. Shuh shuh la ong ba ka VHAM ka la pyndonkam ia ka kyrteng jong ka RB Pharmacy ban pyni ba long trai da u Lucky Bareh hynrei haba la wad ia ka jingshisha la lap ba dei kaba long trai da ka kong R Swer bad kam don jingtip eiei shaphang ka jingdie dawai sha ka VHAM. La lap ruh ba ka Passah Medicure kam pat ju die tiar ne dawai sha ka VHAM kumba la kam ha ka jingthoh bad la pyni da ki jingthoh ba thok ba ka VHAM ka la thied tiar da ki hajar tyngka na katei ka Pharmacy.Shuh shuh ka VHAM ka la pyni ia ki jinglut pisa ba ka la pynlong ia ka jingsumar ei, hynrei la lap ba la shisnem mynta ym don kano kano ka Camp ba ka la pynlong ia ka jingsumar ei.Halor kitei kiei kiei baroh ka Meghalaya Aids Control Society (MACS) ka la pynthikna ba ka l aioh ia ka ripod na ka Fact Finding Team jong ka NETSU bad la ong ba ka jingtohkit ka dang iaid shakhmat. “Ngi dang ia kren na ka por sha ka por halor kane ka bynta bad lada lap ba ki jingkynnoh ki long kiba shisha ngin pynshitom ia kiba donkti” ong u Acting Project Director ka MACS u Dr RE Donn uba la ong ba ka jingtohkit ka dang iaid shakhmat halor katei ka bynta.Ka Project Director ka VHAM ka Eudora Wanda Warjri ka la ong ba kam pat shym la ioh ripod halor katei ka bynta, hynrei ka VHAM ruh kan pynlong jingtohkit nalade ruh ban lap ia ki jingshisha. Haduh mynta ka la ong ba ka kam kam pat poi sha kaba kut bad ym pat lah ban ong eiei. Ka la ong ba ym pat lap jongshisha satia haduh mynta hynrei ki dang dei tang ki jingkynnoh. Ka la ong ba ka lah ban don ka jingbakla ha ka rukom pyniaid kam hynrei kam da dei eh ka kam kaba heh bad kim kwah ban pynheh ioh ka ktah ia ki nongtrei bad ki nongpang ruh.",Kynnoh ba pyndonkam bakla  ka VHAM ia ka pisa ba kot T.15,https://www.urupang.com/kynnoh-ba-pyndonkam-bakla-ka-vham-ia-ka-pisa-ba-kot-t-15/
"Nongstoiñ, 27 Nailur:Ka seng Hyññiew-trep Youths’ Council (HYC) Lai Lyngdoh area Unit, ha ka sngi ba ar jong ka taiew, ka la leit ban iakynduh ia u JE ka Bharat Sanchar Nigam Limited (BSNL), Nongstoiñ halor ka jingbymbiang bad ba thut khah khah ka Network ha ka thain Byrki mynta la katto katne bnai.Katkum ka kyrwoh khubor na u Samla Fullbackstar Shangrit, nongialam ka HYC u la ong ba katei ka jingleit ia kynduh ia u JE ka BSNL kadei ruh hadien ba ka Seng, ka la ioh pdiang ia ka jingud jingnam jong ki paidbah halor ka jingthut jong ka network ha katei ka thain.Shuh shuh u la ong ruh ba ha katei ka jingleit ia kynduh jong ka seng na ka liang jong u JE ruh u la kubur ba kadon shisha ka jingthut jong ka network ha katei ka thain bad ka daw kadei ruh namar ka jingshah ot noh ka bor ding ilektrik na u tower u ba don ha ka shnong Sangriang na ka daw ba ka ophis jong ka BSNL ha kitei ki khyndiat bnai kam shym pat la lah satia ban siew dep ka bai bording sha ka MeECL.Hynrei na ka liang jong u tei u Enjiniar u la ong ba ruh ba ia mynta na ka liang jong ka ophis BSNL kala dep ban leit siew ia ka bai bording jong u tei u tower sha ka ophis MeECL ia kaba ki dang hap ruh ban ap mynta tad haduh ba ka MeECL kan leit ban ai bor ding biang ha u tei u tower ha kaba u la kular ruh ba ha kine hi ki taiew ban wan un sa pynbiang noh ia ka network kumba ka ju long.",Ujor tnum BSNL sha Byrki,https://www.urupang.com/ujor-tnum-bsnl-sha-byrki/
"Shillong, 02 Risaw:Ia ka kynhun jong ki sengbhalang bapher bapher jong kane ka dong mihngi ka India, ka North East Indigineous People Forum (NEIPF) la suit la shor mynta ka sngi ha ka jingialang kaba long ha Orchid Lake Resort, Umiam.Ban pyniaid ia kane ka kam shakhmat, la jied ia u Chairman barim ka seng lehnoh u Anup Chetia kum u Chief Convener bad yn don ki convener man ki jylla jong kane ka thain hynniew tylli ki jylla.Ki seng kiba don ha kane ka kynhun ki kynthup ki dkhot barim ka ULFA , NSCN(IM), ANVC, DHD, ENPO , FKJGP bad kiwei ki seng .Ka jingialang kaba long mynta ka sngi, ka la shim ia ka rai ban pynbiang pynbiang ia ki jingdonkam jong kane ka kynhun kum ka riti synshar, ka logo, bad kiwei shwa ban jied pat ia ki nongkitkam ba pura.Haba kren hadien ba la wai ka jingialang, u nongaiktien kane ka kynhun, u M. Ibumgochoudibi na Manipur u la ong ba ka jingialang ka la iathir bha bad ka sngew khia jur ia ka jingwan buhai shnong ki briew nabar sha ki jylla kane ka dong mihngi kaba la pynkylla rit paid ia ki trai shnong.“Ngin pynkhreh ia ka lynti treikam nangne shakhmat, ngin don ki convener man ki jylla ban pynkhlain ia ka jingtreikam jong ngi ban iada ia ki trai jaka trai muluk”, la ong u M. Ibumgochoudibi.U M. Ibumgochoudibi u la ong ba ka mat ba kongsan ba ka NEIPF ka long ban iada ia ki trai shnong na ka jingwan buhai shnong beain ki briew na Bangladesh, Mynmar, Bhutan, Nepal.“Ngi don 5500 km ki khappud ha kane ka dong mihngi baroh kawei kynthup bad ka Nepal, Mynmar, Bhutan, Bangladesh bad ki khappud ha kine ki bynta ki dei kiba laitlan bha ban rung ban mih katba mon bad kane ka long ka jingma ia ngi ki trai shnong ban wan tyllep ki briew nabar”, la ong u M. Ibumgochoudibi.U la ong ba ka jingwan buhai shnong ki briew nabar ka dei kawei kaba kongsan tam ha ka thong jong ka NEIPF kaba ktah jur ia ki trai shnong ki jylla kane ka dong mihngi bad bun kiba la kylla rit paid.“Ka Furom kan peitngor ia ki jingeh jong ka thain bad ban iada ia ki hok jong ki trai shnong”, la ong u M. Ibumgochoudibi.U M. Ibumgochoudibi u la ong ba ka jingrai ai trai shnong ka Supreme Court ia ki Hajong bad ki Chakma ha Arunachal Pradesh ka la long kaba sngew khia jur namar ba kane kan ktah ia ka jinglong trai shnong tynrai jong ki trai shnong bad kumjuh ruh ka jingphet shnong ki Muslim na Ronghiya na Mynmar, ka la ktah jur ia ka dong mihngi kaba long kum ka thet nuit ia ki briew nabar.Ha kajuh ka por, u la ong ba ka kynhun kan pyrshah jur ia ka jingthmu ka sorkar pdeng ban wanrah ia ka jingkylla ia ka riti synshar nongshong shnong ne ka Citizenship Amendment Act namar ba kane kan ktah jur ia ki trai shnong jong ki jylla kane ka dong mihngi bad kan long pyrshah ia ka jingsngew jong ki briew kane ka dong mihngi.U la ai nuksa kum ka jylla Assam, ka Tripura kiba la iakynduh jingeh mynta ha kaba ki bar shnong ki long nongsynshar katba ki trai shnong ki kylla rit paid.","Yn iakhun tyngeh ka NEIPF,  na ka jingwan buhai kiba nabar",https://www.urupang.com/yn-iakhun-tyngeh-ka-neipf-na-ka-jingwan-buhai-kiba-nabar/
"Jowai, 2 Risaw:U wei u rangbah uba la tip kyrteng kum u Tam Biam, 56 snem u la shah kem ha ki pulit halor ka jingkynnoh ba u la pyniap ia uwei pat u briew uba kyrteng u Bringstone Pyrtuh (32) ha ka shnong KhanduloiKane ka la jia ha ka 30 tarik une u bnai ba la dep ha kaba ka hynmen jong utei u ba la shah pyniap ha ka jingujor sha ki pulit ka la iathuh ba utei u briew u la bom ia utei u para jong ka da u Nar Rod bad u la khlad noh hashen. Ki pulit kila ioh kurup ruh ia utei u nar",Shah kem uba pyniap briew,https://www.urupang.com/shah-kem-uba-pyniap-briew/
"Jowai, 2 Risaw:Ki pulit ka Nartiang ki la ioh ban bat ia kawei ka trok 12 shaka ba la pynieng ha Lad Durga Temple, Nartiang bad hadien ba ki pulit ki la talasi ia katei ka trok la lap pynban ba ka kit da u dewiong kaba long pyrshah ia ka rai jong ka NGT.Ki pulit ki la bat ruh ia u driver katei ka trok (NL02L-6407) u Danga-hi Phawa bad ia u nongbud jong u, u Larmi Lamin.",Ioh kem ki pulit ia  ka trok kit dewiong,https://www.urupang.com/ioh-kem-ki-pulit-ia-ka-trok-kit-dewiong/
"Shillong, 02 Risaw:Ka met iap jong uwei u samla Khasi la lap kaba thiah lyngktar ha lynti ha sor Bangalore mynta ka sngi.Katkum ka jingtip ba la iohlum, une u khynnah la tip kyrteng kum u Savio Diengdoh uba dei na shnong Mairang, ka West Khasi Hills.La iathuh ba u dei uba dang pule ha Bangalore.La suba jur ba une u khynnah u la bthat noh ia la ka jingim lajong namar ka jingiahuri hura bad ka kam samla katkum ka shithi ba la paw. Na ka met jongu, la lap ia ka shithi khatduh kaba la soi hi da ma u.Kane ka dei ka shithi ba la ioh tam na ka jaka ba don ka met iap jong une u samla, kaba la thoh ha ka ktien Mairang hi.“Mei, pa, deng, thei thei, duh duh, bah, hep, heh, rit, duh, map ia nga nga long u khon u roit bitam sneng tam na iung, map ia nga map wat ju iasngewsih map ia nga…bad wat ju dih ong ye ye ia ka bru bi pynlong ia nga ba pynlong ia nga ban leh kumnoi namar dei nga bilei ym dei kati ka bru, map ia nga baroh map….map blei map ia ka pop ong nga, map baroh…from Savio DiengdohSorry I cant live in this earth full of sins.”Haba ia kren bad U Rupang lyngba ka phone u Secretary jong ka KSU Bangalore Unit u samla Amos John Syiemlieh uba don mynta ha Bangalore, u la iathuh ba u Savio u la jah na ingsah jong u naduh ka por 8:30 ne 9 duna mynmiet bad ym shym la wad ia u namar ba ki pyrkhat ba u leit kai sha ing ki paralok. U samla Amos u la ong ba dei haduh ka por 12 baje shiteng miet hadien ba um poi ing shuh lano lano ruh la phone sha ki paralok jong u ban kylli, hynrei kim tip.Kumta ki samla Khasi ryngkat bad kiwei pat ki paralok jong ki, ki la leit wad kylleng ki jaka bad namar ba ka ingsah jong u Savio ka ia jan bad ka lynti Rel ki la leit iaid ruh hajan lynti Rel bad kyndit ki la iohi ia kawei ka metiap kaba thiah lyngktar. “Ngim pat nud ban peit, ngim pat nud ktah, ngim tip la ka dei ne-em u Savio, mar mar ngi la pyntip pulit bad hadien ba la wan poi ki pulit ngi sa tip ba ka dei ka jong u Savio” ong u samla Amos.U samla Amos u la iathuh na ka kamra kaba sah u Savio hapoh Hostel, ki la lap ia ka jingthoh kaba u la thoh ha ka ktien shnong jong u ba u pan map na ki kmie ki kpa jong u kaba pyni ba ka jingpan map ka dei halor ka jingshim jong u ia la ka jingim bad ia ka mobile phone ruh u la ieh ha kamra bad ki don katto katne tylli ki mesej, kiba u shu pan map beit.Na katei ka jingthoh la sngewthuh ba u Savio u pan map na ki ba haing hasem jong u bad u ong ba ka jingleh jong u ka dei na ka daw jong u bad kim dei ban sngewsih.Utei u samla u dei uba la tip kyrteng kum u Savio Diengdoh na ka shnong Pynden Umiong-Mairang. U dei u samla uba dang pule ha ka 3rd Semester Diploma Civil ha R.R Institution, Bangalore.Ia ka metiap jong u la dep ban leh post mortem bad haduh mynta ka metiap ka dang don ha Bangalore bad la iathuh ba lashai ka sngi yn pynkit na Bangalore sha Mairang. Katkum ka jingbatai ki paralok jong u kiba lap ia ka metiap ki la iathuh ba mar shiteng ka met naduh ki bynta jong ka kpoh la tylliat da ka rel, hynrei ia ka dur ka dar dang ithuh.",Ngam lah im shuh ha  ka pyrthei kaba pop,https://www.urupang.com/ngam-lah-im-shuh-ha-ka-pyrthei-kaba-pop/
"Shillong,3 Risaw:Ka Mawlynnong ka shnong kaba don sharum Pynursla sa shisien biang ka la ioh ia ka khusnam kum ka shnong kaba khuid tam ha ka ri India baroh kawei. Ia katei ka khusnam la leit shimti da u bah Mathew Khongsar (uwei na ki rangbah uba la mihkhmat ia ka shnong) mynhynnin ka sngi na kti jong u Vice President ka ri India u Vankaiah Naidu. Ia katei ka khusnam la sam ha Lalit Hotel ha New Delhi. Katei ka khusnam ka dei kaba la tip kum ka ‘Safaigiri’ kaba la pyniaid da ka India Today Group. Shuwa ban ioh ia katei ka khusnam ka kynhun ka India Today ka la leit ban jurip ia ka shnong Mawlynnong bad ha ka sngi ba la sam khusnam la donlang ruh u Editor In Chief katei ka kot khubor u Aroon Purie.Haba ia kren bad u Rupang u bah Mathew Khongsar u la pynpaw ia ka jingsngew sarong ba sa shisien biang la jied ia ka Mawlynnong kum ka shnong kaba khuid tam ha ri India hadien ba ka la ioh kumba 3 ne 4 tylli ki khusnam shuwa ia kane. U la ong ba ha katei ka jingialam sam khusnam ki kynrem ki lyndan ki la ai mynsiem ia ka Mawlynnong ba kan nang bteng ia ka jingleh khuid jong ka ba kan nanglah ban nang ioh bun tylli ki Award naba ka la dei lypa ka shnong kaba khuid tam ha ka dewbah Asia. U bah Mathew u la kyntu ia kiwei pat ki shnong ba kin bud ia ka nuksa jong ka Mawlynnong ba ki ruh kin ioh ia katei ka khusnam bad ba ka jylla hi baroh kawei kan long kaba khuid.Ka Mawlynnong ka shnong kaba don sha kyndong jong ka thaiñ Pynursla mynta ka la kylla long kawei na ki jaka jngohkai pyrthei kaba paw bha ha ka ri India ha kaba ym tang ki briew na ka ri India kiba ju wan sha katei ka shnong hynrei na kiwei pat ki ri ruh ki wan ban sakhi ia ka jingkhuid jong ka. U bah Mathew u la iathuh ba ka jingtuid ki nongwan jngohkai pyrthei na kylleng ki jaka sha Mawlynnong ka la nangkiew nangkiew na kaba mynshuwa. U la ong ba manla ka sngi ki nongjngohkai pyrthei ki poi kumba 500 kali bad ka kham jur palat ha ki por shuti. Na kate ika jingtuid ki nongjngohkai pyrthei u la ong ba ka la kyntiew ia ka ioh ioh jam hapoh shnong ha kaba bun ki samla kim donkam shuh ban leit wad kam shabar hynrei ki la leh ban seng ia la ki dukan bad kiwei ki kam kiba ki lah ban ioh kamai.Katba nangiaid ki sngi katba nangbun ki nongwan jngohkai pyrthei , u bah Mathew u la ong ba ki jingduna ruh ki nangiai mih bad hap ban pynbit pynbiang suki suki ia kitei baroh ki jingduna. Ki jingduna kiba hakhmat eh mynta u la ong ba dei ka surok hapoh shnong kaba la donkam palat ban pynbha bad donkam ruh sa kiwei pat ki surok ki ban pyniasoh sha kiwei pat ki jaka peitkai kiba itynnad ha katei ka shnong namarba ki nong wan kai, kim lah shuh ban iaid kjat ba ka la jngai.Nangta u la ong ba ki jingdonkam kiba kham hakhmat ki long ka jaka ieng kali hynrei ia ka jaka ieng kali u la ong ba la sdang ban shna lyngba ka jingiarap u MLA ka Pynursla u bah Prestone Tynsong uba la kular ruh ban pyndep noh hapoh une u snem hi mynta.","Ioh khusnam biang ka Mawlynnong,  kum ka shnong ba khuid tam",https://www.urupang.com/ioh-khusnam-biang-ka-mawlynnong-kum-ka-shnong-ba-khuid-tam/
"Shillong, 03 Risaw:U Lat ban mih na ka jylla u Banwarilal Purohit u la ong ba ki nongtrei ka Raj Bhavan baroh ki long kum shi iing shi sem bad lada ki pynjah burom ma ki, ma u ruh u jah burom lang.Haba kren ha ka jingialang kitbok ia u mynta ka sngi shwa ban leit shimti kum u Lat ka jylla Tamil Nadu, u Purohit u la ong ba ki nongtrei ka Raj Bhavan ki dei ban don ka jinglong kaba ryntih bad kaba don burom namar ba lada ma ki, ki long ki ioh burom ma u, ruh u ioh burom lang hynrei lada ki pynjah burom, ma u ruh u jah burom lang.Ha kawei ka liang, haba kren bad u nongthoh khubor, u Purohit uba dang shimti phra bnai kum u Lat ka jylla, u la iaroh ia ka jingriew spah ka jylla ha ka kam jngohkai pyrthei kham palat ban ia ka jylla Kashmir ruh hynrei ka sahdien ha kane ka long namar bym biang ka jingpynbna paidbah ban pyntip sha ka pyrthei.“Ka Jylla Meghalaya ka kham lah shibun ban ia ka jylla Kashmir ha kaba iadei bad ka kam jngohkai pyrthei ha India hynrei ka jingbym biang ka jingpynphriang khubor, ka la pynsahdien iaka Meghalaya”, la ong u Lat.Ha kajuh ka por, u Lat u la ong ba ka la dei ka por ba ki samla na kane ka jylla ki dei ban long kiba tbit hi ban pyniaid ia ka kam jngohkai pyrthei khlem da donkam ban khot ia kiwei pat kiba nabar.U la ai nuksa ba ha ki kam hotel bad kiwei ki kam, la bun ki briew ba wan trei nabar katba ki briew na kane ka jylla ki duna bha bad u la kyntu ba ki samla ki dei ban kyndit bynriew ia kane ban shim kabu ia ka jingdon ka spah ha la ri lajong.Haba kyntu ia ka sorkar jylla ba kan shim khia, halor ka kam jngohkai, u Lat u la ong ba ka sorkar jylla ka dei ban shim khia kham bun ban ia kaba ka la leh mynta ban kyntiew ia ka kam jngohkai pyrthei namar ba ki don shibun ki tnad bei pisa nabar lada ka kam jngohkai ka kiew.“Lada ka kam jngohkai pyrthei ka kiew, ki bun ki nongbei pisa nabar ban theh pisa ia ka jylla”, la ong u Lat.Ha kajuh ka por, u la ong ba watla um dei shuh u Lat ka Meghalaya hynrei un pynphriang ia ka khubor ia ka jingitynnad ka jylla Meghalaya.“Lada u Lat ba thymmai un long uba shemphang, u dei ban leh khambha shuh ban ia u ban kyntiew ia ka kam jngohkai ha kane ka jylla Meghalay”, la ong u Purohit.","“Khamlah ka Meghalaya, ia ka  Kashmir ha ka kam jngohkai”",https://www.urupang.com/khamlah-ka-meghalaya-ia-ka-kashmir-ha-ka-kam-jngohkai/
"Shillong, 03 Risaw:Ka UDP ka la pan jubab na u MDC ka Mairang u Bah Equator L Nongrang ba un ai ia ka jubab hapoh ka 5 tarik Risaw halor kano ka nongrim u kyrshan ia ka Executive Committee ka People Democratic Forum (PDF) ha KHADC.“U dei ban ai jubab hapoh 5 tarik Risaw bad lada kam iahap ka party kan sympat ia u”, la ong uwei u nongialam ka UDP.U MDC ka Mairang u la ai jingkyrshan ia ka PDF ba ialam da u Bah Pynshngain N Syiem wat ha ka jingshisha ka UDP ka don ha ka liangpyrshah ha KHADC.Watla kiwei ki MDC ki don kiba dang sah bun ka pisa bym pat pynlait da u CEM katba don kiba la del ioh lut bad don kiba sah sa khyndiat.U MDC ka Mairang ula jan ioh lut ia ka MDC skhim kaba T. 3 klur uba la ioh T.2.80 klur.Kham mynshwa u president ka UDP u Dr Donkupar Roy ula ong ba u Bah Pynshngain ula pyndonkam da ka pisa ba ioh na ka sorkar pdeng ban thied ia ki MDC ka UDP bad na kiwei ki party.","Jubab hapoh 5 tarik, ne  shah sympat, ong ka UDP",https://www.urupang.com/jubab-hapoh-5-tarik-ne-shah-sympat-ong-ka-udp/
"Shillong, 3 Risaw:Ka la pynkyndit ia ki nongthohkhubor ban tip na u President ka Synjuk Ki Nongsynshar Shnong Krang Pyllun u bah L.Step War, ba ha ka shnong Krang kaba don tang 700 tylli ki ïng briew ki don pat haduh 11 ngut ki Sordar. U bah Step War u la ong ba ka jingkheiñ sordar ha katei ka shnong kam dei satia kaba la kheiñ katkum ki kyntoit ne ki shnong, hynrei la shu kheiñ ïng briew, kaba mut ba kino kino ki longing kiba ia hap jingmut bad u sordar watla ki sah ha kawei pat ka shnong ruh ki leit ban iasoh ialade hapoh ka jingsynshar jong u.U la ong ba hapoh ka jingsynshar uwei u sordar ki don kumba 20 ne 25 tylli ki longing na ki kyntoit ba pher bapher jong ka shnong Krang kaba mut ba katto katne ing na kawei ka kyntoit bad katto katne ing na kawei pat ka kyntoit. U bah Step War u la ong ba katei ka rukom synshar shnong ha Krang ka la pynmih ia ka jingdkoh ha ka synshar khaddar bad ka jingbym ia sngewthuh jingmut para nongshong shnong ha kaba u la ong ba teng teng la i lehraiñ briew haba jia ka kam iap kam im, “Haba iap briew ngi sngew lehraiñ teng teng ban iathuh haba ki briew na bar shnong ki kylli ia ka jingbym ithuh ithaw ha ka rukom mih shnong” ong u bah L Step War haba kren sha ki nongthohkhubor.U la iathuh ba haba iap briew ha ka ïng kaba hap ha ka jingsynshar jong uwei na ki 11 sordar ki hap mih paidbah tang kito ki tnum ing briew kiba hap ha ka jingsynshar jong uta u sordar , ym dei ba hap mih paidbah ka shnong, “Ngi sngew lehraiñ shisha” u la ong. U la kynnoh ba ka daw ba katei ka kynrum kynram bad ka jingbym bit bym biang ka mih ka dei beit na ka daw ka jingai Sanad pathar jong u Lyngdoh Sohiong, “Dei na ka jingleh u Lyngdoh Sohiong kat kiba wan pan Sanad kiba la kam ba ki don 20 ne 25 ing kiba hap ha ka jingsynshar jong ki u ai beit, ngim tip na kae ka daw u ai Sanad khlem kynjoh ktien ia ka Synjuk kiba la don lypa da ki phew snem, ngi shu ia mutdur ba lehse u Lyngdoh u dei uba don mynsiem sngew synei palat kat kiba wna pan Sanad u shu ai beit” ong u bah Step War.U la iathuh ba ka Synjuk Ki Nongsynshar Shnong Krang Pyllun ki la leit ban ujor sha District Council halor katei ka jingjia bad ka District Council ka la hukum ia u Lyndoh Sohiong ban pynbeit noh ia u pud u sam uba biang ban ym ia milai jaktung ka rukom synshar bad dei ha ka 11 tarik u nailur u la ong ba u Lyngdoh u la phah briew ban leit jurip bad hadien ka jingjurip ym pat mih soh eiei, kumta ki la leit ban pan jubab na u Lyngdoh halor ka jingjurip bad ki la ai por 15 sngi ba un pyntip hynrei haduh mynta um a ijingtip eiei ia ki. U la ong ba katei ka jingbym biang u pud u sam ha ka rukom synshar ka la ktah ruh ia ka skhim bylla 100 sngi ne ka MNREGA, u la iathuh ba ha katei ka shnong ki don 1600 ngut ki nongthep vote hapoh ka jingpeit kitei ki 11 sordar, “Ngim sngewthuh sngewthaw shuh ki mih ki Sordar la kum ki tit” u la ong.Utei u President ka Synjuk u la kyntait ia ka jingkynnoh ki 6 sordar ha katei ka shnong kiba la kam ba la thombor ia ki da ka jingthmu ban pynduh ia ka jinglong sordar jong ki. U la pynrem ruh ia ka HYC Krang Unit kaba la kynthoh pyrshah ia ki nongialam shnong jong katei ka shnong kaba ka la don ruh ka jingkynnoh bamsap.","700 tylli ki ïng, 11 ngut ki  Sordar ba synshar ha Krang",https://www.urupang.com/700-tylli-ki-ing-11-ngut-ki-sordar-ba-synshar-ha-krang/
"Shillong, 04 Risaw:U Lat ba thymmai ban peit ia ka jylla Meghalaya, u Ganga Prasad u la wan poi mynta ka janmiet ha Raj Bhawan, Shillong bad lashai ka sngi yn sa pynsmai ia u kum u Lat ba pura jong ka jylla.Ha kane ka jingwan jong u la pdiang burom ruh da u Myntri ka sorkar jylla, u Bah Ronnie V Lyngdoh, u Chief Secretary ka jylla, u Y Tsering bad ki heh ophisar ka jylla haba u la poi ha ïingsah ha Shillong.U Prasad u dei u ba la shah jied kum u Member of the Legislative Council (MLC) ka Bihar ha u snem 1994. U la long u dkhot ka MLC la 18 snem lynter bad u la long ruh kum u nongïalam ka BJP ha katei ka Council.Ïa u Ganga Prasad la kha ha ka 8 tarik Naitung 1937 ha Patna, Bihar. U la pyndep ïa ka jingpule haduh ka B.Com bad u dei uwei na ki nongïalam ba la rim bha jong ka BJP bad u la long teng ruh u General Secretary ka BJP ha Bihar.U la long ruh u National Executive Member ka BJP hapoh ka jing ialam jong u Amit Shah kum u president.U la shimti kum u Lat ba thymmai hadien ba u Lat barim u V Shanmuganathan la risain noh phra bnai mynshwa hadien ba la mih ka huri hura shah kynnoh jrong kti kynthei.","Wan poi u Lat thymmai ha  Shillong, lashai un bam smai",https://www.urupang.com/wan-poi-u-lat-thymmai-ha-shillong-lashai-un-bam-smai/
"Jowai, 3 Risaw:Mynta ka sngi ym duna ia ki 20 ngut ki paidbah kiba la ioh ia ka shithi hajir na u In charge ka Ummulong Police Beat house, ki la wan hajir ban shah tohkit ha ki pulit halor ka ejahar ba la ujor pyrshah ia ki da u Rangbah Shnong, Chairman Shnong bad Secretary Shnong.La synran ia kitei ki 20 ngut da ym duna ia ka 150 ngut ki ki paidbah nongshong shnong katei ka shnong.U Rangbah Shnong, u ma SS Langi, u Chairman Shnong u ma Briwon Pohshna bad u Secretary shnong u ma Pyrkhatbha Lamare ki la ujor pyrshah ia kitei ki 20 ngut da kaba kynnoh ba ki la rung jubor shapoh phyllaw iing bad ka shapoh iing jong ki bad ruh ban byrngem byrsit ia ki ha ka por ba kitei ki paidbah ki iaid paidbah ban pyni ia ka dak ka jingpyrshah halor ka jingkynnoh ba kitei ki nongialam shnong ki la lehdonbor bad synshar donbor ia ka shnong.Utei u Rangbah Shnong uba dei ruh u Chairman ka VEC u la shah kynnoh leh shilliang bad pyndonkam bakla ia ka hok u paidbah na ka skim bylla 100 sngi nalor ba u la synshar donbor khlem da khot jingialang lane Dorbar ha kine ki lai snem.Kitei kiba la wan hajir mynta ka sngi haba iakren bad ki nongthoh khubor ki la iathuh ba ki jingkynnoh kitei ki lai ngut ki nongialam shnong ba ki la rung jubor shapoh iing jong ki bad byrngem ia ki ka long ka bym ym don nongrim satia hynrei kadei tang ka jingujor ba shuthok.Ka kong Wanda Lamare ka la ong ba ha katei ka sngi 29 tarik une u bnai ba la dep, ngi la iaid paidbah ban pyrshah ia u rangbah shnong ba um shym la khot dorbar shnong shuh la lai snem. Katei ka rally kalong kaba ym don kano kano ka jinghuri hura lait noh ka jingpyrta ba “Ngi Kwah Dorbar Shnong”.“Ngi la iaid paidbah na u surok PWD bad ngi khlem ktah wat tang ia ka kyrdop ban rung sha iing jong ki. Ia kane la sakhi da ki nongthoh khubor bad wat ki pulit ka Ummulong bad da u Additional SP bad Deputy SP ka West Jaintia Hills”, la ong kawei pat ka longkmie, ka kong Mo Passah.Ki don ki samla ka shnong kiba la ioh ia kitei ki shithi shah khot hajir na ki pulit katkum ba la ai kyrteng da kitei ki rangbah shnong, hynrei kaba phylla pat ka long ba kitei ki samla ki kam ba kim shym la don ha ka shnong ha katei ka sngi.“Nga don sha Namdong ha katei ka sngi, nga lah ban wanrah bun ki sakhi halor kane, hynrei nga kyndit pat ban ioh ia kum kane ka shithi”, la ong u samla Ricky-o Shylla“Nga dei u nongtrei sorkar bad ngam shym la don ha katei ka rally, kitei ki rangbah nongialam shnong ki la shu pharep ruma pat ia nga”, la ong u H Lamare",Shah khot hajir ki paidbah ha Thanad Ummulong,https://www.urupang.com/shah-khot-hajir-ki-paidbah-ha-thanad-ummulong/
"Shillong, 04 Risaw:Ki paidbah ka Diengpasoh ki la kynnoh ba u sordar ka shnong u Bah Gordon Wahlang u la lilam hi marwei, ia ka jaka sha ka tnad pulit na ka bynta ban shna ia ka Police station ha katei ka shnong kaba heh kumba 2 akar eiei khlem kano kano ka jingsiew dor.Kine ki paidbah kiba la pyrshah jur ia kane ka jingleh jong u Sordar, ki la kynnoh mynta ka sngi, ba u sordar lem bad ka jingiarap lem u MDC u Bah Pyniaid Sing Syiem ki la aiti sop sop ia ka jaka jong ka shnong sha ka tnad pulit khlem kano kano ka jingiatip lang bad ka jingialum dorbar paidbah ban iakren ia kane.Ka Kong Sidramon Mukhim ka la ong ba ha ka shnong Diengpasoh wat tang ban leh ia kano kano ka kam iba rit ruh, dei ban ioh jingbit shwa na ka shnong, hynrei une u sordar kat haduh 2 akar ka jaka ka shnong, u la shu ai ei sha ka sorkar khlem kano kano ka jingsiew shi naia ruh bad na ka liang jongki, ki pyrshah jur ia kane.Ki la dawa ba u sordar u dei ban lum beit mardor ia ka dorbar pyllun jong ki paidbah ban iakren ia kane ka kam namar ba ki paidbah ki ieng beit ban nym ai ei ia ka jaka sha ka sorkar khlem da siew ia ka dor.Ka Kong Sidramon ka la ong ba u MDC ka Sohrymgkham u Bah Pyniaid, u la wan ban iarap ia u sordar katei ka shnong ban leit kdew ia ki jaka ban ai sha ka tnad pulit ban shna ia ka police station, bad kane ka jingleh jongu, ka long pyrshah ia ka mon jong ki paidbah namar ba kum u MDC ha jaka ban iarap ia ki paidbah u khnoit pynban ia ki paidbah.Ha kajuh ka por, la iathuh ba ka tnad pulit ka la shna ia ka iing ha ka 18 tarik u bnai ba la dep, hynrei hadien ba la mih pyrshah ki paidbah, la pynsangeh hynrei la shna biang tang hadien ar sngi.Ka la ong ba ki kwah ban pyndep noh ia ka namar ba u Myntri Rangbah ka jylla u Mukul Sangma u kwah ban plie noh ia ka ha ka 10 tarik mynta u bnai.Ki la ujor ia kane sha u CEM ka KHADC bad ruh sha u Deputy Commissioner ka East Khasi Hills da kaba kyrpad ba ki dei ban tuklar ba dei ban sangeh ka jinglilam ei ia ka jaka ka shnong sha ka bor sorkar jylla da u sordar marwei khlem ka jingtip bad ka jingmynjur ka dorbar paidbah.“Lada um khot noh ia ka dorbar ban iakren ia kane, ngin sa pyrkhat ban leh da kiwei ki lynti”, la ong ka kong Sidramon.Ki la ong ba ha ka por ba long sordar u Bah Maswel Kharumnuid ka la don ka jinglum ia ka dorbar pyllun ban iakren ha ki snem ba la dep ha kaba u paidbah u la kyntait ban ai ei ia ka jaka khlem jingsiew hynrei dei ha ka jinglong sordar u Bah Gordon ba u la shu iaid lait ia ki paidbah bad ka dorbar da kaba shu leh marwei.",“Lilam hi U Sordar marwei ia ka  jaka ba 2 akar ha Diengpasoh”,https://www.urupang.com/lilam-hi-u-sordar-marwei-ia-ka-jaka-ba-2-akar-ha-diengpasoh/
"Jowai, 4 Risaw:Uwei u riew tymmen uba la dap 101 snem ka rta uta udei u woh Shaimon Pyrbot u la ioh pdiang 10 hajar tyngka ka buskit bad ka syrnod kitbok kitrwiang ba un nang koit nangkhiah na kti jong u Deputy Chief Minister ka jylla, u Dr. RC Laloo mynta ka sngi ha ka jingialang rakhe pyndon burom ia ka sngi kyrpang ki riew tymmen lane ka World International Day of Older Persons.Ia kane ka jingrakhe la pynbit pynbiang da ka tnad District Social Welfare Department ha District Auditorium, Jowai mynta ka sngi.Ka District Social Welfare Officer, haba kren pdiang ia baroh ki riew tymmen kiba la wan poi sha katei ka jingialang, ka la iathuh ba ha ka jingshisha ka pyrthei ka rakhe ia kane ka sngi kyrpang ki riew tymmen ka long ha ka 1 tarik u Risaw man la u snem. Hynrei namar ba mynta ka kynti ka hap ha ka sngi U Blei la hap ban pynkynriah noh ia ka.Na ka liang u myntri rangbah ba-ar, haba kren ha ka jingialang u la pynpaw ia ka jingkmen ba u la ioh ka lad ban donlang ban rakhe ia kane ka sngi hangne ha Jowai.U la ai khulei ia baroh ki riew tymmen kiba la wan poi sha katei ka jingialang bad ruh sha baroh ki riew tymmen ka District bad ka jylla.“Nga ai khublei kyrpang ia phi namar ba phi la synniang shibun ki kam babha jong phi ha ka imlang ka sahlang”, la ong u Dr. Laloo uba la sam ruh ia ki jingaisngewbha sha baroh ki riew tymmen ba don ha ka jingialang.Ha katei ka sngi, la donlang u Deputy Commissioner, R Rapthap kum u symbud kongsan, u Dolloi ka Jowai Elaka, Puramon Kynjing, ki riew paw khmat ka Jowai kynthup ia u SK Lato bad u Dr. Bishar Plain uba la shongthait noh kum u Joint Director ka tnad Veterinary bad uba la pyniaid ruh ia ka jingialang.","Ka khusnam, sha u tymmen  ba 101 snem ha Jowai",https://www.urupang.com/ka-khusnam-sha-u-tymmen-ba-101-snem-ha-jowai/
"Shillong, 04 Risaw:U Myntri ba peit ia ka um ka wah ka ri India u Arjun Ram Meghwal u la ong ba ki projek kiba sahteng bad ka pisa ka bym pat pynlait lut na ka tnad ba u peit ia ka Meghalaya yn sa pynlait noh shen khlem kano kano ka jingeh.Haba kren sha ki lad pathai khubor hadien ba la wai ka jingplie paidbah ia ka prokram Sankalp se Siddhi (Ka India ba thymmai-Ngi rai ban pynlong ia ka) kaba long hynne ka sngi ha Shillong, u Meghwal u la kubur ba ki don ki projek jong ka Meghalaya kiba sahteng ha ka tnad water resources hynrei u la ong ba un sa pynlait noh ia ki ha kine ki khyndiat sngi hi bad ka pisa.“Don katto katne ki projek kiba sahteng kiba dei ia ka Meghalaya bad nga kular ba ngan pynlait noh ia ki shen shen ia ka pisa kaba sah baroh”, la ong u Meghwal.U la ong ba ka tnad kan pynlong ia ka jingialang kaba iadei bad ka um ka wah ha ka 9 tarik ha Delhi bad ha kane ka jingialang yn sa iakynduh ruh ia ki ophisar ban leit mihkhmat na Meghalaya.“Kano kano ka projek kaba sahteng, nga pynthikna ba ngin pyniaid bad pynlait noh wut wut”, u la ong.Ha kajuh ka por, u la ong ba ka jingpynlong ia kane ka prokram ka long ba ki paidbah ka ri ki dei ban shim ia ka jingkitkhlieh ban kular ban pynlong ia ka ri India kaba lait na ka bamsap, kaba lait na jingjaboh, kaba lait na ka jingsngewpher niam, bad ban pynlong kum ka ri kaba khlain bor ha ka pyrthei ha u snem 2022.U la iaroh bad nguh ia u Tirot Sing Syiem uwei na ki khlawait ka jaitbynriew Khasi uba la lenlade ban iakhun pyrshah ia ka sorkar phareng.“U Tirot Sing u dei uba khraw na ka jaitbynriew Khasi, u la noh synniang shibun bah sha ka jingiakhun laitluid ka ri India pyrshah ia ka jingsynshar donbor ka ri Bilat”, la ong u Meghwal.U la ong ba u Myntri Rangbahduh ka ri Narendra Modi u la sngew khia bad shim khia bha na ka bynta ka dong mihngi bad u la phah ia ki myntri sorkar ban leit jngoh ha man ki jaka ha kane ka dong ban sngap ia ka jingeh bad ki jingdonkam jong ki paidbah khnang ba ka sorkar kan leh ia kaba donkam.“Dei namar ka jingbthah bad shim khia u Myntri Rangbahduh ka ri, u Narendra Modi ba nga la don hangne mynta ruh ka sngi ban wan jngoh ia ka dong mihngi”, la ong u Meghwal.","Nguh U Arjun Ram Meghwal,  ia ka jinglen lade U Tirot Sing",https://www.urupang.com/nguh-u-arjun-ram-meghwal-ia-ka-jinglen-lade-u-tirot-sing/
"Nongstoiñ, 4 Risaw:U wei u rangbah u ba tip kyrteng kum u Kynsaiborlang Wahlang 26 snem, na ka shnong Lumpyngngad West Khasi Hills, u la khlad noh hashen, hadien ba u la shah pom ha u pyrthat, katba kiwei ki ar ngut kiba la iadon lang kila mynsaw jur.Katkum ka tyllong khubor bala ioh lum la ong ba katei ka jingjia kala jia hynne ka janmiet ha kapor 1:30PM ha kawei ka jaka kaba la tip kum ka Mawbuit katba kitei ki lai ngut ki dang iaid kjat da ka jingthmu ban leit siat sim sha khlaw hynrei kynsan kynsan ynda la poi ha katei ka jaka u pyrthat u la pom kynsan kynsan.Kitei ki ar ngut kiba la mynsaw la tip kyrteng kum u Klaindingstar Wahlang 18 snem ka rta kiba dei na ka shnong Lumpyngngad, katba u wei pat la tip kyrteng kum u Jokendarful Syiem 24 snem ka rta na ka shnong Nongrangoi kaba don marjan bad ka shnong Lumpyngngad.Hadien katei ka jingjia ia kitei ki ar ngut la pynkit noh mar mar sha Civil Hospital Nongstoin naka bynta ka jingsumar kaba kyrkieh.","Katba dang leit siat sim sha  khlaw, iap ba shah pom pyrthat",https://www.urupang.com/katba-dang-leit-siat-sim-sha-khlaw-iap-ba-shah-pom-pyrthat/
"Shillong, 5 Risaw:Da ki spah ngut ki paidbah ki la ia tuid sha ka jingialang jong u bah Nit Shabong MLA barim kaba la long mynta ka sngi ha madan Mawmaram. U bah Nit Shabong u la lum ia katei ka jingialang ym na ka bynta ban ialap elekshon, hynrei ban pynshai paidbah shaphang ka Assam Forest Regulation Act 1981 kaba ka sorkar Meghalaya ka la pyrthuh bud ia katei ka aiñ da kaba ai kyrteng kum ka Meghalaya Forest Regulation Act kaba u bah Nit Shabong u pyrshah jur ia katei ka aiñ.Ha katei ka jingialang ki paidbah kim shym la iohsngew bha ia ka sur tynghung namarba ka rit palat ka sur bad ba ka don jingthud. Hapdeng ki paidbah ba bun ka la mih ka jingiakren namar bym iohsngew bha ia ka tynghung bad don kiba la ong ba imat u bah Nit u la duk palat um don pisa shuh tang ban thied tiar pynsawa ruh. Napdeng kiba bun don ka sur kaba la mih bad ai jingmut ban ia noh synñiang pisa noh ia u bah Nit ba un ioh thied tiar pynsawa bad tang mar kumta hi khrui ki paidbah ki la ia mih bad ki leit ban noh pisa ha ka miej kaba don hakhmat u bah Nit.Ki paidbah ki la ong ba katei ka pisa ka dei kaba ki la noh synei ia u bah Nit ba un thied tynghung pynsawa ba un leit pynshai kylleng ki jaka sha phang katei ka aiñ ka sorkar bad kumjuh ruh ban iarap bai umphniang khyndiat khynsoit ia u.","Sei pisa ki paidbah, ban  iakhih ain khlaw U bah Nit",https://www.urupang.com/sei-pisa-ki-paidbah-ban-iakhih-ain-khlaw-u-bah-nit/
"Jowai, 5 Risaw:Ki lai ngut ki MDC ka JHADC kiba la jop kum ki kyrtong shi met ki la pyniasnoh ia lade sha ka seng Congress mynta ka sngi Palei.Kitei ki lai ngut ki MDC shimet ki dei u MDC na War West, u ma Het Pohthmi, u MDC ka Nongjngi, u ma Suklang Shylla bad u ma Skhemlang Suchiang u MDC na Muthlong-Sohkymphor.Ia u ma Pohthmi bad u ma Shylla la pdiang burom da u CEM ka JHADC uba dei ruh u Vice President ka District Congress Committee West Jaintia Hills ha ryngkat ka jingiadonlang kiwei pat ki MDC ka Congress katba ia u ma Suchiang pat yn pdiang burom ia u la shai ka sngi Thoh dieng na ka daw ba u hap ban leit Shillong na ki kam shimet jong u.Baroh lai ngut ki dei kiba dang jop kum ki MDC ha u snem 2014.“Ka rai jong kine ki paralok MDC jong nga ban rung sha ka party Congress ka long ka rai kaba dei bad ngi kmen ban ioh iatreilang ban pynkhlain ia ka party ha West Jaintia Hills”, la ong u ma Shullai.Na ka liang u ma Hetmi Pohthmi, u la ong ba naduh ba u la rung sha ka kam sain hima sima u la thrang ban rung sha ka seng Congress bad kane ka jingthrang jong u la la urlong mynta ka sngi.Ha ka Election MLA ba la dep, u ma Pohthmi u dei u nongkyrshan barad bah jong u MLA ka thain, u ma Stephanson Mukhim uba la jop kum u kyrtong shimet.",Rung Congress 3ngut ki  MDC shimet ka JHADC,https://www.urupang.com/rung-congress-3ngut-ki-mdc-shimet-ka-jhadc/
"Shillong, 5 Risaw:U MLA ba mynta ka Mawhati u bah Julius Dorphang uba dang don hapoh phatok un ia khun biang ia ka elekshon MLA 2018. Haba ia kren bad ki nongialam u bah Julius ki la pynthikna ba u bah Julius un ia khun ia ka elekshon 2018 napoh phatok kum u kyrtong shimet. Kitei ki nongialam ki la kob ruh ba ha u 2018 sa shisien biang u bah Julius un jop.Haba ia kren bad u Rupang lyngba ka telephone u bah A.Nongpoh uwei na ki nongialam u bah Julius u la pynthikna ba u bah Julius un dang ia khun kum u kuyrtong shimet. U bah Nongpoh u la ong ba haduh mynta ki nongkyrshan jong u bah Julius ki dang don hapoh ka kynhun jong u ka MCCC. U la iathuh ba hadien ka jingshong phatok u bah Ju ruh kam da don than ka jingktah ia ka vote jong u watla ki don khyndiat ngut kiba la kynriah noh shawei. Hynrei u la ong ba ka jingmih bun ngut ki kyrtong ha Mawhati konstitwensi ka la plie lad biang ia u bah Ju ban jop sa shisien pat.U bah Nongpoh u la iathuh ba kumba ka long mynta ka MLA Scheme hapoh Mawhati ka iaid beit iaid ryntih khlem jingdkoh, wat la u MLA u don shapoh phatok ruh bad ia kitei ki skhim la pyniaid da ki nongialam jong u bah Julius. Utei u nongbud ba hajan eh jong u bah Julius u la kob ba ha u 2018 u bah Ju, un dang jop biang na Mawhati konstitwensi. Ki lad khubor ki la iathuh ruh ba haduh mynta ki paidbah na Mawhati ki ju leit ban ia kynduh na ka por sha ka por ia u bah Julius hapoh phatok ban ia kren kam kren jam.Lah ban kdew ba u MLA ka Mawhati u bah Julius Dorphang u la shah kem ha ka miet 6 tarik u Kyllalyngkot , 2017 ha ka por 11 baje mynmiet na Inter State Bus Terminus kaba don ha Garchuk, Assam. U bah Julius u la shah kynnoh ba u la leh be-i-jot ia kawei ka khynnah samla ha Marvelynn Inn, Shillong. Lah ruh ban kdew ba kumba long haduh mynta ki kyrtong ki ban ia khun na Mawhati konstitwensi ki long u bah Julius Dorphang-MLA, bah James Sylliang-MDC, kong Eva Kharbani, u bah Dasakhiat (khun jong u bah Ngaitlang Dhar), u bah Donbok Khymdeit ka UDP.","Yn ia khun elekshon MLA, u bah Julius na Phatok",https://www.urupang.com/yn-ia-khun-elekshon-mla-u-bah-julius-na-phatok/
"Nongpoh, 06 Risaw:“Kane ka sorkar MUA-II kaba la ialam khmat da u Mukul Sangma kum u Myntri Rangbah, ka dei ka sorkar kaba don ia kata ka jingkitkhlieh na ka bynta ka jingdonkam bad ka jingbit jingbiang jong u Paidbah nongshong shnong ha ka jylla hi baroh kawei” ong u Bah HDR Lyngdoh, ha ka sngi kaba la plie ia ka Umsohlait Police Station ba shipor bad buh ia u Mawnongrim na ka bynta ban tei ia ka Building, mynta ka sngi ha shnong Umsohlait, Ri Bhoi District.U la ong ruh, ba kane ka sorkar MUA-II, ka dei ka sorkar kaba pyndep ia kaei kaba ka la kular sha ki paidbah bad halor kane la sakhi ruh tang hapoh ki 5 snem ka sorkar ka la lah ban plie haduh 18 tylli ki Police Station, 4 tylli ki Distrik bad 7 Administrative Units ha kylleng ki bynta jong ka jylla.Haba kren pat halor katei ka Police Station ha Umsohlait, u Bah HDR lyngdoh u la ong ba ka jingwan kane ka Police Station ha katei ka thain, ka la long shisha ka jingkyrkhu kaba khraw ia ki paidbah nongshong shnong ha katei ka thain hi baroh kawei,namar lyngba kane ka Police Station, ka la pynsuk shikatdei eh ia ki paidbah bad ki la lait ban leit sha Umsning ne Nongpoh ha ki jingdonkam bapher bapher.Namarkata, haba peit ia ka jinglong jingman jong ka thain bad kaei ka sur kaba la mih na ki paidbah, u Bah HDR Lyngdoh, u la kubur ruh ba katei ka thain kaba hap hapoh ka Mawhati Constituency, ka la dei ruh ka por ban iakren na ka bynta ban pynioh sa ia ka Civil Sub Division lane Administrative Unit, khnang ba kan nangpynsuk shuh shuh ia ki paidbah kiba shong basah ha katei ka thain, u la bynrap.Kiba la wan ha kane ka jingplie ia katei ka Police Station bad buh Mawnongrim, ki kynthup naduh u Dr. Celestine Lyngdoh, Myntri ka PHE, u Bah James Sylliang, MDC ka Mawhati Constituency, u Bah B.L Buam, ADGP, u Bah A.R Mawthoh DIGP, u Bah H.L Nongpluh IGP, u C.P Gotmare DC ka Ri Bhoi, u Ramesh Singh SP ka Ri Bhoi, ki pulit ophis, ki ophisar sorkar, ki Rangbah shnong lem bad da ki hajar ngut ki paidbah jong katei ka thain.","Ka sorkar MUA-II, kaba don jingkitkhlieh  bad ka bym kular kai: HDR Lyngdoh",https://www.urupang.com/ka-sorkar-mua-ii-kaba-don-jingkitkhlieh-bad-ka-bym-kular-kai-hdr-lyngdoh/
"Shillong, 6 Risaw:Hadien ba ka UDP Pynursla Circle, ka la mynjur ia ka kyrteng u bah Nehru kum u kyrtong ka UDP na Pynursla Circle, ki nongthohkhubor ki la leit ia kynduh ia u MLA barim ka Nongshken konstitwensi u bah K.K Dkhar (bah Khan) ban twad jingmut kaei ka jingsngew jong u, namar ba ma u ruh u dei uwei na ki nongpan tiket bad ba la kyntait noh ia u.U bah Khan u la ong ba haduh mynta um pat lah ban ong eiei namar ba u dang hap ban ia syllok bad ban ia shongpyrkhat bad kiba bun ki nongkyrshan jong u. “Ia mynta ngam pat lah ban ong eiei nalade la ngan ia khun elekshon ne ngan shong ne, kan shong ha ki nongkyrshan jong nga, ngan hap ban sngap kaei ka sur kaba mih na ki” ong u bah Khan.Tang mar ia mih khubor ba ka UDP Pynursla Circle, ka la mynjur ia ka kyrteng u bah Nehru Suting kiba bun ki nongkyrshan jong u bah Khan, ki la kulmar jingmut bad la iohi ba katba u dang ia kren bad ki nongthohkhubor ruh bun ngut ki nongkyrshan jong u kiba la phone ia u ban ia kren halor katei ka kam.U la pynkynmaw ba hadien ba la phet noh na ka seng Congress bad ba u la leit ia soh sha ka UDP bad shisnem hadien ka jinglong dkhot ha ka UDP u la pan tiket na ka bynta ban ia khun elekshon, “Nga pan kumba dei ka rukom ban pan, nga long uba shisur shidur, nga la dep pan ka shong sa ha ki la kin ai ne ym ai, ngam da smat than ban da ia leh…” kren khlem pynkut u bah Khan, hynrei la sngewthuh ba ka jingkren jong u ka long ba shisien ba u la pan tiket um kwah shuh ban iaid da kiwei pat ki lynti ia lehkai politik.Haduh mynta u bah Khan um pat lah rai la un kyrshan ia u bah Nehru ne un ia leh elekshon.",Ngan hap ban shong pyrkhat bad ki nongkyrshan: Khan,https://www.urupang.com/ngan-hap-ban-shong-pyrkhat-bad-ki-nongkyrshan-khan/
"Shilllong, 06 Risaw:Ka Myntri ka tnad bylla ka jylla ka Kong Ampareen Lyngdoh ka la ong ban kyntiew ia ka pule puthi ia ki khynnah kam dei tang ka jingheh ka tulop, hynrei kaba kongsan ka dei ban don ka mynsiem kaba kitkhia jong ki nonghikai nalor ki kmie ki kpa.Haba kren ha ka jingrakhe dap 10 snem ka skul Emjay Secondary School, Laitkor hynne ka sngi, ka Kong Ampareen ka la ong ba ka Laitkor kam dei shuh ka nongkyndong bad ka la long sor kumba long ka Laitumkhrah bad kane ka paw ha kaba ka jinglong jong ka skul bad ki khynnah ka sakhi ia kane.“Ki nonghikai ki dei ki kum ki mawbyrsiew kaba meh ka ding ba rhem ban ai mynsiem ia ki khynnah pule bad donkam ia ki nonghikai kiba aiti bad kiba tbit. Ngi donkam ia ki nonghikai kiba ong watla ka tulop jong nga ka long kaba rit hynrei ngan pynlong ia ki khynnah kiba jop”, la ong ka Kong Ampareen.Ka la ong ba bunsien ki kmie ki kpa shu beh tynneng ban phah ia ki khun sha ki skul hynrei ki dei ban sngewthuh ba ym tang ki nonghikai kiba lah ban hikai hynrei ki iing ki sem, ki kmie ki kpa ia la ki khun ki dei ka bynta ba kongsan.Ka la ong ba peit ha ki result ba la dep, ym dei shuh tang ki khynnah skul na sor kum na ka St Anthony, St Mary, Loreto kiba paw hynrei la bun ki khynnah ba wan shakhmat ki dei na kiwei ki skul na nongkyndong.Ka la kular ba kan iakren bad u myntri rangbah u Dr Mukul Sangma ba un iarap ia ka jingdonkam jong kane ka skul.“Ngan iakren bad u myntri rangbah ban iarap ia kane ka skul, ba kan nangkiew nangroi”, la ong ka Kong Ampareen.Shwa ia kane, la ioh ruh ia ka jingkren na u MLA ka thain u Bah Ardent M Basaiawmoit uba la pynpaw ia ka jingsngew sarong ba ki khynnah jong kane ka skul ki lah ban iakhun bad kiwei ki khynnah bad kiwei ki thain.“Ym tang ha Shillong hynrei ngi iohi ba ki khynnah na kane ka dong jong ngi ruh, ki la lah ban poi shakhmat” la ong u Bah Ardent.Ha kane ka sngi u Bah Ardent u la pynlait ia ka website ka skul katba ka Kong Ampareen ka la pynlait ia ka kot sahkynmaw ia ka jingdap 10 snem kaneka skul.La ioh ruh ia ka jingkren na ka Headmistress Kong B Wankhar bad ia ka skul la seng ia kane ka skul da ka Kong Mebis Wankhar.","Donkam nonghikai kiba aiti, wat ka tulop kaba rit:Ampareen",https://www.urupang.com/donkam-nonghikai-kiba-aiti-wat-ka-tulop-kaba-ritampareen/
"Shillong, 06 Risaw:Ka UDP ka la ailad ba kin iapyrkhat iamir jingmut shwa ki para MDC jongka, halor ka jingleit kyrshan jong u Bah Equator L Nongrang ia ka PDF shwa ba kan shim bishar ka seng kmie.U Senior Working President ka UDP u Bah Bindo M Lanong haba iakren mynta ka sngi, u la ong ba ka party ka la sngewdei ban ailad ban iamir jingpyrkhat shwa ki para MDC ka party ia ka kam u MDC ka Mairang shwa ban shim bishar ka party.“Haba sngap ia u (MDC Mairang), sngew kumba u dei lut ka jubab jongu, katba lada sngap ia ka jingong ki MDC ka party pat u lait lut”, la ong u Bah Bindo.Namar ba ka party kam kwah ban bam ja khluit halor kane ka kam, ka la aiti shwa ha ki para MDC ban iamir jingmut.“Ki Para MDC ka party kin iapyrkhat bha ia kane bad hadien kane ka party kmie kan sa shim bishar”, la ong u Bah Bindo.Lah ban kdew ba ka UDP ka la pan jubab na u MDC ka party na Mairang halor ka jingleit kyrshan jongu ia ka Executive Committee ka PDF ba ialam da u Bah Pynshngain N Syiem haba ka UDP ka don ha ka liangpyrshah ha KHADC.U Bah Equator ba un ai ia ka jubab ha ka 5 tarik hadien ba u la shah pan jubab ha ka party ba un pynshai halor kano ka nongrim ba u leit ban kyrshan ia ka PDF.","Yn iamir jingmut shwa ki  MDC, na ka bynta U Equator",https://www.urupang.com/yn-iamir-jingmut-shwa-ki-mdc-na-ka-bynta-u-equator/
"Shillong, 06 Risaw:U nongialam ka Congress u Bah John F Kharshiing u la tyrwa ban iatai nia bad ki myntri ka sorkar BJP kiba ju wan khah khah sha kane ka jylla halor ka jingkhang dewiong bad ia ka jinglong trai khyndew jong ki briew kane ka jylla.Haba kren mynta ka sngi, u Bah John u la ong ba ka jingkam jong ki myntri ka BJP ba ka sorkar Congress ka dei kaba bamsap, kaba khlem eiei ban weng ia ka jingkhang dewiong ha kane ka jylla, ka long kaba shu kren lait jynhaw.“Ka sorkar jylla ka la dep pass da ka rai la ar sien ba ka sorkar India ka dei ban pynlait noh ia ka jingkhang dewiong ha kane ka jylla balei kim pat leh bad ki dei ban batai ki pdiang ne em ia ka jinglong trai jong ngi ia ka khyndew ka shyiap”, la ong u Bah John bad bynrap, “nga kwah ban iatai nia bad ki myntri ka BJP halor kane, ban shai halor kane ka kam”.U la ong ba ka jingkam ki myntri ka BJP ba kin weng ia ka jingkhang dewiong ha kane ka jylla, ka dei tang ka kam ban shu pynthame ia ki paidbah halor ka jingkhang dewiong ban pynbeit ia ka jingeh.U nongialam ka Congress u la ong ruh ba ki paidbah ki dei ban tip, hato kane ka sorkar pdeng ka ioh pdiang ne don ne em ka phail (file) ba ka iing dorbar Meghalaya ka la pass ia ka rai ban weng ia ka jingkhang dewiong ban pynlait na ka Coal Nationalisation Act 1972.“Ha kane ka ri jong ngi, ki paidbah ki dei ki trai khyndew, bad ym dei jong ka sorkar”, u la ong.U la ong ba ka jingkhang tih dewiong ha ha kane ka jylla ka la pynduh kam palat 5 lak ngut u paidbah bad bun kiba khlem kam khlem jam shuh mynta.“Palat 5 lak ngut u paidbah u la iap ja thngan na ka jingkhang dewiong ha ka jylla naduh ki nongkhai, ki trai par, ki nongdie sha, nongdie ja bad kiwei kiba buh dukan”, la ong u Bah John.Halor ka jingkynnoh ba ka Congress ka dei kaba bamsap, u Bah John u la ong ba lada ka Congress ka long kaba bamsap, hato kan wanrah ia ka RTI ban ai bor ban wad jingtip ia ki paidbah.","Kwah iatai nia U Bah John bad ki  myntri ka BJP, naba khang dewiong",https://www.urupang.com/kwah-iatai-nia-u-bah-john-bad-ki-myntri-ka-bjp-naba-khang-dewiong/
"Shillong, 6 Risaw:La pynsangeh noh ia ka jingjied Rangbah Shnong Siatbakon kaba dei ban long lashai ka sngi, iathuh u myntri Nongrum ka hima Khyrim haba ia kren bad u Rupang. U la ong ba la pynsangeh noh bad yn sa pyntip pat kham hadien ia ka sngi. Haba kylli u la iathuh ba mynta kim pat shim ia ki kyrteng ki nongialeh Rangbah Shnong, hynrei yn pyndep beit ia baroh ki jingdonkam ha kajuh ka sngi ia jied.",Pynsangeh jied Rangbah Shnong Siatbakon,https://www.urupang.com/pynsangeh-jied-rangbah-shnong-siatbakon/
"Nongstoiñ, 6 Risaw:Ka Seng Hynniewtrep Youth Council (HYC) Rambrai circle, hadien ba ka la ioh ia ka ain jingtip paidbah, halor ki skhim PMGSY hapoh ka Hima Rambrai, ka la lap ba ka la don ka jingiabam sap kaba shyrkhei ia katei ka skhim surok bad kala pynkyndit ruh ia ka seng ban lap bad iohi ba ka kaiphod, ba la ioh la ong ba ia ki surok la lah ban pyndep lut nadong shadong hynrei katkum ka jinglap jong ka seng pat dang don shibun ki surok kiba ym shym pat shna ne tih bad don ruh kiba la tih tang malu mala.Haba iakren bad u nongthoh khubor u samla Lasmanroy Pariong Generally Secretary ka HYC Rambrai Circle, u la ong ba katei ka long kaei kaei ka ba pynjah burom ia ka dong bad ka thain hi baroh kawei namar ba katkum ka jinglap jong ki ka Seng ki don haduh 7 tylli ki surok lyngba katei ka skhim ki ban pyniasoh na kawei ka shnong sha kawei pat bad jin lada lah ban trei hok katkum bala mang pisa kan long ka jingkyrkhu kaba khraw ia ki paidbah ka thain.“Kitei ki 7 tylli ki surok ki kynthup ia ka surok na Mawlangsu sha Mawphanlur ka jingjrong ka long 5 Km katkum ka sanction ka long 9.42 klur, na Mawlangsu sha Rambrai kaba iaid lyngba ka Phudumbah ka long 5 Km ka sanction ka long 2.40 klur, na Rambrai sha Nongriat lyngba ka shnong Mawdoh ka long 11-13 Km kaba kot 9.39 klur, nangta sa ka surok ka ba pyniasnoh na Nonglang Langpih ka long 5 Km kaba kot 20.33 klur kawei pat na Nonglang Village to Seinduli 1 Km ka sanction ka long 11.17 klur kawei pat ka surok na Rambrai Kyrshai chargoan road 6-10 Km ka sanction ka long 44-48 klur bad kitei ki surok na Rambrai ki long katkum ka report bala ioh na ka RTI hynrei ka long kaei kaei kaba sngew kyndit namar ba kine ki surok haduh mynta ki don kiba ym pat long ban iaid kali bad kane ka wanrah jingeh ia ki nong shong shnong hapoh ka Hima Rambrai bad ki don ruh kiba ym pat tih ne shna ia ki imat la shu ialeh tuh ne shna bill tuh da kaba shu shondur ia ki surok ba nangno nangno” ong u samla Pariong.Ha kaba iadei bad katei ka bynta na ka liang jong ka seng kan sa leit ban ia kynduh bad ki engineer ka PWD bad ka Seng lada ka lap ia kiba bam klop ia kine ki surok kan ym map satia bad kan pynngat ia ki ki ha ka jingpynsajia ha khmat jong ka ain bad ka seng ka kyntu jur ruh ia ki nongmihkhmat jong ka thain ba kin shimkhia lem ia ki jingeh ki paitbah.","Shna bill tuh, shondur tuh ki kon- traktor ia ki surok Rambrai:HYC",https://www.urupang.com/shna-bill-tuh-shondur-tuh-ki-kon-traktor-ia-ki-surok-rambraihyc/
"Shillong, 06 Risaw:Ki pulit ka Lumdiengjri mynta ka janmiet ki la ioh ban kurup 34 tylli ki song ba la thep da u kynja na Stand Jeep, Iewduh ba dei jong uwei u briew na ka thain Laimer. Na kane ka jaka, ki pulit ki la ioh kurup ruh san song u drok ba shu thok namar ba la thep da u dai pynban hapoh ka song.Kine ki song drok ki dei ba la thmu ban die sha ki nongthied hynrei ka la pynkyndit ia ki pulit ban lap ba ki dei kiba shu thok namar ba la thep da ki dai hapoh.Ka jingkhia jong u kynja ba la ioh kurup ka long 1.10 kilo ba dei jong u Bah Pynbhalang Marwein 23 snem na Laimer, Upper Shillong.Ia kine ki song kynja la buh ha kawei ka jaka kaba kyndong kaba don ha katei ka jaka jong ka Iewduh. Ki pulit ki la ioh kurup ia ki shlim dih kynja na kane ka jaka.Ka dor jong kine ki kynja shi song ka long kumba T.300 eiei. Ki pulit ki dang pynlong ia ka jingtohkit halor kane ka jingjia.",Ioh kurup ki pulit da u  dai ba song kum u drok,https://www.urupang.com/ioh-kurup-ki-pulit-da-u-dai-ba-song-kum-u-drok/
"Ym shah ia ki MLA ban jied briewShillong,6 Risaw:U myntri ka tnad Housing ka sorkar jylla u Zenith Sangma u la ong ba shuwa ka elekshon ka sorkar kan sam tin sha ki longing kiba duk bad kan sam da ki tin Aluminium 3 ba kawei ka longing bad kitei ki tin ki dei kiba shongdor T.8200 shi ban. U la ong ba katei ka jingsam tin kan sdang naduh shuwa ka elekshon bad kan dang iaid ruh wat hadien ka elekshon. Katei ka skhim sam tin Aluminium ka dei kawei na ki skhim Chief Minister’s Housing Assistance Programme (CMHAP) ba ka sorkar ka la wanrah ban bujli noh da ki tin Aluminium ha ka jaka ka tin CGI.U la ong ruh ba ka sorkar kan pynshna ing ruh ha ka jinglut kaba T.3.10 lak tyngka bad ki paidbah ki ban ioh jingmyntoi na katei kin long haduh T.75 hajar tyngka kawei ka ing katba kaba duna pat yn ai ha ka dur jong ka ram. U Zenith u la ong ba ka sorkar ka la mang T.60 klur tyngka na ka bynta ban shna ing. U la ong ba la pynkhamti ha ka housing Selection and Monitoring Committee jong ki Block ban jied ia ki nongioh jingmyntoi.U Zenith u la ong ba ia ki nongioh jingmyntoi na katei ka skhim ym shah ba kin ia don bynta eiei ban jied ia ki nongioh jingmyntoi ha kaba u la ong ba ki MLA ki dei tang ki nongleit pan vote na u paidbah bad lada ailad ia ki khlem pep kin ym ai sha ki bym thep vote sha ki bad katei kan wanrah ia ka jingshah iehbein. U la ong ba ka la don ka jingdawa kaba jur na ki MLA ban pynrung ia ki kum ki nongjied ia ki nngioh jingmyntoi, hynrei namar ba ka la don lypa ka MLA Scheme ia ki kaba la poi mynta sha ka T.2 klur tyngka ym shym la ailad satia.","3 ban ki tin ba T.8200 shi ban,  yn ai shuwa ka elekshon",https://www.urupang.com/3-ban-ki-tin-ba-t-8200-shi-ban-yn-ai-shuwa-ka-elekshon/
"Jowai, 6 Risaw:Mynta ka sngi ka la don ka jingtyngkhuh kali ha suok bah NH 44, West Jaintia Hills hapdeng ka kali kit umphniang (AS01 FC 6378) kaba dang wan na Khliehriat bad kawei ka Maruti Car (ML04 C 0580) kaba wan mar pyrshah.Katei ka la jia ha ka por 3 baje janmeit bad ha katei ka jingjia ka kali ka jot thiaw bad 5 ngut kiba shnong hapoh katei maruti kiba la mynsaw bad la kit ia ki sha Jowai District Civil Hospital, Ialong.Ka daw ka long namar ba u draibar ka kali kit umphniang (Tanker) u la niah khlem akor bad ki pulit ki la kem ruh ia u.",Aksiden kali mynsaw 5 ngut,https://www.urupang.com/aksiden-kali-mynsaw-5-ngut/
"Shillong,6 Risaw:Ha ka 5 tarik u Risaw ka UDP Pynursla, ka la mynjur ia ka kyrteng jong u bah Nehru Suting kum u kyrtong jong katei ka seng na Pynursla konstitwensi ha ka elekshon MLA 2018 bad kaba sah ka long, sa ha ka rai jong ka UDP Central Body. Hadien ba la mih ha ki kotkhubor ia katei ka rai jong ka UDP Pynursla Circle, mynta ka sngi ki nongthohkhubor ki la leit ban ia kynduh ia u bah Nehru Suting ha kamra treikam jong u kaba don ha ophis jong ka Directorate of Commerce and Industries.U bah Nehru u la ong ba katkum ka khubor kaba paw kam pat shym la dei ka jingai tiket ia u, hynrei ka dei tang ka jingmynjur jong ka UDP Pynursla Circle, kaba ki la jied ia ka kyrteng jong u katkum ka jingioh kheiñ jong ki. La kylli hato u la pan tiket ne-em na ka UDP shuwa ban mynjur ia ka kyrteng jong u, “Em nga khlem pan tiket” u la ong.U bah Nehru u la iathuh ba ka don ka jingkhot na ka UDP kumjuh na ka seng Congress ban ia kren bad u, kaei ka jingthmu jong u hadien ka jingshongthait noh na ka kam sorkar, “Nga ruh nga khlem pan tiket nga shu iathuh ha ki, ia ka plan jong nga hadien ba ngan shongthait, nga shu ai da ka shithi ha ki ha ka UDP ruh bad ha ka Congress ruh, ban pyni ba ka jingmut jong nga hi hadien ka jingshongthait ka long ban ia khun elekshon” ong u bah Nehru Suting, u Director ba mynta jong ka tnad Commerce and Industries.La kylli hato u donlang ne-em ha ka jingialang jong ka UDP mynhynin ka sngi ha Pynursla shuwa ban pynbna ia ka kyrteng jong u, “Em ngam donlang ha katei ka jingialang, nga don jingialang ha Secretariat nga bunkam baroh shisngi, ka don ka jingialang na ka bynta ka World Food India hynrei ha ka por mynmiet nga la leit sha ing u Dr.Donkupar Roy” u la ong.La kylli na u bah Nehru na ka seng aiu, un ia khun ha u 2018 bad u la jubab ba ia mynta kam pat long ba un kren eiei, namar ba u dang don ha ka kam sorkar, hynrei ha ka 15 tarik u naiwieng u la ong ba kan shai namarba ka dei ka sngi ba ka sorkar ka la pyllait ia u, “Ngam pat kwah kren eiei hynrei ha ka 15 tarik baroh kan shai” ong u bah Nehru haba ia thuh ba ka sorkar ka la mynjur ia ka jingshim VRS jong u bad ka la dep pynmih ruh ka jingpynbna ba ka jingshakri jong u kan kut ha ka 15 tarik.La saphriang ruh ki khubor ha kine ki sngi kiba la kynnoh ba u bah Nehru u pan tiket Congress, haba ia kren halor katei ka bynta u la ong ba sha ka seng Congress ruh u leh da katei ka juh ka rukom kumba leh ha ka UDP, “Ki kwah ban tip kaei ka plan jong nga, nga ruh nga ai da ka shithi ban pyntip ba nga don jingmut ban ia leh elekshon, nga ong ia ki lada long lei ai tiket noh ma phi ruh” u la ong. Utei u ophisar sorkar u la iathuh ba kiba bun bah ki seng saiñpyrthei ki la wan ban khroh ia u ba un ia leh na ka Party jong ki bad kitei ki kynthup ia ka UDP, Congress, BJP bad ka PDF (shuwa ban rung ka kong Grace).Lah ban kdew ba ka la don ka jingkhih rem ki nongialam UDP ha Pynursla halor ka khubor kaba la mih ha u Rupang kaba la ong ba tang u bah Khan uba pan tiket na ka UDP bad ki la ong ba ki don ar tylli ki aplikeshon kawei ka jong u bah Nehru Suting bad kawei pat ka jong u bah Khan hynrei haba ia kren markhmat bad u bah Nehru Suting u la ong ba u khlem pan tiket satia u shu ai tang da ka shithi hadien ba ka don ka jingkhot na ka UDP.","“Nga khlem pan tiket, nga iathuh ia  ka plan hadien ba ngan shongthait”  Ngam donlang ha ka jingialang  ha Pynursla, ong U Bah Nehru",https://www.urupang.com/nga-khlem-pan-tiket-nga-iathuh-ia-ka-plan-hadien-ba-ngan-shongthait-ngam-donlang-ha-ka-jingialang-ha-pynursla-ong-u-bah-nehru/
"Nongstoiñ, 06 Risaw:Ha ka janmiet jong ka sngi Palei jong ka taiew, ka la don ka jingshah pynjulor ia ka skul Rosario kaba don ha ka shnong Kynrud kaba hap hapoh Mairang Civil Sub Division, West Khasi Hills District, ha kaba ki Iit jong katei ka skul ki la pait bad kala don ruh ka jingshah phut jong ki syntiew ha phyllaw katei ka skul.Hadien katei ka jingjia na ka liang jong ki bor pyniaid jong katei ka skul, ki la pyntip noh sha ki bor shnong bad kumjuh sha ki bor jong ka ain ha kaba kila leit ban jurip ha kaba ia dei bad katei ka jingshah pynjulor jong kane ka skul.Ha kaba iadei bad katei ka bynta u Superintendent of Police ka West Khasi Hills District, u bah G. D. Kharwanlang u la ong ba haduh mynta ym shym pat la lah satia ban pyntikna la kadei bala leh khnang da ki riew shim kabu lane kaba shu jia ryngkhat.Shuh shuh u SP u la ong ruh ba wat la kadei tang ka jingjulor kaba rit, hynrei na ka liang jong ki pulit ki dang pynlong ia ka jingtohkit khnang ban lap ia ka jingshisha baroh.",Shah pynjulor ki Iit bad syntiew  jong ka skul Rosario ha Kynrud,https://www.urupang.com/shah-pynjulor-ki-iit-bad-syntiew-jong-ka-skul-rosario-ha-kynrud/
"Shillong, 6 Risaw:Ka Kong Roshan Warjri, MLA ba mynta jong ka North Shillong, ka la rai ban nym ialeh shuh ia ka elekshon 2018 bad ha kajuh ka por, ka seng Congress, ka la rai ban ailad ia U bah WHD Syngkon, uba dei u nongai jingmut ha ki kam ain, ba un ialeh ia ka elekshon ka ban wan na katei ka Constituency.Katei ka rai, ka dei ha ka jing ia kynduh jong ka North Shillong Block Congress Committee, ha ka iing sah jong ka Roshan Warjri, ha Mawkhar.Ha ka jingialang, kaba ki la don bun ki heh ka seng Congress, ka kong Roshan, ka pynsngew ba kam lah shuh ban dang iakhun biang ia ka elekshon 2018, na ki daw shimet jongka hi. Kiba bun, kiba don ha katei ka jingialang, ki sngew myllung shibun ia kitei ki kyntien jong ka kong Roshan bad ki ai khublei, na bynta ka jingshakri jongka, ha kaba iadei bad katei ka Constituency ha ki bun snem ba ladep.Ka Kong Roshan Warjri, ka la mihkhmat kham mynshwa na ka Mawkhar Constituency, na ka seng UDP, ha ki snem 1993, 1998 bad hadien kata sa ha ha elekshon 2013 na ka seng Congress, na ka North Shillong Constituency.","Shongthait noh ka kong Roshan, yn  iakhun U Bah Humphrey Syngkon",https://www.urupang.com/shongthait-noh-ka-kong-roshan-yn-iakhun-u-bah-humphrey-syngkon/
"Shillong, 6 Risaw:Ki pulit ki la kem ia U Jacky S Marak (21), uba na Athiabari, West Khasi Hills hynnin ka sngi bad nangta ki la kem ia U Sarmaston D Sangma (22), uba na Dholaigaon, uba na Dangar bad uba die dukan ha Golden Gate Restaurant, Nongmensong, halor ka jingdonkti jongki ban pyniap ia ka Anjana Sinha, ha ka 3tarik Nailur 2017, ha kaba ki la lute ruh ia ka mobile bad ka pisa T.2hajar na ka met jongka. La pyniap ia ka Anjana ha ka lynti, ban leit sha Lady Keane College, ha katei ka step, hapdeng ka por 10 baje haduh 12.30 mynstep.",Shah kem uba pyniap ia ka Anjana,https://www.urupang.com/shah-kem-uba-pyniap-ia-ka-anjana/
"Jowai, 6 Risaw:Ka ophis u Deputy Commissioner, ka West Jaintia Hills District mynta ka sngi u la pyllait ia ka pisa iarap lanot ha ka thain Amlarem haduh 1, 08, 500. Ia kane ka pisa yn sam sha kito ki longing kiba la shah ktah ha ka jingpynjot jong ka bor mariang.",Pisa lanot sha Amlarem,https://www.urupang.com/pisa-lanot-sha-amlarem/
"Shillong, 6 Risaw:Ha ka 5 tarik mynta u bnai ha ka por 9:15 baje mynstep kawei ka Jeep kaba don ia u nombar ML-05-6333 ba la niah da u Dinos Lymba ( 27 snem karta) ka la tynrah ia uwei u rangbah uba kyrteng u Likshon Ryndong, 38 snem karta. Katei ka jingjia ka la jia ha Mylliembah kaba hap hapoh Mawngap Police Station. Ha katei ka jingjia utei u rangbah ba shah tynrah u la mynsaw jur bad la pynkit sha Civil hospital, Shillong hynrei u la khlad noh namar ka jingjur palat ka jingmynsaw.",Iap ba shah tynrah kali ha Mylliem,https://www.urupang.com/iap-ba-shah-tynrah-kali-ha-mylliem/
"Jowai, 6 Risaw:Ha ka por 4 baje mynstep mynta ka sngi, ki pulit pahara surok ki pulit Jowai kila ioh ban kem suk ia uwei u briew uba la tip kyrteng kum u Hasaki Passah uba na Iongpiah Jowai ha ka por ba u dang phet ha ryngkat bad ki tiar ba u la ioh tuh na kawei ka dukan kaba dei trai da u bar jylla uba kyrteng u Ram Naresh Singh.Kitei ki tiar ba u la tuh la ioh tuh ki kynthup 4 synduk u Chips bad 1 synduk u Bulb Light bad baroh ki shnong haduh 7 hajar tyngka.U trai katei ka dukan u la wan ai ejahar mynta ka sngi ha thanad Jowai.","Shah kem uwei, na Jowai",https://www.urupang.com/shah-kem-uwei-na-jowai/
"Shillong, 08 Risaw:U nongialam ka Congress u Salman Khurshid ula bein ia ka skhim pynkhuid ba la pyntreikam da u Narendra Modi ka Swachh Bharat ba kam ler eiei ha India khamtam ha ka rukom pyntreikam.Haba kynthah ia kane ka skhim ka sorkar BJP, u Salman ula ong, “Haduh mynta shi jaw ka um, shi inshi ka khyndew bad kawei ka sor ha India kam pat khuid satia na kane ka skhim ka sorkar pdeng”.Ula ong ba ka jingpyntreikam ia kane ka skhim kam leh eiei ha kaba ka jingpynkhuid ka long tang ka jingbat da u synsar ha surok, hynrei sha kiei ki jaka ia ki niut ki pyniaid.“Tang ba la bat synsar ha surok kam dei ka jingkhuid, ka dei tang ka jingpyni paidbah”, la ong u Salman.Ha kajuh ka por, ula takrain ruh ia ka BJP da kaba kynnoh ba ka dei kaba shu kylla ia ka kyrteng ki skhim ka sorkar ba leh ka Congress.“Ki skhim ba leh ka Congress la shu kylla kyrteng ka BJP bad kane ka sorkar kan sa khyllem hi namar ka jingthok jongka hi”, ula ong.","Shi inshi ka jaka ruh kam pat  khuid, shu bat synsar ha surok",https://www.urupang.com/shi-inshi-ka-jaka-ruh-kam-pat-khuid-shu-bat-synsar-ha-surok/
"Nongpoh, 08 Risaw:Tang hadien ba la ioh jingtip halor ka jingdon jong ki briew na ka jylla Assam, kiba la leit ban tih khyndew beain ha ki katto katne ki jaka ha ka thain Jirang, ki dkhot ka HNYF, Northern Region, ia kaba la ialam da u Bah Marcus Marten kum u President, hynnin ka sngi Saitjain, ki la leit ban jurip ia ki katto katne tylli ki jaka tih maw bad khyndew ia katei ka thain.Ha katei ka jingleit ban jurip, kaba la donlang ruh da ki dkhot ka HNYF, Jirang Circle, kiba kynthup ia u Bah Alfred Lyngdoh, President bad u Bah Intor Ranee, Vice-President lem bad kiwei kiwei, ki la pynlong ia ka jingleit ban jurip kynsan ha kitei ki jaka, na ka bynta ban lap ia ka jingshisha ia katei ka kam tih khyndew beain ha katei ka thain.Na ka bynta ki jingtip kiba kham bniah, ki dkhot ka HNYF ki la leit ruh ban iakynduh ia ki briew ka tnat khlaw jong ka sorkar jylla kaba don ha shnong Rani, khappud ka Meghalaya-Assam. Hynrei kitei ki briew ka tnat khlaw kaba don ha katei ka jaka, ki la ong ba kumba ka long mynta hi kam shem la don kano kano ka kam tih maw ne tih khyndew beain ha katei ka thain, namar man ka sngi ngi pynlong ia ka jingleit jurip ha kit jaka kiba don ha katei ka thain.“Ia kaei kaba la kam da ki briew ka tnat khlaw ngi hap hi ban kubur, namar ha kane ka jingjurip ngim da lap shisha ba ka da don kata ka kam tih maw bad khyndew beain kumba ka long ha kine ki snem ba la leit” ong u Bah Marten.Hynrei, wat la ngim lap pynban ngi don pat ka jingsuba ba ka lah ban don ka jingleh tuh kaba malu mala bad ia kane la sakhi ruh katkum ka jinglap jongngi ha kane ka jingjurip.Namarkata, kumba ka sorkar hi ka la khang ia kito ki jaka tih maw bad khyndew beain ha katei ka thain, ka seng kyntu ka sorkar lyngba ka tnat khlaw ba kin shimkhia da kaba pyrkhing bha khang ba kan ym don kano kano ka jingleh beain, ha kajuh ruh ka por ka seng ka kyntu ruh ia ka sorkar ba ka dei ban phah khambun ki briew ha katei ka Forest Beat House ha Rani, u la bynrap.","Ba suba tih maw beain ki khar  Assam, hiar ka HNYF sha Jirang",https://www.urupang.com/ba-suba-tih-maw-beain-ki-khar-assam-hiar-ka-hnyf-sha-jirang/
"Nongstoiñ, 08 Risaw:Ka jingiaseng ia syllok jong ki Pastor ka KJP Synod Sepngi ka ban long ha ka Balang Presbyterian Tynghor ia kaba la dep buh ban pynlong ha ka 13 haduh ka 15tarik Naiwieng 2017, la pynkyriah noh sha ka 24tarik haduh 26tark Naiwieng 2017.Kat kum ka kyrwoh khubor, ba la phah da u Tbn. KP Pangniang la ong ba ka jingpynkynriah noh kham shadien ia ka tarik jong katei ka jingiaseng, ka long namar ka jingbym pat tikna ka mariang ha kaba u slap u dap iai bteng ban hap haduh kine ki sngi kiba mynta, kaba lah ban warah ia ka jingthut ha ka iaid ka ieng.Shuh shuh u Tbn. KP Pangniang u la iathuh ruh ba ia katei ka jingpynkynriah tarik la dep ruh ban iakren bad ia phylliew jingmut lang ha pdeng ki rangbah jong ka Balang bad kumjuh ka Synod khang ban pyllait na ki jingeh.","Kynriah jingiaseng syllok ki Pastor  ka KJP Synod Sepngi, ha Tynghor",https://www.urupang.com/kynriah-jingiaseng-syllok-ki-pastor-ka-kjp-synod-sepngi-ha-tynghor/
"Shillong, 8 Risaw:U symbud myntri rangbah ka jylla Manipur u Yumnam Joy Kumar Singh u la kyndit thred ban tip ba ha kane ka jylla Meghalaya u myntri rangbah u Dr.Mukul Sangma u bat hi halade haduh 19 tylli ki tnad treikam ka sorkar. “Haduh 19 tylli ki tnad treikam ban bat hi tang da uwei u briew ka la dei shisha ka synshar donbor” ong u Yumnam haba kren paidbah ha ka jingialang jong ka seng NPP kaba la long ha ka sngi saitjain ha Pynursla.Haba kren halor kiwei pat ki mat ka saiñpyrthei u la ong ba ha ri India kiwei pat ki seng saiñpyrthei kiba heh (National Party) kim kheiñ briew satia ia ka thain Shatei Lam Mihngi (North East) hynrei ki shim pynban ba ki jylla NE ki lah ban pynmih jingeh ia ka ri India namarba kim sngew tikna la kin dang long trai ne-em ia ki lada jia ba mih kano kano ka jingiakynad bad ki ri ba marjan.U Yumnam u la ong ba u lap ia kane ha ka por ba u la trei kum u ophisar pulit IPS la 37 snem ka jingshakri jong u ha kylleng ka ri India. “Ki seng sainpyrthei kiba heh ha ka ri India kim kheiñ briew ia ka North East , na kata ka daw ngi hap ban sngewthuh bha bad ka shong ha ngi hi ban ri ban sumar dalade hi, ngim donkam ban shaniah ha ki Party heh kum ka Congress ne BJP” u la ong.U Yumnam u la ong ba hadien ba u la ia soh sha ka lympung saiñpyrthei u iohi ba dei tang ka seng NPP ka Party kaba don ia ka thong ban ai ka jingshakri ba kyrpang ia ka thaiñ shatei Lam Mihngi. U la iathuh ba ka tynrai ka seng NPP ka dei na Manipur hynrei la katto katne snem katei ka seng ka la kynjah hynrei la pynkhie im biang ia ka da uwei na ki nongialam radbah ka thaiñ shatei Lam Mihngi u Purno A Sangma uba la khlad noh. “Dei ki jingiohi jngai jong u Purno ia ka lawei ba la pynkhie im biang ia katei ka seng bad mynta kan shong ha kti u Conrad ( khun jong u) ban pynurlong ia ki jingphohsniew jong u” ong biang u Yumnam.",Kyndit u Dy.CM ka Manipur  ba bat U Mukul 19 tylli ki tnad,https://www.urupang.com/kyndit-u-dy-cm-ka-manipur-ba-bat-u-mukul-19-tylli-ki-tnad/
"Nongstoiñ, 08 Risaw:Kawei ka longkmie kaba la 45 snem ka arta na ka shnong Lyngdoh Masi, kaba dang hap hapoh ka Mairang Police Station West Khasi Hills District, ka la kynnoh ba ka la shah shoh shah dat bad shah pynkhlem rain ha ki ar ngut ki longkmie kiba dei ruh artad ki shi kmie shi khun.Katkum ka tyllong khubor ba la ioh lum da u nongthoh khubor, la ong ba katei ka jingjia kala jia ha ka 1 tarik mynta u bnai ha kapor kumba 4:00 baje nohsngi, ha kaba kitei ki shi kmie shi khun; ki la suba sniew ba katei ka longkmie ka don ka jingiadei sop sop bad u lok jong katei ka khun bad kumta ha katei ka sngi, ki la leit ban shoh ia katei ka longkmie da kaba ki la ot ruh da ka blade na ki bynta jong ka khmut bad khap ruh ia u shniuh khlieh.Shuh shuh hadien katei ka jingjia, katei ka longkmie kaba la shah shoh ha ki shi kmie shi khun mynha ka sngi Saitjain jong ka taiew ba la lah ka la leit ban ujor syndon da ka ehajar pyrshah ia kitei ki shi kmie shi khun ha Mairang Police Station.Hadien ba ki pulit ki la ioh pdiang ia katei ka ehajar na katei ka longkmie kila register ia mukotduma katkum ka Case No. 37(10)17 U/ S 341/325/34 IPC, bad ka jingtohkit na ka liang jong ki pulit ka dang shakhmat khang ban lap ia ki jingshisha.","Ba iadei sop sop, ot khmut & khap  shniuh khlieh ka tnga ia ka longkmie",https://www.urupang.com/ba-iadei-sop-sop-ot-khmut-khap-shniuh-khlieh-ka-tnga-ia-ka-longkmie/
"Nongstoiñ, 08 Risaw:Tang hadien katto katne sngi ba ka Party Peoples Democratic Front (PDF), kaba dei ruh ka seng sain pyrthei kaba dang thymmai ka la ioh ban bsuh khlieh sa ha Rambrai Jyrngam Konstitwensi, u Rupang u la ioh lad ruh ban iakren bad u MLA katei ka thaiñ u bah KP Pangniang ban kylli ia ka jingsngew ka jong u halor ka jingdon jong katei ka seng, namar kiba bun kiba la leit pyniasoh sha katei ka seng, ki dei hi ki briew kiba la ju iadon ha syndah bad u tei u MLA, khamtam u kyrtong jong ka PDF u ban iakhun pyrshah ia u ha ka election 2018.Ha kaba nyngkong eh u bah Pangniang u la ong “Nga ai khublei ia u” bad ha kaba iadei ba ka PDF u bah Pangniang u la ong ba ka PDF kam don ia ki nongrim la jong, hynrei ka shu bud ia ki nongrim jong ka HSPDP bad ka 133 klur kumba la iohi mynta ka la long ka jaka rieh tngen kaba khraw ia ki MDC bad ia kiwei kiwei kiba don ka jingthmu ban ialeh ia kane ka MLA election, khamtam ka party PDF bad ka jingmih jong ka PDF ruh kadei lyngba katei ka skhim.“Ka jingmih jong katei ka skhim ka dei ka lyer bih, namar lyngba katei ka skhim la lah ruh ban phom ia ka party PDF khamtam ki MDC kiba ioh ia katei ka skhim ki bym shym la ioh mynno mynno ha ka history jong ka KHADC kaba la long palat ban ia ka skhim jong u MLA, katba ha ka por ba long MDC ma ngi ka long tang ha ki lak ha ka shi snem bad nalor katta ha u 2014 – 15 ym don skhim MDC, namar ka Sorkar Jylla kam shym la pyllait ia ka phon bad mynta lei lei la iohi ba tang 100 klur ei ei katkum ka mang tyngka jong ka Assembly ba nang pass na ka bynta ki District Council” ong u bah Pangniang.Shuh shuh u la ong “Lada ka Sorkar NDA kan dang iai bteng ban ai ia ka spah sha ki District Council kan long kaba don bok bad lehse ki ba bun ki nongmih khmat jong ngi lada kim jop MLA, ka la biang ia ki ban long ki nong mih khmat ban ai ka roi ka par, hynrei lada kane ka skhim kam wan man ka por bad ka long tang shisien kan kylla long pynban ka erbih ia ka Sorkar MUA ne ia ka election 2018, namar ha ka jingpeit jong nga nyngkong eh hi ka ktah ia ka sorkar MUA, namar ka sorkar MUA kam ju don kano kano ka jingiarap kaba kyrpang na kabynta ki MDC bad ha kajuh ka por ka long ruh ka jingklumar khlieh kaba jur ia ki MDC, namar ba bun ki MDC mynta ki ia soh bad ka PDF halor ka bhah jong ka tei ka klur pynban hadien katto katne sngi bad katto katne bnai la iohi ruh ha ki kot khubor ban pynshisha ia katta ka long ba bun ki MDC ki lah ban phai dien noh na ka PDF lehse bym ioh ia kane ka bhah kaba biang na kane ka klur bad nga pynshisha hangta ba kane ka dei ka lyer bih ia ki nongmih khmat khamtam ia ki MDC hapoh ka District Council.Ym tang katta, katkum ka jingjia ba lada ka Sorkar India kam bteng ia ka jingiarap ia kine ki District Council ha man la u snem, imat kalong tang ka jing test acid ia ki nongmih khmat ki bym iohi jngai ba kin ia kynthih ruma na kawei ka seng sha kawei pat ha ha ka election ka ban wan khamtam ia kito ia kito ki MDC kiba ia shongshit bha ban ialeh ia ka election MLA.","Ka T.133klur, dei ka lyer bih bad kaba  la thaw ia ka PDF, ong U Bah Pangniang",https://www.urupang.com/ka-t-133klur-dei-ka-lyer-bih-bad-kaba-la-thaw-ia-ka-pdf-ong-u-bah-pangniang/
"Mynta ka sngi, ha ka por 3baje dang step phyrngab, ki pulit jong ka Amlarem, ki la leit sha Nongbareh Rim, kaba don kumba 23 Kilometre na Amlarem bad kaba don ha khappud jong ka Bangladesh, ha kaba ki la ioh ban kurup ia kawei ka suloi single barrel, na kawei ka iing. La ioh ruh ban kurup ia 41 tylli ki kuli bad halor katei ka jingjia, la kem ia U bah Rhoh Pohlong (35).","Kurup suloi na Nongbareh rim, shah kem 1",https://www.urupang.com/kurup-suloi-na-nongbareh-rim-shah-kem-1/
"Shillong,13 Risaw:Haba ia kren ia ka T.133 klur, ha ïng dorbar ka KHADC u MDC ka Umsning u bah Donkupar Sumer u la ong ba na ka T.133 klur bun ki seng saiñpyrthei kiba la pait la pra bad bun ki MDC kiba la phet seng bad ruh kiba shu jah na dorbar khlem tip ia ka daw. “Peit tang une ruh um don poi dorbar u shu jah la ka jah, ngim lap address shuh u don shano, peit kine ki kot ki sla jong u kiba bun , phi la dei ban pynpoi ia kine ki kot ki sla jong u da kaba phah noh da ka Sumo Mairang” ong u bah Donkupar Sumer sha u Chairman ka ing dorbar haba thew ia ka jingjah dorbar jong u MDC ka UDP na Mairang u bah Equator Nongrang.Ha katei ka jingiakren u MDC ka Nongkrem u bah H.S Shylla u la ong ba ka jingbym ryntih ia ka rukom sam ia ka bhah T.133 klur tyngka sha ki MDC ka dei na ka jingrisaiñ jong ki katto katne ngut ki MDC . Haba kdew ia ka Laban kaba ioh khyndiat tam na katei ka bhah kaba long tang T.42 lak tyngka u la ong ba kane ka jingioh khyndiat ka dei namar ka jingbym ler u MLA , “Peit u bah Brol na Mawthadraishan watla u la risaiñ hynrei u iai buddien ha District Council,hynrei u MLA ka Laban um shimkhia bad ka Laban ka ioh tang T.42 lak tyngka kaba khyndiat tam” u la ong. U bah Shylla u la ong ba kitei ki MLA ba risaiñ kim tip ia ka Article 191 bad 192.Hapdeng ka jingioh khyndiat tam ia ka bhah na ka T.133 klur tyngka bad hapdeng ka jingshah takraiñ u MLA ( bah Sanbor Shullai) hynrei u pyrsa jong u uba don ha katei ka dorbar ha ka liang synshar u sngap jar jar um kren tang shi kyntien ruh hapoh ing dorbar, katei ka jingbym kren u MDC ka Laban-Mawprem ka la pynlyngngoh ia kiba bun ki MDC kiba la mutdur ba ka sur kaba kham jam kan dei na u MDC ka Laban uba la ioh tang shiteng pawa na kaba ioh kiwei pat hynrei kam shym la long kumta.","Shah beiñ u bah Sanbor, jar jar sngap  u MDC ka Laban ha ïng dorbar",https://www.urupang.com/shah-bein-u-bah-sanbor-jar-jar-sngap-u-mdc-ka-laban-ha-ing-dorbar/
"Shillong, 13 Risaw:Ka jingrung jingmih laitlan ki bar Jylla ha ka shnong Mawlai, ka la pynlong ia ka seng FKJGP, ba kan pynlong ia ka jingialang kyrkieh jongka mynta ka sngi bad ha katei ka jingialang, la rai ba ka seng, kan leit talasi naduh ki jaka pyntrei iing,ki jaka die kali bad kiwei ki jaka.Ha ka jingialang jong katei ka seng, ha ka 10tarik mynta u bnai, ba la ialam da U Bah Marbud Dkhar President jong ka seng, la pynpaw ruh ia ka jingsngew lyngngoh ba ki briew jong ka tnat peit nong bylla, kim shym la leit ban jurip sha kitei ki bynta jong ka shnong Mawlai bad ka seng ka kyntu ruh ia ki pulit, ba kin peit bha ia ka jingwan poi ki bar ri bad sha shnong Mawlai, kiba leh mynleh kum ki nongtrei bylla lane ki nongtyrwa tiar.","Ba rung laitlan ki bar Jylla sha  Mawlai, yn talasi ka FKJGP",https://www.urupang.com/ba-rung-laitlan-ki-bar-jylla-sha-mawlai-yn-talasi-ka-fkjgp/
"Nongstoiñ, 13 Risaw:Ki nongtrei sngi jong ka tnad MeECL Nongstoiñ, hapoh ka lama jong ka MeECL Progressive Workers Union, mynta ka sngi kila ia mih paidbah ban ia ieng ha khmat ka phyllaw jong katei ka ophis, da kaba ia deng lama iong ha ryngkat ka jingiarah ia ki placard ban pyni ia ka dak jong ka jingpyrshah bad ruh ban kyntait ia ka jing iateh, kaba la pynmih da katei ka tnad na ka bynta ki nongtrei casual.Katei ka jingpynmih jong ka tnad MeECL ia katei ka jing iateh, na ka bynta ki nongtrei Casual kala ktah ia kumba 70 ngut ei ei ki nongtrei sngi, ka kynthup ia kiba trei Jugali, Meter Reader, Bill clerk, DEO, Peon, Cleaner, LD bad kiwei kiwei.Ka kong M. Cheerfullness Iawphniaw, kaba trei kum ka Bill Clerk ha katei ka ophis bad kaba dei ruh ka dkhot jong katei ka Union, haba iakren bad ki nongthoh khubor ka la ong ba ka MeECL, ka la leh beiñ ia ki nongtrei Casual kiba la trei bun snem bad ha ka jingshisha ka MeECL, ka la dei ban ai ia ki, da ka jingtrei ba pura, ym da ka jingiateh kaba shipor.“Hadien ba ka MeECL ka la pynmih ia katei ka order contract agreement ha ka 29 tarik August mynta u snem na ka liang jong ngi kum ki nongtrei casual hapoh ka lama jong ka MPWU ban pyrshah ia katei ngi la thoh ruh sha u Chairman cum Managing Director (CMD) ha kaba ia ka jingthoh kaba nyngkong ngi la phah ha ka 12 September 2017 bad ngi la phah biang ruh ia ka jingthoh ban pynkynmaw ha ka 20 tarik bad 3 tarik ngi ai biang sa kawei ka jingthoh kaba ngi la ai por ba un jubab hapoh ka 10 tarik mynta u bnai hynrei haduh mynta u khlem jubab hynrei u khlem jubab haduh mynta bad u khlem khot ruh sha ka miej jong ka jingiakren” ong ka kong M. Cheerfullness Iawphniaw.Ka kong Iawphniaw, ka la ong ruh ba dei halor ka jingbym jubab jong u CMD bad ka Management jong ka MeECL, hadien ba la kut noh ka jingai por na ka liang jong ki kum ki nongtrei casual, ki la ia mih paidbah ban pyrshah jur ia katei ka jing iateh ba shipor bad kyntait ruh ban soi ia katei ka jingiateh.Shuh shuh ha kaba iadei bad ka jingpynjlan ia ka por treikam jongki bad ban ban ioh tulop, ka la ong ruh ba ka MeECL ka la shu pynkut jubor ia ki naduh ka 31 tarik Nailar, katba kaba sngew lyngngoh ka long ia ka jingleh klumar jong ka MeECL kaba la long shaba palat ha kaba iadei bad ka jingioh tulop, namar ha u Nailur, ki nongtrei sha Garo Hills District, ki don kiba ioh pura ia ka tulop bad don ruh kiba ioh tang shiteng, katba sha Nongstoin pat kim shym ioh satia.","Mih ki nongbylla ka MeECL Nongstoiñ,  da kaba deng lama ha ryngkat ki placard",https://www.urupang.com/mih-ki-nongbylla-ka-meecl-nongstoin-da-kaba-deng-lama-ha-ryngkat-ki-placard/
"Shillong, 13 Risaw:Ka Seng sain pyrthei thymmai ka People Democratic Front (PDF) ka la ioh da ka shap Mombati na ka Election Commission ka India.Ka Election Commission ka la ai ia ka shap mombati ia ka PDF ha ka 3 tarik Risaw hynrei ka la phah ia ka jingpyntip sha ka party ha ka 9 tarik.Wat la ka Election Commission ka ioh ia ka shap mombati hynrei ha ki jake na konstitwensi ba ka PDF kam don kyrtong, kiwei ki lah ban pyndonkam ne shim ia ka mombati kum ka shap namar ba ka PDF kam pat dei ka seng ba la lah ban kam trai ia kane ka symbol namar ba kam pat don MLA ha ka iing dorbar. Katkum ka rule, ban ioh kam trai ia ka shap, ka party ka dei ban jop saw ngut ki MLA ha ka iing dorbar kaba 60 ngut.Ha ka jingpynlait paidbah ia ka shap mynta ka sngi ha Shillong, la don lang ki nongialam ka party nalor ki MDC bad kiba kwah ban pan tiket na kane ka party thymmai. “Ka jingioh ia ka shap, ka mut ba ka party jong ngi ka la biang nadong shadong ban leit sha ka elekshon,” la ong u president ka party u Bah Ivanlum Marbaniang ha ka jingialang kaba long ha ophis ka party ha Nongrim Hills.Katba u general secretary ka party u Bah Auspicious Lyngdoh u la ong ba ia ka mat elekshon ne manifesto jong ka party yn sa shong ban iapyrkhat lang bad ki stad. Ia ka kyrteng ki kyrtong yn sa pynbna hadien ba la thaw ia ka election committee.Ka PDF kan pynieng kyrtong ha baroh 36 tylli ki konstitwensi ha Khasi-Jaintia Hills bad kan buh kyrtong ruh ha Garo Hills.Na ka bynta ka Garo Hills ki nongialam ka party kin sa leit ban jngoh ban bishar shwa ia ka jinglong jingman. Ha ka 16 tarik kin leit sha Mairang ban thaw ia ka zonal committee bad ha ka 21 tarik ha Nartiang.","Ka mombati ka shap ka PDF, ai ka election commission",https://www.urupang.com/ka-mombati-ka-shap-ka-pdf-ai-ka-election-commission/
"Shillong, 13 Risaw:Tang mar ia mih khubor ha u Rupang ba ia ka ing dorbar barim jong ka KHADC la pynlong kum ka ophis jong ka tnad khaïi pateng, phluit katei ka mat ia kren ka la mih ha ing dorbar ka KHADC ha ka mat ia kren ba la wanrah da u MDC ka Langrin u bah Manstudy Nongrem. U bah Manstudy u la ong ba ka jingpynkylla ia ka ing dorbar barim kum ka ophis ka la pynsngewsih kthang ia kiba bun ki MDC bad ka la pynjah burom shibun namarba ia ka jaka shong ki MDC ym shym la weng satia hynrei la buh kumba ka long mynshuwa bad hangtei la shong da ki nongtrei jong ka KHADC.U bah Manstudy Nongrem u la ai jingmut ia ka ing dorbar ba kan pynlong noh ia katei ka ing dorbar barim kum ka jaka buh nam jong ka Council lane ka Museum ba kan long kum ka jingsah kynmaw ne ka Heritage lane ban pynlong noh ia ka kum ka jaka shong jingialang jong ki Khlieh nongsynshar. U la ong ba haba u iaid lynti lyngba katei ka ing dorbar kaba rim u iohi ba u ophisar rangbah u shong ha ka jaka shong u Chairman, kiwei pat ki nongtrei ha ka jaka shong ki MDC bad katei ka ktah ia ka mynsiem jong u.Haba ia kren bad ki nongthohkhubor u bah Manstudy u la ong ba la dei ban pynlong kum ka Museum kaba yn buh ia ka dur jong baroh ki MDC kiba mynshuwa bad kiba mynta bad ter ter katba nangmih kiwei pat ki snem khnang ba ki pateng barim kin tip bad kan sah kynmaw. U la ong ba ia ka jingthoh sngewlem ia ki MDC ba la khlad noh ruh dei ban buh ha katei ka Museum khnang ban sah kynmaw namarba lada shu ia kren sngewlem ha ing dorbar kan shu kut noh tang ka jingiakren kaba shisngi hynrei haba buh kumtei ka pynkynmaw.","Bitar U  bah Manstudy, ba pynlong  ophis laisen khaïi ia ka dorbar barim",https://www.urupang.com/bitar-u-bah-manstudy-ba-pynlong-ophis-laisen-khaii-ia-ka-dorbar-barim/
"Shillong, 13 Risaw:Haduh mynta ki la don 6 ngut ki MLA kiba la pynthikna ban rung sha ka NPP shwa ban wan ka elekshon lashem snem ha kane ka jylla. Kine kiba la pynthikna ban rung ki kynthup saw ngut na ka Congress bad ar ngut ki MLA shimet.Haba pynthikna ia kane, u President ka NPP Meghalaya u Dr WR Kharlukhi u la iathuh ba haduh mynta kiba la dep pynthikna ban rung bad ka NPP ki long u Bah Rowel Lyngdoh na Mawkyrwat, u Bah Prestone na Pynursla, u bah Sniawbhalang Dhar na Nartiang bad u Bah Ngaitlang Dhar na Umroi kiba dei na ka Congress katba ar ngut kiwei pat ki MLA shimet ki long u Bah Stephanson Mukhim na Amlarem bad u Bah Hopeful Bamon na Sutnga-Shangpung.“Haduh mynta ngi la thikna 6 ngut kiban rung bad ka sngi yn sa pynbna hadien namar ba mynta ki dang hap ban ap ia ki skhim na ka sorkar ba kan pynlait”, la ong u Dr Kharlukhi.Katkum ka jingong u Dr Kharlukhi, ka sngi ba kin rung kan long ha u bnai Naiwieng ne Nohprah bad kim nym ap haduh ban kut ka por long MLA hynrei kin shu risain beit. Ha kajuh ka por u la iathuh ba ki dang don shuh sa kiwei ki MLA na kiwei ki party kiba lah ban rung sha ka NPP hynrei kim pat ai ia ka rai kaba khadduh bad shen kin sa leh ia kane.Katkum ka jingtip, u MLA ka UDP na Mawkynrew u lah ban iasoh bad ka NPP bad u la don ka jingiakren pynbeit halor kane.","6 ngut ki MLA ba la thikna ban  rung NPP, don shuh ki ban rung",https://www.urupang.com/6-ngut-ki-mla-ba-la-thikna-ban-rung-npp-don-shuh-ki-ban-rung/
"Shillong, 13 Risaw:Ka ïng Dorbar ka KHADC kaba la long mynta ka sngi ka la khluit tar halor ka khubor kaba mih ha u Rupang ha ka 12 tarik u risaw kaba la pyni ia ka jingioh bhah jong baroh ki MDC na ka T.133 klur tyngka kaba dei ka Special Assistance ba ka Council ka la ioh na ka sorkar pdeng. Ha katei ka khubor u Rupang u la pyni ia ka jingioh bhah jong baroh ki konstitwensi na katei ka T.133 klur. Dei hadien ba la mih katei ka khubor ba u MDC ka Congress na Sohra konstitwensi u la wanrah da ka Zero Hour Notice ban ia kren sani bha halor ka khubor Rupang kaba la ong ” ïoh heh duh ka Nongpoh, rit duh ka Laban na ka T.133 klur ka KHADC”, katei ka mat bad katei ka Zero Hour ka la pynkhluit tar ia ka ïng dorbar da ka jingiashim bynta jong kiba bun ki MDC.Haba ia shim bynta ha katei ka jingiatai ki MDC ki la ther tyngeh ia ka Executive Committee ba ialam da u bah Pynshngaiñ N Syiem kum u CEM namar ka jingbym ryntih katei ka bhah ia ki konstitwensi. La kynnoh ruh ba u CEM u la pynkylla ia katei ka T.133 klur tyngka kum u magnet ban pynpait ia ki seng saiñpyrthei bapher bapher. Ki MDC ki la takraiñ ia u CEM uba la kren ha ki kotkhubor ha kine ki khyndiat sngi ba la dep da kaba kam ba baroh ki MDC ki ioh ka juh ka bhah kaba mar T.3 klur tyngka hynrei kim long pynban kiba shisha.Ki la buh jingkylli ia u CEM lada baroh ki MDC ki ioh mar T.3 klur tyngka ka mut ka pisa baroh ba leit sha ki MDC ka long T.87 klur tyngka , na bynta ka jingdonkam jong ka District Council la mang T.40 klur tyngka hynrei ka sorkar jylla kam shym la mynjur T.10 klur tyngka, ki la kylli shaei ka T.16 klur tyngka u CEM u buh ne ioh u la buh pynban kum ka Fund elekshon jong ka PDF. Ha ka jingkren kiba bun ki MDC ki la phla ba mynba ki dang donlang ha ka EC hor hor u CEM u khroh ia ki da kaba thong da katei ka T.133 klur bad wat hadien ba ki la dep phah jingtyrwa skhim ruh u ong phah shuh da dang don hynrei tang mar ia mih na ka EC sbak ki shah set lut bad wat ia ka work order ruh ki la ong ba u la leit ban sam hi sha ki shnong. Namarba ka dei ka mat iatai katkum ka khubor ba la mih ha u Rupang, u Rupang u la sot kyrpang ia ka jingiakren ki MDC halor katei ka mat ha la ki jong ki jong ki jingkren jong ki kaba la long mynta ka sngi hapoh ing dorbar. Ki MDC kiba la kren ki long kumne harum:Donkupar Sumer ( MDC ka UDP na Umsning): Ka T.133 klur tyngka ka long pynban kum u magnet uba khlaiñ ha kaba bun ki MDC ki la phet seng, ka la pynjot pynpra ia bun ki seng saiñpyrthei bad wat ki nongsharai balang ruh ki shah tan ha utei u magnet T.133 klur ( u bah Dun Sumer u la thew ia u bah Blanding Warjri uba dei u tymmen basan ba la phet sha ka HSPDP sha ka PDF). La pyni ba nga ioh T.3 klur tyngka hynrei ha ka jingshisha nga ioh T.3.24 klur tyngka ( Lai klur ar phew saw lak tyngka) bad katei ka jingkheiñ ka don ha u CEM kaba ym don mano mano ruh ba ioh (Booklet u CEM).U CEM u la kren ha ki kotkhubor ba baroh ki MDC ki ioh mar katjuh T.3 klur tyngka hynrei ngi iohi pat ba kam ia ryntih ka rukom ioh skhim, lada ia khein ba uwei u MDC u ioh T.3 klur tyngka kumba la kam da u CEM kaba mut ba ka pisa ba leit sha ki MDC ka long T.87 klur tyngka, ka sorkar ka mynjur tang T.30 klur tyngka , shano ka T.16 klur ka jah ne ioh ka la kylla pynban kum ka Party Fund jong ka PDF. Ngi kwah ban tip ka T.16 klur ka dei ka bhah jong ka PDF ne ka jongno?. Ia ka ïew Umsning kaba la dep mynjur la pharia noh ia ka pisa , ki la leh politik pynban.Rona Khymdeit ( MDC UDP na Nongpoh): La pyni ba ka Nongpoh ka dei kaba ioh bun tam T.3,13,47,000 tyngka hynrei dang mynta mynta u MDC ka Umsning u ong ba u ioh T.3,24,00,000. Ngin hap ban ia shai hangne para MDC ba ngin ym don jingiabishni ne jingiatharai sniew hapdeng jong ngi. Nga tip ba baroh ki MDC ki ar tatien uwei u ioh katno bad uwei pat u ioh katno , ka bha ba ngin ia shai beit hangne. Lada nga shim jingkhein katkum ka jingioh skhim ki MDC mynta ka pisa kaba tam ka sah sa T.24 klur tyngka , nga kwah ban tip shano kane ka T.24 klur tyngka ka don. Ka EC ka de iban ai ka jubab kaba shai katno ki MDC ki ioh, haei la pynlut ia ka pisa ba mang na ka bynta ka jingdonkam ka District Council, katno ki pisa ba mang tam, ka EC ka dei ban ai jingkhein ym ban shu ai shilliang. Baroh khoit ki konstitwensi ki dei kiba dang donkam ia ka roi ka par, donkam ban ioh kajuh ka bhah ioh dang don man sa kiwei ruh ki MDC kiba ioh tam kumba ioh u MDC Umsning.Teinwell Dkhar ( MDC ka UDP na Shella): Ka T.133 klur ka long shisha kum u magnet ban pynpait seng, la 3 samoi nga la long MDC , ngam pat ju lap ba kan long kumne. Ka T.133 klur ka la long shisha kum u dieng tangon, lada ngan dang sting met sting phad kumba long kine ki MDC kiba dang kham samla naduh mynno nga ruh nga la ryngkoh hynrei mynta nga la khia met. Ki MDC kiba dang thymmai ki ryngkoh bad don ruh kiba shu jah dorbar. La kyrpad la khroh la pynbiej ia nga hynrei ba nga la khia met ngam ryngkoh, ka T.133 klur ka dei shisha ka Jadu. Nga kwah ban tip hato u CEM u donbor ne-em ban lei tai work order, hato um dei seh uba synshar donbor da kaba iaid lait ia ki MDC, ka la mih ka sur mynta kaba ong yn leh aiu ba yn dang hap ap ia u bah Tein haba u CEM ruh u ai work order. Kane ka la dei shisha ka Crime ban wanrah ia ka jingphet seng ha ka saiñ pyrthei.Samlin Malngiang MDC ka HSPDP na Sohiong: La pyni ba ka Sohiong ka ioh T.1.84 klur tyngka, hynrei ha ka jingshisha nga ioh T.1.96 lak tyngka, ka dang don sa T.1.04 klur tyngka kaba sah bad nga dei ban ioh. Na katei ka T.1.96 klur ruh kam dei ba nga pyndonkam lut hynrei T.42 lak la lei tai work order hi da u CEM. Hato ka long seh ban iuh roit ia ngi ki nongmihkhmat ba la jied da u paidbah, tang bym kyrshan ia ka EC ka long seh ban shu leh kumne, kane ka pynjah burom ia ngi ki MDC. Mynshuwa ha ka por ba nga dang don ha ka EC katba ia kren long kam beit la pynkiew shi pynkiew haduh ban da poi T.1.96 klur tyngka hynrei marsien mih na EC ngan don jingkyrmen shuh ia katei ka T.1.04 klur ruh ban dang ioh.Ha ka por ba nga dang don ha ka EC nga la ia kren kyrpang ruh ia u CEM na ka bynta ka Jingiaseng Synod Sepngi ka ban long ha konstitwensi jong nga bad u la kular ban pyllait skhim. Hynrei hadien ba nga mih noh na ka EC haba nga leit ia kynduh ban pynkynmaw u CEM u la ong ba ka pyrthei mynta ka la kylla. Kat ia ka kam u blei hato long she mo ban pynkylla. Hangne ruh la bud ia ka stai jong u Mukul Sangma ban synshar donbor, imat dei ba wan ka juh ka ing hap leh lang kumta.Manstudy Nongrem MDC ka Congress na Langrin: Nga mynjur ia ka jingkren u MDC ka Umsning ba pra phom ki seng saiñ pyrthei na katei ka T.133 klur, ngi dei ban shna ia ki aiñ ba ki MDC ki mdei ban ia ryngkoh dieng kper tang shu iohi pisa, ka EC ka donlang mynta bad u bah H.S Shylla uba la pyniap ia ka aiñ ryngkoh dieng kper ha District Council ha ka por ba la mait kyrteng ia u , nga ngeit ba da ka jingdonlang jong u ha ka liang synshar ka EC kan lah ban thaw ia kane ka aiñ.Teilinia Thangkhiew MDC HSPDP na Mylliem: Ka dei kaba shisha ba nga ioh T.2.87 klur tyngka , nga la dep phah jingtyrwa ia kaba dang duna, ki ong ba ngan ioh ha u nailar hynrei haduh mynta ruh ym pat ioh. Ka T.133 klur ka dei ka hok jong ka District Council.Kiwei pat ki MDC kiba la kren halor katei ka mat ki long bah Adelbert Nongrum MDC ka KHNAM na Jaiaw uba la long ba ka sorkar pdeng ka la ai ia katei ka T.133 klur tyngka ha ka kyrteng jong ka District Council ym ha ka liang synshar , u la ong ruh ba katei ka Special Assistance Scheme ka la kylla pynban kum ka Special Assasination Scheme. Bah H.S Shylla u la ong ba ka thut kate ka bhah dei na ka jingrisain noh jong ki katto katne ki MDC kiba long MLA hynrei u la ong pat ba ia katei ka bhah wat ki konstitwensi ki bym don MDC ruh ki dei ban ioh mar katjuh T.3 klur tyngka.U CEM ka KHADC bah Pynshngaiñ N Syiem haba pynshai ia kate ka jingkren ki MDC u la ong ba ka Special Assistance kam dei ka MDC Scheme bad kam dei ka SRWP kumba long ha ka MLA Scheme. U la ong ba ka shong ha ka Executive Committee ban peit ia ki jingtyrwa ia ki kam, ym ba tang shu ioh jingtyrwa kam ban shu ain oh. U la ong ruh ba ym don kyndon ha ka Special Assistance ban ai mar katjuh ia baroh ki MDC. U CEM u la ong ba un sa ai jingkheiñ ia ka jingsam bad ka rukom pyndonkam ia ka T.133 klur.","Ka T.133 klur, kum u magnet pynpait  seng, ka tan wat ia u nongsharai Balang",https://www.urupang.com/ka-t-133-klur-kum-u-magnet-pynpait-seng-ka-tan-wat-ia-u-nongsharai-balang/
"Shillong, 16 Risaw:Ha ka 12 tarik mynta u bnai ka FKJGP lyngba ka Livestock Farming Committee jong ka kaba la lum jingialang ia ki nongri bad ki nongkhaii syiar ha ka jylla, kiba don ha ka kynhun bapher bapher kum ka All Meghalaya Poultry Association, ka All Meghalaya Poultry Retailer and Supplier Association bad ka Integrated Farming. Ha katei ka sngi la donlang ki nongialam jong ka ba kynthup ia u Secretary bah Dundee C Khongsit bad u Chairman ka Livestock Farming Committee Bah Marbud Dkhar .Ha katei ka jingialang ki nongri bad ki nongkhaii syiar ha kane ka jylla ki la pynpaw ba ka jingeh kaba ki ia kynduh ka dei namar ba la jyllei palat ki nongkhaii syiar na bar jylla kiba la pynpoi ia ki syiar jong ki na Assam bad na kiwei pat ki jylla bad kitei ki khniot ia ka dor ka mur ha ki iew ki hat ban pyntroin ia ki trai ri. La ia kren ruh la kitei ki syiar kiba wanrah na bar ki long ne-em kiba bit ban bam namar ym shym la eksamin ia ki hynrei la ong ba ki dei kiba la shu pynheh jubor. Kumta katei ka jingialang ka la shim ia ka rai ba ym ailad shuh ia ki nongkhaii ba nabar jylla ban die lane khaii syiar ha kane ka jylla. La thaw ruh ia ka komiti ban peit ia katei ka jingeh baroh.",Rai ka FKJGP bad ki nongdie  syiar ban ym ailad ia ki bar jylla,https://www.urupang.com/rai-ka-fkjgp-bad-ki-nongdie-syiar-ban-ym-ailad-ia-ki-bar-jylla/
"Shillong, 15 Risaw:U Ma Solomon Rymbai, uwei na ki dkhot jong ka HNLC, uba la shah kem ha ki pulit, ula phla ha ki pulit, ba ula buhrieh ia kawei ka pistol bad ha katei ka jingleit talasi, la lap ia kawei ka pistol kaba la shna ha US, kaba ula buhrieh bha.Ki pulit ki la kem ia U Solomon, ha ka 11tarik mynta u bnai, namar ki kam dawa pisa jubor jongu, ha ka kyrteng jong ka seng HNLC.","Kurup pistol ki pulit, na  u dkhot jong ka HNLC",https://www.urupang.com/kurup-pistol-ki-pulit-na-u-dkhot-jong-ka-hnlc/
"Shillong, 16 Risaw:KaSeng HSPDP ka pynpaw ka jingsngew-lyngngoh ba ka sorkar ka la rai ban thung biang sa ia ka Advisory Committee (AC) ka ban pyrkhat biang na ka bynta ban ioh jingithuh ka Ktien Khasi ha ka Khyrnit kaba phra jong ka Riti Synshar ka ri India.Katkum ba paw ha ki lad pathai khubor ha ka jingiakynduh bad ka Khasi Author Society, u Myntri Rangbah, u Dr. Mukul Sangma u la ong ba ka sorkar kan thung sa ia ka Advisory Committee ka ban peit bniah ia ki jingai jingmut ka Official Committee ba la thung da ka sorkar, kaba la mih na ka jingiakren ki dkhot ha Iingdorbar Thawaiñ. Kane ka Committee ka la kynthup ïa ki MLA na baroh ki Party, nangta ki riewshemphang na ki ka kynhun ki nongthoh bad kiwei kiwei de ki briew kiba tip bha ia ka Komiti.“Sa kaei pat ka sorkar lyngba ka Advisory Committee kan iakren bad kan pyrkhat. Ka sorkar ha ka jingshisha katkum ba la tyrwa ka Official Committee ka la dei ban wanrah beit da ka Official Resolution hapoh Iingdorbar bad ka Iingdorbar kan mynjur ïa kane bad sap hah pat sha ka sorkar pdeng ba kan wanrah ïa kane ka kam ha Parliament”, la ong u Bah Londoner ha ka kyrwoh.U la ong ruh ba kane ka sorkar mynta la shi snem ka la shu sngap mynthi bad khoh reh mynta ban thung sa ka Advisory Committee kaba I kumba kadei tang ka jingpynbieit paidbah ba la jan ka elekshon.Ka Seng ka dawa ba ka sorkar kadei ban wanrah noh da ka Official Resolution khnang ban ioh phah noh sha ka sorkar pdeng bad ba kane ka jingithuh ia ka ktien Khasi ha ka Khyrnit kaba phra kan treikam noh.",Ym iahap ka HSPDP ba thung AC biang ia ka ktien Khasi,https://www.urupang.com/ym-iahap-ka-hspdp-ba-thung-ac-biang-ia-ka-ktien-khasi/
"Nongpoh, 16 Risaw:Ka long shisha kaei kaei kaba kum ki para nongshong shnong ha ka jylla ngim lah khlem da pynpaw lem ia ka jingsngewkhia ban iohi ia ki jingeh kaba la iakynduh da ki paidbah kiba shong basah ha kito ki shnong kiba don ha ka thain Umtyrnga, Ri Bhoi District, ha kaba la iohi ba katei ka thain kaba la don ia palat phew tylli ki shnong, hynrei kat haduh mynta mynne kim pat don wat tang ka surok bad ki dang hap ban iaid da ka kjat.Ki shnong kiba don ha katei ka thain kaba iajan bad ka Umtyrnga, ki kynthup ia ka shnong Chibra, Bainanodi, Nagrabil, Tamalbari ‘A’, Tamalbari ‘B’, Billingku ‘A’, Billingku ‘B’, Jyrmang, Umlathu, Umsen, Jorsyiem, Lalmati, Pyngker ‘A’, Pyngker ‘B’, Pyngker ‘C’, Pahamjula, Langkaduh lem bad kiwei kiwei, ha kaba napdeng kitei ki shnong don kiba hap ha ka Umling bad Jirang C&RD Block bad bun hi na ki nongshong shnong ki dei ki jaitbynriew Garo, Khasi, Mikir, Rabha lem bad kiwei kiwei.Ha ka jingjurip da u nongthohkhubor U Rupang, la shem ba wat la ki paidbah ki shem shibun ki jingeh haba iadei bad ka roi ka par, hynrei kawei na ki jingeh ba hakhmat eh ka dei halor ka jingbymdon surok, ha kaba tang namar ka jingbymdon surok la ioh jingtip ba ki paidbah ki hap ban iaid da ki Kilomiter ban poi sha ki jaka ba ioh kali kata ha Umtyrnga.La iohi ruh ba kumba ka long mynta, ki briew kiba shong ha katei ka thain baroh shikatta ki la pyndonkam da ka surok kaba la pyndonkam da ki kali Kit maw bad kali kit dieng, pynban watla ki pyndonkam da katei ka surok, haba poi pat ki por lyiur ki paidbah ki shem sa kawei pat ka jingeh bad kata ka long halor ka jingbymdon jingkieng ha ka Wah Mariong kaba don ha Chibra.Ha katei ka jingjurip, u Nongthohkhubor u la ioh ban iakren bad uwei na ki rangbah shnong (bym kwah ban pynpaw kyrteng), ha kaba na ka liang utei u Rangbah shnong, ula pynpaw ia ka mynsiem kaba sngewkhia halor ka jingiehbein ka sorkar ia shnong kiba don ha katei ka thain, kaba dei ruh ka thain kaba dang sahdien ym tang ha ka surok, hynrei ha kiba bun ki liang bad khamtam eh haba iadei bad ki skim ki ban wanrah ia ka roi ka par.Shuh shuh, u la iathuh ruh ba ha kine ki snem ba la leit, ki la don ki nongpang kiba la khlad noh ha shiteng lynti ha ka por ba ki bahaiing ki thmu ban rah sha ki jaka sumar bad kane ka dei tang namar ka jingbymdon surok, ha kaba ia ki nongpang la hap ban shu bah da ki briew bad ka shimpor ban poi sha ki jaka sumar ha ka por kaba biang, namar ngi hap ban iaid kjat 7 haduh 8 Kilomiter ban poi sha ka jaka ba don kali.Nalor ka jingeh haba iadei bad ka jingbymdon surok, hynrei ki paidbah ki iakynduh jingeh ruh ha kiba bun ki liang, haba bun na ki shnong ha katei ka thain kim pat don ia ka Bording Ilektrik, ki skul lem bad kiwei kiwei, namar ka skul kaba don haduh klass 10 ka dei tang ha Umtyrnga.Wat la kane ka thain ka iakynduh hapdeng shibun ki jingeh ha kiba bun ki liang, hynrei ka sorkar kam phai khmat namar ka kham shimkhia ban kyntiew ia ka roi ka par tang ia ki shnong kiba la biang lypa bad haba kumne wat la ngi duna ha kiba bun ki liang, pynban wei haba ka sorkar hi kam shimkhia bad phaikhmat ia kane ka thain, ki paidbah nongshong shnong ha kane ka thain kaba khappud bad ka Assam kim lah ban leh ei, u la bynrap","Sha khappud Assam “Ym don skul,  ym don surok, ym don bor ding”",https://www.urupang.com/sha-khappud-assam-ym-don-skul-ym-don-surok-ym-don-bor-ding/
"Shillong, 16 Risaw:Ka jingrai jong u Myntri Rangbah ka jylla u Mukul Sangma ban iakhun na ki ar tylli ki jaka (konstitwensi) ka lah ban dei namar ba u sngewthuh ba u lah ban don ka jingma ha kane ka elekshon ban wan.U Nongthoh khubor u la ioh ban iakren ban twad jingmut na ki katto katne ngut ki briew na Garo Hills kiba dei hi ki nongialam ka Congress, ki la iathuh ba ka jingthmu iakhun jong u Mukul ka lah ban don namar ba u sngewthuh ba u lah ban don hapdeng ka jingma ha kane ka kynti namar ba ka lyer ia ka Congress ka la tlot bha namar ba ka Ampati ka dei ka konstitwensi kaba shong khleh bha ki jaitbynriew bad bun ki dei ruh ki Hindu, ki ban kyrshan ia ka BJP ha kane ka kynti.Ka BJP ka don u kyrtong jongka, uba dei ruh u MDC u Bhupen Hajong, uba lah ban pynkhynniuh bha ia ka kut ba skhem jong u Myntri Rangbah ha kane ka kynti, namar ka jingdon ka BJP ha ka bor ha ka sorkar pdeng bad ha Assam, la ong ki nongialam Congress bym kwah ban pynpaw kyrteng.Kine ki nongialam Congress, ki la pynpaw ba kaba sngew phylla bha ha kane ka kynti, ka long ba wat ki Muslim kiba don ha ka thaiñ ri thor ka Garo Hills, ki kren khohnioh ia ka Congress ha kane ka kynti, kaba ki ju kyrshan radbah bha bad kane ka dei kawei ka lyer kaba la pynlong lehse ia u Myntri Rangbah ban pyrkhat da kumwei ban shim ia ka rai ban leit iakhun na ar tylli ki jaka.Lada ka NPP ka don ka jingiasngewthuh jingmut bad u kyrtong ka BJP, khlem pep, u Mukul u lah ban don hapdeng ka jingsyier bha ha kane ka kynti.La iathuh ba ka jingphai khmat u Mukul Sangma sha Songsak kaba mihkhmat da u MLA ka NPP u Nihim D Shira, ka long namar ba ha katei ka konstitwensi, ym don jingkhleh jaitbynriew kumba long ha Ampati bad u lah ban kham pynsuk ia ki briew ban pyngeit da kaba suk.Watla u Mukul Sangma u la kam ba ka Congress kan jop beit bun ngut na Garo Hills hynrei katkum ka jingpynpaw kine ki briew ka Congress, ki la ong ba ka lah ban hiar bha bad bun ki jaka ba lah ban jop da ki kyrtong shimet, namar ba ka NPP ruh kam lah than ban thaw pyrthei namar ba ka don ka jingiateh bad ka BJP.","Iakhun ar jaka U Mukul, ba  lah ban don jingma ha Ampati",https://www.urupang.com/iakhun-ar-jaka-u-mukul-ba-lah-ban-don-jingma-ha-ampati/
"Jowai, 16 Risaw:Ka kam shalan tuh ia u dewiong na Jaintia Hills sha Beltola lane sha Panch Gram ka la paw tyngkrein hadien ba la iohkem ia ki 22 tylli ki trok da ki pulit Ribhoi bad kumjuh hadien ka jingshah ban ar tylli ki kali rit ha ka trok kit dewiong ha Rattacherra ha kane ka miet sngi U Blei.Kaba phylla ka long ba ki pulit ka East bad West Jaintia Hills kiba la buh ia ka ktem ap miet sngi ha Shohshrieh bad Phramer, kim ju lap satia ia kane ka kam shalan tuh dewiong katba ki pulit Nongpoh ki ioh kem bun bun tylli ki trok kiba wan na Jaintia Hills.Hynnin ka sngi U Blei, kawei ka trok ka la kylla bad ka la ban ia ki ar tylli ki kali kiba kynthup ia ka Bolero bad ka Swift bad 5 ngut ki briew kiba don hapoh katei ka kali, ki la mynsaw jur.Jin da la katei ka trok kam shym la kylla, ka jingshalan tuh ia u dewiong na Jaintia Hills sha Panch Gram kan nym paw pyrthei satia.“Hato ki pulit ha ri lum Jaintia ki bamsap palat ne ba kitei ki trok ki iohlad ban mih khlem da ioh bat da ki pulit wat lada ki pyllut por 24 kynta ban ap ha Phramer da ki pulit West Jaintia Hills ha Shohshrieh bad Lumshnong, kumjuh ha Umkiang da ki pulit ka East Jaintia Hills”, ka long ka jingkylli na ki riew rangbah ka District.Ka jingshalan ia u dewiong ka la long be-ain hadien ka jingkhang tih bad shallan dewiong da ka NGT naduh u snem 2104. Hynrei kumba ka paw hi, ka jingtih tuh bad shalan tuh ia u dewiong ka dang iaid shait shait haduh kine ki sngi wat hadpeng ka jingkhang ka NGT.","Syngngeit ka trok kit dewiong,  ia 2 ki kali, mynsaw jur 5ngut",https://www.urupang.com/syngngeit-ka-trok-kit-dewiong-ia-2-ki-kali-mynsaw-jur-5ngut/
"Shillong, 16 Risaw:U Ma Ioannis Thamar, na Ladthalaboh, Jowai, ula ujor sha U Lat ka Jylla ia ki 17ngut ki MLA, kiba bat kum ki Parliamentary Secretery ha kane ka sorkar MUA, ha Meghalaya bad katei ka jing ujor jong utei u rangbah, ka long ba kitei ki 17ngut ki la pynkhein ia ka riti synshar, da kaba ki bat ia ka kam ban pyniohnong ia ki bad kumta, la bthah ia U Lat ka Jylla, ba un pyntreikam da ka article 192 bad ban mait noh ia ka jinglong dkhot jong kitei kiba bat ia ka ophis kamai pisa.U Ma Thamar, ula pyntip sha U Lat ka Jylla, halor ka rai jong ka Supreme Court, kaba ha ka 26tarik Naitung 2017, ha kaba ka la kren shai ba ka shuki Parliamentary Secretery, ka long kaba beain bad ba ka Supreme Court, ka la pynduh ruh ia ka ain kaba la thaw da ka sorkar Assam, ha u snem 2004 kaba la tip kum ka Assam Parliamentary Secretaries (Appointment, Salaries, Allowances and Miscellaneous Provisions) Act, 2004.La ong shuh shuh ba ka Meghalaya ruh, ka la thaw ia kaba kum katei hi ka ain ha u snem 2005 bad lyngba katei ka ain, ka la thung ia 17ngut ki MLA, kum ki Parliamentary Secretery bad kitei ki kynthup ia U Ma Coming One Ymbon, Parliamentary Secretary, Mining and Geology, Soil and Water Conservation, U Samuel M. Sangma, Parliamentary Secretary of Home Guards and Civil Defence, Housing, U Limison D. Sangma, Parliamentary Secretary of Transport, Commerce and Industries, U Winnerson D. Sangma, Parliamentary Secretary of Home(Police), Education, U Kennedy Cornelius Khyriem, Parliamentary Secretary of Tourism, Arts and Culture, U Cherak W. Momin, Parliamentary Secretary of Public Works Department(Roads), U Brigady Marak, Parliamentary Secretary of Agriculture, Public Works Department(Buildings), U Sengnam Marak, Parliamentary Secretary of Health and Family Welfare, Fisheries, U Rophul S. Marak, Parliamentary Secretary i/c Community and Rural Development, Information and Public Relation, U Robinus Syngkon, Parliamentary Secretary, i/c Horticulture, Legal Metrology, U Micheal T. Sangma, Parliamentary Secretary i/c Excise, U Justine Dkhar, Parliamentary Secretary of Education, i/c Social Welfare, U Ashahel D. Shira, Parliamentary Secretary i/c of Water Resources, U Stephanson Mukhim, Parliamentary Secretary i/c Sports and Youth Affairs, Cooperation, U Celestine Lyngdoh, Parliamentary Secretary i Agriculture, Food, Civil Supplies and Consumer Affairs, U Noverfield R. Marak, Parliamentary Secretary i/c Public Health Engineering Urban Affairs, U Marthon Sangma, Parliamentary Secretary of Forest and Environment, Information Technology.La ong shuh shuh, ba lyngba katei ka ain, ki 7ngut ki MLA, kiba bat kum ki Parliamentary Secretery ha Mizoram, ki la hiar shuki noh bad la ong shuh shuh, ba ha Meghalaya pat haduh ha kine ki sngi, kitei ki 17ngut ki Parliamentary Secretery, kim shym la hiar shuki satia, ha kaba kitei ki ioh ia ka tulop bad kiwei de ki jingmyntoi, da kaba ki bat ia katei ka shuki.Katei ka shithi, la leit ai ruh sha u lamphang dorbar Jylla bad kumjuh sha ka ophis jong U Chief Election Commissioner of India.Ar ngut na kitei kiba la ai kyrteng haneng, kiba kynthup ia U bah Celestine Lyngdoh lem bad U bah Coming One Ymbon, ki dei kiba long mynta kum ki myntri Cabinet jong ka sorkar Jylla.",Mait kyrteng ia 17ngut ki Parlia- mentary Secretery ka sorkar MUA,https://www.urupang.com/mait-kyrteng-ia-17ngut-ki-parlia-mentary-secretery-ka-sorkar-mua/
"Nongstoiñ, 17 Risaw:U bah Councellor Wahlang u ba dei ruh u kyrtong ka BJP u ba la iakhun teng ia ka election shiteng samoi sha ka KHADC na Mairang Konstitwensi, ula leit ban pyniasoh noh ia lade sha ka seng Congress, hynrei tang hadien katto katne por ba u la don bad ka congress u tei u rangbah u la mih noh ban leit ban pyniasoh pat sa sha kawei ka seng sain pyrthei kaba thymmai kaba la tip ruh kum ka Peoples Democratic Front (PDF).Nalor u bah Councellor Wahlang ha katei ka sngi u president ka PDF u Bah Aivanlumlang Marbaniang u la pdiang sngewbha ruh ia u bah Lambok Nongrang u ba dei u General secretary ka Shnong Pyndengumiong sha ka PDF ha ryngkat ki hajar ngut ki paidbah kiba dei ki nongkyrshan ba rad bah jong kitei ki ar ngut ki riew rangbah na ka thain Mairang kiba la iatuid sha katei ka jingialang bah kaba la long hapoh Tirot Sing Memorial Hall Pyndengumiong Mairang.Katei ka jingialang ba la kitkhlieh ban pynlong da ka Peoples’ Democratic Front Central Executive Committee bala lam khmat da u bah Ivanlumlang Marbaniang kum u President, bah Auspicious Lyngdoh kum u General Secretary bad katto katne ki rangbah na Nongstoiñ Konstitwensi kila thaw bad pynskhem ruh ia ka tnad treikam kaba thymmai jong ka party kaba la tip kum ka PDF Zonal Committee jong ka Mairang Konstitwensi kum ka jingpynkhreh ia ka election ka ban sa long shen.Wat la ka seng PDF kam shym pat la pynbna ei ei ia u kyrtong jong ka party na katei ka Konstitwensi hynrei la sngewthuh ruh ba u bah Councellor Wahlang u lah ban iakhun ia ka election MLA na PDF napoh Mairang Konstitwensi.Ha katei ka jingialang la iadon ryngkat lang ruh u bah Morning Mawsor MDC ka Mawshynrut Konstitwensi, u bah A.L. Nonglait, u bah Auspicious L Mawphlang Secretary ka PDF Central Body James Sylliang MDC ka Mawhati bad kiwei kiwei ki riew rangbah jong ka party PDF, kiba la ai jingkren ruh ha katei ka jingialang.","Pyniasoh U bah Counsellor,  bah Lambok sha ka PDF",https://www.urupang.com/pyniasoh-u-bah-counsellor-bah-lambok-sha-ka-pdf/
"Shillong, 17 Risaw:Ka Regional Election Committee ka Nationalist People’s Party (NPP) kaba la khlieh da u bah Jied Kurbah kum u Chairman uba dei ruh u President jong ka NPP East Khasi Hills ka la pynbna ba la pyllait ia ki phom na ka bynta kito ki kyrtong kiba kwah pan tiket na katei ka seng ha ka elekshon 2018. Katei ka dei ka komiti kaba peit tang na ka bynta ka Khasi bad Jaintia Hills. U bah Jied u la ong ba ka jingdie ia ki phom kan sdang naduh lashai ka sngi ka 18 tarik bad kan kut haduh ka 25 tarik mynta u bnai haduh ka por 4 baje janmiet, ia ki phom lah ban ioh na ophis jong katei ka Party kaba don ha Lachumiere.Haba ia kren bad u Rupang u bah Jied u la ong ba ki kyrtong na Khasi bad Jaiñtia Hills ki dei ban pynpoi ia ka phom jong ki sha ka Regional Election Committee bad katei ka komiti bad hadien ba katei ka komiti ka la bishar bniah ia baroh ki kyrtong kan phah ia ka kyrteng u kyrtong uba ka sngew dei sha ka State Election Committee bad ka rai kaba khadduh ban ai ia ka tiket kan shong ha ka State Election Committee. Katei ka komiti ka dei kaba peit ia ki 36 tylli ki konstitwensi hapoh Khasi bad Jaiñtia Hills.",Khot ka NPP ia ki kyrtong  2018 na Khasi -Jaiñtia,https://www.urupang.com/khot-ka-npp-ia-ki-kyrtong-2018-na-khasi-jaintia/
"Nongpoh, 17 Risaw:Uwei u Rangbah uba la tip kyrteng kum u Bah Bislin Namsaw (30 snem) na ka shnong Kongripara, Ri Bhoi District, u la mynsaw jur hadien ba ula shah iuh bad shah kyrdem ha uwei u Hati Sawkuna ha ka por ba u dang wan pom kait na lyngkha kaba don hajan jong katei ka shnong.Ka tyllong khubor kaba la ioh ban lum na ki briew jong katei ka shnong, la ong atei ka jingjia ka la jia hynnin ka sngi ha ka por shiteng sngi, ha kaba utei u rangbah u dang wanphai na ka jingpom kait ha ryngkat ka kait shikhoh bad ha katei ka por ula iakynduh ia utei u Hati khlaw bad behthong ia utei u rangbah.La ioh jingtip ruh, ba ha kaba nyngkong utei u rangbah ula bret lut ia katei ka kait da ka jingthmu ban phet, hynrei utei u Hati ula beh thong bad ioh ban lympad bad pyrshang ruh ban ban dung da ki bniat kiba nep jongu tad haduh ba un da mynsaw ha ki bynta ka Lbong, Khohwah bad Met.Hadien katei ka jingjia ia utei u rangbah la rah noh sha Civil Hospital Nongpoh, na ka bynta ban ioh ia ki jingsumar.",Shah kyrdem u rangbah ha u  hati sawkuna ha Khongripara,https://www.urupang.com/shah-kyrdem-u-rangbah-ha-u-hati-sawkuna-ha-khongripara/
"Shillong, 17 Risaw:Ki nongialam ka Employment Cell ka Khasi Student Union ( KSU) mynta ka sngi ki la tur sha ophis jong ka Idea kaba don ha Nongthymmai namar ka jingpynrung kam ia ki bar jylla bad ka jingbeh kam ia ki samla na kane ka jylla kiba trei lypa ha ka kam. Ki nongialam ka KSU ki la iathuh ba ki la ioh jingujor na ki samla Khasi kiba trei kum ki Security Guard kaba pyniaid da ka Sagar Security Agency ba ki la shah beh kam namar ba ha katei ka ophis Idea la wan da kawei pat ka Security Agency bad katei ka agency ka la wanrah nongtrei da kiba nabar jylla.Ki la iathuh ba kitei ki nongtrei ba la don lypa ki dei kiba la trei bun snem ha katei ka kompeni hynrei ka jingshah beh kam kynsan ka la wanrah ia ki ha ka jingeh kaba khraw. Ki nongialam KSU ki la iathuh ba ha ka jingiakynduh jong ki bad katei ka Agency kaba dang shu wan thymmai ka la ai daw ba ka jingwan nongtrei na bar jylla ka dei namarba ki donkam ia ki nongtrei kiba rah tiar ialeh ne ki tiar siat, hynrei ki ruh ki la pynphai nia da kaba ong ba ki don shibun ki samla trai muluk kiba la dep pass ia ka jinghikai ha ki tiar siat kum ha ka Home Guard, hynrei ki shu shong khlem kam. Haduh mynta ka miet ka jingiakren hapdeng ka KSU bad ki heh jong katei ka Agency thymmai ka dang iaid shakhmat bad kam pat poi sha kaba kut.","Tur ka KSU sha ophis ka Idea ha  Nongthymmai, ba trei ki bar jylla",https://www.urupang.com/tur-ka-ksu-sha-ophis-ka-idea-ha-nongthymmai-ba-trei-ki-bar-jylla/
"Shillong, 17 Risaw:U myntri rangbah ka jylla u Dr.Mukul Sangma, u la ong ba ki samla kim dei ban phai khmat than sha ka kam sorkar hynrei ki dei ban pynleit jingmut ia kiwei pat ki kam lajong kiba lah ban kyrshan ia ka pateng jong ki ka ban dang iai wan. U la ong ba ka kam sorkar kam dei satia ka kam kaba hiar pateng hynrei ka kam lajong ka dei ka kam kaba iai bteng na kawei ka pateng sha kawei pat. “Mano ba riewspah na kaba treikam sorkar? Hato iathuh ia nga” u la ong.U la ong ba ha ka jylla Meghalaya kaba don mynta kumba 30 lak ngut tam ki nongshong shnong ki nongtrei kam sorkar ki don duna ia ka 70 hajar ngut kaba mut duna ia ka 2.5% bad dei na kata ka daw u la ong ba kane ka jylla ka dei kaba shongsuk shongsaiñ, “Lada baroh ki ia treikam sorkar ia ka pisa tyngka jong ka sorkar hap ban bret lut tang ha ka bai siew tulop bad kumba long kiwei pat ki ri kan mih ka thma pohing bad ka jingiakynad, dei na kata ka daw ba ka Meghalaya ka long kumne kumba ka long, ngi hap ban iaroh ruh ia u Blei namar kane ka jingai jong u, ngi hap ban iaroh ba u Blei ruh un kmen haba u iohsngew ba ngi iaroh” ong u Mukul.Hynrei u myntri rangbah u la ong ba ha kane ka jylla baroh ki kwah ban treikam sorkar bad haba phi kylli ia u samla ne ka samla phi trei aiu , lada kim dei kiba trei kam sorkar kin ong bym donkam donjam, “Balei ngi long kumne, ka eh bha ban pyrkhat, dei na kata ka daw ngi hap ban pynkylla ia ka jingmut jingpyrkhat jong ki paidbah, ngi iohi ruh ba bunsien ki briew kiba la dep bun ki jingpule ki shu bat ha kti ia ka sertiphiket jong ki bad ki ap lano shi lano kin ioh kam sorkar, ka dei kane ka jingmut ba kane ka sorkar ba mynta ka pyrkhat kumno ban pynkylla dur noh ia ka rukom im ba ki samla kim dei shuh ban phai khmat sha ka kam sorkar, phin ym riew spah na kaba treikam sorkar, dei ki kam lajong ba pynriewspah ia phi” ong u Mukul Sangma haba kren ha ka jingialang kaba long mynta ka sngi ha CTTC Sohra.",“2.5% kiba treikam sorkar na  ki 30 lak ngut ha Meghalaya”,https://www.urupang.com/2-5-kiba-treikam-sorkar-na-ki-30-lak-ngut-ha-meghalaya/
"Shillong, 17 Risaw:Ka Mawhati Block Congress Committee (MBCC) kan shong jingialang lashai ka sngi ban pynbna ia u kyrtong na ka bynta ka elekshon MLA ban wan.Katkum ka jingiakren bad u Bah Charles Marngar, kiba pan tiket na Mawhati, dei tang ma u hi marwei bad ka jingialang ka MBCC ka lah ban shu phah beit ia ka kyrteng jong u sha ka District Block Congress ba kan phah pat sha ka MPCC.“Na Mawhati, uba pan tiket na ka party Congress dei tang ma nga, ym don da kiwei pat”,la ong u Bah Charles bad bynrap, ba ka MBCC kan shong jingialang lashai ban pynskhem ia ka kyrteng jongu.U la ong ba haduh mynta kumba ka paw, ki don bun bha ki ban iakhun na Mawhati. Kiba la pynbna ban iakhun ki kynthup ia u MLA uba don ha phatok u Bah Julius K Dorphang, u MDC u Bah James Sylliang na PDF, u Donbok Khymdeit na UDP, ka Eva Kharbani, u Dasakhiat Lamare, S Shadap.Ha kawei ka liang, u Bah Charles uba dei u nongpeit ka Media Cell ka MPCC u la iathuh ruh ba na Jirang ki don lai ngut kiba pan tiket 3 ngut ki nongpan tiket na ka Jirang kynthup ka kong Szarita Laitphlang, bah Badhok (Bub) Nongmalieh bad bah Witness Sancley.Katkum ka jingtip napdeng kine, ka kyrteng u Bah Bub ka kham khlain ka rukom beh lada un ioh tiket na kane ka party hynrei kata ruh kan shong lada kiwei pat kiba khlem ioh tiket kin iatylli ban kyrshan lang.Na kiwei ki konstitwensi kum ka Umroi u don beit tang uwei uba pan tiket na ka party kata u Bah Goerge Lyngdoh, na Umsning tang u Dr Celestine Lyngdoh uba dei u MLA, na Nongpoh tang u Bah DD Lapang.","Na Mawhati tang uwei uba pan tiket,  lai ngut na Jirang na ka Congress",https://www.urupang.com/na-mawhati-tang-uwei-uba-pan-tiket-lai-ngut-na-jirang-na-ka-congress/
"Shillong, 17 Risaw:Ka Organising Committee jong ka Cherra Teacher’s Training Centre kaba don ha Nongsawlia-Sohra ka la khot ia u myntri rangbah ka jylla u Dr.Mukul Sangma ban long kum u kongsan ha ka sngi pynhap pyrda ia ka jingrakhe 150 snem jong ka bad ka la khot ruh ia u MLA katei ka thaiñ (Shella konstitwensi) u Dr.Donkupar Roy ban long kum u symbud kongsan. U Dr.Mukul u la poi ha Sohra ha ka por 12:40 baje eiei mynsngi, hynrei u Dr.Don um shym la poi satia wat haduh ba kut jong ka jingialang pynhap pyrda.La iohi ia ki jingthoh kiba heh (Banner) kiba la thoh tyngkreiñ bad kiba la wah ha ka rynsan jong katei ka jingialang ba u Dr.Mukul u dei u kongsan bad u Dr.Don u symbud kongsan, hynrei u Dr.Don um shym la wan poi. Ki nongthohkhubor ki la kylli na ki nongpyniaid katei ka jingrakhe hato u Dr.Don u la pyntip ne-em sha ki ba un ym lah ban poi, ki la jubab ba um shym la pyntip eiei bad dei na kata ka daw ki iai ap sah ia u wat ia ka shuki kaba la pynkhreh ba un shong ma u kaba don hajan u Dr.Mukul ruh ym shym la nud ban phah shong da kiwei pat ioh u wan poi slem hynrei haduh ba kut ka prokram um shym wan mih satia.",Jah u Dr.Don ha ka rakhe CTTC,https://www.urupang.com/jah-u-dr-don-ha-ka-rakhe-cttc/
"Shillong, 17 Risaw:Namar ka jing iai bteng jong ka jingtih dewiong beain, ha ki bynta jong ka Skhentalang, ki pulit jong ka Amlarem, ki la leit khynra kyndit mynta ka sngi, sha ki par dewiong bad haba ki la leit talasi, ki lap ba ki don ki tiar ba la pyndonkam bad kiba pynkhein ia ka hukum jong ka National Green Tribunal (NGT) bad ia kitei ki tiar, ba la lap, la kurup noh da ki pulit bad yn sa pyntip ia katei ka jingjia sha ka kashari.Ki tiar ba la ioh kurup na kitei ki par dewiong, ki kynthup ia ar tylli ki pump um kiba pyniaid da u motor bad sa ar tylli kiba pyniaid da ka kti, ar tylli ki pangkha, ar tylli ki bateri, 7 tylli ki mohkhiew, kawei ka jaka ksam maw, uwei u tyrnem, 100 tylli ki waiar ilektrik bad sa 100 metre ki nar um. Ki don ruh ki tiar, ki bym pat lah ban law, namar ba ki dei kiba khia bad kiba eh ban law da ka bor briew.",Lap ki pulit ba tih dewiong  beaiñ sha Shkentalang,https://www.urupang.com/lap-ki-pulit-ba-tih-dewiong-beain-sha-shkentalang/
"Shillong, 18 Risaw:Lai ngut ki kandidet, kin ia khun ia ka elekshon Sirdar Raid Shabong, ka ban long ha ka 11tarik Naiwieng 2017.Ki kandidet, ki long U Bah Collector Khongdup, na Pynursla, U bah Biggest Stone Lyngdoh na Pynter bad U bah KS Jeffrey Khonglam na Pynter.Ki don 14 tylli ki shnong ha ka Raid Shabong, ki ban shim bynta ha ka elekshon bad ki don 6tylli ki jaka thep vote bad ki nongthep vote, ki don 4hajar ngut, ong U bah Hilarius Pyngrope, Chairman ka Election Committee jong ka Saw Raid.",3ngut ki kandidet kin iakhun Sordar Raid Shabong,https://www.urupang.com/3ngut-ki-kandidet-kin-iakhun-sordar-raid-shabong/
"Shillong, 18 Risaw:Ka Shnong Baridua Ri Bhoi District, ka don ha ka jingkyrduh um kaba jur, mynta la shisnem kynthih bad ia katei la lap, da ka seng Hynniewtrep Youth Council jong ka Ri Bhoi District, ha ka jingleit jurip hynnin ka sngi.Katei ka seng, ha ka jingialam jong U bah John Nongrum, President HYC Ribhoi District, ka lap ba katei ka jingkyrduh, ka dei kaba la jia mynta la shisnem kynthih bad ka seng, ka lap ba ki nar um, kiba pyndait ha katei ka shnong, ki dei kiba la dkut lyngkhot lyngkhai suda bad mynta ki don ki nongshong shnong, kiba hap ban shu tan da ka um na khlaw bad don pat kiba shu thied, na bynta ki jingdonkam jongki.Katei ka seng ka kren shai, ba kan nang wad jingtip bad tih bniah halor ka jinglong jingman jong katei ka um bad kan ia kynduh ia ki heh jong ka tnat sam um, haduh ba katei ka jingeh jong ki paidbah, kan kut noh kloi.","Shisnem kynthih, tyrkhong um ka shnong Baridua",https://www.urupang.com/shisnem-kynthih-tyrkhong-um-ka-shnong-baridua/
"Shillong, 18 Risaw:Ki trai trok ha ka jylla kiab don hapoh ka lama jong ka Meghalaya Commercial Vehicles’ Union (MCVU) ki la ai por shi taiew ia ka sorkar ba kan leh eiei noh ia ki trok kiba wan na bar jylla khlem ki permit ba biang. Ha kajuh ka por katei ka Union ka la takraiñ ia ki District Council Khasi bad Jaintia Hills kiba la pyllait laitlan ia ki trok bar jylla ban kamai ha kane ka jylla khlem da don ia ki laisen khaïi ne trading license.Haba kren sha ki nongthohkhubor u President katei ka Union u bah Handle Mukhim u la ong ba ka Union ka ai por shi taiew ia ka sorkar ba kan leh eiei bad lada kam lah ban leh eiei katei ka union kan pyni kam noh dalade hi. U bah Mukhim u la ong ba na ka por sha ka por, la kyrpad ia ka sorkar ba kan shimkhia ia kane ka kam hynrei tad haduh kam shym la leh eiei kumta ki la rai ban leh hi noh.Ki la pynkynmaw ba ha ki khyndiat bnai ba la dep ki la ia kynduh ia u Commissioner Secretary ka STA bad DTO Enforcement bad ki la kular ban leh eiei noh hadien ka shuti Puja, hynrei haduh mynta kim leh eiei. U bah Mukhim u la iathuh ba kitei ki trok bar jylla ki don ia ka National Permit hynrei kim don pat ia ka Regional lane ka Local Permit bad u la ong ba ka jingioh kamai laitlan jong kitei ki trok bar jylla, ka la ktah ia ka kamai kajih jong ki trai muluk.U la iathuh ba ki trok jong ki trai muluk ki hap siew ia ka Professional Tax sha ka District Council katba ki trok bar jylla kim ju siew bad nalor kata ki iaid khlem Trading License.U la ong ba lada ka District Council kam pyntreikam ia ka Trading by Non-Tribal Regulation Act, 1959 ka la bha ban pynduh noh syndon ia ka District Council ruh.Katkum ka jingong utei u nongialam ki trai trok u la ong ba hadien ka jingkhang dewiong kiba bun ki trok ki kamai kit dewbilat ha ki karkhana dewbilat kiba don ha East Jaintia Hills. Hynrei kynsan kynsan ki kompeni ki la pynhiar dor noh ia ka bai kit na ka dor T.1100 haduh T.1400 tyngka sha ka T.800 haduh T.850 tyngka shi kit. U la iathuh ba ki dkhot jong katei ka Union kiba treikam bha ki don kumba 100 ngut tam bad ki trok pat ki don kumba T.1500 tylli.","Takraiñ ki trai trok ia ki ADC,  ba laitlan ki trok bar jylla",https://www.urupang.com/takrain-ki-trai-trok-ia-ki-adc-ba-laitlan-ki-trok-bar-jylla/
"Shillong, 18 Risaw:U Myntri ka tnad bording u Bah Comingone Ymbon um shym la lah ban ai ia ka jubab ia ka jingdawa jong ki nongtrei bylla ka kompeni sorkar ka Meghalaya Energy Corporation Limited (MeECL).Ha ka jingshisha, ki nongialam ki nongtrei bylla hapoh ka lama ka MeECL Progressive Workers Union (MPWU), ki la iakynduh ia u myntri ban pynpaw ia ki jingeh ba ki iakynduh naduh ba ka MeECL ka la pynsoi ia ka jingiateh kum ki nongtrei bylla ia ki khlem kano kano ka jingiakren sngewthuh shwa.U President u Bah Mantiphrang Lyngdoh Giri u la iathuh ba ki la aiti ia ka dorkhas ha u Myntri kynthup ia ki mat jingdawa ban pynlong nongtrei ba pura, ban ai ESI, EPF, ban siew katkum ka jingtrei bad kiwei kumba dei.“U Myntri u la ong ba un sa iakren shwa bad ki ophisar ka MeECL bad u MD shwa ba un shim ia ka rai bad un sa pyntip pat sha ngi”, la ong u Bah Mantiphrang.U la ong ba ka jingiakren bad u myntri ka shu kut shwa ha kane ka bynta bad kin sa ap ia u myntri ban ai jingtip sha ki.Hynrei ha kajuh ka por, u la iathuh ba ia ka jingdeng lama iong kaba la sdang naduh ka 11 tarik mynta u bnai ban pynpaw pyrshah ia ka jingpynbor ka MeECL ban iasoi kontrak, ka dang bteng khlem buh por ba la iashim bynta baroh ki nongtrei bylla na kylleng ki district bad ki division.Kaba sngew phyla ka long ba ka sorkar ka dang pyndonkam ban siew bainong ia ki da ka jingpynbna kaba pynmih naduh u Iaiong 2015 wat ka la dep ban pynmih la bunsien bad kaba dang shu pynmih ha ki bnai ba la dep mynta u snem.Ki la ong ba katkum ka hukum ka Supreme Court ha u snem 2009 ban siew ka jingsiew kaba biang ia baroh ia kiba trei bylla ne kiba trei pura haba ki don kajuh ka kyrdan ne ka kam.Kham mynshwa, kine ki nongtrei bylla (casual) jong ka kompeni sorkar ka Meghalaya Energy Corporation Limited (MeECL) ki la pynlong ia ka jingdeng lama iong naduh 11 tarik mynta u bnai khlem buh por ban pynpaw pyrshah ia ka jingleh donbor ka bor pyniaid halor ka jingkynnoh ba ki shu phah soi jubor ia ka iasoi kontrak, ia ki nongtrei khlem kano kano ka jingai nalor ka bainong kumba dei ban ioh.Kine ki nongtrei ki la kam ba ki don kiba la trei hapdeng 10-20 snem ha ka kam casual khlem ioh satia ka jingpynthikna kum ki nongtrei ba pura ne regularization bad mynta ki dawa ba kum ka kompeni sorkar ka dei ban ai noh ia ka jingpynthikna kum ki nongtrei ba pura ia ki, ym ban phah soi pynban ia ka iasoi kontrak, kaba khlem don lawei satia ia ki kaba shu pynlong beit tang kum ki nongbylla sngi.","Khlem lah ai rai u myntri tnad  bording, ia ki nongbylla ka MeECL",https://www.urupang.com/khlem-lah-ai-rai-u-myntri-tnad-bording-ia-ki-nongbylla-ka-meecl/
"Shillong, 18 Risaw:U MDC ka Nongkrem u bah H.S Shylla, u la ong ba u la dep kheiñ jingkheiñ na ka bynta ka elekshon MLA 2018. Katkum katei ka jingkheiñ jong u-u la ong ba ka HSPDP kan ioh vote tang 6000 tam, ka BJP bad Congress kin ym lah ban tam ia ka 3000 vote, ka bor pisa lada shu theh khlem jingkheiñ u la ong ba kan ioh 4000 vote eh.U la ong biang, ba ha ka MDC u la ioh 6000 vote lait noh 500 vote kiba na Mawkynrew bad mynta u la ong ba kiba la wan kyrshan ia u ki don sa 3000 vote na Madanriting, Rangbih-bih, Umsaw, Mawnarian, Mawiong, Lyngkien Shyiap, Mawsing bad Mawpynthih bad ka vote ba un ioh kan ym duna ia ka 9000 vote kaba la biang pura ba un jop elekshon.U la ong ba ki paidbah ka Nongkrem ki la tip lut naduh khlieh haduh kjat ia ka jinglong jingman jong ki 3 ngut ki kyrtong na katei ka konstitwensi kiba la long teng ki MLA kata ma u uba long MLA naduh u snem 1983 haduh 2008, bah Lambor Malngiang 2003-2008 bad bah Ardent M Basaiawmoit 2008 haduh 2017. U bah Shylla ha ka kyrwoh khubor u la ong ba shen un sa khot ia ka jingialang paidbah ki nongkyrshan jong u ban ia donlang ha ka Party kaba kin rai ban ia leh ha ka elekshon 2018.Ha katei ka kyrwoh khubor u bah Shylla um shym la kdew shai satia ba un ia khun na ka Party PDF, hynrei u la ong ba ma u bad ki nongkyrshan kin shim rai ban ia khun na ka Party kaba kin ia khun ha u 2018 (khlem kdew ia ka PDF) bad hangne ka la mih ka jingkylli la u bah Shylla un ym ia khun na ka PDF ne un ia khun na kawei pat ka Party.U bah Shylla u la ong ba ka jingpynkhreh elekshon ka dei ban long kaba jai jai ym ban ia khluit lane ban ia thad nep jot naba ka jop ka rem ka don la ka jong ka dor bad ym dei ban pynmih jingiashun na bynta ka elekshon.Lah ban pynkynmaw, ba U bah HS Shylla, ula pyniasoh ialade sha ka seng Peoples’ Democratic Front (PDF), ha u bnai Nailar 2017.","Yn mih noh U bah Shylla na ka  PDF?, kob ban ioh 9000 vote",https://www.urupang.com/yn-mih-noh-u-bah-shylla-na-ka-pdf-kob-ban-ioh-9000-vote/
"Shillong, 19 Risaw:La pyllait paidbah mynta ka sngi ia ka kot ba la thoh da u Rev.GR Mawblei kaba la ai kyrteng ‘Ki Khasi : Ka tynrai ki Isreal’, ia katei ka kot la pyllait paidbah mynta ka sngi da u Rev.S.S Majaw Moderator KJP Assembly ha KJP Assembly Conference Hall, Mission Compound, Shillong. U nongthoh u dei u Pastor jong ka Mairang Presbytery.Katei ka dei ka kot kaba la sot bad pynshong nongrim ia ka jingthoh jong u Rev.Jacob Tomlin u Mishoneri uba la wan sha ri Lum Khasi ha ki snem 1827 bad katei ka kot jong u ka dei kaba u la ai kyrteng ka ‘The Khasias , an Isrealitish Origin’.Katei ka dei ka kot kaba la thoh shaphang ka rukom im ki Khasi kaba ia syriem kum ki Jiw.Katkum katei ka kot ka jingiayriem ki Khasi bad ki Jiw ka long ha ka rukom lehniam leh ruom, ka rukom pynieng mawbynna, ka rukom khein kyntang ia ki lum ki wah, ka rukom kñia rukom khriam.Ha katei ka kot la batai ba ki jiw ki khein kor ia ka kynthei kum ba long ki Khasi bad ki don ruh ia ki Law kyntang kumba long ki Khasi.U Rev. Mawblei u la sot ruh ïa ka shithi u Rev. Jacob Tomlin, ha kaba u la ong ruh ba ki Khasi ki lah ban dei ki Langbrot ba la sakma na ka ïing Israel. Ia katei ka jingïalang la pynïaid da u Rev. Dr. ES Langstieh bad la ioh jingduwai na u Rev. KB Snaitang, Executive Secretary ka KJP Synod Sepngi.La iadonlang ruh u Rev NS Phawa, Senior Administrative Secretary bad Rev. P. Hynniewta, Administrative Secretary ka KJP Assembly bad kiwei kiwei de.","Ki Khasi ki ia syriem ia ki Jiw,  ha ka lehniam,ka kñia ka khriam",https://www.urupang.com/ki-khasi-ki-ia-syriem-ia-ki-jiw-ha-ka-lehniamka-knia-ka-khriam/
"Shillong,19 Risaw:Ka HYC Mawlasnai, ka dawa ban maramot noh ia U Transformer jong ka tnat bor ding, uba don ha Mawlasnai.Da ka jingsniew u transformer, la iathuh ba ka don ka jingthut ha ka pule puthi ki samla bad kumjuh ruh ka wan rah ia ka jingshong syier ha ka shnong ka thaw, khamtam ha ka por mynmiet.",Maramot transformer  sha Mawlasnai: HYC,https://www.urupang.com/maramot-transformer-sha-mawlasnai-hyc/
"Shillong, 19 Risaw:Ka sorkar jylla kan pyrshang tyngeh ban pyntreikam noh ia ka jingsiew tulop thymmai ia ki nongtrei sorkar ha shwa ban pynbna ia ka elekshon ha kane ka jylla, kaban long lashem snem 2018.Katkum ka jingiakren bad ka Principal Secretary ka tnad pla tyngka ka sorkar, ka Kong RV Suchiang, la iathuh ba ka dang pynkhreh mynta ia ka kaiphod shwa ba kan phah sha ka sorkar jylla ba kan shim ia ka rai ban pyntreikam ia ka.Ka MLA elekshon ka la jan bad ka jingpyntreikam ia ka model code of conduct ka la buh jingeh ne pynartatien lypa la kane ka sorkar kaba mynta la ka dang lah ne em ban pyntreikam da kaba siew tulop thymmai sha baroh ki nongtrei sorkar.La kumno kumno, la sngewthuh ba ka sorkar kan pyrshang ban pyntreikam ia kane ka jingsiew tulop thymmai ne ka 5th Pay Commission ha u bnai Naiwieng ban wan.Ia ka kaiphod ka 5th Meghalaya Pay Commission la aiti sha ka sorkar ha ka 2 tarik Nailar 2017 hapoh ka jingialam u PJ Bazely IAS, Chief Secretary barim ka la ktik bad ai mynsiem ia kiba bun bah ki nongtrei sorkar.Ki khmih lynti ban ioh noh da ka tulop ba thymmai khamtam eh ba u Myntri Rangbah u la kren jan bha ban pyntreikam noh kham kloi katba lah. Ka jingthung ka sorkar ia ka Empower (Finance) Committee hapoh ka jingialam jong ka Kong RV Suchiang ka Principal Secretary (Finance) ban peit bad bishar bniah ia ka hapoh 3 bnai ka la theh umpjah ia ka jingangnud jong ki nongtrei sorkar.","Shwa ban pynbna elekshon, yn  pyntreikam ia ka mang tulop kaba 5",https://www.urupang.com/shwa-ban-pynbna-elekshon-yn-pyntreikam-ia-ka-mang-tulop-kaba-5/
"Shillong, 19 Risaw:Hynnin ka miet, ki shipai pahara khappud, ki la ioh kurup ia 218 tylli ki masi, na ki bynta jong ka Mawkyrnot, Phlangtyng-ur, kaba don harum Pynursla.Ki shipai BSF, hadien ba ki la ioh jingtip, ia ka jingiaid jong kitei ki kali, ki la leit beh wut wut bad ki la pynieng ha khongdong jong katei ka surok, kaba don hajan jong kitei ki ar shnong bad mar ia shah thap ha ki shipai BSF, kitei ki nongkhaii, ki la phet bak na katei ka jaka, hynrei ki shipai, ki la ioh kem ia arngut na kitei ki nongkhaii bad kitei ki kynthup ia U bah Amos Nongrum (22yrs) na Siatbakon bad sa U Pynbiand Sohkhlet (23) na Dusaw, Pynursla bad la ioh kurup ia ar tylli ki trok ha ryngkat bad 30 tylli ki masi, kiba shongdor T.14lak lem bad ka trok.Ha kawei pat ka jingjia hynnin ka sngi, ki shipai BSF, ki la ioh kurup ia kawei ka trok lem bad 8tylli ki masi, kiba shongdor T.13.7lak bad ha kawei pat ka jingjia, la iathuh ba la ioh kurup sa 96 tylli ki masi kiba shongdor T.11.5lak na katei hi kajuh ka jaka. Ym shym la ioh kem ia ki briew, namar ba ki la phet krad, hadien ba ki la leit beh thong ki BSF bad ha ka jing talasi ia katei ka jaka, la ioh kurup shuh bun tylli ki masi.","Kurup masi ki BSF 218tylli na  Mawkyrnot, Tukya; shah kem 2ngut",https://www.urupang.com/kurup-masi-ki-bsf-218tylli-na-mawkyrnot-tukya-shah-kem-2ngut/
"Shillong, 19 Risaw:Mynta ka janmiet ha ka por 7 baje eiei , u Bom Diwali ( Rocket Bomb) u la her sha sañium ki sla jong uwei u diengbah uba don ha Quinton Road, Khyndailad bad ha katei ka jingjia utei u dieng u la kem ding bad la jan pluh ka Khyndailad, hynrei la lah ban tem noh ia ka ding na ka jingwan poi kloi ki kali pynlip ding.Ka jingpynbthei Bom Diwali ka la sawa ha nongbah Shillong naduh ka mynta ka janmiet. La iohi ha iewduh ki nongiew ki la lum noh ia ki tum ki tam jong ki dang kham kloi namar ka jingtieng bom diwali.",Jan pluh ka Khyndailad  ba kem ding u bom Diwali,https://www.urupang.com/jan-pluh-ka-khyndailad-ba-kem-ding-u-bom-diwali/
"Shillong, 19 Risaw:U bah HDR Lyngdoh MLA ka Sohiong mynta ka sngi u la plie ia ka surok kaba mih na Mawdngung sha Mawlynthoh ( Sohiong konstitwensi) bad u la buh maw nongrim ruh ban shna pynbha bad ban siang rong ia katei ka surok. Katei ka surok ka dei kaba don 1.20 Km ka jingjngai, ka dei kaba la mang ha ka jinglut kaba T.1.10 klur tyngka.La pyntrei ia kate ka surok da ki 12 ngut ki kontraktor. Ha katei ka sngi la donlang ki ophisar na ka tnad PWD Shillong South Division ryngkat ki nongialam shnong. Ia ka jingialang la pyniaid da u sordar bah T.Lyngdoh.Haba kren ha katei ka jingialang u bah HDR u la ong ba dei ha ka por ba long MLA ma u ba shibun ki kam pynroi la wanrah hapoh Sohiong konstitwensi bad ki ophis bapher bapher ki la oi ha Sohiong.U la ong ba shuwa ba un long MLA ka Sohiong dei kaba sahdien duh bad ka ju shah kheiñ beiñ ha ki briew, “Ha ka por ba ngam pat long MLA, lada ki briew ki kylli shano phin leit, tang shu ong ba leit Sohiong ka mut kin ong beit oh phi leit kit kyiad ne leit dih kyiad, hynrei mynta pat lada kylli ia kiba leit Sohiong kin ong oh nga trei ha kata ka ophis ha kata ka ophis, ki briew ki lyngngoh ki ju ong te kata ka Sohiong ka la kylla haduh katta katta” ong u bah HDR Lyngdoh.U la kdew ia kiba bun ki kam pynroi ba u la wanrah ha Sohiong kum ka C&RD Block, ka PWD, MeSeb, ki surok, ki Bank, ka iew bad kiwei pat hynrei u la ong ba wat hapdeng kat katei ka jingleh bha ki dang don pat ki briew kiba kren pyrshah.“Ka jingiakren jong nga bad ka sorkar ka dang iaid bad ngi dang pynkhreh bad lada jia ba ngin poi biang ha ka bor ha u 2018 , ngin wanrah ia ka Civil Sub-Division ha Sohiong. Phin ioh naei uba briew uba kum nga uba don ka jingiohi jngai shano kita kiwei pat kin don kaba kum kata ka jingpyrkhat ia phi. Ialade nga la biang, ki khun ki kti ki la biang, ka ing ka sem nga la don, lada ngam pyrkhat ia phi ki paidbah ngan ym ia leh elekshon shuh, hynrei nga iohi ba phi dang donkam ia ka jingshakri jong nga” u la ong biang.","“Mynshuwa da ong ba leit Sohiong,  ki briew kin ong ba leit kit kyiad”",https://www.urupang.com/mynshuwa-da-ong-ba-leit-sohiong-ki-briew-kin-ong-ba-leit-kit-kyiad/
"Shillong, 19 Risaw:U MLA ka Sohiong uba dei ruh u myntri ka tnad pohing ka sorkar jylla u bah HDR Lyngdoh khyndiat sngi mynshuwa u la ujor pyrshah ia u bah Trailin Malngiang uba dei u hynmen trai jong u bah Samlin Malngiang MDC ka Sohiong bad hadien katei ka jing ujor ki pulit ka Laitumkhrah PS ki la khot hajir ia u bah Trailin bad ha ka sngi leit hajir la leit synranlang ruh da u para jong u, u bah Samlin. U bah Samlin u la kynnoh ba ka jingujor FIR u bah HDR kam dei tang ka sien kaba nyngkong hynrei u la ujor teng ruh ia uwei u briew bad u la ong ba ka jingleh jong u kam dei kaei kaei ruh hynrei ka dei ka jingtieng ia ka elekshon MLA 2018.Mynta ka sngi u Rupang u la ia kren bad u bah HDR Lyngdoh ban kylli bniah ia ka daw ba u ujor ejahar. U bah HDR u la ong ba u la ujor dei namar ka jingpynkhlem rain jong u bah Trailin ia u da kaba pynsaphriang khubor thok lyngba ka Whatapps da kaba kynnoh da ki jingkynnoh kiba khlem nongrim.U la pyni ia ka Whatapp ba ki paralok jong u ki phah sha u bad ha katei ka Whatapp la buh ia ka dur jong kawei ka briew kaba mynsaw bad kaba la shah suh ksai ka shyntur bad la thoh ba la shoh la tangon ia katei ka briew da ki Gunda jong u bah HDR, namar ba ka la phla ha Facebook ba u khun jong u -u la pynioh khun ia ka.“Ka jingkren , ka jingleh jong ki ka la long palat, ki pynsaphriang khubor ba u khun jong nga u leit pynpun khun ia kata ka rot, ki ioh ka dur kaba na Saudi Arabia ba kawei ka briew ka la shah suh ksai ka shyntur ba ka phla ia ka kyrteng u Jisu Krist , da katei ka dur ki pynphriang ha Whatapp ba shoh ki Gunda jong nga, nga la mut ban shu sngap jingshisha ngam kwah hynrei haba nga la ia shong bad ki paralok bad ki heh pulit ki ong ba kane ka kam te hap ban ujor da ka FIR bad nga la leh kumta” ong u bah HDR haba ia kren bad u Rupang.Nangta u la ong ba u hynmen jong u bah Samlin u la pynsaphriang ia ka dur ba u long jingialang ha Rangshken ha ka por ba u pynshai ia katei ka jingkynnoh bad la buh jingthoh ba iam u bah HDR ba shah thad , jaw ummat u Pur.U bah HDR u la ong ba ka jingtohkit ki pulit ia katei ka kam kam pat poi sha kaba kut bad kin dang hap ban khot shi khot hajir biang ia u Trailin Malngiang haduh ban da lap ia ka tynrai mano ba la pynsaphriang ia katei ka dur.U bah HDR u la ong ba haba kwah ban ia khun ia ka elekshon ym dei ban leh da kitei ki jaitkam , “Haba kwah ia khun elekshon te ia khun beit, ym ju dei pat ban leh kum kitei ki kam” u la ong.","Ki pynsaphriang ba u khun jongnga,  u leit pynpun khun ia ka Nuti",https://www.urupang.com/ki-pynsaphriang-ba-u-khun-jongnga-u-leit-pynpun-khun-ia-ka-nuti/
"Shillong, 19 Risaw:Mynhynnin ka sngi kawei ka samla kaba trei bylla ha kawei ka ing kaba don ha Mylliem Madan ing Syiem ka la kha khyllung hapoh paiñ-khana. Ki tyllong khubor ki la iathuh ba marsien kha hapoh pain khana katei ka samla ka la leit ia thuh ha ki trai ing ba hap khyllung ha painkhana. Ha katei ka por la ong ba ki trai ing ki nangmut dur ba ka ioh leh bakla bad ka phlei snam,kumta ki la pynkit noh bak bak ia ka sha Ganesh Das Hospital.La ong ba ha ka por janmiet ki briew na katei ka ing ki la lyngngoh ba ka painkhana ka sahkut (Block) bad ha kiba ki khlong ia katei ka thliew paiñkhana ki lap pynban da i khyllung kynthei.La iathuh ba katei ka briew ka la kha biang bnai ia itei I khyllung hynrei i la khlad noh namar ka jingthep hapoh thliew painkhana.",Sahkut i khyllung ha thliew  paiñkhana ha Mylliem,https://www.urupang.com/sahkut-i-khyllung-ha-thliew-painkhana-ha-mylliem/
"Shillong, 20 Risaw:Ki pulit, ki la lap na lade, ba ka don ka jing ia khalai diwali, hynnin ka miet hapoh ka ophis PWD ba Barik bad nangta sa kawei pat, kaba la pynlong ha ka jaka sah ki nongtrei ha Shillong Club.Hynnin ka sngi, ki pulit, ki la ioh kem ia 29ngut ki briew, ba kynthup ia 9ngut kiba pynbthei ia ki bom diwali, hadien ka por 10baje mynmiet, katba 10ngut, ki dei kiba shah kem, namar ba ki ia khalai bad sa 10ngut kiwei pat dei kiba ia dih kyiad bad halla kyrkait.Katei ka jingkhynra jong ki pulit, ka long ban nym ailad ba kin don ki ban shim kabu ban pynkulmar shnong, ha ki por jong ka jingrakhe diwali.","Lap ki pulit, ba kylla ktem  ia khalai ka ophis PWD",https://www.urupang.com/lap-ki-pulit-ba-kylla-ktem-ia-khalai-ka-ophis-pwd/
"Shillong, 20 Risaw:U Acting Syiem ka Hima Mylliem u Pa’iem Ricky Nelson Syiem u la maham ia ki Rangbah Shnong ba hap hapoh ka jingsynshar ka Hima Mylliem ba kin ym lah ban ia don bynta bad ka politik bad u la ong ba ka aiñ ka Hima Mylliem ruh ka la kdew shai ba kim lah ban ia don bynta ha ka politik kum ka jingleit ialap elekshon na ka bynta ki kyrtong.U Pa’iem Ricky u la ong ba ba lada lap ia ki Rangbah shnong kiba pynkheiñ ia katei ka aiñ ka hima kan hap ban pynshitom ia ki.",Maham ka Hima Mylliem  ia ki RS ban shit politik,https://www.urupang.com/maham-ka-hima-mylliem-ia-ki-rs-ban-shit-politik/
"Shillong, 20 Risaw:U myntri ka tnad pohing ka sorkar jylla u bah HDR Lyngdoh u la ong ba ki seng riewlum ne ki seng trai ri ki nang tang ban beiñ ia ka seng Congress hynrei ki khlem pyni pat ia ka dak ka shin ba ki ieit shisha ia ka jaitbynriew. U la ong ba ki seng trai ri ki kren tang da ka ktien ba ki ieit ia ka jaitbynriew katba ka kam pat ym iohi satia. U la ong ba ha ka por ba ka sorkar NDA ba lamkhmat da ka BJP ha Delhi ka la pynbna ban pynlong kum ka Good Governance Day ha ka sngi Kristmas bad ka Digital India ha ka sngi Good Friday ki seng riewlum kim shym la ang tang shi kyntien ruh. Nangta u la ong ba ha ka por ba ka sorkar BJP ka pynmih ia ka aiñ ban pyrkhing ia ka jingshalan masi lane ka jingot doh masi ki seng riewlum kim shym la kren eiei.“Shaei kita ki seng trai ri, ki seng riewlum kiba pyrta ieit jaitbynriew, shaei ki jah, ngim iohi tang shi kyntien ruh ba ki kren ha ka por ba pynbna Good Governance Day ia ka sngi Kristmas bad Digital India ia ka Good Friday, dei tang ka seng Congress kaba la kren pyrshah ia ka BJP bad thoh sha ka sorkar ba ka jylla Meghalaya kaba dei ka jylla Kristan kam pdiang satia, namar ba kitei ki dei ki sngi ba kyrpang jong ki Kristan. Ha ka por ba pyrkhing shalan masi kaba thmu ban poi sha ka jingkhang bam doh masi shaei kita ki seng trai ri, dei ka sorkar kaba ialam da ka Congress kaba la khot ia ka dorbar kyrpang ban shim da ka rai ha ing dorbar bad thoh sha ka sorkar pdeng” ong u bah HDR Lyngdoh haba kren ha ka jingialang kaba la long ha Mawlynthoh mynhynnin ka sngi.U bah HDR u la ong ba ki paidbah kim dei ban shah pynbiej ha ka seng riewlum tang da kaba shu pyrta ieit jaitbynriew hynrei ki dei ban tip ba dei tang ka Congress kaba ai laitluid ia ki paidbah la ha ka bam ka dih, ka niam ka rukom, ne ka riti ka dustur. U la pynkynmaw ba ha u snem 1998 ha ka por ba ki seng riewlum ki synshar kam don satia ka shongshuk shongsaiñ bad ki paidbah ki la shong syier namar ka jingjubor palat ki seng lehnoh bad u la ong ba dei na kata ka daw ba ki paidbah ki jied ia ka Congress bad ki shongsuk shongsaiñ.“Ha u snem 1998 ba synshar ki seng riewlum ki paidbah ki shong syier, kiba leit iew leit hat tang shu kem dum ki la kyrkieh ban leit ing noh namarba tang sa shiphang ar phang la ia siat ki pulit bad ki lehnoh, dei naduh ba synshar ka Congress ba ki seng lehnoh ki la troiñ bad ka shongsuk shongsaiñ ka la wan” u la ong.",Lada synshar ki Seng Riewlum kan  ym don ka shongsuk shongsaiñ: HDR,https://www.urupang.com/lada-synshar-ki-seng-riewlum-kan-ym-don-ka-shongsuk-shongsain-hdr/
"Shillong, 20 Risaw:Mynta ka step ha ka por 10:30 baje kawei ka bos sawkhmut kaba wan na ki thaiñ Smit ka la pheil brek bad ka la syllad haduh san tylli ki kali rit ba kynthup ia ki Local Taxi. Katei ka jingjia ka jia ha Mawblei. Katei ka bos sawkhmut ka dei kaba don ia u nombar ML -01-6855 ba la ñiah da u Khrawboklang Pyngrope, 20 snem karta.San tylli ki kali rit kiba la shah syllad ha katei ka jingjia ki dei kiba don ia u nombar ML 05N 9465, ka Local Taxi ML05N 5476, ka Local Taxi ML-05Q 2262, ka Local Taxi ML-05J 8746, Local Taxi ML-05K 1862. Uwei na kiba shong ha katei ka taxi 1862 u la mynsaw jur bad la pynkit sha Super Care Hospital, katba uwei pat u nongñiah Local Taxi uba la tip kyrteng kum u Erik Kharkongor u la mynsaw jur, la pynkit ia u shapoh Civil Hospital, Shillong.U SP ka East Khasi Hills, ha ka jingiakren bad U Rupang, u iathuh ba ki pulit, ki la ujor ejahar halor katei ka jingjia, wat la u mynjur ba ka dei ka jingpheil jong ka brake, kaba la pynmih ia katei ka jingjia ba sngewsih ia kitei ki kali kamai mynta ka sngi.","Pheil brek ka Bos sawkhmut ha  Mawblei, shah syllad 5 tylli ki kali rit",https://www.urupang.com/pheil-brek-ka-bos-sawkhmut-ha-mawblei-shah-syllad-5-tylli-ki-kali-rit/
"Nongstoiñ, 20 Risaw:Mynta ka sngi, ha kapor kumba 7.00 mynstep, ka la don ka jingjia aksiden kali kaba shyrkhei bha ha ka surok bah Nongstoiñ-Shillong kaba hap ha ka shnong Mawroh West Khasi Hills, ha kaba kawei ka trok kaba don ia u Number As 01 DD 7036 kaba dang wan na ki thain Shillong, ka la leit ban tynrah ia kawei ka kali Maruti Alto kaba don ia u Number ML 06 7353 haduh ba kawei ka long kmie, kaba shong ha katei ka Maruti ka la khlad noh ha shen hadien ka jingmynsaw kaba shyrkhei na ki bynta jong ka khlieh.Kat kum ka tyllong khubor ba la ioh lum, la ong ba katei ka longkmie lem bad kiba haiing ha sem kiba ia don lang kumba 5 ngut ei ei hapoh katei ka kali, ki la mih na ka shnong Laitkseh dang step da ka jingthmu ban leit sha Guwahati ban leit peit ia ki khun kiba don ha ka jingpule, hynrei mar iapoi ha katei ka jaka kynsan kynsan katei ka trok, ka la leit ban tynrah beit beit ia katei ka kali kaba ma ki ki shong.Katei ka longkmie, kaba la khlad, ka dei kaba kyrteng ka kong Rose Lyngdoh 56 snem, na ka Shnong Laitkseh bad u nongniah jong katei ka Maruti u bala tip kum u Stanbording Marthong 40 snem ei ei, u la mynsaw jur. Ka khubor la ong ruh ba katkum ka jingpeit ka jingbakla ka dei hi na ka trok kaba la leit ban tynrah bad rat ia katei ka Maruti.Hadien katei ka jingjia na ka liang jong ki pulit, ki la pynkit noh ia ka met jong I tei I longkmie sha Civil Hospital Nongstoiñ ban pyndep ia ki jingdonkam bad ki pulit ki la ioh ruh ban kem noh ia u nongniah jong katei ka trok u ba la kam ruh ba ka daw jong katei ka jingjia ka dei namar ka jingbym treikam shuh ka brake jong ka trok kaba u niah ka jingtohkit ha kaba iadei bad katei ka jingjia ka dang iaid shakhmat.","Khlad ka longkmie, mynsaw jur  u nongniah ba tynrah ka trok",https://www.urupang.com/khlad-ka-longkmie-mynsaw-jur-u-nongniah-ba-tynrah-ka-trok/
"Shillong, 20 Risaw:Ka long kaba pyn kyndit shi katdei eh, ba ki khar Bangladesh, ki wan poi thied masi shaduh sha Pynursla.Halor katei ka phang, ka KSU South Central East, ka la maham ia ki ejen Khasi kiba ialam ia ki khar Bangla ban wan rung beain ban wan thied masi hi shaduh Pynursla.U President ka KSU South Central East u Bah Ennocent Khongstia haba kren sha u nongthoh khubor mynta ka sngi, u la ong ba ka seng ka la ima bha ia ka jingshlur jong ki Khar Bangladesh ban wan rung beain shaduh thain Pynnursla lyngba ka jingiarap ki ejen Khasi ban wan thied masi.“Ngi pynrem jur ia ka tnad Infiltration Wing ka tnad pulit kiba shu shongkai haba ki khar Bangladesh ki nud ban wan wad masi shaduh Pynursla,imat shaduh Laitlyngkot ruh lyngba ki ejen Khasi jong ngi”, la ong u Bah Ennocent.U la ong ba ka seng ka maham ia kine ki ejen Khasi kiba long ki nongialam ia ki khar Bangladesh da ka lynti ba beain.Haduh mynta, ka thain Pynursla ka long kum ka ktem khaii masi ha kaba da ki spah tylli ki masi ki hiar man ka sngi sha Bangladesh bad kata ruh ka jia wat hapdeng ka jingpyrkhing ki shipai BSF naduh shnong Mawlieh.Dang myn shi sngi ruh,palat ar spah ki masi la ioh kurup na thain Pynursla bad ar ngut ki briew kila shah kem halor kane.","Wan thied masi hi ki khar Bangla  shaduh Pynursla, ong KSU",https://www.urupang.com/wan-thied-masi-hi-ki-khar-bangla-shaduh-pynursla-ong-ksu/
"Shillong, 20 Risaw:Ka trok kaba don ia u nombar AS 01-FC-2577 ka la tynrah nadien jong kawei ka Alto 800 kaba don ia u nombar ML-04C-1144 bad katei ka Alto ka la leit rung pat ha khrum jong ka trok kaba don ia u nombar AP 16 TH 5277. Katei ka Alto 800 ka la lwet pum bad dien bad khmat. Ha katei ka jingjia 3 ngut ki briew kiba shong ha katei ka Alto kamai Tourist ki la mynsaw. Katei ka jingjia ka la jia ha ka shnong Puriang Wah Mynso.Kiba la mynsaw ki dei kiba la tip kyrteng kum u E Lathong, 23 snem karta uba dei u nongñiah jong katei ka kali, ka kong Lehbha Suchiang 44 snem karta bad ka kong D Biam 40 snem karta. Baroh 2 ngut ki nongñiah jong kitei ki trok ki la phet krad tang mar ia jia katei ka jingjia hynrei kham hadien u nongñiah jong ka trok kaba hakhmat (AP 16TH 5277) uba la tip kyrteng kum u Firoz Hussain u la leit mih hapoh Mawryngkneng PS.","Shah tynrah ka Alto nadien,  rung ha khrum trok",https://www.urupang.com/shah-tynrah-ka-alto-nadien-rung-ha-khrum-trok/
"Shillong, 22 Risaw:Ka jingthmu rung ki MLA na kiwei ki seng sain pyrthei ha ka BJP ne sha kiwei, kan jia hadien ba la kut ka dorbar kut samoi jong ka jinglong MLA kaban long ha u Nohprah mynta u snem.Ha ka jingshisha, katkum ka jingtip la don kiba kwah ban rung noh sha kiwei ki party hynrei ki la hap ban pynap namar ba mynta kim pat ioh pynlait lut ia ka MLA skhim kaba dang sah sa mar shiteng eiei.U President ka BJP u Bah Shibun Lyngdoh haba kren mynta ka sngi, u la ong ba ki MLA kiba kwah ban rung sha ka party ki lah ban leh ia kane hadien ka dorbar kut samoi jong ka jinglong MLA kaban long haduh u Nohprah.“Ka daw ka dei namar ba ki kwah ban ioh pynlait lut ia ka MLA skhim ka bym pat lait lut mynta bad hadien ka dorkar kin sa rung”, la ong u Bah Shibun.U la ong ba ha ka jingshisha, ka sorkar ka la dei ban pynlait ban pynlait ha u Nailur hynrei namar ba ka sorkar ka dang pan por ban pyntreikam ia ka GST,  ka la hap ban pynsuki namar ba ki hap ban pynbiang ia ki jingdonkam ha kaba iadei bad ka GST.Haba kylli ba don ki MLA ban rung sha ka NPP, ym sha ka BJP, u Bah Shibun u la ong ba haduh mynta wat sha NPP ruh kim pat rung bad sa peit ynda la dei ka por.Ha kawei ka liang, u Bah Shibun u la iathuh ba u Nalin Kohli ba peit ia ka BJP Meghalaya, u la wan ha kane ka sngi Thohdieng ha ka nongbah ban iamir jingmut bad ki dkhot ka Core Committee ban pynkhreh ia ka elekshon ha kane ka jylla.“Ka jingwan jongu, kan long halor kumno ban pynkhreh ia ka elekshon ha ka jylla bad ula iakynduh ia ki dkhot ka Core Committee”,la ong u Bah Shibun.","Ki MLA kin sa rung hadien  ka dorbar kut samoi, ong ka BJP",https://www.urupang.com/ki-mla-kin-sa-rung-hadien-ka-dorbar-kut-samoi-ong-ka-bjp/
"Shilong, 20 Risaw:Ka KSU South Central East, ka la dawa ba ka Election Committee ka Saw Raid kaba la bynshet ban pyniaid ia ka kam elekshon jied sorkar Raid Shabong, ka dei ban pynbeit iaka jingmih kyrteng pathar ar tylli lai tylli uwei u briew ha ka thup ki nongjied ne electoral roll ka Raid Shabong.Ka elekshon jied Sordar Raid Shabong kan long ha ka 11 tarik u Naiwieng ban wan bad ha kane ka elekshon ki don lai ngut ki kyrtong ban iakhun kynthup u u Bah Jeffree Khonglam na ka shap ka iing, u Bah Kolektor Khongdup uba ieng na ka shap u Khlur bad u bah Biggest Lyngdoh na ka shap u mawbynna.U president ka KSU South Central East u Bah Ennocent Khongstia lem bad ki riew rangbah ka raid Shabong haba kren sha ki lad pathai khubor mynta ka sngi, ki la pyni ia ki kyrteng jong ki briew kiba mih ar kyrteng katkum ka thup kyrteng ba la pynmih da ka election committee. Katkum ka jingong jongki, kiba mih ar kyrteng ki kynthup ia ka kyrteng u Bah JS Jeffree Khonglam kaba paw na Pynter bad kawei pat kum u Jeffree Khonglam na shnong Nongshyrngan, ka kyrteng u Sambor Khongbuh kaba paw na Pynursla bad u Samborlang Khongbuh na Mawpran, nangta Imaya Khongbuh na Mawpran bad Imaialang Khongbuh na Pynursla, Samuel Khongbuh na Pynursla bad Samuel Khongbuh Massar na SIatbakon, Premus Tynsong na Pynter bad Premus Tangsong na Nonggshyrngan, Serian Tangsong na Pynter, Serian Tynsong na Nongshyrngan, Anjelus Nongkrot na Pynter bad Anjiius Nongkrot na Nongshyrngan, Pyndapborlang Khonglam na Pynursla bad Pyndapborlang Khonglam na Pynter, Bikes Tangsong na Pynter bad Bikes Tangsong na Nongshyrngan, Hima Khongtiang na Pynter bad Hima Khongtiang na Nongshyrngan, Rikober Tangsong na Nongshyrngan bad Rikober Tynsong na Pynter bad u Dominik Massar na Pynter bad Dmoninik Massar na Pynursla.U Bah Ennocent u la ong ba kine ki briew ki dei kiba mih ar kyrteng uwei u briew na ki ar jaka bad kynnoh ba kane ka dei ka jingleh pathar ka election committee bad lada kam lah ban pynbeit, ka seng kan ieng pyrshah beit ia ka elekshon namar ba katkum ka Saw Raid Act 1997 ka KHADC, uwei u briew u dei ban ioh kawei ka vote.“Ngi kwah ba ka dei ban pynbeit ia kane bad dei ban pyndonkam ruh da ka EPIC ka election commission ban iathep vote ym da ka slip ka Election Committee”,la ong u Bah Ennocent.Ia ka Election Committee ka Saw Raid la khlieh da u Bah Hilarius Pyngrope.Ka KSU ka la ong ba kijuh ki briew ki shu iapher tang ka kyrteng malu mala na kawei ka shnong kaba u sah mynshwa bad mynta.Katkum ka jinglap ka KSU wat u kyrtong ban iakhun ia kane ka kam Sordar ruh u Bah Jeffre Khonglam u mih ar kyrteng.Ka la dawa ba dei ban pynbeit thikna shwa ia ka thup nongjied bad sa pynlong ia ka elekshon bad lada kim sngap kin sa pyrshah belt ia ka elekshon.Ka raid shabong ka don 15 Shnong bad 4024 ngut ki paidbah nongjied tang ki shynrang ba la dap 18 snem shaneng.","Lada ym pynbeit ia ka jingbakla,  yn pyrshah elekshon Sordar ka KSU",https://www.urupang.com/lada-ym-pynbeit-ia-ka-jingbakla-yn-pyrshah-elekshon-sordar-ka-ksu/
"Shillong, 22 Risaw:Ka kong Probetty Nongpluh -Vice President BJP Mahila Morcha Meghalaya ka la risaiñ noh na ka seng BJP naduh ka 19 tarik mynta u bnai. Ka kong Nongpluh ka la ia khun teng ha ka elek shon MDC na Mawkhar konstitwensi.Haba ia kren bad u Rupang ka kong Nong pluh ka la ong ba ka la risaiñ noh na ka BJP namarba kam don jingkyr men satia ban ioh tiket na katei ka seng ha ka elekshon MLA 2018. Ka la ong ba ka por kam shah shuh ia ka ban dang ap shi ap ia ka rai jong ka BJP hynrei ka hap ban iaid shakhmat naba ka la kut jingmut ban ia khun ha u 2018.Na ka jingiakren bad ka kong Nongpluh la sngewthuh ba ka jingduh jingkyrmen jong ka ban ioh tiket BJP ka dei hadien ba ki sur ki la sawa jam ha Pynthor-Umkhrah ba u bah A.L Hek un ia khun na ka seng BJP. Haba la kylli hato u bah Hek un ia khun na ka BJP ka la ong “Phi ki nongthohkhubor phi ia kham ia tip kham bha ia kata” rkhie ka kong Nongpluh.",Phet BJP  ka kong  Nongpluh,https://www.urupang.com/phet-bjp-ka-kong-nongpluh/
"Nongpoh, 22 Risaw:“Ha ka jingshakri kaba khadduh, ngan ai haphi ia ka jingshakri kaba bha tam” ong u Bah Lapang haba kren ha ka General Meeting ka Nongpoh Block Congress Committee (NBCC), kaba la long hynnin ka Sngi Saitjain ha ophis ka NBCC kaba don ha Pahamsoh thri, Nongpoh.Haba pynshai paid bah halor ka kyntien kaba ong ba u la noh palat ka por, u Bah Lapang, u la ong ba katei ka kyntien ka dei kaba la mih na ka shyntur jong kiwei pat ki Party kiba pyrshah ianga, hynrei katba ki nongkyr shan jongnga ki ong ba nga dang biang ban iakhun, da kumta hi nga hap ban ngeit ia kaei kaba la ong da ki nongkyrshan, ym ban ngeit ia ka jingong jong kiwei kiba pyrshah.Namarkata, u Bah Lapang, u la kyntu ia ki paidbah ba kin ai ka jingkyrshan kaba pura ha kane ka ilekshon kaba mynta, khang ba kiei ki jingthmu kiba nga don na ka bynta ban ai ka jing shakri kaba khambha ym tang ia ka Nongpoh Constituency, hynrei ia ka Distrik hi baroh kawei kin wan ban urlong.",Ha ka jingshakri kaba khadduh  ngan ai ia kaba bha tam:Lapang,https://www.urupang.com/ha-ka-jingshakri-kaba-khadduh-ngan-ai-ia-kaba-bha-tamlapang/
"Nongpoh, 22 Risaw:Kum kawei na ka kynhun ki Seng Longkmie bad kaba don ia kata ka jingkitkhlieh na ka bynta ban wanrah ia ka khuid ka suba ha ka Sor Nongpoh hi baroh kawei, ka Seng Longkmie Mawroh, mynha ka sngi Saitjain ki la mih paidbah ban pynkhuid ia kawei ka Nala kaba la dap tang da ki jaboh jabain, sma iwtung bad kaba la ktah ruh ia ka rain ka rem ha ka Sor Nongpoh haba iadei bad ka khuid ka suba.Katei ka Nala kaba la pynkhuid da ka Seng Longkmie Mawroh, ka dei kaba don hapoh  u pud u sam ka Shnong Mawroh bad kaba hap ha Nongpoh Town, hynrei namar ka jingbret pathar ia ki jaboh jabain kiba la mih na ka sor Nongpoh, kaba la pynlong ia katei ka Nala ba kan wanrah ia ka jingsma iwtung kaba shyrkhei bad kaba buh jingma ruh ia ka koit ka khiah jong ki paidbah nongleit nongwan.Haba kren bad ki Nongthoh Khubor, ka Kong Magret Rymbai, President ka Seng Longkmie Mawroh, ka la ong, ba ka daw kaba la pynlong ia ki Longkmie ban pynkhuid hi dalade ia katei ka Nala, ka dei hadien ba baroh shi katta ym don kiba phaikhmat bad shimkhia ban pynkhuid ia ki jaboh jabain kiba don ha katei ka Nala.Kumta na ka bynta ban pynlong ia katei ka Nala kaba khuid ba suba, na ka liang ka Seng Longkmie Mawroh, ka la buh ruh ia ka jingkyrpad  ia ka Nongpoh Town Committee bad bor District ka Ri Bhoi, ba ki dei ba shim khia na ka bynta ban wanrah jingkhuid ym tang ha katei ka Nala, hynrei ha ka Sor Nongpoh hi baroh kawei.Hadien ba la pynkhuid ia katei ka Nala, ka Seng Longkmie Mawroh ki la buh ruh ki signboard ryngkat ki jingthoh ba la mana tyngeh ban sangeh ka bret jaboh ha katei Nala bad lada ka Seng Longkmie ka dang lap nangne shakhmat kin shim da ki lad kiba tyngeh ia ki nongleh pyrshah.",Mih ki Seng Longkmie Mawroh  ban pynkhuid ia ka Nala sma iwtung,https://www.urupang.com/mih-ki-seng-longkmie-mawroh-ban-pynkhuid-ia-ka-nala-sma-iwtung/
"Nongpoh, 22 Risaw:Ki la don kumba 263 ngut tam ki nongialam bad ki nongkyrshan jong kiwei pat ki Party kiba kynthup na ka UDP, NPP bad BJP na ki dong bapher bapher jong ka Nongpoh Constituency, ki la wan ban pyniasoh noh ialade bad ka Party Congress bad kane ka la paw pyrthei ha ka General Meeting ka Nongpoh Block Congress Committee (NBCC) kaba la long hynnin ka Sngi Saitjain ha ophis ka NBCC kaba don ha Pahamsohthri, Nongpoh.Ia kitei ki briew kiba la wan ban pyniasoh ialade bad ka Party Congress, la pdiang sngewbha da u Dr. D.D Lapang, ha ryngkat ka jingdon ki heh nongialam ka Party Congress kiba kynthup ia u Bah Mayralborn Syiem, President ka NBCC, u Bah Opel Lyngdoh Secretary, u Bah G.G Marwein Secretary ka UBCC, u Bah Rangkynsai Makdoh, u Bah Minsin Makri, ki nongialam ka Congress lem lem bad ki nongkyrshan ba radbah ka Party Congress.Haba kren ha katei ka sngi, kitei ki nong kyrshan jong kiwei pat Party kiba la wan ban pyniasoh noh ialade bad ka Party Congress, ki la ong ba ka nongrim hi kaba la pynlong ia ki ba kin wan ban pyniasoh noh ialade bad ka Congress, ka dei hadien ba ki la sngewthuh ba kim don jingmyntoi ban aijingkyrshan ia kiwei pat ki Party, namar ki la iohi ba kim poi shaei shaei ruh.Ki la pynpaw ruh daa kaba ong “katba u Dr. D.D Lapang u dang iakhun na ka Nongpoh Constituency kam myntoi iangi ba ngin ai ka jingkyrshan sha kiwei pat ki Party, namar kumba ka long mynta hi la khamniar ba ngin ioh da uwei pat u nongialam u ban long kum u Maheh bad kan da long ka jinglehrain iangi ki nongshong shnong hapoh ka Nongpoh Constituency, lada u Maheh un rem ha kane ka Ilekshon 2018.Nalor ba u la long uwei na ki riew khraw ym tang ha ka jylla, hynrei ha ka Ri hi baroh kawei, namarkata ym tang ba ngin pyniasoh ialade bad kane ka Party Congress, hynrei ngi da kyntu ruh ia kiwei ruh ki para nongshong shnong hapoh ka Constituency ba ngi dei ban ai ka jingkyrshan kaba pura na ka bynta ban pynjop donburom ia u Maheh ha kane ka Ilekshon 2018.","Palat spah ngut wan pyniasoh Congress, ban kyrshan ia U Maheh Lapang",https://www.urupang.com/palat-spah-ngut-wan-pyniasoh-congress-ban-kyrshan-ia-u-maheh-lapang/
"Shillong, 22 Risaw:Tang mar ia dep ka elekshon MDC shiteng samoi ka KHADC, ki khubor ki la saphriang ba u bah HDR Lyngdoh MLA ka Sohiong uba dei ruh u myntri ka sorkar jylla un ialap pyrshah ban pynrem ia u MLA ka Mawphlang u bah Kennedy Khyriem ha ka elekshon MLA 2018 naba u la shim ba ka jingrem u khun jong u, u Nathaniel Rymbai ha ka elekshon MDC shiteng samoi ka dei namar ka daw jong u bah Kennedy ba u ialap pyrshah napoh napoh ban pynrem ia u khun jong u. Ki khubor ki la saphriang ruh ba u bah HDR Lyngdoh un ia khun tyngeh ban pynjop ia u Chief Engineer barim ka PHE u bah S.K Sunn ha ka elekshon 2018 na Mawphlang konstitwensi.Haduh katno kitei ki khubor ki long kiba shisha, hynrei na ka jingkren jong u bah HDR ha kawei na ki jingialang kaba la long dang shen ha ka shnong Mawlynthoh (Sohiong konstitwensi) ha ka por ba u la buh mawnongrim ia ka surok Mawdngung- Mawlynthoh ka la pyni ia ki dak ba u bah HDR u la sdang ban kren pyrshah ia u bah Kennedy Khyriem. Ha katei ka jingialang u bah HDR u la ong ba naduh ba la pyniakhlad ia ka Sohiong na ka Mawphlang C&RD Block ka Block Mawphlang ka la dait thah slam bad wat ki dukan sha ruh ki la iap ïew bym don nongleit nongwan shuh.“Namarba don katto katne tylli ki shnong jong ka Sohiong konstitwensi na Rangshken Circle kiba dang hap sha Mawphlang, nga la leit shisien ban ia kren kam bad u BDO u la phah wanrah sha, haba ita i nongdie sha i la rung i la ong ia nga , ani ko bah naduh ba ia khlad bad ka Sohiong te ym don iew shuh kumba long mynshuwa. Mynshuwa ha ka por ba ka Sohiong ka dang dei lang bad ka Mawphlang ka block Mawphlang ka khapngiah na ki nongwan shim skhim , phin da leit mynta ym don eiei namarba u MLA ka Mawphlang um ju ai skhim kumba ai ma nga. Marsien ia khlad bad ka Sohiong ki dukan sha ruh ki kynjah slam” ong u bah HDR Lyngdoh ha ka jingkren paidbah jong u ha katei ka jingialang.U bah HDR u la ong ruh ba mynta ka Block Sohiong kam pat ioh la u jong u BDO bad ka dang dei lang ha ujuh u BDO ka Mawphlang hynrei shen u BDO ka Mawphlang un wan noh sha Sohiong bad ha Mawphlang un leit da uwei pat. “Namarba dang dei u juh u BDO, shis sngi u leit ha Sohiong shisngi ha Mawphlang, phin da leit sha Block Sohiong ha ka por ba don u BDO da ki spah ngut ki nongwan shim skhim ki ieng lain , phin da leit pat ha Mawphlang eiei ruh ym don, hato kita kiwei ki MLA ki lah ban wanrah skhim kumba wanrah ma nga?, naei phin ioh u briew uba kum ma nga hynrei watla katta ruh ki nongkren pyrshah ki kren pyrshah beit” u la ong.","“Mar sien khlad ka Sohiong, dait thah ki dukan sha ha Block Mawphlang”",https://www.urupang.com/mar-sien-khlad-ka-sohiong-dait-thah-ki-dukan-sha-ha-block-mawphlang/
"Shillong, 22 Risaw:Ki nongot doh masi ha kane ka jylla ki la iathuh ba ka ophis Custom kam ju pyntip ia ki haba don kano kano ka jingdie lilam ia ki masi ba la ioh kurup da ki shipai BSF watla ki la ju ia kren bad ai jingthoh na ka por sha ka por sha ka ophis Custom.Haba ia kren bad u Rupang u nongialam ka Khasi Jaintia Butcher’s Welfare Association u bah Generous Warlarpih u la ong ba katei ka seng ki nongot doh masi ha ka jylla ka la leit ban ia kren bad ban ai jingthoh ba ka ophis Custom ka dei ban pyntip lang sha ki ruh haba don ka jinglilam, “Hynrei long lehnohei haba kim don hi ka mon, kim ju pyntip ia ngi” u la ong.U bah Generous u la ong biang ba watla ki Custom kim pyntip ruh hynrei haba ki shu ioh jingtip nangne nangtai ba ka don ka jingdie lilam ia ki masi ki ju leit ban ia shim bynta ha katei ka jinglilam, “Hynrei ngi iohi ba kam poi pynban shaei shaei ruh, ngi shu lut kai tang ka bai leit bai wan” u la ong. U tei u nongialam ki nongot doh masi u la ong ba ka jinglilam masi ki Custom kam don jingmut eiei ruh em naba ia ka dor ki la ia kut lypa napoh napoh bad ki nongkhaïi masi Bangladesh katba ha ka iew lilam pat ia ka dor la shu ang khlem raiñ khnang ba ki nongot doh masi kin nym nud ban khlieh dor.“Ngi la lap ba ki ia leh buit tuh hapoh ophis Custom ruh, ngi tip ba ia ka dor ba shisha ki la ia kut lypa napoh bad ha ka jingiakhlieh dor pat la shu ang khlem raiñ haduh ba kam i lah long shuh, ka masi kaba shongdor T.20 hajar tyngka la khlieh dor haduh T.24 ne T.25 hajar tyngka ne palat ia kata ruh, shaei ngi ki nongot doh ngin ia kata ka dor haba kam mih shuh, ngi hap ban shu phet iam rem” u la ong. U bah Generous u la ong ba ym don uwei ruh u nongot doh uba nud ban thied ia kitei ki masi lilam hynrei la thied ia ki da ki briew kiba khaïi masi tuh sha Bangladesh. “Ngi tip shai ba kito ki masi ki poi biang sha Bangladesh, la shu kem tang ban shu ia thaw pisa hynrei kam don jingmut eiei ruh em, ka eh ia ngi ban ia kren haba napoh ophis sorkar ruh kim treh ban ia treilang” u la ong biang.Katkum ka jingiathuh jong utei u nongialam ki nong ot doh u la ong ba ki masi kiba ki shipai BSF ki la ioh bat ki don ruh kiba na Khanapara naba la ithuh na ki dak ksam shkor hynrei kham bun ki dei kiba la shu wanrah khnang na shabar ban pynpoi Bangladesh. Lah ban kdew ba dang khyndiat sngi mynshuwa ki shipai BSF ki la ioh kem haduh 218 tylli ki masi kiba la thmu khaii tuh sha Bangladesh bad shuwa ia kane ki la ioh bat 12 tylli bad hadien katei ruh ki dang ioh bat biang hynrei ka seng ki nongot doh ki la ong ba na kitei ki masi ym don kawei ruh kaba la lilam sha ki nongot doh bad kitei ki la leit biang sha Bangladesh.",“Ialeh buit tuh ki nongkhaïi  masi Bangla bad ka ophis Custom”,https://www.urupang.com/ialeh-buit-tuh-ki-nongkhaii-masi-bangla-bad-ka-ophis-custom/
"Shillong, 22 Risaw:Ka  jingialang  paidbah  halor  u  Aadhaar,  ba  la  pynbeit  da ka  Meghalaya  Peoples’  Committee  on  Aadhaar  (MPCA)  ha  Khasi National  Durbar  Hall,  Mawkhar,  Shillong, kan long  la  sngi  Hat  Majai,  24tarik  U  Risaw,  2017  naduh  ka  por  11  baje  mynstep.Kane  ka  jingialang  ka  long  na  ka  bynta  kino  kino  kiba  ioh jingshai  shuh  shuh  halor  u  Aadhaar,  naduh  ba  mih  jingpyrkhat ban  don  kata  ka  jingithuh  kyrpang  (unique identification)  ha ka  snem  1999,  ka  jingpyntrei  kam  ia  u  naduh  ka  Sorkar  UPA II,  mynta  ha  ka  NDA  II,  ki sorkar  jylla,  ki  bank,  mobile company  bad  kiwei,  ki  dorkhast  pyrshah  ka  jingpyntrei  kam  ia u  Aadhaar,  ka  Rai  ka  SC  halor  ka  Hok  long  Kyrpang  (Right to  Privacy),  u Aadhaar  bad  ka  VIth  Schedule,  ka  rai  ba shiteng  por  (interim  order)  ka  SC  halor  ka  jingpyntrei  kam ia  u  Aadhaar  jingap  ia  ka  Rai  kut  (final  ruling) ka  SC halor  u  Aadhaar.Kito  kiba  la  shim  Aadhaar  number  ruh  ki lah  ban  wan  bad lada  don  kino  kino  kiba  kwah  ban  law  noh  na  kaba  don  une u  number,  kan  bha  shibun  eh,  ba  kin  don  lang  ha katei  ka sngi  ha  KNDH  khnang  ban  ioh  pyrkhat  lang kumno  yn  leh, ong ka kyrwoh na U Rev.  Dr.  P.  B.  M.  Basaiawmoit, na  ka  bynta  ka  MPCA.",Lashai  jingialang  Aadhaar,https://www.urupang.com/lashai-jingialang-aadhaar/
"Shillong, 23 Risaw:Ha kine ki khyndiat sngi ki khubor ki la saphriang ba ka don ka jingiaknieh tiket PDF na Umroi konstitwensi hapdeng u MDC ka Umroi u bah Arbinus Lyngdoh bad u bah Mangkara Pathaw u khun jong u myntri rangbah barim ka jylla bah J.D Rymbai. Ki don ki khubor kiba la saphriang ba ia ka tiket PDF na Umroi un ioh u bah Mangkara namarba u dei u paralok ba iajan eh bad u MLA ka Jirang u bah Lambok Mylliemngap, uba ki khubor ki la ong ba u dei u nongprat lynti ban seng ia ka PDF.Kitei ki khubor ki la pynmih ki dak or pait hapoh ka seng PDF ha kaba la iathuh ba u MDC ka Umroi u bah Arbinus u la don hapdeng ka jingkhohnioh mynsiem ban iaid shakhmat ban ialap elekshon ha ka kyrteng ka PDF. La iathuh ba na katei ka daw u MDC ka Umroi u la ia kren na ka por sha ka por bad ki nongialam PDF ban pynthikna ia ka tiket.Ki tyllong khubor ki la iathuh ba ha ka sngi saitjaiñ jong ka taiew ka la don ka jingiakren kaba markhmat hapdeng utei u MDC bad ki nongialam ka PDF ha kaba la donlang ruh u CEM ka KHADC u bah Pynshngaiñ N Syiem bad ha katei ka jingiakren ki tyllong khubor ki la iathuh ba u bah Pynshngaiñ u la kren shai ba ka tiket kan leit beit sha u bah Arbinus ym sha u bah Mangkara kumba la saphriang ha ki khubor.","Kular tiket ka PDF, ia u bah  Arbinus na Umroi ha u 2018",https://www.urupang.com/kular-tiket-ka-pdf-ia-u-bah-arbinus-na-umroi-ha-u-2018/
"Shillong, 23 Risaw:U Lamphang ka iing dorbar u AT Mondal u la ong ba katkum ka ain, um dei u nonghukum ban pynlong ia ka dorbar hynrei u dei tang u nongpyntip hadien ba la ioh ia ka jingthoh na ka sorkar ne u Myntri Rangbah ka jylla ne na u Lat ka jylla.Haba kren mynta ka sngi ha ka nongbah, u AT Mondal u la ong, “Katkum ka ain, ngam dei u nongrai ban khot ia ka dorbar hynrei u Myntr Rangbah lyngba ka jingiasyllok bad u Lamphang ne da ka jingkyrpad na u Lat, u hap ban leh ia kata”.Kane ka jingong u Lamphang ka long halor ka jingtwad jingmut lano ka dorbar tlang ne ka dorbar kut samoi jong kane ka jinglong MLA kan long.U Lamphang u la ong ba ka jingkhot dorbar kan shong ha ka jingdon kam ka sorkar ban pyntip da u Myntri Rangbah sha u ba un sa pynbna ban khot ia ka dorbar.Katkum ka rukom ka dorbar ka dei ban long man ka hynriew bnai bad lada shim na ka dorbar mang tyngka kaba la dep ha u bnai Lber, ka dorbar ka dei ban long ha u Nailur ba la dep hynrei ha u Naitung, ka sorkar ka la dep khot ia ka dorbar kyrpang kaba shi sngi halor ka Goods and Sevices Tax (GST), kaba mut ba ia ka dorbar hap ban pynlong pat haduh u Nohprah.Halor ka jingkylli ba ka dorbar kaba long u Naitung ka dei tang ka dorbar kyrpang kaba shi sngi, u Lamphang u la ong ba kano kano ka dorbar shisien ba la pynlong ka dei ka dorbar bad ym lah ban ong da kumwei pat.","Ngam dei u nongkhot  dorbar, ong u Lamphang",https://www.urupang.com/ngam-dei-u-nongkhot-dorbar-ong-u-lamphang/
"Shillong, 23 Risaw:U nongialam ka liangpyrshah u Dr.Donkupar Roy u la kob ba ki seng riewlum kin thaw sorkar ha u 2018, u la ong ba ka kynhun ki seng riewlum kan jop 32 tylli ki konstitwensi bad kin thaw ia ka sorkar. U Dr.Don u la ong ba ka jingiatylli lang lang ki seng riewlum ka la nang pynkhlaiñ shuh shuh, ha kane ka elekshon ban ia kaba ia iaid la ka jong ka jong ka lynti. Utei u MLA ka UDP u la ong ba ka long kaba eh ban wanrah ia ka roi ka par lada ka jylla kam ioh ia ka sorkar kaba lait na ka bamsap. U la ong ba ki seng riewlum ki don ia ka thong ban wanrah ia ki surok kiba bha, ka ioh kam ioh jam ki samla ba la nang la stad bad ban kyntiew ia ka koit ka khiah kumjuh ruh ka bording kaba biang ha ki nongkyndong.U la ong ba ki don kumba 10 tylli ki shnong ha Shella konstitwensi ki bym don Transformer haduh mynta ruh wat hadien ba la leit kyrpad na ka por sha ka por sha ki tnad ba dei peit. U la ong ba ym shym la don ba bujli thymmai ia kiba la rim, u la ong ba don ruh ki khep ba lada shiteng na ki nongshong shnong kim siew bording ka shnong baroh kawei ka duh ding bad kane u la ong ba kam dei satia ia ka sorkar ban leh kumtei.Haba phai sha ka pule puthi u la ong ba lada ki seng riewlum kin wan ha ka bor, kin ai ka jingpule kaba biang ia ki samla ha kaba kin ym donkam shuh ban leit pule shabar na bynta ki jingpule kiba shalor. Lah ban kdew ba ka UDP kaba don 8 ngut ki MLA mynta ka la don ha kajuh ka kynhun bad ka HSPDP kaba don 4 ngut ki MLA ban ia treilang ha ki 36 tylli ki konstitwensi ha ri lum Khasi- Jaintia.Ka ia treilang ruh bad ka GNC na ka bynta ki 24 tylli ki konstitwensi ha ri lum Garo.","32ngut yn jop ki Seng riewlum,  kob u Dr.Don ban thaw sorkar",https://www.urupang.com/32ngut-yn-jop-ki-seng-riewlum-kob-u-dr-don-ban-thaw-sorkar/
"Shillong, 23 Risaw:Ka Seng samla shnong Umkiang, ka pynpaw ka jingsngewkhia jur halor ka jingtrei torti, ka NHAI lyngba ka GRIL ia u surok NH-44 ha ki thain Umkiang, East Jaintia Hills District. Kane ka jingsngewkhia ka long ba ka company kam shym la pynbha ne maramot ia ki thliew ne ki krem ki kroh bad ka long ka jingma haduh katta katta ia u paitbah khamtam ia ki khynnah skul kiba dei iaid lyngba ka surok. Kane ka surok, ka buh jingma ruh ia ki kali, kiba iaid lehse ki lah ban kylla hapdeng surok bad lada ki kali ki kylla ka lah ban wanrah ia ka jingjia basngewsih ia u paitbah ba iaid ba ieng ha shilynter u surok khamtam hapoh shnong.Ha ka jingiakren bad ki heh company, khamtam ia u Nor Rymkhlem (Local Director GRIL) bad ia u Vishal bad kiwei kiwei de ki heh jong kane ka Company, hynrei kim shym la leh kumba ki la kular ban shna ne pynbha kham kloi ia ki jaka ba don jingma ia u paitbah bad kaba sngewsih haduh katta katta ka long ba ka jingduh um ka PHC Umkiang, la kumba ar bnai ei ei namar kane ka Company ka la pynjulor ia ki nar um ba dei iaid sha ka Hospital bad katei ka buh jingeh, ia ka PHC, namar tang ka um ban leit pain khana ne ban sait kti ruh ki shem jingeh ban ioh bad ki hap ban leit tong na ka wah Umkiang. Hynrei, ka jingshem jingeh jong kane ka PHC ka long ba ka jingkhakhun lajan man ka sngi bad pynsuhsat haduh katta katta, namar bym don um.Kumta ka Seng kaba peit ia ka jingeh u paitbah ka dawa mardor ia kane ka Company GRIL ba kan maramot ia u surok, pyndap ia ki nala ban lait na ki jingjia ba sngewsih bad ha kajuh ka por ban maramot ia u nar um jong ka Umkiang PHC, hapoh saw sngi, hynrek lada katei kam urlong, ka seng, kan pynlong da ka jingiakhih paidbah ban beh ia kane ka kompeni na ka shnong Umkiang.","Ba leh sting ka kompeni, ym don  um leit painkhana ha Hospital",https://www.urupang.com/ba-leh-sting-ka-kompeni-ym-don-um-leit-painkhana-ha-hospital/
"Shillong, 23 Shillong:Ha kane ka elekshon MLA ban wan ha ka jylla, ka tnad pyniaid elekshon ka sorkar India kan pyntreikam noh da ka mashin kaba thymmai ha kaba u nongthep vote u lah ban iohi iano u thep bad ha ka shap aiu.“Kane ka mashin thymmai kaba pyntreikam ka Voter Verifiable Paper Audit Trail (VVPAT) kan pyni 7 sekhon ha pyrda (screen) ban pynthikna ba u nongthep vote un hun iano u thep bad ha kano ka shap u thep”, la ong u Chief Electoral Officer ka tnad elekshon ka jylla u Bah Frederick R Kharkongor haba kren ha ka jingai jinghikai ia ki ophisar, ki seng sain pyrthei bad ki nongthoh khubor kaba long hynne ha ophis u DC Shillong.Ha kane ka mashin thymmai, lada u nongthep vote u iohi ba ka vote jongu kam iaid sha u kyrtong ba u thep u lah ban ujor sha u Presiding Officer da kaba thoh ha ka kot sada bad la shem ba ka jingujor ka long kaba shong hok, un sa ioh ban thep biang ia ka kot da kaba pyndap ia ka phom ba la pynkhreh lypa.“Hynrei lada shem ba uta u briew u ujor khlem nongrim, un sa shah pyngat ha ka ain bad un u shah kem shah set along katkum ka ain, la ong u Bah Kharkongor.U Chief Electoral Officer (CEO) u la ong ba ha kine ki bnai, ka ophis jong ki Deputy Commission jong ki district kin pynlong ia ka jingpynnshai paidbah ha man ki Block ia kane ka jingpynndonkam ia ki mashin thymmai ban pynsngewthuh bad pynshai ba kin nym don kano kano ka jingkulmar ha ka por ba ki thep vote.Katkum ka jigiathuh u Bah Kharkongor, ki don 110 tylli ki mashin kiban leit pynshai paidbah kylleng ki jaka ha ka jylla.“Ka mashin thymmai kan pynlong ia ki nongthep vote kaba hun bad suk kaban pynlait na ka jingsngew artatien bad kane kan ai ia ka jingpyrta kaba ong ‘pynshisha, pynhun bad pynthikna”, u la ong.U la ong ruh ba u Deputy Commissioner, Shillong un buh ia kawei ka jaka ia kine ki mashin ha kaba ki briew kiba wan kiba kwah ban test ia ka, ki lah ban leh ia kane.U la iathuh ruh ba katkum ka kyndon ba la buh da ka Election Commission ka India, shwa ban pynlong ia ka jingthep vote, dei ban pynlong shwa ia ka jingiathep ban tes ia ka mashin bad ha kane, kiban iashim bynta kim dei ban duna ia ka 50 ngut.“Lada shem ba ka mashin ka sniew,ki lah ban bujli noh da kiba bha”, u la ong.Ha kane ka jylla ki don baroh 3082 tylli ki jaka thep vote ne polling station bad man kawei ka jaka thep vote yn don saw ngut ki polling officer nalor uwei u presiding officer. Uwei u Polling officer la buh kyrpang ba un peit ia ka mashin.Ha kane ka sngi u CEO u la pynlait ruh ia ka kot jingbthah ha kaba iadei bad ka VVPAT.Ha ka prokram la don lang u Electoral Officer u bah T Lyngwa, u Deputy Commissioner u Bah Peter S Dkhar, nalor ki ADMs, ki BDO, ki SDO, bad ki seng sain pyrthei kum ka UDP, HSPDP bad kiwei.",“Phi thep vote iano bad ka shap aiu”  hapoh 7 sekhon yn pyni ka mashin,https://www.urupang.com/phi-thep-vote-iano-bad-ka-shap-aiu-hapoh-7-sekhon-yn-pyni-ka-mashin/
"Shillong, 23 Risaw:Namar ka jingjur slap kaba ar sngi linter kata ha ka sngi thohdieng bad sngi saitjaiñ ka Wah Kupli ka la shlei kynsan bad ha katei ka jingjia ki la don haduh 4 tylli ki dukan kiba la shah tap ha ka um. Kitei ki dukan ki dei ki dukan sha, ki dukan die marbam ,die khaw bad kiwei bad la iathuh ba baroh ki mar ha kitei ki dukan ki la duh ei lut kiba la kot sha ka T.2 lak. Nalor ki dukan la iathuh ba kawei ka kali Bolero 4×4 ( Double Cabin) kaba dang thymmai bad kaba don ia u number AS 16 AC O250 ka la shah tap um bad ki don ar tylli ki thuk thuk kiba ym pat don number kiba la shah tap. Kitei ki dukan, ki kali ki dei kiba dei trai da ki briew na ka shnong Iooksi, ka shnong kaba jngai kumba 2 kilomitar na ka jaka ba la jia.La iathuh ba katei ka jaka ba la jia katei ka jingjia ka dei ka kad lieng ban kam na shiliang sha shiliang wah bad ka jaka ba shah ktah ka dei kaba hap sha ka liang ba shong ki Khasi. Katei ka dei ka jaka ia khaïi kynthup u dewiong ha kaba ia ki mar ba la wanrah na shiliang da ki kali la ju pynkit pat da ka lieng sha shiliang wah.Ki briew na ka shnong Iooksi ki la ong ba donbok ba ha ka shiteng synñia ha ka sngi saitjain ba la jia katei ka jingjia ym shym la don briew satia ha katei ka kad khaïi. Ki la ong ba manla ka sngi ki ju don ki briew kiba sah miet ban ap dukan hynrei namarba ka dei ka miet sngi saitjaiñ baroh ki la leit ïng noh, kumta kam shym la don ka jingmynsaw briew.Shuh shuh la iathuh ba ka jaka kaba don kitei ki dukan ki kali ka jngai da ki phew mitar na wahbah hynrei ki la kynnoh ba ka jingkiew kynsan ka um ka dei namarba la khang kynsan ia ka Dam khlem da pyntip satia ia ki paidbah ba kin husiar lypa.La iathuh ba ha ka sngi thohdieng ka um ka long jai jai , ha ka sngi saitjain ruh ka long jai jai hynrei dei ha ka shiteng synñia jong ka sngi saitjaiñ ba ka la kiew kynsan.Mynta la ong ba ka um ka la hiar naba la pyllait ia ka Dam. La iathuh ba man ka miet ki don da ki phew tylli ki kali Sumo bad ki Maruti Alto 800, kiba shait pynieng ha kane ka jaka na ka bynta ban ieng lain ban kit briew sha kylleng ki jaka.Hynrei donbok ba kane ka jingjia ka jia ha ka miet Sngi Saitjain kaba dei ka miet ha kaba baroh ki kali ki leit phai sha iing. Lada kane ka jingjia ka jia ha kiwei pat ki sngi khlem pep kan don beit ka jingshah tyllep kaba da ki phew tylli ki kali kamai.","Shlei kynsan ka Wah Kupli, shah tap  4 tylli ki dukan, ki kali, thuk thuk",https://www.urupang.com/shlei-kynsan-ka-wah-kupli-shah-tap-4-tylli-ki-dukan-ki-kali-thuk-thuk/
"Shillong, 24 Risaw:Ka BJP Meghalaya ka la kren kob ba ki MLA ka Congress kin sa phet iing lut hadien u Naiwieng mynta u snem ban iasoh sha kiwei ki seng sain pyrthei, shwa ban wan ka elekshon MLA ha kane ka jylla lashem snem.Haba kren sha ki nongthoh khubor mynta ka sngi, u Vice President ka BJP Meghalaya u Bah John Antonio Lyngdoh u la ong ba ka Congress ka la dei ka iing kaba pait kaba pra bad shen ki MLA jongka, kin sa mih noh ban iasoh sha kiwei pat ki seng sain pyrthei.“Hadien u Naiwieng mynta u snem, ki MLA ka Congress kiba bun kin mih na ka party ban iasoh bad ka BJP bad sha kiwei ki party”, la ong u Bah John Antonio haba kren sha ki nongthoh khubor mynta ka sngi.Hynrei ha kajuh ka por, ka BJP ka la takrain ia ka jingkren pyrshah ki MLA ka Congress ia ka BJP da kaba ong, “Haba ki kren pyrshah ia ka BJP, balei ki phun pat wut wut sha ki nongialam ka BJP sha Delhi”.“Wat u Dr Mukul ruh lada u kwah ban iasoh bad ka BJP, ngi kloi ban pdiang, hynrei ka jingai tiket kan shong ha ka rai u paidbah bad ki nongialam”, u la ong.Wat la ki heh BJP, ki la sngew thikna ba ki MLA ka Congress kin iasoh bad ka party, hynrei ki kyntait ban iathuh haduh katno ngut ki ban iasoh bad lano kin iasoh. “Ngim pat lah ban iathuh katno ngut kin wan iasoh bad lano kin iasoh hynrei ngan iathuh iaphi ba hadien u Naiwieng, kin phet lut na ka Congress”, la ong u Bah John Antonio.Haba kylli kumno ka BJP kan pdiang ia ki MLA ka Congress, haba ka ju kynnoh ba ki dei kiba bamsap, u Bah John Antonio u la ong ba ki don ha ka party kaba bamsap, hynrei kin pynkhuid ynda la wan ha ka BJP.Ha kawei ka liang, u Bah John Antonio u la ong ba ka BJP kan jop bun ngut ki MLA ha kane ka elekshon bad ka sur jong u paidbah ka la sawa jam ha kane ka kynti bad kin sa ap sa tang ia ka por.U la iathuh ba shi bynta ban pynkhlain ia ka seng, u la iathuh ba ka party kan pynlong ia ka booth samilan ne ka jingialang bad baroh ki dkhot ka party ha ki lai tylli ki jaka ha ka jylla ban pyni ia ka jingkhlain ha ka jylla.“Ngin sa pynlong ia ka jingialang jong baroh ki dkhot kynthup kawei ha Khasi, Jaintia bad ha Garo bad hangne ki nongialam na Delhi kynthup ki myntri sorkar kin wan ban iadon lang”, la ong u Bah John Antonio bad bynrap, ha kine ki jingialang yn sa ioh ia ka jingkhlain jong ka BJP ha kane ka jylla.","Ngi kloi ban pdiang ia U Mukul,  lada u kwah iasoh BJP:JA Lyngdoh",https://www.urupang.com/ngi-kloi-ban-pdiang-ia-u-mukul-lada-u-kwah-iasoh-bjpja-lyngdoh/
"Nongpoh, 27 Risaw:Da ka jingthmu ban wanrah ia ka jingkylla hapoh ka Nongpoh Constituency bad ha kajuh ruh ka por na ka bynta ban pynjop donburom ia u Bah C.B Syiem, u kyrtong u ban sa aireng ha kane ka Ilekshon 2018, hynnin ka sngi da ki spah ngut ki Longkmie ki la wan ban pyniasoh ialade bad ka Party National People’s Party (NPP) ha ka jingialang kaba la long ha Tespro Building Hall Mawroh, Nongpoh.Kum ban shu pynkynmaw hangne, dei ha ka 10 Tarik mynta u Bnai ba u Bah C.B Syiem, ha ryngkat lem bad ki hajar ngut ki nongbud jongu ki la pyniasoh ialade bad ha Party NPP, ha kaba la pynbna ruh ba un iakhun pyrshah ia u Dr. D.D Lapang na ka Congress bad ka Kong Rona Khymdeit na ka UDP.Ha katei ka jingialang kaba la long hynnin ka sngi ha Nongpoh, la ioh ruh ban jied ia ki nongialam jong ka Women Block NPP, ha kaba la jied ia ka Kong Delis Malai kum ka President, ka Kong Richmiland Khongjoh kum ka Working-President, ka Kong Idora Thangkhiew Vice-President. Ka Kong Filicia Kharhunai kum ka General Secretary lem bad 30 ngut ki Executive Members.","Beh ka lyer sha U Bah C.B Syiem,  wan kyrshan sa ki longkmie",https://www.urupang.com/beh-ka-lyer-sha-u-bah-c-b-syiem-wan-kyrshan-sa-ki-longkmie/
"Shillong, 27 Risaw:U Mukul Sangma myntri rangbah ka Jylla, ula byrthen mynta ka sngi, ia ka jingkren jong U KJ Alphonse, hynnin ka sngi ha Sohra, ha kaba ula kynnoh, ba u dei uba tuh ia ka pisa paidbah bad halor kitei ki jingkren, ula ong “Kitei ki jingkren, kin donkam ban wad jingtip ba kin ia tyngkhuh bad ka ain” bad U Mukul, u kylli “Ka mut aiu, da kaba ong ba tuh pisa paidbah”.U Alphonse, myntri kam shang pyrthei, haba kren ha ki kotkhubor, hynnin ka sngi, hadien ka jingialang paidbah ha Sohra, hynnin ka sngi, ula kynnoh ba U Mukul, u kular ban leh ia shibun kiei kiei, hynrei u tuh pat ia ka pisa paidbah.","Byrthen U Mukul, ba kynnoh tuh pisa U Alphonse",https://www.urupang.com/byrthen-u-mukul-ba-kynnoh-tuh-pisa-u-alphonse/
"Shillong, 27 Risaw:U MDC ka Nongkrem u Bah Hispreaching Son Shylla u la ong ba ka jingleit iasoh jongu sha ka NPP ka dei halor ka nongrim ba kan synshar ia ka jylla hadien ka elekshon 2018, kaba don ka jingiajan bad ka sorkar BJP ha sorkar pdeng ban kham suk ban ioh jingiarap ia ka jylla kaba don ha ka jinghiran pisa kaba shyrkhei.U Bah Hispreaching, uba jop na ka UDP ha ka elekshon MDC shiteng samoi na Nongkrem, u la phet noh sha ka People Democratic Front (PDF) hynrei kane ka dei ka sien balai hapoh shi snem ba un leit iasoh noh bad ka NPP.Haba kren mynta ka sngi sha ki nongthoh khubor, hadien ba la dep shim phom rung dkhot ha ka ophis ka NPP, u Bah Hispreaching u la ong ba kumba long ha kine ki shiphew snem, ka Nongkrem kam shym la ioh ia u MLA uba don ha ka bor ban long kam ki jingdonkam jong ki paidbah namar ba man ba ki leit ud ha kine ki snem, ka jubab na u MLA ka long ym lah ban leh eiei namar ba um don ha ka bor.“Ban ong ym lah ban leh eiei bym don ha ka bor, ka long kaba suk bad ngi pyrkhat da kaei ka lynti ban lait na kane ka jingong bad kata ka long ban jied noh ia u briew uban iakhun na ka party kaban don beit ha ka bor”, la ong u Bah Hispreaching.U Bah Hispreaching u la ong ba kumba ka paw ha kine ki sngi, ka lyer ka beh bha ia ka NPP ha Khasi bad Garo Hills bad khlem pep, kan bat iaka bor synshar ha ka jylla, namar ba kiwei ki party kum ka HSPDP, UDP, PDF ki don ktem tang ha Khasi Hills bad kim don eiei sha Garo Hills bad kan shem shitom ia ki ban thaw sorkar.“Ka HSPDP, UDP, PDF, ki pynleit jingmut tang ha Khasi Hills ym sha Garo Hill bad kim lah ban thaw ia ka sorkar bad dei tang ka NPP, kaba la kiew sted ha Khasi Hill ha kaba kin don 10 ngut ki MLA, 4 ngut ki MDC kin wan rung sha ka NPP bad ka don ka lad ba kan jop bun tam”, la ong u bah Hispreaching.U la ong ruh ba ki paidbah ka rilum Khasi bad Jaintia ki kwah ba u Myntri Rangbah un dei na kane ka thain hadien ba ki la mad shiphew snem ia ka jinglong myntri Rangbah u Dr Mukul Sangma na Garo Hills.“Ki paidbah Khasi ki kwah ba u Myntri Rangbah un dei na Khasi Hills, namar ba la slem la bat Myntr Rangbah u Garo”, la ong u MDC ka Nongkrem bad bynrap, “Kumba ka long mynta ka la shai ba lyer ka dei sorkar bym dei Congress, ym dei ba isih ia ka congress hynrei namar bym don shuh ha ka bor ha Delhi”.U la ong ba ka jingsynshar ka NPP ha ka jylla kan kham pynsuk ban ioh pisa na ka sorkar pdeng namar ba ka iajan bad ka sorkar BJP khamtam haba ka jylla ka don hapdeng ka jingkyrduh pisa kaba jur bha namar ka jingthaw ia ki district, ki civil sub-division, ki police station bad ki Block ha kine ki snem.“Ka Meghalaya kaba don ha jinghiran pisa kaba shyrkhei na ka jingthaw ka district, civil sub division ka donkam ban ioh pisa na sorkar pdeng bad ngim kwah ban iathaw sorkar bad ka Congress kiba iashun bad ka BJP bad dei tang ka NPP kaba don ka jingiajan bad kane kan kham pynsuk ban ioh ia ka jingleh sbun ka sorkar pdeng”, la ong u Bah Hispreaching.",Ka Nongkrem ka dei ban jied ia  U MLA ban don ha ka bor: Shylla,https://www.urupang.com/ka-nongkrem-ka-dei-ban-jied-ia-u-mla-ban-don-ha-ka-bor-shylla/
"Shillong, 27 Risaw:Hadien ka Sohra konstitwensi u Nalin Kohli nongaiktien ka seng BJP na Delhi u la hiar mynta ka sngi sha Shella konstitwensi ban ia kynduh ia ki paidbah katei ka thaiñ. Ha ka jingialang kaba la long mynta ka sngi ha Majai u Kohli, u la pynthikna ba ka BJP kan pyniakhun da u bah Jropsing Nongkhlaw na Shella konstitwensi ha ka elekshon MLA 2018. U la ong ba u la iohi ba ki paidbah katei ka konstitwensi ki don ka jingshaniah ha u bah Jrop bad ki kwah ba un ia khun ma u, kumta u la ong ba ka seng BJP kan sngap ia ka sur jong u paidbah ba bun ban pyniakhun da u bah Jrop.U Kohli u la sahmiet lypa naduh mynhynnin ka sngi ha Sohra ha Jiva Resort bad u la hiar mynta ka step sha Majai. Ha katei ka jingialang u la pynpaw ia ka jingpang mynsiem ban iohi ia ka surok na Sohra shaduh Majai kaba la sniew jubor haduh katta katta bad u la ong ba u pang mynsiem ban iohi ba ki paidbah katei ka thaiñ ki hap ban iaid lynti manla ka sngi lyngba katei ka surok khohruh khohram.“Phi la shah leh beiñ shaba palat” u la ong ha katei ka jingialang. U Kohli u la ong ba ka jinglong jingman jong ka surok ka dei ka jingleh beiñ jong ki nongmihkhmat ia ki paidbah, u la ong ba ym donkam shuh ban dang ia kren sa ia kiwei pat ki kam pynroi hapoh katei ka konstitwensi haba tang ka surok kaba long u budlum jong ka ioh ka koit ka long haduh kattei. “La i sangsot shisha” u la ong. U la kular hakhmat ki spah ngut ki paidbah ba lada kin ailad ia ka seng BJP ha u 2018 ka surok jong ki kan ym long shuh kumba ka long mynta bad tang hapoh katto katne bnai kin ioh ia ka surok kaba bha.",“Phi la shah leh beiñ palat”  ong u Kohli ia ki paidbah Shella,https://www.urupang.com/phi-la-shah-leh-bein-palat-ong-u-kohli-ia-ki-paidbah-shella/
"Shillong, 27 Risaw:Shuwa ka jingialang u Dr.P.W Khongjee kaba la long mynhynin ka sngi ha Sohra, ki nongialam ka BJP Sohra Mandal kumjuh ruh ka East Khasi Hills, ki la ong ba kin ym ia shim bynta bad kim don jingtip eiei shaphang katei ka jingialang bad ki la ong ba kam dei ka jingialang jong ka Party, hynrei ka dei ka jingialang ki riew shimet.Hynrei kaba la pynlyngngoh ia ki nongthohkhubor pat ka long ba shuwa ba ka jingialang kan sdang la pyrta ha ka tynghung ban khot ia ki nongialam President , Secretary jong ka BJP Sohra Mandal ba kin kiew ha rynsan bad ha katei ka por la iohi ba u President barim jong ka BJP Sohra Mandal u bah P.Nongrum, Vice President bah Hamlet Malngiang ki la kiew sha rynsan. Kumba paw ha ki jingthoh na kawei pat ka liang la pyni ba u President dei u bah Pillar Nongkhlaw, hynrei uba la kiew sha rynsan um dei satia u bah Pillar Nongkhlaw. Ka la pynlyngngoh ia ki nongthohkhubor hato don ar tylli ka BJP ha Sohra Mandal,don ar tylli ki Mandal?.Ban kham shai ia kane u nongthohkhubor u la ia kren da ka phone bad u Secretary jong ka BJP Mandal kaba don ha kawei ka liang u bah Rothel Khongsit, hynrei u la ong ba ia mynta kim pat kwah ban ong eiei halor katei ka bynta bad shen kin sa kren kaba donkam.La ia kren ruh bad u Vice President u bah Hamlet Malngiang uba don ha kawei pat ka liang, utei u la ong ba kumba ka long mynta ka BJP ha Sohra ka long kumta hi ba ka dang iaid kaba rim shipor, wat la la dep ban pynduh pyndam noh ia ka naba ia ka Mandal kaba thymmai kim don jingtip satia mano ba thaw bad kumno la leh, “Ngim tip mano ba thaw ia kata ka Mandal thymmai,ngim ithuh, ki ia leh kumno ha ka jingshisha ia ka jong ngi ruh la pynduh pyndam, hynrei ha bym ia shai ngi hap ia shim ia ka bynta” u la ong.Lah ban kdew ba kawei pat ka liang ka la kam ba ia ka tiket BJP na Sohra yn ioh da u bah Bantei Rumnong, hynrei haba ia kren pat bad u bah Hamlet u la ong ba ka jingwan jong ki heh BJP na Delhi ka dei ka dak ba ka tiket kan poi sha u Dr.Khongjee.Lah ruh ban kdew hangne ba watla ki nongialam ka BJP Sohra Mandal na kawei pat ka liang ki kam ba kam dei ka jingialang Party hynrei la iohi pat ba ha ka jingialang la pynriam pynbeit pynphuh pynphieng da ka lama BJP.Halor katei ka jingialang u bah Hamlet u la ong ba ki heh BJP na Delhi ki la bthah ia u Dr.Khongjee ban lum jingialang paidbah bad u la leh kumta bad ia ka tiket kan shong ha ki.",Mih ka jingkylli “Don ar tylli  ki BJP Mandal ha Sohra?”,https://www.urupang.com/mih-ka-jingkylli-don-ar-tylli-ki-bjp-mandal-ha-sohra/
"Shillong, 29 Risaw:Ha ka sngi saitjaiñ jong ka taiew ka Lok Janshakti Party (LJP) ka la pynbna 2 ngut ki kyrtong ki ban ia khun ha ka elekshon MLA 2018 na katei ka seng.Kitei ki 2 ngut ki kyrtong ki long ka Arelitha K Sangma na Salsella konstitwensi ka konstitwensi ba mihkhmat da u myntri sorkar u Clement R Marak bad uwei pat u dei u Denis Tynsiar na Pynursla konstitwensi ka konstitwensi ba mihkhmat da u bah Prestone Tynsong. U bah Denis Tynsiar u dei na ka shnong Mawkhap.Haba kren sha ki nongthohkhubor, u State President jong ka LJP u Jamih Ahmed u la ong ba ha ka 21 tarik mynta u bnai ka LJP ka la thaw ia ka Pynursla Block bad ki la don haduh 250 ngut ki dkhot kiba la wan ia soh sha katei ka seng ha katei ka sngi hapoh ka jingialam u bah Thanroy Pariat na ka shnong Tangmang kum u President bad Jiwel Khongji na ka shnong Ri-Massar kum u General Secretary. Ha Pynursla Block ka LJP ka don 17 ngut ki nongkitkam bad 22 ngut ki Executive Member.U Jamil u la ong ba ka LJP ka buh thong ban pynieng haduh 30 ngut ki kyrtong ha kane ka elekshon MLA 2018 lada ka ioh ia ki kyrtong kiba biang bad kiba dang khuid ha ka politik. U la ong ba katei ka seng kam kwah ia ki riew saiñpyrthei kiba ih ha ka saiñpyrthei kiba la don ha ki seng bapher bapher naba kitei dei kiba la bit thit ha kiba bun ki jingkynnoh bamsap. U la ong ba ka kwah beit da ki briew kiba khuid ki bym pat dok dak eiei. “Ngim kwah ban thep da ka waiñ kaba rim ha u bilor ba thymmai kumba leh kiwei pat ki seng tang ba pynkhlaiñ Party” u la ong. Haba la kylli kiba kum kino kita ki seng “Phi la iohi hi ka PDF ka dei kaei” u la ong.Kumba ka long haduh mynta u Jamil u la ong ba katei ka seng ka don haduh palat 1 lak ngut ki dkhot ha kane ka jylla Meghalaya bad ka thong katei ka seng ka long ban wanrah ki jingkylla bad ka roi ka par ha ki nongkyndong, “Haba ong ka roi ka par ha nongkyndong phi la sngewthuh hi, ka surok, ka bording, ka pule puthi, jaka sumar bad kiwei pat, kumba ka long mynta ym don eiei ha nongkyndong” u la ong. U la pyntip ruh ba ki nongialam na ka Aam Admi Party ha kane ka jylla kum u bah Daross Ramsiej u General Secretary ka AAP, ka Arelitha K Sangma ki la wan ia soh sha katei ka Party.","Kyrtong ka LJP: U Denis na  Pynursla, ka Arelitha na Salsella",https://www.urupang.com/kyrtong-ka-ljp-u-denis-na-pynursla-ka-arelitha-na-salsella/
"Nongpoh, 29 Risaw:Lai ngut ki briew ki la duhnoh ia la ka jong jingim ha ki jingjia aksiden kiba la jia ha ki ar-tylli ki jaka kaba hap ruh hapoh ka Surok Bah NH-6 ha Ri Bhoi District.Ka tyllong khubor na ki Pulit ka Ri Bhoi, la iathuh ba argut ki briew ki la khlad hashen ha ka jingjia aksiden ha 12Mer thain Byrnihat bad uwei pat u la khlad noh ha ka jingjia aksiden kaba la jia ha shnong Ladsharai.La iathuh ruh ba ka jingaksiden ha 12Mer, ka la jia ha ka por 12.45 mynstep ha kaba kawei ka Bike kaba don ia u Number AS-02C-5396, ia kaba la niah da u Duryodhan ha ryngkat bad u paralok jong u uba la tip kyrteng kum u Jitu Deka ki la khlad noh hashen hadien ba la suba ba ki la shah iuh ha ki kali heh.Haba iadei pat bad ka jingjia aksiden ha Lasharai, kaba la jia hynnin miet sngi Saitjain ha ka por 8.30 ei ei, la iathuh ba kawei ka Zen kaba don ia u number AS-12C-2378 kaba la wan na ka lynti bymdei (Wrong Side), ka la iatyngkhuh bad ka Bolero Pickup kaba don ia u number ML 05-M-9481 bad ha kane ka jingjia u nongniah ia katei ka Zen uba la tip kyrteng kum u Tynshain Kurbah u la khlad noh hashen, katba u paralok jongu uba la tip kum u Rishan Mawnai u la mynsaw jur.Kumta haba iadei bad kitei ki jingjia aksideng bad kiba la wanrah ruh ia ka jingduhnoh jong ki mynsiem briew, na ka liang ki pulit kin dang pynlong ia ka jingtohkit.","Khlad hashen 3 ngut, ha  ki aksiden kali ha Ri Bhoi",https://www.urupang.com/khlad-hashen-3-ngut-ha-ki-aksiden-kali-ha-ri-bhoi/
"Shillong, 29 Risaw:Ka jingmih ka jingiakawang ktieh hapdeng ki nongialam ka BJP Sohra Mandal halor ka jingkhot jingialang u Dr Phlour W Khongjee, ka la pynkyndit ia ki nongialam ka seng BJP, haduh ba kin shim khia wut wut ban iapynbeit noh ia ka.U President ka BJP Meghalaya u Bah Shibun Lyngdoh haba kren bad u nongthoh khubor, u la ong ba ka dei ka jingbakla u Nalin Kohli uba dei peit ia ka Meghalaya ban iaid shwa da ka polisi politik da kaba iaid lait ia ka seng na katei ka konstitwensi.“Ka dei ka jingbakla u nongpeit ia ka Meghalaya, ban iaid da ka politik khlem da iaid shwa na ka Seng”, la ong u bah Shibun.U la ong ka party kala iashong jingialang bad hynnin ka sngi,kala dep pynbeit ia kane ka kam sha ka jingbym iasngewthuh jingmut sha ka jingiasngewthuh jingmut.“Ka dei tang ka jingiasngewthuh bakla hapdeng ki nongialam ka seng, ngi la dep iapynbeit hynnin”,la ong u Bah Shibun.U la ong ba haduh mynta kam pat don kano kano ka jingpynbna kyrtong ne ym pat don mano mano ba don bor ban pynbna kyrtong namar baroh yn iaid da ka lynti kumba la buh ka seng lyngba ki mandal.“Ngim pat lah ban pynbna ba ai tiket iano iano, mano mano ruh lah ban pan tiket bad ka rai kan shong ha election committee ka party”, la ong u Bah Shibun.Lah ban kdew ba ha ka BJP Sohra Mandal ka la pynpaw ia ka jingpyrshah ia ka rally kaba la khot da u Dr Khongjee da kaba kam ba kam don jingtip eiei hynrei la shu pynlong hi ma u marwei. Ha kane ka jingialang, la wan ban ai jingkren da u Nahlin Kohli uba peit ia ka Meghalaya bad kumjuh u Alphons Joseph Kannanthanam uba dei u myntri khynnah ka sorkar pdeng ba peit ia ka kam elekshon ia ka BJP ha kane ka jylla.U la ong ba shwa ban ai tiket, ka party ka hap iaid lai tylli ki kyndon ban leh jingjurip bad ka bynta kaba nyngkong bad baar ban bishar bad jurip la dep bad kaba sah sa kaba lai.Katkum ka jingong u President ka BJP Meghalaya, ka party kan sa pynlait ia ka kyrteng ki kyrtong ba nyngkong ha ka taiew ba nyngkong jong u Nohprah mynta u snem.","Bakla U Nalin, ba u iaid lait ia  ka seng halor ka Sohra: Shibun",https://www.urupang.com/bakla-u-nalin-ba-u-iaid-lait-ia-ka-seng-halor-ka-sohra-shibun/
"Shillong, 30 Risaw:U nongialam ka BJP, u Dr Phlour W Khongjee u la ong ba ka jingkhot jongu ia ka jingialang paidbah ha Sohra ha kine ki sngi, kam dei ba shu leh donbor, hynrei hadien ba la ioh ia ka jingbthah na ki heh ka BJP na Delhi bad u leh kumta kumba ki la bthah ban leh.Haba iakren mynta ka sngi, u Dr Khongjee u la ong ba ka jingkynnoh ka mih lehse ka dei tang namar ba don ar ngut kiba iaknieh tiket ma u bad u Bah Bantei Rumnong ban iakhun na ka BJP na Sohra ha kane ka elekshon MLA ban wan.Ka BJP Sohra Mandal ka la kynnoh ba ka jingialang ba khot da u Dr Khongjee ka dei kaba khlem kano kano ka jingtip jongki bad kim kwah ban iadon lang ha katei ka sngi.“Ka jingkynnoh ngan ong kumno haba bthah ki heh nongialam na Delhi, nga leh beit kumta”,la ong u Dr Khongjee.U la ong ba ka jingkhot jongu ia ka jingialang paidbah ka dei hadien ba la ioh ia ka jingbthah na ki heh na Delhi.“Kato ka dei ka jingbthah kaba wan na High level bad nga hap leh kumta kumba ki la bthah”, la ong u Dr Khongjee bad bynrap, namar ba don ar ngut kiba kwah tiket, ka ju long kumta hi.Katkum ka jingong u Dr Khongjee, u la dep pyntip sha ki nongialam ha ka jylla hadien ba la ioh ia ka jingbthah. “Nga la dep pyntip sha ki nongialam ha ka jylla hynrei ngam lah ban hukum ia ki”, la ong u Dr Khongjee.Halor ka jingkylli ba un leh kumno lada um ioh tiket, u la ong ba um u briew uba ju don ha ka party (national party), u phet ruh sha ka party heh bad um kwah ban leit sha ki party rit.Hynrei lada um ioh tiket un sa pyrkhat kaei kaban leh bad u lah ban kyrshan ia u kyrtong uba ioh tiket hynrei u kyntu ruh ba lada u ioh tiket, uwei u kyrtong un kyrshan lang ia u.“Lada ym ioh tiket, lah ban shu kyrshan, bad lada nga ioh tiket, u Bah Bantei ruh u dei ban kyrshan lang ban ioh ia ka jingjop”, la ong u Dr Khongjee.U la ong ba ki nongkyrshan na kylleng ki jaka ki la ai ia ka jingkyrshan ba pura ia u khamtam haba u la long tengu MLA u la lah ban leh bun ki kam pynroi ha ka thain bad lada u ioh tiket ha kane ka kynti, u lah ban poi biang sha ka thong.“Nga iawer lang ia u Bah Bantei ban iakyrshan lang lada ioh mano mano”, la ong u Dr Khongjee.",Nga khot jingialang katkum ka  jingbthah ki heh na Delhi:Dr Khongjee,https://www.urupang.com/nga-khot-jingialang-katkum-ka-jingbthah-ki-heh-na-delhidr-khongjee/
"Shillong, 30 Risaw:Bun ki trok, kiba na Meghalaya, haba ki leit pynhap mar sha Assam bad haba ki mut ban kit mar na Assam, kim ju ioh bad ki shah maham pynban ha ki trok Assam, katba ki trok na kiwei ki Jylla, ki wan kamai sahuh sha kane ka Ri Khasi jongngi, ong ka kyrwoh jong ka Meghalaya Commercial Vehicle’s Union mynta ka sngi.Ha ka jingialang, kaba la long ha ka 28tarik Risaw 2017, ha Mawryngkneng katei ka seng, ka la shim ia ka rai ban ai por “shitaiew” ia ka sorkar, ba ka dei ban leh eiei ia ka jingdawa ka Union ban khang ia ki kali ba wan nabar jylla ban kit be-ain ia ka dewbilat na Lumshnonng bad ban leit pynhap sha kylleng ki jaka ka bri u Hynniew Trep. Katei ka seng, ka ong ba kane ka jingknieh ban kit ia ki mar, da ki kali kiba wan nabar jylla, wat la ki don ia ki National permit, ka long kaba beain kat kum ka Motor Vehicle act, 1989 kaba la thoh shai ha ka paragraph ba 66 ‘The vehicle covered by a National Permit shall not pickup or set down goods between two points situated in the same state other than the Home States” nangta ruh kat kum ka “The United Khasi -Jaintia Hills District(Trading by Non tribals)Regulations 1954, bad Trading byn Non-Tribals)Rules 1959 ka la thoh ba kine ki kali bar jylla kin nym lah ban kamai ha ka jaka ka Bri u Hynniew Trep khlem da ioh ia ka laisen na baroh ki ar tylli ki Autonomous District.Ka seng, ka kren shai, ba ka la rai ban peit hi ia ki kot ki sla jong ki kali bar jylla bad la maham tyngeh ruh iabaroh ki kali bar jylla ki bym biang ia kitei ki kot ki sla ba kim dei shuh ban kamai ha kane ka ri Khasi, naduh ba la pynmih ia kane ka kot khubor bad lada lap ka Union kan ujor sha ki thanat, ba kin leh ia kaba donkam.Haba iadei bad ka jinghiar dor ka baikit bai bah, ka seng ka ong ba lada ki kompeni dewbilat, kim pdiang ia ka dor ba la buh da ka sorkar (Government approved rate for carriage/ Government of Meghalaya Transport Department Noification Dated Shillong 22nd September, 2005) kaba la thoh shai ba ka dor bai kit bai bah ka dei ban long Rs 1.25/quintal/km kaba mut T.12.50/ton/km. La ong shuh shuh, ba ka Union kan shim ia ka rai ba khatduh ha ka 2tarik Naiwieng 2017 ha kaba kin leit ban iadonlang ban pynsngew ia kane ka rai, ha ka jingialang jong ka All Jaintia Cemenrt Clincer Transport Association ha ka 02tarik Naiwieng 2017.Halor ka jingjyllei ki bar Jylla, kiba kit mar na ki kompeni dewbilat, ka Union ka la rai ban ai jingthoh sha baroh ar tylli ki District Council ba kim dei ban ai jingmynjur ia ki bar Jylla, namar ba ki trai Jylla, ki lah hi dalade ban leh. Ha kane ka jingialang la rai ruh ban kyrpad lang iabaroh ki seng bhalang ban iasnohkti lang ban ialeh pyrshah ban rat dyngkhong ia kitei ki jingshah thombor haba iadei bad ka kamai kajih jong u trai muluk, pynkut ka kyrwoh na U bah Handle Mukhim, President, Meghalaya Commercial Vihecle’s Union Meghalaya Shillong.","Shah maham ki trok na Megha- laya, ba mut kit mar na Assam",https://www.urupang.com/shah-maham-ki-trok-na-megha-laya-ba-mut-kit-mar-na-assam/
"Shillong, 30 Risaw:U Rejaul Laskar, uba dei u pyrman jong ka seng Congress, sha ka Jylla Meghalaya, ula pdiang ban ia tainia bad U HB Lotha Secretery Scheduled Tribe Morcha jong ka seng BJP.Ha ka jingpynmih khubor mynta ka sngi, U Laskar, u ong ba u kwah ba ka jing ia tainia, kan long na ka bynta shiphew kynta, hynrei U Lotha pat u kwah, da kaba ar sngi kynthih bad ba u kwah ruh ba u myntri rangbah, un pyllait por ban ia tai nia lem bad u bad halor katei ka mat, U Laskar, u ong “Nga kloi ban ia tainia bad U Lotha, na ka bynta ar sngi kynthih. Wat la ki arsngi ruh ki duna palat ban iakren halor ki ain kiba pyrshah rit paid, ka sorkar BJP. Nga pdiang ban ia tainia, wat lada u kwah ban iakren halor ka kam bamsap ruh kumjuh, tangba kam dei tang ka jingkynnoh bamsap pyrshah ia ka sorkar Meghalaya, hynrei ka dei ia ka sorkar NDA ruh kumjuh” ong U Laskar.U Laskar, u ong shuh shuh, ba ka jingkwah jong U Lotha ban ia tainia bad U Mukul Sangma, ha ka sngi kaba lai, ka long ka bym shongnia satia, namar ba u myntri rangbah, u dei uba bunkam shi katdei bad U Laskar, u kyntait ban pynlong ia ka jing iatainia hapdeng U Lotha bad U Mukul Sangma, ha ka sngi kaba lai.La ong shuh U Laskar, ba lada U Lotha, u pdiang ia katei ka jing iatainia, kaba 48 kynta bad khlem kano kano ka jingbuh kyndon, kumta, un long uba kloi ban ia kynduh ha Shillong, lane ha kano kano ka bynta jong ka Jylla Meghalaya bad katei ka dei ban long ha khmat jong ki nongthoh khubor lem bad kiwei de ki riew rangbah jong ka Jylla.","2sngi kynthih ruh biang, ong  U Laskar ban iatainia bad U Lotha",https://www.urupang.com/2sngi-kynthih-ruh-biang-ong-u-laskar-ban-iatainia-bad-u-lotha/
"Shillong, 30 Risaw:“Ngi kum ki Khristan, ngi pyrshah halor ka jingpyntreikam ia u aadhaar number” ong U Rev Geora M Sangma, uba dei u nongialam jong ka Balang Kingdom Gospel Church, na Tura.Ha ka jingiakren bad U Rupang, mynta ka janmiet, U Rev Sangma, u ong ba um sngew iahap jingmut satia, ba ia ka jingtip shimet jongu, yn pyni ha ki mobile, ha ki Bank bad u ong shuh shuh ba ka jingsngew niam, ka dei sa kawei pat ka mat kaba khraw shibun, kaba hap ban pyrkhat.“Nga sngew ba nga don ka jinglaitluid, kum u nongshong shnong jong ka India, hynrei lyngba u aadhaar, ka sorkar India, kan lah ban pyni ia ka jingtip shaphang jongnga, wat ha ki briew lane ha ki kompeni kiba don shabar ri ruh” ong U Rev Sangma.U Rev Geora, ula ong shuh shuh, ba ha ka Balang jongu, kaba don kumba 30 tylli ki iingmane ha Garo Hills, ym pat don satia uwei ruh, uba mynjur ban shon aadhaar bad u ong shuh shuh, ba lyngba kane ka jing ia kynduh jongki bad ki nongialam jong ka Meghalaya Peoples’ Committee on Aadhaar, kin sa sdang ban lum ban lang ia u paidlang jong ka Garo Hills ruh, ba kin nym treh ban shah pynbor, ban shon Aadhaar Card.","Kum ki Khristan, ngi pyrshah ban pyntrei ia u aadhaar, ong U Pastor na Tura",https://www.urupang.com/kum-ki-khristan-ngi-pyrshah-ban-pyntrei-ia-u-aadhaar-ong-u-pastor-na-tura/
"Shillong 30 Risaw:Ka jingbym lah ki nongialam ka BJP ha kane ka jylla ban leh ha ka rukom kaba dei, khamtam ban khroh ia ki MLA ban iakhun na ka BJP, ka la pynlong ia u Himanta Biswa Sarma u myntri ka BJP na Assam, ba peit ia kane ka thain, ba un tuklar hi dalade ha kaba u la ioh ban iakren bad iakynduh ruh bun ngut ki MLA kiba kwah ban iakhun na ka BJP ha kane ka elekshon MLA ban wan ha ka jylla.Katto katne ki MLA na kiwei ki party kum na ka Congress, kila don ka jingiakynduh kaba khah khah bad u Himanta ha Guwahati ban iakren iapynbeit halor kane ka elekshon bad ka jingiapynbeit ba kin rung sha ka BJP ha shwa ban wan ka elekshon.Kumba la ioh khubor haduh mynta, ki don kumba 4 ngut ki MLA kiba la kham thikna ban rung sha ka BJP hynrei watla katta ruh ym pat lah ban thikna tad hadud ba kan shai hadien ba la kut ka dorbat kut samoi jong kane ka jinglong MLA kaba mynta.La ioh jingtip ba kiba kham iajan bad ka BJP ki kynthup ia u MLA ka South Shillong u Bah Sanbor Shullai (NCP), u Bah AL Hek (Congress), u Bah Justine DKhar (IND) bad u Bah Robinus Syngkong (IND).","Ba tlot ki nongialam, bun ki MLA  kiba leit wad ia U Himanta",https://www.urupang.com/ba-tlot-ki-nongialam-bun-ki-mla-kiba-leit-wad-ia-u-himanta/
"Shillong, 30 Risaw:Ha kaba iadei bad ka jingjaboh ka mariang bad kumjuh kaba la ktah ia ka koit ka khiah ha ka Jylla, kumta U Naba Bhattacharjee, ha ryngkat bad U bah James Roy Kurbah, ki la buh iaka jing ujor ha ka National Green Tribunal, Kolkata pyrshah ia ka sorkar Jylla bad kumjuh ia ka Shillong Municipal Board.Ka NGT, ka la buh ba kan shong bishar, ha ka 10tarik Naiwieng 2017.",Ujor sha NGT ba jaboh mariang,https://www.urupang.com/ujor-sha-ngt-ba-jaboh-mariang/
"Nongstoiñ, 30 Risaw:Ka Dorbar shnong Mawroh lyngba u sordar shong u bah P.T. Sohshang ha ryngkat u secretary shnong ki don ban pynshai paidbah ha kaba iadei bad ka jingmih khubor ha ka 25 tarik u Risaw kaba la ong ba “Shah tait shnong bad shah weng Balang ka longkmie bym shon ADHAR” ia kaba la kren da ka longkmie kaba la tip kyrteng kum ka kong Phrim Sohshang hapoh ka jingialang kaba la long ha Khasi National Dorbar Hall Shillong.Katkum ka kyrwoh khubor na u Sordar ka shnong Mawroh u bah P.T. Sohshang u la ong ba naduh ba sdang jong u snem 2016, katei ka longkmie ka la kyntait ban ai ia ka khanasamari, haba wan pan na ka liang jong ki ophis sorkar bad ha kiwei kiwei ruh ki bynta ba wan na ka sorkar bad dei haduh ka Dorbar shnong kaba la long ha ka 10 tarik u Jymmang 2016 ba ka Dorbar kala pan bad phah wanrah da ka jingthoh kaba shai na katei ka longkmie khnang ba ka dorbar shnong kan sngewthuh ia kino ki bynta ba kam treh shuh.“Hynrei katei ka longkmie ka la kyntait ban ai ia ka jingthoh bad da kaba shai la kren ha khmat katei ka Dorbar ba ki la ia rai lang da baroh shi ïing shi sem jong katei ka longkmie ba kin kyntait noh naduh ka EPIC, Job Card, Ration Card, Passbook, Tulop Nonghikai, Certificate wat haduh ka bor ding ilektrik,ka um kor ruh bad ia baroh ki jaitkam ne ki jingmyntoi kiba wan na ka sorkar bad na ka liang jong ka dorbar shnong kam lah ban ong da kumwei pat, namar da lade hi ka la mon ban rai bad kyntait” ong ka kyrwoh na ka dorbar shnong Mawroh.Ha kaba iadei bad ka jingshon ADHAR dang ha u bnai Nailar 2017, ka la don ka jingwan shon Adhar ha ki skul hapoh shnong, hynrei na ka liang jong ki rangbah jong ka shnong kila pynbna paidbah ruh da kaba ong ba jar kiba kwah bad sngewmon ban shon ia u Adhar, ym don kano kano ka jingkhang lane pynbor iano iano ruh hynrei kan shong ha ka mon kaba laitluid jong ki hi.Shuh shuh ka kyrwoh khubor ka iathuh ruh ba ha kaba iadei pat bad ka skul, ba la seng da katei ka longkmie na ka liang jong ka shnong kam don kano kano ka jingtuklar, hynrei tang kawei ka long ban a ka liang jong ka shnong kan nym shah ban rah noh shabar na ka area shnong, bad la ong ruh ban na ka liang jong ka shnong kan hap ban long kaba peitngor bha ha kum kitei ki jinglong jingman khnang ban nym wanrah kano kano ka jingklumar ha ka imlang ka sahlang bad ha ka shnong ka thaw hi baroh kawei.Ha kawei pat ka bynta na ka liang jong ka Balang Presbyterian Mawroh kaba la wan lyngba u Tbn F.M. Marngar, ka la pynshai da kaba ong ba “Ka Balang Presbyterian Mawroh da kaba bud ryntieh ia ka jingpyniaid jong ka Khasi Jaintia Presbyterian assembly kam khang iano iano ban shon Adhar bad la ong ruh ba ki dkhot jong ka Bslang ki lah ban shon bad nym shon ruh ka shong ha ka mon jong ki hi.Ym tang kata na ka liang jong ka Balang ka la ong ruh ba ka la weng noh ia I kong Phrim Sohshang na ka Balang, hadien bala sospon noh ia katei ka longkmie na ka Balang namar ka jingleh pyrshah ka jong ka ia ka rai jong ka Committee Balang kaba la mana ban wan ialam ia ki briew kiba na bar bad ban pynlong jingiaseng ha ka por miet khlem ka jingtip jong ka Balang, bad ka Balang ka la leit ban ia syllok bad katei ka longkmie, hynrei ka la ialeh pyrshah da kaba kala pynlong jingiaseng ha kapor ba don jingiaseng kyrpang hapoh la ka Balang.","“EPIC, Kor Um, ding ilektrik” kyntait lut  kiba ha iing ka kong Phrim Sohshang",https://www.urupang.com/epic-kor-um-ding-ilektrik-kyntait-lut-kiba-ha-iing-ka-kong-phrim-sohshang/
"Shillong, 30 Risaw:Ki don kumba 400 ngut ki paidbah kiba kwah ban weng kyrteng ialade na u Aadhaar nombar na kylleng ka ri Khasi bad Jaintia bad na ri Lu Garo ruh kumjuh, ong u Pastor PBM Basaiawmoit, hynrei napdeng kitei ki don haduh 226 ngut kiba la weng ialade katba kiwei pat ki dei kiba dang shu rah ia ki phom sha ïng ban wan phah biang sha ka Meghalaya People’s Committee on Aadhaar.Ia ka kyrteng kitei ki 226 ngut kiba kwah ban weng noh ialade, u Pastor u la ong ba yn phah noh sha ka UDAI bad kham hadien yn phah sha ka Supreme Court. U la ong ba na ka bynta kito kiba kwah ban dang weng kyrteng ialade, yn dang pdiang haduh ka 3 tarik mynta u bnai ha ophis jong ka KSU ha Jaiaw bad ha Mawkyrwat ha South West Khasi Hills naduh ka por 11 baje mynstep haduh 3 baje janmiet. U Pastor u la ong ba kiba bun na kiba kwah weng kyrteng ialade ki dei ki briew kiba na nongkyndong kiba shah pynbiej bad shah pynbor bad kiba bun na ki dei ki khynnah skul kiba la shah pynbiej ba kin ym ioh scholarship bad kiwei pat ki jingmyntoi.Katei ka komiti mynta ka sngi, ka la ioh jingkyrshan shuh shuh hadien ka jingwan ia soh jong u Rev. Goera M. Sangma na Tura, Pastor James K. Sangma na Tura, Pastor Armith Ch. Momin na Kherapara, Doni Ch. Marak na Garobadha bad kitei kin shim ia ki kyrteng jong kito kiba kwah weng Aadhaar na ri Lum Garo. U Pastor PBM u la ong ba katei ka jingkhot kam dei ba ka komiti ka pynbor, hynrei ka dei ka jingiarap ia kito kiba kwah. “Kam dei ka kam jong ngi-ngi shu leh lem ia kiba kwah” u la ong.Mynta pyndam Aadhar ha NongstoiñNa ka bynta kito kiba shong kiba sah ha West Khasi Hills bad kwah ban law noh na kaba don ia u Aadhaar, la pynbeit ba kin wan mih sha ophis ka KSU, Nongstoin naduh lashai ka 31tarik Risaw haduh ka 2tarik Naiwieng 2017, ban ioh jingiarap, ong ka kyrwoh na U Pastor PBM Basaiawmoit, uba dei u dkhot jong ka Meghalaya Peoples’ Committee on Aadhar.","Shisngi 226ngut, kiba wan ban  pyndam Aadhaar ha Shillong",https://www.urupang.com/shisngi-226ngut-kiba-wan-ban-pyndam-aadhaar-ha-shillong/
"Jowai, 31 Risaw:Hynnin ka meit, uwei u briew uba la tip kyrteng kum u Madiar Tyngkan uba dei trai shnong na ka shnong Mushrot West Jaintia Hills u la shah dungiap hapoh kawei ka dukan kyiad kaba don ha Mookhep, East Jaintia Hills.Kane ka la jia ha ka por kumba 8 baje eiei mynmiet. La iathuh ba utei u Tyngkan u la shongkha ha ka shnong Wapungskur bad u la leit dih kyiad sha Mookhep ha ryngkat ki paralok jong u.Hapoh katei ka dukan kyiad, la don uwei pat u rangbah uba la 58 snem uba la tip kyrteng kum u Tell Shyrmang uba na ka shnong Pamrapaithlu.Hadien ba u Tyngkan bad ki paralok jong u ki la shongshit, ki la kren dait bad kynjat ia utei u rangbah ha kaba utei u rangbah u la kiew don ban sei da ka tari ban tang shi tari na ka kpoh jong utei u Tyngkan haduh ba u la khlad noh shen.Ki pulit ki la kem noh ia utei u Tel Shyrmang da ka jingiarap ki VDP ka Mookhep.","Shah dung iap u rangbah,  ha dukan kyiad",https://www.urupang.com/shah-dung-iap-u-rangbah-ha-dukan-kyiad/
"Shillong, 31 Risaw:Ka National Green Tribunal (NGT), ka pynpaw ia ka jingsngew khia, ba ka Jowai Municipal Board, kam shym la thaw ia ki lad ki lynti ban thaw ia ki nala kiba biang ban pynlang ia ka jaboh jabain, ha ka sor bah Jowai, ha shwa ban pyntuid sha ka wah Myntdu.Ha ka jingshong bishar mynta ka sngi, ka NGT, ka la ioh jingtip ruh, ba ka Jowai Municipal Board, ka la phah jingthoh sha ka tnat pynroi sor, ha kaba ka kwah ban ioh pisa T.4lak, na ka bynta ban pynkhreh ia ka projek, na ka bynta ban pynkhuid ia ka sor bah Jowai, hynrei ka tnat pynroi sor, ka sngap man man ia katei ka jingpan pisa jong ka Jowai Municipal Board, ong U LD Choudhury, uba dei u nong iasiaid jong ka Jowai Municipal Board (JMU).La aiti namarkata ia katei ka kam ha U bah HS Thangkhiew Sr Advocate, ba un shimkhia, na ka bynta katei ka kam, ban iakren bad ka tnat pynroi sor, na ka bynta ba kin pynkhuid ia ka jaboh ha shwa, ban pyntuid sha Wah Myntdu. La bthah ruh ia ka Pollution Board, ba kan ai ia ka plan, kaba ka thmu, na ka bynta ban pynkhuid ia ka mariang ha sor Jowai, ha kaba ia katei ka jingtip, yn ai sha ka NGT, ha kawei pat ka jing shong bishar, ha ka 27tarik Naiwieng 2017.",T.4lak kwah projek thaw nala  ka Jowai Municipal Board,https://www.urupang.com/t-4lak-kwah-projek-thaw-nala-ka-jowai-municipal-board/
"Shillong, 31 Risaw:U President ka HSPDP u Bah Ardent M Basaiawmoit u la ai ksai ba ka jingiatreilang ka HSPDP bad ka UDP ka lah ban nym kut noh tang ha ka jingiatreilang, hynrei ka lah ban ialam shaduh ka thong ban poi sha ka jingialong kawei lada ka jinglong jingman ka ialam kumta.Haba kren ha ka jingialang katei ka seng mynta ka sngi ha Shillong, u Bah Ardent u la ong ba,”Kam dei ka jingialeh paralok hynrei ka dei ka jingialeh lang kaba lah ban long ban poi sha ka jingiatylli lada biang ha ki sngi ban wan. Mynta ka dei tang ka jingiatreilang”, la ong u Bah Ardent.U la ong biang ba ka thong ba kongsan ka jingiateh paralok bad ka UDP ka long ban pynthikna ba ka Congress kam dei shuh ban bat ia ka bor synshar ha ka jylla ha kane ka elekshon MLA ban wan.“Ka jingiateh lok ka long ban pynthikna ba ka Congress kam dei ban wan ha ka bor, kaba la pynduk ia ka jylla”, la ong u Bah Ardent.U la ong ba ki paidbah kim kwah shuh ban synshar ka Congress bad BJP bad ki kwah ia ka synshar da ki Seng riewlum bad kane ka 2018 kan dei ka pali jong ki seng riewlum.Hynrei ha kajuh ka por, u President ka HSPDP u la kyntu ia ki paidbah ban long kiba husiar namar ba ha kine ki sngi la bun kiba dap da ka thok ka shukor tang ban ioh ia ka jingjop ki thok bad pynbiej lai phew jait ia ki paidbah.U la ong ba kiwei ki ongba ki kwah ia ka jingkylla hynrei kam long kaba shai katba ka HSPDP ka kwah ia ka jingkylla kaba lait na ka bamsap bampong, na ka jingduk jingkyrduh.“Ha u 2018, ngin wanrah ka jingkylla ha ka synshar paidbah ba lait na ka bamsap”, u la ong.Haba kyntait ban don kano kano ka jingktah na ka jingiakhun lang na ki katto katne ki jaka bad ka UDP, u Bah Ardent u la ong ba ka dei ka jingiakhun khlem ia brut shi paralok hynrei ban shu kynjat beit tang ia ka bol.“Haba ialeh paralok ka long beit ban kynjat ia ka bol khlem kynjat briew ne khlem leh brut kaba mut ban nym ailad ia kiwei ban thep kol”, la ong u Bah Ardent.U Bah Ardent u la don ki briew kiba thmu ban pyndonkam ia ka kyrteng jong u ma ieid Hoping (HS Lyngdoh) bam kwai ha duwar u Blei tang ban pynbeij ia ki paidbah.“Wat ailad ia ka jingsngew sarong, trei da ka jingsngew rit da ka jingieid ia ka party khnang ban poi sha ka thong bad lada don kano kano ka jingeh ka jingduna hapdeng ki nongialam, wat thad sha madan madiah hynrei iakren beit hapoh ka party”, u la ong.U la ong ba lada jop bun ka party khlem pep wat u Ma Ieid Hoping ruh un kmen najrong.Ha kajuh, ka por u Bah Ardent u la iathuh ba kan pynlong ia ka jingialang paidbah ha ka taiew baar jong u Nohprah ha Shillong tangba ia ka jaka bad ka sngi yn sa pynbna ha kine ki sngi.Ha kawei ka liang, u la iathuh ba ka jingialang hynne ka sngi, la pynthymmai ruh ia ki katto katne ki nongkitkam kynthup ia ka kam General Secretary la pynkhamti noh ha u Bah Kara Chen ha jaka u Bah Witting Mawsor uba la pynkiew sha ka kyrdan Vice President katba ia ka kam Treasurer la aiti ha u Bah Renikton Tongkhar.","Ai ksai U President ka HSPDP,  ban iatylli ki seng riewlum",https://www.urupang.com/ai-ksai-u-president-ka-hspdp-ban-iatylli-ki-seng-riewlum/
"Nongstoiñ, 31 Risaw:Hadien ba ka la mih ka khubor kaba la ong ba ka Meghalaya Peoples Committee on Aaadhaar (MPCA), kan iarap ia ki paidbah kiba la don Aadhaar, ba kin mih noh na ka thup kyrteng Aadhaar, da kaba kin hap ban leit sha ka ophis jong ka KSU; ki katto katne ki paidbah nongshong shnong jong ka West Khasi Hills District, ki la ia khoh reh ban ia wad ia ka ophis jong ka KSU ha Nongstoiñ, na ka bynta ba kin ioh weng noh ia lade na ka thup thup kyrteng Aadhaar.Katkum ka jingioh jingtip u nongthoh khubor la ong ba ki katto katne ki briew, kiba la kwah ban weng noh ia lade na ka thup kyrteng u Aadhaar, mynta ka sngi, ki la ia klumar thlim ban ia wad ia ka ophis jong ka KSU ha Nongstoiñ ha kaba kim shym la lap satia.Ban shai bha halor katei jingklumar jingmut ki paidbah ka thain WKHD, u nongthoh khubor u la ioh lad ruh ban iakren bad u Vice President ka KSU Nongstoiñ Circle u samla Mixstarwell Samakha bad haba kylli ka don ne em kaba kum kata ka jingweng Aadhaar ha Nongstoiñ, u tei u samla u la jubab da kaba ong “Hoid ka don bad ka la sdang ruh naduh mynta ka sngi, hynrei ka jingklumar ki paidbah ka dei namar ba kim shym la lap ia ophis jong ka KSU namar ka don kham pajih na ka Iew Nongstoiñ”.Shuh shuh utei u Vice President ka KSU Nongstoiñ Circle, u la iathuh ba haduh mynta ym shym pat la don kiba wan ban shim phom bad lehse ka jingbympat don ba wan ka lah ban dei ba kim shym la lap ia ka ophis, kumta utei u nongialam u la pyntip ruh sha ki paidbah ka thaiñ ba kito kiba kwah ban weng noh ia lade na ka thup kyrteng u Aadhaar kin sngewbha ban wan shim ia ki phom na ka dukan Mixarts kaba don hajan ka Canara Bank ha lad Rambrai Nongstoiñ West Khasi Hills District lane ki lah ban shu phun ha kine ki Number 7422082065/8787413861/8259854556/8787323250.",Kulmar thlim ki paidbah ka thaiñ  Nongstoiñ ba kwah weng Aadhaar,https://www.urupang.com/kulmar-thlim-ki-paidbah-ka-thain-nongstoin-ba-kwah-weng-aadhaar/
"Shillong, 31 Risaw:Ka Mawsynram Block Congress Committee ka la ioh pdiang ia ka kyrteng jong 2 ngut ki kyrtong kiba kwah bna ia khun na katei ka seng, kitei ki 2 ngut ki long u bah Silverstar Marweiñ bad u bah Himalaya Muktan Shangpliang. Ha ka jingialang kaba la long mynta ka sngi ha Rit Mawsir, Mawsynram; u President jong ka MBCC u bah Khelor Kharnaior u la pynbna ba baroh ki 136 tylli ki Primari Unit ka MBCC ki la mynjur ia ka kyrteng jong u bah H.M Shangpliang bad nalor ki 136 tylli ki Unit la mynjur ruh da ka Block Congress, ka Mahila bad ka Youth Congress Mawsynram.Ka seng Congress na ka jylla ka la phah ia u bah Pynthymmaibor Chyne uba dei u Secretary jong ka District Congress Committee ban long kum u pyrman lane u Block Election Observer uba la don ryngkat ha katei ka jingialang. Ki nongialam jong ka MBCC ki la aiti ia baroh ki kot ki sla ba donkam sha utei u pyrman bad ki la pynsngew ru ia ka rai ba ki kwah ba ka tiket kan leit sha u bah Shangpliang.U bah Pynthymmai haba kren ha katei ka jingialang u la ong ba un leit pynsngew sha ka MPCC ia katei ka rai jong ka MBCC bad un leit rah ruh ia ka khubor kumba ki Primary Unit ki kwah da u ba Shangpliang. Haba kren shaphang ka politik u la ong ba ki seng kiba pyrshah ia ka Congress ki ju kren bunsien shuwa ka elekshon ba la dep ruh ba ka Congress kan ym wan ha ka bor synshar hynrei ka la ioh ban synshar tylli pynban marwei.U la ong ba wat ha ka por ba kiwei pat ki seng ki dang ia ioh doh kyndang lang bad ka Congress da kaba ia donlang bad ka sorkar ruh ki dang kawang ktieh katno lei mynta ba ka Congress ka synshar marwei, “Mynshuwa por ba ki dang ia ioh doh kshong, doh kyndang lang ruh ki dang ia kawang, ka dei hok ia ki mynta lei ban kwang ba ka Congress ka synshar marwei” u la ong.U President ka MBCC u bah Khelor u la ong ba mynshuwa ka Congress ka ju jop salit ha ki elekshon ha Mawsynram hynrei mynta ka kynti kan jop donburom bad kan tam kput ia kiwei pat ki kyrtong. U la ong ba ia u kyrtong jong ka Congress mynta ruh yn kyrshan lang da u MLA ka Mawsynram u bah Pynshngaiñ N Syiem naba haduh mynta ruh u dang dei u Congress uba dang shah sospon bad ka jingsngap jar jong u ka pyni ba u kyrshan ia ka seng Congress.",Jied ka Congress Mawsynram  ia u bah Shangpliang,https://www.urupang.com/jied-ka-congress-mawsynram-ia-u-bah-shangpliang/
"Shillong, 31 Risaw:U bah D.D Lapang, President ka MPCC u la thung ia u Prof.R.C Laloo, Ronnie V Lyngdoh bad u Manbor S Warjri kum ki nongaiktien ka MPCC.",3 ngut ki nongaiktien Congress,https://www.urupang.com/3-ngut-ki-nongaiktien-congress/
"Shillong, 31 Risaw:U Dr RC Laloo, MLA ka Jowai, uba dei ruh u myntri rangbah ba ar, ka sorkar Meghalaya, ula pynbna ba un nym ialeh shuh ia ka elekshon MLA 2018.Ha ka jingialang jong ka Jowai Block Congress Committee (I), kaba long mynta ka sngi, kaba dei na ka bynta ban rai ia u kandidet ban ialeh ia ka elekshon MLA 2018, ki la mih ar ngut ki kyrteng, kawei ka jong U Ma RC Laloo bad kawei pat ka jong U Ma Andrew Shullai. Hynrei ha shwa ba ka jingialang, kan shim ia ka rai jong kitei ki arngut kiba thep kyrteng, U Ma RC Laloo, ula rai ba un weng noh ia ka kyrteng jongu bad ba un nym ialeh shuh ia ka elekshon MLA 2018.U Ma Roytre, u iathuh ruh ha ka jingialang, ba ula ai jingmut hi ma u, ia U Bah Andrew, ba un thep kyrteng bad ka daw, ka long namar ba u kwah ban ailad ia utei u samla, ba un mih bujli, ha ka jaka jongu, kum u nongmihkhmat jong katei ka Constituency.Ha ka jingialang, la iathuh ba kiba bun ki pynbor ia U Ma Roytre, ba un iakhun biang ha kane ka kynti, hynrei utei u rangbah, ula kyntait bad pyni ia ka daw jong ka jingnoh ka rta jongu bad kumta, ka jingialang, ka la rai ban phah noh, tang ia ka kyrteng jong U Ma Andrew Shullai, uba dei ruh U Chief Executive Member jong ka Jaintia District Council.Kham mynshwa, lah ban pynkynmaw, ba ka kong Roshan Warjri, kaba dei ka myntri jong ka sorkar Jylla, ka la rai ban nym ialeh elekshon shuh ha u snem 2018, ha kaba ka North Shillong Congress Block, ka la rai ban pyniakhun ia U Bah WHD Syngkon.",Yn nym ialeh MLA shuh U Ma RC Laloo,https://www.urupang.com/yn-nym-ialeh-mla-shuh-u-ma-rc-laloo/
"Nongstoiñ, 1 Naiwieng:Ka Khasi Students Union (KSU) Nongstoiñ Circle, mynta ka sngi, ka la ioh ban pdiang kumba 29 tylli ki phom weng Adhaar na ki paidbah nongshong shnong kiba la wan na kylleng ki shnong kiba don hapoh ka thain Nongstoiñ.Haba iakren bad ki nongthoh khubor, u samla Mixstarwell Samakha Vice President ka KSU Nongstoiñ Circle, u la iathuh ba napdeng ki tei ki 29 ngut kiba la wan ban shim ia ka phom weng na ka thup kyrteng Adhaar ki kynthup naduh ki nonghikai skul ki nongtrei sorkar bad ki riew paidbah.Shuh shuh u tei u nongialam ka KSU, u la iathuh ruh ba nalor kitei ki 29 ngut ki dang don shibun bah ki briew kiba kwah ban weng noh na ka thup kyrteng Adhaar kiba la wan mih sha ka ophis jong ka KSU, hynrei kim shym la wan rah pat ia ki card Aadhaar ia kaba kila dep ban ioh.“Kitei ki 29 ngut kiba la wan ban shim ia ka phom kidei kiba sah kum ha ka shnong Upper New Nongstoiñ, Tiehsaw, Mawthawniaw, Siejlieh, New Nongstoin, Porsohsynnam, Dom Mawlien Pyndengrei bad kiwei kiwei” ong u tei u nongiualam ka KSU.Na ka liang jong u nongthoh khubor u la ioh lad ruh ban iakren bad ki katto katne ki briew kiba la kwah ban weng noh ia lade na ka thup kyrteng u Aadhaar bad haba pyrshang ban kylli ba balei ki kwah ban weng noh na ka thup kyrteng Adhaar don kiba ong ba kila leh ia u Adhaar da ka jingkhmih lynti ba lada ym don Aadhaar, kan sa long ka jingkhang lad ia ki ha kiba bun ki liang phewse kumba ki lap pat kam shymla long kumta.Shuh shuh don ruh kiba la pynpaw da kaba ong ba ki sngewtieng bad don ruh kiba la babe jur, tang hadien ba kila ioh ia u Adhaar haduh ba kim treh wat tang ban plied bad kila thang bad tar noh shi syndon ia u Adhaar ia kaba ki la ioh bad tang namar ba kwah ban weng noh ia u Aadhaar wat ha pdeng ka jingshitom ruh kim shym la khein shuh, hynrei kila leit ban wad ia ki phom na ka ophis jong ka KSU.Na ka liang ki nongialam jong ka seng KSU Nongstoiñ Circle kala pyntip ruh sha ki paidbah kiba kwah ban wan shim ia ki phom weng Adhaar ba kin sngewbha ban wan sha ka ophis jong ka seng kaba don hajan ka Shipara Restaurant ha Nongstoiñ bad ruh ba kin sngewbha ban wanrah ruh artad ia ki Adhaar Card ki jong ki.","29 ngut, wan pyndam kyrteng Adhaar ha Nongstoiñ",https://www.urupang.com/29-ngut-wan-pyndam-kyrteng-adhaar-ha-nongstoin/
"Shillong, 01 Naiwieng:U Myntri rangbah ka jylla u Dr Mukul Sangma u la kynnoh ba ki myntri ka sorkar BJP haba ki wan sha kane ka jylla ki pynlong jingialang sain pyrthei, da kaba pynlut da ka pisa paidbah bad ma u ruh kum u myntri rangbah ym ju ioh jingtip eiei.Haba kren sha ki nongthoh khubor mynta ka sngi, u Dr Mukul u la ong, “Ki myntri ka BJP ki wan sha Meghalaya kim ju pyntip eiei ia u myntri rangbah, katkum ka rukom bad ki pynlong jingialang ka party da kaba pynlut ia ka pisa ka sorkar kaba shim na u paidbah”,.U la ong ba katkum ka rukom, ki dei ban pyntip sha u Myntri Rangbah haba ki wan sha ka jylla bad ban pynbeit ia ka prokram, hynrei ka jingleh jongki, ka long ba ki la iaid lait ia ka rukom ka jingsynshar paidbah jong ka federalism ne ka jingiadei ka jylla bad ka sorkar pdeng.Kane ka jingkynthah jong u Dr Mukul, ka long hadien ba u myntri ka sorkar pdeng u Alphons, u la ther ia ka sorkar Congress ha kane ka jylla ba ka dei kaba bamsap bad ka bym leh eiei ia ki paidbah ha ka roi ka par.“Ki wan hangne ban shu pynjah burom ia ka sorkar jylla da kaba ther ia ki kam ba lai phew jait bad kane ka pyni ia ka jinglong jongki ba kim long kiba la ih ha ka jingmut jingpyrkhat”, la ong u Dr Mukul.Ha kajuh ka por, u la kob ba ka BJP kan nym jop wat iwei ruh u MLA ha kane ka elekshon ha kane ka jylla bad kan iaid thylli beit bad u la kop iathong lada jop ka BJP.“Ngan iathong lada jop ka BJP ha kane ka elekshon, lada phi nud”, la ong u Dr Mukul.U la ong ba ruh ba ka jingpynduh pisa ka BJP kam myntoi eiei ia ka ri lait na kaba pynriew spah ia ki heh saipan ba don jingiadei bad ka.“Phi la lap ba ki la ioh biang ia ka pisa tuh?”, la buh jingkylli Dr Mukul bad bynrap, “ka jingpynduh pisa ka la wan tang ka jingkular bad ka jingpyndik ia ki paidbah ka ri haduh ba don kiba la khlad ruh’.","“To ngin ia thong” lada jop ka BJP,  wat tang iwei ha ka 2018: Mukul",https://www.urupang.com/to-ngin-ia-thong-lada-jop-ka-bjp-wat-tang-iwei-ha-ka-2018-mukul/
"Tura, 1 Naiwieng:Ka Association of Democracy and Empowerment (ADE), mynta ka sngi, ka la mih ban pyrshah halor ka jing pyndonkam ia u Aadhaar.“Ngi pyrshah jur ia u aadhar, na ka bynta u paidlang uba hap ha ki bynta jong ki jaka 6th Schedule jong ka Meghalaya bad ngi kyrshan ruh ia ka MPCA bad ngin ia trei lang ban khanglad ia kane ka jingleh pyrshah bad ka jingleh bym salia ia ki paidbah” ong ka kyrwoh na U Dalseng B Ch Momin, President jong katei ka seng.Katei ka seng, ka ong ba ki tnat sorkar, ki pyrshang mynta ban pyni, ia ka jingdonkam jong u aadhar, ha kaba ki kwah ban pyniasoh bad ka pan card, ki bank account, ki mobile bad kiwei kiwei. “Kat kane ka jinghiar ka pule puthi ha ka Jylla, kumta katei ka jingleh, kan pynbor ia ki, ba kin ia kynduh ia ki jingeh ha ka jingim jongki” ong ka kyrwoh.Ka kyrwoh, ka ong biang “Balei, ba ka da donkam ban tih bniah bad buddien, ia man kawei pa kawei ka jinglum pisa bad ioh kamai jong kiba pli ki nongshong shnong? Kane ka sorkar, imat kam shaniah shuh, ia la ki jong ki nongshong shnong?” Ka seng, ka lyngngoh ruh ba kumno ia ki khyllung ruh, la phah shon dur aadhar, haba kim pat tip ia ki kam lehnoh, ki kam bamsap bad kino kino ki kam sniew.","Ka sorkar India, kam shaniah  ia ki nongshong shnong: ADE",https://www.urupang.com/ka-sorkar-india-kam-shaniah-ia-ki-nongshong-shnong-ade/
"Nongstoiñ, 1 Naiwieng:Mynta ka sngi ki pulit ka Mairang Police Station, ki la ioh ban kem noh ia u briew u bala tip kyrteng kum u Probingshon L Nonglait 23 snem na ka shnong Kynshi Bangla kaba hap hapoh ka West Khasi Hills hadien ba u la batbor ia kawei ka hep rit kaba dang 11 snem ka arta.Katkum ka tyllong khubor la ong ba u tei u briew u dei ruh u knii jong katei ka hep rit bad u la leh ia katei ka kam bymman ia la ka jong ka khun pyrsa naduh ka 7/9/2017 haka por kumba 1 baje janmiet ha kaba u la byrngem byrsit ia katei ka khun pyrsa lada ka iathuh ia katei ka kam pohjait jong u.Hadien ba ki pulit kila ioh ban kem noh ia u Probingshon kila pynngat noh ia u hapoh ka ain POCSO.",Batbor u kni ia ka pyrsa ha Kynshi Bangla,https://www.urupang.com/batbor-u-kni-ia-ka-pyrsa-ha-kynshi-bangla/
"Shillong, 1 Naiwieng:Ki khubor ki la saphriang ha ki Social Media ha ka Whatapp bad Facebook ba ha kine ki sngi ki bun bha ki Muslim kiba wan shim dawai bad ba wan thiah pang ha NEIGRHIMS. Don kiba la kynthoh ba ki suba ba ka jingbun kyrthep ki Muslim ba wan sha NEIGRHIMS ioh ki lah pynban ban dei kito ki phet wir Ronghiya. Don kiba la ia kynduh ia kiba kum kitei ki nongpang, ki la ong ba kim nang ban kren Hindi ruh bad bun kiba kren da ka ktien Bangla.U Rupang u la wad jingtip shaphang katei ka jingjia bad la iathuh ba ka jingbun ki Muslim ba wan shim dawai ka jur bha ha kine ki ar ne lai taiew mynta. Namar ka jingsaphriang khubor ha ki social Media la ong ba ka la pynlong ia ki tnad syntiat ruh ban wad jingtip shaphang kitei ki briew na ki bor pyniaid jong ka NEIGRHIMS.La iathuh ba hapoh 2 taiew ki don kumba 10 hajar ngut eiei ki nongpang kiba wan shah sumar ha NEIGRHIMS bad kitei ki kynthup ia kiba thiah pang bad kiba wan shim dawai bad napdeng kitei la ong ba jan kot hajar ngut dei ki Muslim.La iathuh ba katkum ka jingpeit ia ki jaka shong jaka sah bad ki kot ki sla kim shym don kiba wan rung be-aiñ, hynrei ki dei ki nong India kiba kham bun dei na ka jylla Assam bad ki thaiñ Silchar.La iathuh ruh ba napdeng kitei ki hajar ngut ki Muslim ki don kiba thiah pang, ki nongap pang, kiba wan shim dawai, kiba wan synran ia ki nongshim dawai. La ong ruh ba ki bun ki dei ki nongwan jngohkai ia katei ka jaka sumar.Hynrei la iathuh ba kitei ki nongwan jngohkai ruh kim dei satia kiba wan rung be-aiñ naba ka tnad syntiat ka la pynshisha ruh ia ki da kaba shim jingtip na ki Hotel bad ki ing basa ba ki sah.","Kyndit ki paidbah ba bun ki Muslim,  ba wad dawai na NEIGRHIMS",https://www.urupang.com/kyndit-ki-paidbah-ba-bun-ki-muslim-ba-wad-dawai-na-neigrhims/
"Nongstoiñ, 1 Naiwieng:Uwei u samla u ba la tip kyrteng kum u Hundarsing Wahlang 20 snem, na ka shnong Mawlangsu West Khasi Hills District, u la khlad noh ha shen, hadien ba u la shah bat ha ka bor ding ilektrik.Katkum ka tyllong khubor bala ioh lum la ong ba katei ka jingjia kala jia hynne ka step ha ka por kumba 10:00 baje mynstep bad la ong ruh ba katei ka jingjia, ka la jia ha kapor ba u tei u samla u dang shna pynbha ia ki sainar, jong ka ding ilektrik kiba don ha Mawlangsu.Shuh shuh hadien katei ka jingjia na ka liang jong u sordar ka shnong Mawlangsu u bah Baristar Marngar u la pyntip sha ki pulit bad na ka liang jong ki pulit ruh mar ia ioh jingtip halor katei ka jingjia, ki la her bran bran sha katei ka jaka ba jia ban pynlng ia ka jingtohkit.Hadien ba ki pulit ki la dep ban leh ia kiba donkam na ka liang ki ba ha iing ha sem jong u tei u samla ki la kyrpad ban pyllait na ka Post Mortem bad hadien ba la ioh ia ka jingbit na u Magistrate ki pulit kila aiti noh ia ka met jong u tei u samla sha ki ba ha iing ha sem na ka bynta ban pyndep ia kaba sah.Ha kaba iadei bad katei ka jingjia na ka liang jong ki pulit ka Nongstoiñ Police Station kila dep ruh ban register ia ka case katkum ka case number 27/2017 U/S 174 CRPC bad ka jingtohkit kaba bniah halor katei ka jingjia ka dang iaid shakhmat.",Iap shah bat ilektrik ha Mawlangsu,https://www.urupang.com/iap-shah-bat-ilektrik-ha-mawlangsu/
"Shillong, 01 Naiwieng:U Myntri Rangbah ka jylla u Dr Mukul Sangma, um shym la kwah ban pynlong kompolsori ia u Aadhaar ha ka jylla bad ha kane ka dong mihngi ka India, namar ba ka dei kawei ka jaka kaba dang hap ban ia bishar bniah ia kiba dei trai shnong bad kiba shu wan buhai shnong.Haba twad jingmut mynta ka sngi shaphang u Aadhaar, u Dr Mukul u la ong, “Em, ngam pat leh Aadhaar” bad bynrap, “”Dei ban sangeh shwa ia u Aadhaar ia mynta shipor”,.“Ngim kwah ban pynlong kompolsori ia u Aadhaar bad nga bad u Myntri Rangbah ka Assam u Sarbananda Sonowal ngi la dep pynher shithi sha ka sorkar pdeng ba kam dei ban pynlong kompolsori ia u Aadhaar ha ki jylla ka dong mihngi”, la ong u Dr Mukul.U la ong ba wat tang ia ka National Population Registration ruh ym pat lah ban tip ia ki briew ba dei trai shnong bad kiba shu wan buhai shnong, kumno ka lah ban long ia u Aadhaar.“Kane ka thain mihngi ka dei kaba jyllei kiba wan buhai shnong bad ka jingwan rung ki briew nabar, bad na kata, ka donkam ban nym pynlong kompolsori ia u Aadhaar”, la ong u Myntri Rangbah.U la ther ia ka sorkar pdeng, ha kaba u la ong ba ka jingleh ka sorkar pdeng ka pyni ba ka khlem da bishar bniah shwa ia kane haduh ba ka la wanrah ka jingkular ia ki paidbah.U la ong ba kawei ka tnad sorkar ka la pynmih da kawei ka jingthoh ban pyniadei bad u Aadhaar ia ki paidbah bad kumjuh ruh ki kompeni mobile bad kane ka pyni ba kam don ka jinglong ryntih.","Nga ruh ngam  pat leh Aadhaar, ong U Mukul",https://www.urupang.com/nga-ruh-ngam-pat-leh-aadhaar-ong-u-mukul/
"Shillong, 2 Naiwieng:Ka Bharatiya Janata Party (BJP) ka la pdiang sngewbha ia ka jingkob ia thong jong u myntri rangbah ka jylla u Dr.Mukul Sangma ha ka elekshon MLA 2018. U Dr.Mukul u la kob ban ia thong bad u la ong ba ka BJP kan nym jop satia tang shi konstitwensi ruh ha ka elekshon MLA 2018. “Ngi pdiang sngewbha ia katei ka jingkob ia thong u Dr.Mukul ba ngin ym jop tang kawei ruh” ong u Vice President katei ka seng u bah JA Lyngdoh.U bah Lyngdoh u la ong ba ka Congress ha Meghalaya ka long kum kato ka lieng kaba ngam ha thwei, “Ki MLA jong ka kim treh pan tiket, don ruh ki bym nud ban ia khun shuh ka dei ka dak ba kin ym poi shano shano ha u 2018” u la ong. U la takraiñ kylla ia ka jingkynthoh u Dr.Mukul halor ka jingwan u Alphons Kannanthanam ha kane ka jylla ba u khlem pyntip sha ka sorkar jylla bad ba u shu pynlut kai ia ka pisa paidbah. “Ka jingwan u Alphons shane kam dei satia ka kam jong ka sorkar bad ban shu pyntip ia baroh ki kam, la shu kren duh ktien u Dr.Mukul” ong u bah JA Lyngdoh.",Pdiang ka BJP ban ia thong bad U Mukul,https://www.urupang.com/pdiang-ka-bjp-ban-ia-thong-bad-u-mukul/
"Shillong, 2naiwieng:Ka kmie jong uwei u rangbah na ka shnong Umroi Umdoh Byrthih ka kong Mary Nongsiej ka la kynnoh ba ka kong Christable Wanñiang ka la bom la tied ia u khun jong ka haduh ba u la mynsaw jur, ” Ka kong Christable ka la bom la tied ia u da u Siej, ki shyllang mat ki la pait, ka khlieh ka la at bad ki met ki phad ki jngem lut” ong ka kong Mary haba kren sha ki nongthohkhubor. Ka kong Mary ka la ong ba katei ka jingjia ka la jai ha ka 26 tarik mynta u bnai ha ka shnong Umeit-ka shnong ba u khun jong ka uba la tip kyrteng kum u Moon Moon Nongsiej u la poi shongkha.“Ka kong Christable ka wan sha ïng jong ngi ka wan ia thuh ba ka la shoh bad ai pulit ia u khun jong nga, ka wan ia thuh khyllew ka ong ba ka dei ka sengbhalang bad President jong ka CSWO bad ka ong ba ka bom ka shoh beit ,ka daiñ kuna beit ia kiba leh kulmar, hato tang ba dei ka sengbhalang ne tangba dei kata ka CSWO long ban shim ia ka aiñ ha kti lajong, shu bom shu shoh kulmar kumto long shaei” ong biang ka kong Mary Nongsiej. Ka la iathuh ba katei ka jingjia ka la mih na ka daw ba u khun jong ka u Moon Moon u ia kulmar shi lok bad ka lok jong u ka phet noh sha ïng kur bad ka ieh ia ki khun bad u. “U la iathuh ba ka kong Christable ka wan ban knieh ia ki khun na u, u ong shano ngan lei tai kulmar ia ki khun ha ka briew ka bym ithuh satia ba kan shu wan shim, hangta u ong ba ka bom ka tied ia u ryngkat bad ka meiduh jong ka lok jong u” ka la ong.U hynmen jong u Moon Moon pat u Sonny Nongsiej u la ong ba hadien ba ka kong Christable ka la bom la shoh ka la leit rah sha u pulit bad ka ai FIR. “Ka la wan byrngem sha ïng ba ngim dei ban leit bah jamin, ngi leit peit ia u ha phatok ngi lap ba u la mynsaw jur, hadien ba iohi ba u la mynsaw jur ngi la ai FIR kylla ia ka kong Christable ha Khapmara Out Post hynrei ki pulit kim shym leh eiei, ngi leit ia kynduh ia u OC balei ba kim leh eiei , u ong pynban ba katkum ka ripod ba eksamin ki doktor u Moon u khlem mynsaw eiei hynrei u Moon u ia thuh ha ngi ba por ba leit eksamin ym don doktor la shu tang da ka dawai tah” ong u Sonny.Ka kong Mary pat ka la ong ba wat hadien ba la bom la tied bad la shoh ia u khun jong ka ruh ym don ba pyntip satia sha ki bahaing haduh ba un da poi phatok ruh bad dei hadien ba la wan ia thuh hi ka kong Christable ba ka la dep shoh bad ai pulit, “Ngi wad jingtip na u Rangbah Shnong ruh u ong bym don jingtip eiei bad u la ong ba lada dei ba pyntip sha u ruh u ong ba ia ka kam ia nia lok ym donkam than ban rah pulit, shu pynbeit hangto hi. U kpa jong u Moon u la pyrshang ban kren ia suk ban ia the kyndon noh tang ha thanad pulit lada ki dang ia shong ne ym ia shong shuh ruh hynrei um dei pat ban pynmih jingkulmar, ka kong Christable ka la byrngem pynban ia u” ong ka kong Mary.","‘Pait ka shyllang, at ka khlieh,  jngem ki met u rangbah’",https://www.urupang.com/pait-ka-shyllang-at-ka-khlieh-jngem-ki-met-u-rangbah/
"Shillong, 06 Naiwieng:U Working President ka UDP u Bah Paul Lyngdoh u la ong ba ka sorkar thymmai kaban wan hadien ka elekshon ha kane ka jylla kan sa pyndep ia ka kam jyrsieh bamsap sialieh ban poi sha kaba kut ba kiba donkti ha kam, ki dei ban ngat sha u shabuk ka ain.Haba kren mynta ka sngi, sha ki lad pathai khubor, u Bah Paul u la ong ba ka UDP ka pdiang sngewbha ia ka rai jong ka Meghalaya High Court ha kaba iadei bad ka jyrsieh thungkam sialieh.“Ka jingpynmih rai ka High Court, ka long kaba pdiang shi katdei eh ban pynkhuid ia ki kam bymman ha ka tnad pule puthi ka jylla”, la ong u Bah Paul.U la ong ba ka tnad pule puthi ka la ring sdot bha ha ka jylla namar ba ka jur palat ka jingthung kam shiliang da kaba kyntait ia kiba biang bad ioh ki bym biang kumba ka paw ka jingtohkit ka CBI.“Ha ka jingshisha, ka Shillong bad ka jylla Meghalaya kaba ioh nam kum ka jaka pule kaba pawnam ha ka ri, kam dei ba duna ki nonghikai kiba tbit hynrei ka dei namar ka jingjur palat ka jingthungkam shiliang”, la ong u Bah Paul.U Bah Paul u la ong ba ka jyrsieh bamsap ka la pynjot ia ka tnad pule puthi ha ka jylla bad ka dei ka jingpyntieng ia ki runar nangne shakhmat. U la ong ruh ba katkum ka jingiathuh ka myntri ha ka iing dorbar dang shen, ki don palat shi lak ngut kiba pep skul shiteng por ha ka jylla bad kane ka la paw ba kumno ka jinglong ka pule puthi ha ka jylla ka la ktah jur ia ki khun samla ia ka lawei jongki.‘Ban pyndam sia lieh ka dei ka pop bah ba la leh sha ki spah bad hajar ngut ki samla bad ngi iaroh ia ka rai jong ka High Court halor kane”, la ong u Bah Paul.U la ong ba katkum ka jingtohkit ka CBI, la lap ba ka myntri ka dei nongshah kynnoh kaba hakhmat eh bad ka sorkar kaba thymmai ban sa ialam da ka UDP kan sa pynthikna ba kane ka kam kan poi sha kaba kut na ka bynta ka lawei ki samla bad ki khun ki kti.“Ka kam jong ka sorkar thymmai ka long ban pynthikna ban nym ailad shuh ia ki kam bymman ym tang ha ka tnad pule puthi hynrei ha baroh ki tnad sorkar. Ngin sa thaw thymmai ia ka jingtreikam ka MPSC ban long kaba khuid bad kaba shai”, la ong u Bah Paul.","Ka sorkar thymmai kan pyndep  ia ka jyrsieh sia lieh, ong u bah Paul",https://www.urupang.com/ka-sorkar-thymmai-kan-pyndep-ia-ka-jyrsieh-sia-lieh-ong-u-bah-paul/
"Shillong, 6 Naiwieng:Tang mar ia sdang nyngkong ia ka jingialap elekshon kum u kyrtong ka seng Congress u bah Himalaya Muktan Shangpliang u la jaw ummat jrup hakhmat ki spah ngut ki paidbah ha ka jingialang kaba la long mynta ka sngi ha Pongkung-Saw Symper Area.Katei ka jingialang ka dei kaba nyngkong eh ha ka jingiaid lynti jong u bah Shangpliang ban ialap elekshon kum u kyrtong u ban ia aireng ha ka elekshon MLA 2018.Katei ka jingjaw ummat u bah Shangpliang ka dei hadien ba u bah Bhalang Kharbani Secretary ka Mawsynram Block Congress Committee, u la pynkynmaw ia ki jingjia, ba kawei ka khynnah kynthei kaba la ioh pang Cancer na ka shnong Pongkung ka la mad jingeh bad hapdeng katei ka jingiakynduh kaba ka hap ban shah puid la donkam ba ki kmie ki kpa jong ka kin siew T.1.50 lak tyngka ban ioh puid bad hapdeng ka kutlad ki la leit ban ia kynduh ia u MLA u bah Pynshngaiñ ban pan jingiarap bad u la kular ban iarap hynrei ha kaba khadduh u iarap tang T.2000 ( Ar hajar tyngka) ia ki, hynrei ha ka kutlad ki la leit mih sha u bah Shangpliang bad la ioh ban puid ia katei ka khynnah.Katei ka khynnah kaba la shait la khlaiñ bha mynta ka la wan ban ai khublei ia u bah Shangpliang ha katei ka jingialang bad u la jaw ummat rangbah hakhmat kiba bun bah ki paidbah, “Ngam pat ju ithuh ia kane ka khynnah hynrei nga la shu iarap bad nga sngewkmen ba nga iohi ba ka la shait la khlaiñ bha mynta ba ka wan ai khublei ia nga” u la ong. U bah Shangpliang ula iathuh khana ruh ia ka jingiakynduh jingeh jong uwei u khynnah 14 snem na ka shnong Balat-Dangar uba la khluit ding uba trei iarap kum u Mechanic ha kawei ka karkhana kaba haduh ba u hap ban pynlut da ki phew hajar tyngka haduh ba un da koit bha mynta.“Nga don ka jingphohsniew, ka thong ban iarap ia ki paidbah, ngam pat long eiei, hynrei nga la iarap ban pynioh surok na Pongkung sha Wahlyngkut , nga la iarap ban wanrah ia ka PHC Pongkung ka ban treikam noh mynta, nga la iarap ban wanrah ia ki Bank ha Pongkung, katne nga la leh katno lei da nga la don ha ka bor, nga la ju angnud naduh ba nga dang samla ba ngan ia leh elekshon ban shakri ia ki paidbah, dei haduh mynta ba ka la urlong” u la ong.U la ong ba kat shaba phai ha Mawsynram konstitwensi ki paidbah ki shu ud shu nam namar ka jingsahdien bad ka jingshah iehbeiñ, “Nga ong ia phi lada phi kwah jingkylla lada phi kwah ia ka roi ka kiew yn ka roi ka par ban roi mano ban par mano, jied ia u bah Shangpliang, ngan wanrah ia ka jingkylla kaba phi ruh phin ym phohsniew,ka koit ka khiah, ka surok ,ka pule puthi dei ki mat ba hakhmat eh jong nga” u la ong. U bah Shangpliang u la iathuh khana ruh ha katei ka jingialang ba da ki spah ngut ki riew shimet ki la wan sha u ban wad jingiarap ha la ki jingdonkam jong ki bad kitei ki sngewkmen ba mar ia wan sha u, tang shisien ia kren ki ioh ia kaba ki thmu. U la iathuh ba wat ka shnong Pongkung ka ju ud ju nam ba kam don ka Hall kaba paka ban pynlong jingialang bad u la pan ia ka Estimated Plan bad tang kumta hi ki la wanrah bad u la pynioh lyngba ka MP Rajya Sabha kong Wansuk Syiem kaba kot sha ka T.40 lak tyngka.Ha katei ka jingialang la don ki nongialam jong ka Mawsynram Block Congress Committee , u bah Sully Lyngdoh u kyrtong MLA 2013, kyrtong MDC 2014 uba wan ba-ar uba long ruh u rangbah shnong jong ka Pongkung, la don lang u bah Pynthymmaibor Chyne Secretary East Khasi Hills District Congress Committee, ka kong Jop Scott Shylla President Mahila, bah Khelor Kharnaior President MBCC bad kiwei pat.","Mar ia sdang ialap elekshon, jaw  ummat u bah H.M Shangpliang",https://www.urupang.com/mar-ia-sdang-ialap-elekshon-jaw-ummat-u-bah-h-m-shangpliang/
"Shillong, 6 Naiwieng:Ka seng ki samla pule ka Khasi Student Union (KSU) jong ka Langkynma Area ka pynpaw ia ka jingpyrshah jur ha ka jing shongbishar, kaba la long ha shnong Nongjri, South West Khasi halor ka jingai jingmynjur, u Rangbah Shnong Nonghlam na ka bynta ban pynrung kyrteng ha ka EPIC. Haba ia kren bad u President jong ka KSU Langkynma Area u Samla Ioanis Hahshah u la ong u Rangbah Shnong ka shnong Nonghlam u Bah Justice Hahshah u la ai jingbit, ia palat shi spah ngut ki briew kiba dei ki bar jylla bad kumjuh ruh ki bar ri na ka bynta ban pynrung kyrteng ha ka EPIC.Kine ki briew kiba u Rangbah Shnong u ai jingmynjur, ki dei kiba don ha ka rta kaba 30, 40, 50 snem tam bad kane kala buh ia ki nongialam jong ka KSU ha ka jingar tatien ba lada kidei ki nong shnong shnong ba pura ka jylla shaei ki jah naduh ba ki dap 18 snem shaneng bad dei halor kane na ka liang jong ka KSU ka pyrshah jur. Shuh shuh na ka liang jong u Samla Ioanis u la iathuh ba kine ki briew kiba ioh ia ka NoC na u Rangbah Shnong kidei na ka Jaitbynriew Garo kiba dei na shilliang jong ka ri bad ia kane ngi kum ka seng ngi da pynrem jur ia u Rangbah Shnong uba la leh ia kane khlem ka jingtip jong ka shnong bad kumjuh ruh ki paidbah jong ka shnong.",Mynjur u Rangbah Shnong ban shon EPIC ki bar jylla,https://www.urupang.com/mynjur-u-rangbah-shnong-ban-shon-epic-ki-bar-jylla/
"Shillong, 6 Naiwieng:U Hayithung Bill Lotha uwei na ki nongialam ka BJP na ka jylla Nagaland, u la ong ba u la wan khnang naduh ka jylla Mizoram, ban kren shai sha ki nongthohkhubor halor ka jingiakob tainia jong u bad u myntri rangbah ka jylla Meghalaya u Dr.Mukul Sangma. Haba ia kren bad ki nongthohkhubor mynta ka sngi u Lotha u la ong “Nga don ha Mizoram ban ialap elekshon, hynrei nga la wan beh khnang sha kane ka jylla Meghalaya ban kren halor ka jingiakob tai nia jong nga ia u myntri rangbah kane ka jylla u Dr.Mukul Sangma” u la ong.“Ha kine ki sngi nga la ong ba u Dr.Mukul u dei u myntri rangbah ba bamsap tam ha ka ri India bad nga la kob ban ia tainia bad u, hynrei hapdeng kitei ki jingkob jong nga um nud bad u la phah ktien da u nongialam ka Congress u Rajaul Karim Laskar, utei ruh u la kren pynklet noh sha kawei ka bynta haba u kob ban ia tai nia, na ka jingbamsap u la kren pynklet pynban sha ka jingiakren ia ki rit paid jong kane ka Ri, hynrei watla katta ruh nga pdiang sngewbha ia katei ka jingkob jong u” ong u Lotha.U Lotha u la ong ba hadien ka jingkob jong u, ia ka jingiatai hakhmat ki paidbah, u Mukul u la phah da u Laskar, hynrei u la ong ba lada u Dr.Mukul u niewkor shisha ia ka jylla Meghalaya u dei ban pdiang ia katei ka jingiatai nia hakhmat ki paidbah, “Ki nongthohkhubor, ki nongialam niam, ki sengbhalang ki dei ka rynsan kaba paka ban pynbeit ia katei ka jingiakob tai nia jong ngi” ong u Lotha.Shuh shuh u la ong ba ki Congress ki kwah ban iatai 10 kynta halor katei ka mat ba ki la pynkylla na ka jingbamsap sha ka jingiakren jaitbynriew rit paid, “Nga lei nga ong balei tang 10 kynta, 2 sngi syndon ngin iatai hynrei pynthikna ruh ba ka jingiatai na ka bynta ka bamsap bad u myntri rangbah ka Meghalaya kan long tang kumba 5 kynta eiei, hynrei u kyntait, u Dr.Mukul u lehraiñ ban mih sha katei ka jingiatai, kum ki nongmihkhmat paidbah ngim dei ban lehraiñ ngi dei ban long kum u Sing uba kyrhuh ban ia khun na bynta ka bamsap kum ki nongialam” u la ong.“Nga iohsngew ba u Dr.Mukul mynta um ioh thiah ioh dem shuh la bun bun sngi, hynrei nga ong ia u shuwa ba phin thiah syndon noh jar, lane ba phin ym lait ang shuh artad phi dei ban wan sha ka jingiatai nia ba u paidbah un shai, ngi pdiang kyndon pa kyndon katba phi ong ban ia kren ia ki mat, ngi long kiba la khreh” ong u Lotha. Halor ka jingkren u Laskar ba u kwah ban iatai ia ka mat ki rit paid u Lotha u la ong ba ia ki rit paid dei ka seng BJP kaba la shimkhia da kaba thaw ia ka tnad Minitry of Tribal Affairs ha ka 13 tarik u risaw, 1999 ha ka por ba u Atal Bihari Vajpayee u long u myntri rangbah duh bad ia ka tnad DONER ha u Nailur, 2001.",Ba kwah ia tainia palat  than bad U Mukul,https://www.urupang.com/ba-kwah-ia-tainia-palat-than-bad-u-mukul/
"Shillong, 7 Naiwieng:U President jong ka Seng Samla Mawkneng kaba hap ha ki thaiñ Sohiong u bah Curtis Rani u la ujor sha u SP Crime Branch ka East Khasi Hills pyrshah ia ka tnad sam bording ka MeECL kaba dei peit ha katei ka thaiñ namar ka jingthur mur bad ka jingtorti palat ha ka riukom kheiñ ia ka bai thang ding. Haba ia kren bad ki nongthohkhubor u bah Curtis u la ong ba um sngew donkam shuh ban leit sha ka Consumer Forum naba katei ka jingleh ka MeECL kam dei shuh ka jingbakla, hynrei ka dei ka jingthaw thok leh thok bad ka dei ka kam thok kam shukor ia ki paidbah, “Nga leit khnang sha ki pulit ba katei ka la dei ka kam pyntriem kaba shyrkhei kaba lute na ki paidbah ba kan MeECL kan pei shkor syndon, lada ki pulit ki shimkhia ia ki kes kam thok kiba ha ki Facebook bad kiwei nga ngeit kin kham shimkhia ia kane ka jingujor jong nga” ong u bah Curtis haba iathuh ba u la dep ujor ha ka 6 tarik mynta u bnai bad ki pulit ki la kular ha u ban shimkhia.Katkum ka jingiathuh u bah Curtis Rani u la ong ba ka MeECL ka shu mut dur ia ka bai thangding jong ki paidbah naba shong bad kam shym la leit ban peit ia ki mitar ne ki jingthew bad ka pynpoi ia ka bai thangding katba ka sngew mon, “Ngi la leit jurip ia ki mitar thangding ki paidbah ngi lap ba ki mitar kiba sniew ki bym treikam shuh ruh ka MeECL ka pyni ba ki dangbha bad kiba bha ka pyni ba ki la sniew ha ka jingkheiñ jong ki, katei ka jingkheiñ ka iaid manla u bnai ha uwei u bnai u mitar u bha ha uwei pat u bnai u mitar u sniew hynrei ki mitar ki long kumjuh uba bha u bha uba sniew u sniew, kumno kan lah long ba manla u bnai ki mitar ki sniew bad man u bnai ki bha, ki paidbah ba la dep siew ia ka bait hang ding ruh ki ioh ia ka Bill ba kim pat siew, kaei kane lada kam dei ka kam thok kam shukor, kam dei shuh ka jingbakla ban long man u bnai man u snem hynrei ka dei beit ka kam leh thok, kumta donkam ban ujor beit sha ki pulit ba kiba donkti kin shah kem” u la ong.U la ong ba ki la lap ruh ba ka rukom kheiñ baiding ka ia pher na ka bai ding kaba poi ha u mitar bad kane ka dei naba ym ju don ba leit peit mitar hynrei la shu mut dur tang naba shong. U la iathuh ba ia kane ka bynta ki nongmihkhmat ka Sohiong ba kynthup ia u MLA bad HDR Lyngdoh bad u MDC bah Samlin Malngiang ki la leit ban ujor bad pyntip sha u chief Engineer ka MeECL hynrei haduh mynta ruh kam don jingkylla satia.Katei ka jingjia u la ong ba ka la ktah ha ki spah tylli ki shnong ha Sohiong. U la iathuh ba ka daw ba u la mih shakhmat da katei ka bynta ka dei namarba ym tang ki wei ne ar ngut kiba mad jingeh hynrei ki paidbah salonsar ia ia kynduh ia kane ka jingeh. Haba phai lei sha bording u la ong ba mynta ka shi taiew tam ka shnong Mawkneng kam ioh bording bad la ong ba u duh u Transformer.","Sha U SP, ujor u samla  na Sohiong ia ka MeECL",https://www.urupang.com/sha-u-sp-ujor-u-samla-na-sohiong-ia-ka-meecl/
"Shillong, 7 Naiwieng:U bah Sounder Strong Cajee mynta ka sngi u la risaiñ noh na ka jinglong dkhot na ka seng BJP bad ia ka shithi risaiñ u la phah sha u President ka BJP kane ka jylla. U la kdew ha katei ka shithi ba ka jingrisaiñ jong u ki dei na ki daw bym lah kiar bad naduh mynta ka sngi ka 7 tarik u naiwieng un ym dei shuh u dkhot ka BJP. Lah ban pynkynmaw ba u bah Sounder u la rung sha ka BJP ha u jymmang mynta u snem kata 6 bnai mynshuwa ha ka jingialang kaba la long ha Assam Club, Laban.",Tang hadien 6 bnai mih  u bah Sound na BJP,https://www.urupang.com/tang-hadien-6-bnai-mih-u-bah-sound-na-bjp/
"Shillong, 7 Naiwieng:Ki trai par dewiong ha Meghalaya, ki kyntait war, ba ki mut ban aiti ia ki par jongki, sha ka sorkar Jylla, ba kan ioh tih dewiong.Ha ka jingpynmih khubor, ka State Co-ordination Committee of Coal Owners, Miners & Dealers Forum (SCCCOMDF) ka pynpaw ia ka jingsngew pyrshah jongka, halor ka khubor ba ka sorkar jylla, ka kam ba kiba bun ki trai par dewiong, ki la mynjur ban aiti ia ki par dewiong jongki, ha ka Meghalaya Mineral Development Corporation (MMDC), ba kan tih dewiong na kitei ki par jongki.Ka seng, ka ong, ba katei ka khubor, ka la ialam bakla ia bun bah ki trai mar poh khyndew, namar ba kiba bun ki trai par dewiong, kim shym la mynjur satia ban ailad ia ka MMDC, ba kan tur sha ki jaka puta jongki bad na ka liang jong katei ka seng ruh, ka la ujor sha katei ka Tribunal, ba kam mynjur satia ia katei ka jingthmu jong ka sorkar Jylla.Ka jingshong bishar jong ka NGT, kan long ha ka 8tarik Naiwieng 2017 ha Delhi bad ki riewsaid jong ka seng, ki la pynkhreh ban pyrshah, halor katei ka jingthmu jong ka sorkar JyllaHa kawei pat ka liang, na ka liang jong ka SCCCOMDF, ka la dawa ruh ha ka Supreme Court, ha U Naitung 2017, na ka bynta ba kan ailad ban die noh ia u dewiong, uba dang sahteng ha ki par bad ka jingshong bishar, na ka bynta katei kan long ha ka 10tarik Naiwieng 2017, ong shuh ka khubor.","Kyntait ki trai par dewiong, ban aiti  sha ka sorkar Jylla, ia ki par dewiong",https://www.urupang.com/kyntait-ki-trai-par-dewiong-ban-aiti-sha-ka-sorkar-jylla-ia-ki-par-dewiong/
"Shillong, 7 Naiwieng:Ka KHNAM State Youth Wing’s hapoh ka jingialam u President jong ka u bah Thomas Passah mynta ka sngi ka la leit ban ia kynduh ia ka Director jong ka tnad ba peit ia ka kam jngohkai pyrthei (Tourism Dept) ka kong R.C Sohkhlet. Ha katei ka jingiakynduh ka KHNAM ka la ia kren bad aida ka jingthoh ba ka tnad jngohkai pyrthei kan ym ailad satia ia ki kali Assam ba kin wan kamai sahuh ha kane ka jylla sha ki jaka jngohkai pyrthei bapher bapher. “Ngi la ai jingmut ba ka sorkar kan leh kumba leh ka jylla Sikkim ba ki kali ba wan nabar kin ym bit ban leit ialam ia ki nongjngohkai pyrthei sha ki jaka bapher jong katei ka jylla hynrei ka dei ban don ka jaka ban bat ia ki kali ba nabar bad na kata ka jaka pat dei ban ailad ia ki kali kamai jong ki trai muluk kiba don ia ka Registeration jong ka Meghalaya ba kin kit ia kitei ki nongjngohkai kylleng ki jaka ba kin im kamai” ong u bah Thomas Passah.U la ong ba kumba ka long mynta ka jingtuid ki nongjngohkai sha kane jylla ka la buh bha hynrei ki kali ki trai muluk kim ioh kamai satia bad kat shaba phai la dap tang da ki kali Assam suda. U la ong ba ka jingkiew ka kam jngohkai pyrthei ha kane ka jylla kam shym la wanrah jingmyntoi eiei ruh em ia ki nongshong shnong kane ka jylla namarba wat ka ja ban bam ruh ki briew ba nabar ki song lypa na Assam, “Kane ka dei kaba shisha namarba wat ka ja ban bam ruh ki song lypa, kim wan bret pisa eiei ruh em haba ki wan namarba la pynsngewthuh bakla ia ki da kito ki nongniah kali na Assam ba kam long ban bam kulmar shane, kaei kaba ngi iohi mynta ka long ba ki nongjngohkai kim wan bret pisa hynrei ki wan bret tang ki plastik ba ki song bam nabar sha kane ka jylla” ong u bah Thomas.Utei u nongialam samla ka KHNAM u la ong ba kane baroh ka dei na ka daw ka jingbym lerkam ka sorkar ba kam lah ban wanrah ia ki polisi kiba biang ha ka kam jngohkai pyrthei, “Ngim iohi eie iia ki polisi ba ka sorkar kan wanrah lait noh tang ki polisi tamasa, ha ka tamasa ki pynlut da ki klur tyngka ban ia bam ia dih sngewbha mano pat ba myntoi na katei ka jingiabam ia dih sngewbha, ki trai muluk jong ngi ki nongniah kali kim ioh jingmyntoi eiei ruh em hynrei ki shu peit jawdud ia ka jingioh kamai ki kali Assam” u la ong. Ia katei ka jingdawa ka KHNAM ka la ong ba kan leit pynsngew ruh sha u myntri ka tnad ba peit ia ka kam jngohkai pyrthei u Dr.Mukul Sangma kumjuh ruh sha u DTO ban leh ia kaba donkam. U la ong ba ka Director ruh ka la kular ba kan pyntip ia katei ka jingdawa sha ka tnad kaba dei peit.Katei ka seng ka la ong ba kan khot ruh ia ka Association ki trai bad ki nongniah Taxi ban ia phylliew jingmut ia katei ka kam.Ka KHNAM ka la ong ruh ba lada u trai muluk u ioh ban leit kamai u tip kham bha ia ka surok ban iaid ha kane ka jylla ban ia ki briew kiba wan nabar kiba iaid kumba iaid ha ki ri thor bad lada dei ba niah hi u trai jylla kan ym jia kano kano ka jingjia ba sngewsih kum ka jingaksiden lane u ioh ruh ban batai ia ki shaphang ka jingmut jong ki jaka jngohkai pyrthei bad kumjuh ruh ka bam ka dih u ioh ban batai bha ia ki jaka ban bam. U bah Thomas u la ong ba lada ka sorkar ka leh da katei ka buit ka ioh ka kot lyngba ka kam jngohkai pyrthei kan kiew ha ka jylla.","Wat shah kamai ia ki kali Assam, sha  ki jaka jngohkai pyrthei: KHNAM",https://www.urupang.com/wat-shah-kamai-ia-ki-kali-assam-sha-ki-jaka-jngohkai-pyrthei-khnam/
"Shillong, 7 Naiwieng:Ha ka por 3baje dang step phyrngap mynta ka step ka KHNAM, ka la leit sha NEIGRHIMS ban hadien ba ioh jingtip ba ki khar Muslim ki ju wan man ka sngi da ki bos, ha katei ka jaka sumar. Ha katei ka jingleit jurip ka KHNAM ka la lap ba ki don haduh 6 bos ki khar Muslim kiba la wan da ka Night Super sha katei ka jaka sumar ryngkat ki khun ki kti bad baroh shiing shisem ki ialam lut. Napdeng kiba katei ka seng ka la ioh ban peit ka la lap ba ki don kumba 20 ngut eiei ki bym don don sla satia kum ka EPIC ne kiwei pat ki kot ban pynshisha ba ki dei ki nong India kumta ka KHNAM ka la pyntip pulit bad aiti ia kitei ki briew sha ki pulit.Katkum ka jingiakren bad u President ka KHNAM State Youth Wing u bah Thomas Passah u la ong ba kiba bun na kitei ki 6 bos ba ka KHNAM ka la lap kiba bun dei kiba na Silchar. “Ngi lyngngoh shisha kumno ki briew kiba naduh Silchar ki wan ban shah sumar khnang shaduh Shillong, ki briew ruh ki bym i kop nongpang eiei, kiba shait ba khlaiñ, ngi suba ba ka lah ban don kaei re kaei halor ka jingwan kynsan kine ki briew kaba la jyllei bha mynta” ong u bah Thomas.Utei u nongialam ka KHNAM u la ong ba shuwa ia kane ka KHNAM ka la leit ban jurip bad kitei ki khar Muslim ki kren heh pynban haba la kylli la ki don EPIC ne-em. Shuh shuh u la ong ba ka L&T Company kaba peit ia ka projek ban pynheh ia ka NEIGRHIMS ruh ka la wanrah bun ki nongtrei kiba nabar bad haba leit kylli na u Project Manager la ki don Labour License ne-em um tip eiei shaphang ka Labour License bad haba kylli shaphang ka Work Permit ruh um don jingtip eiei.","3 baje mynstep, ap ka KHNAM ha  NEIGRHIMS, “6 bos ki khar Muslim”",https://www.urupang.com/3-baje-mynstep-ap-ka-khnam-ha-neigrhims-6-bos-ki-khar-muslim/
"Shillong, 07 Naiwieng:U Myntri tnad sor u Bah Ronnie u la ong ba ka jingiasoi soskular ban aiti sha ki riew shimet ban pyniaid ia ki kali saw (STPS) ka dei kaba bakla naduh ba sdang bad ka paw mynta ba kine ki bos ki la shong ei sha lum sha khlaw khlem lerkam shuh.Haba kren sha ki nongthoh khubor mynta ka sngi, u Bah Ronnie u la ong ba ka long kaba pang met ban iohi ba ki bos sorkar, kiba la buh ban shakri ia u paidbah, ki long ha kane ka dur.“Ka jingiasoi soskular ban ai pyniaid ia ki kali (JNNURM) ka dei kaba bakla naduh ba sdang”, la ong u Bah Ronnie, bad bynrap, ba ka sorkar kan sa bishar biang ia kane.Ula ong ba ka sorkar kan sa bishar biang ia ka soskular ba iasoi bad kine ki riew shimet ne kynhun bym dei sorkar namar ba bun ki kali naduh kiba rit bad kiba heh ruh ki la bun kiba la jot rathai haba ka jingiaid jongka kam da dap wat tang san snem ruh.“Ha ka por ba ngi ai pyniaid ha ka Meghalaya Transport Corporation (MTC) ka jingpyniaid ka biang bha hynrei hadien lai snem ba la pynduh iaka jingaiti ha ka MTC, ka jingpyniaid ka la sniew bha”, la ong u Bah Ronnie.Katkum ka jingong u myntri, ka sorkar kam don jingeh mynta ban bishar biang ia ka jingiasoi soskular bad ki kynhun bym dei sorkar bad wat ban aiti biang ban pyniaid ha ka MTC, kawei na ka tnad pyniaid kali ka sorkar kaba la biang nadong shadong naduh ka jingdon ki jaka shna, ka rukom pyniaid.U myntri u la ong ba watla u shimti kum u myntri sa tang shi por ban kut noh ka jinglong MLA shwa ban leit biang sha ka elekshon hynrei un pyrshang ban pynthikna ba ka jingshakri jong ki bos kan long na ka bynta ka jingmyntoi ki paidbah.U la ong ba kumno ki bos saw ki lah ban iaid kamai da ka number ka sorkar haba kim siew khajna eiei bad kane ka dei kaba bakla shibun namar ba wat ka MTC kaba dei ka tnad ka sorkar kaba pyniaid ia ki bos, ka don la ujong u number bad ka siew khajna sha ka sorkar.Ban lap ia ka jinglong jingman ba shisha jong kine ki bos, u myntri u la ong ba un sa leit ban pynlong ia ka jingleit jngoh ia ki ha kylleng ki jaka ba buh ia ki.“Ngan sa leit ia ki ha ki jaka ba buh ha kylleng ki jaka”, la ong u Bah Ronnie.Katkum ka jingtip bun kine ki bos kila shu shong sha khlaw kum sha Mawlai, Mawblei, sha Mawiong ba la buh ha jaka bym shngain satia bad don kiba dang shu iaid shipor ruh kim don taiar shuh, ki la jot lut ki tiar ki tar.","Ka jingiasoi soskular ia ki bos saw,  ka bakla, ong u Bah Ronnie",https://www.urupang.com/ka-jingiasoi-soskular-ia-ki-bos-saw-ka-bakla-ong-u-bah-ronnie/
"Shillong, 7 Naiwieng:Ka Synjuk ki Nongsynshar Shnong ka Bri U Hynniewtrep (SNSBH), ki la phah dorkhas mynta ka sngi sha U Mukul Sangma, myntri rangbah ka Jylla, ha kaba ki dawa, ba u dei ban weng noh ia ia hukum jong ka sorkar Jylla, kaba la pyntreikam, ha ka 13tarik Kyllalyngkot 1989 bad katei ka jingdawa jong ka Synjuk, ka long katba kum ka jingiakren bad ka sorkar Jylla, ha ki ar sien ki jingialang, ha ka 10tarik Rymphang 2016 bad ka 31tarik Nailar 2016, ha kaba la iakren halor kitei ki ar tylli ki phang bad ba la dawa ruh ban bujli, da kiwei pat ki ain kiba thymmai.Katei ka ain jong u snem 1989, ka ong ba ka ain jong ka Meghalaya Urban Development Authority (MUDA), ka treikam ha baroh kawei ka Jylla bad katei ka dei ka ain, ka bym shym la leit satia ha ka iing dorbar Jylla bad kumta ka sah, tang ka jingpynbna jong ka sorkar.Ka Synjuk, ka ong shuh shuh ba wat la ia ka ain jong ka MUDA, kaba la pyntreikam ha ka 5tarik Nailar 2015, ka sorkar kam shym la pyntreikam satia, hynrei, lyngba ka hukum jong ka High Court, la pyntreikam biang, lyngba ka jingpynbna jong ka sorkar, kaba ha ka 16tarik Kyllalyngkot 2016.Ban lait na kitei ki jingkynrum kynram, ka Synjuk, ka dawa ia ka sorkar Jylla, ba kan weng noh, ia katei ka ain kaba la pyntreikam ha u snem 1989, na ka bynta ban wan rah ia ka jingsuk mynsiem ia u paidlang jong ka Jylla hi baroh kawei.Ha kawei pat ka shithi, ka SNSBH, lyngba U bah RL Blah General Secretery, ka la thoh sha U Chief Executive Member, Khasi Hills Autonomous District Council, Shillong bad katei ka dei halor ka rai jong ka High Court jong ka Meghalaya, ha ka 16tarik Rymphang 2017, halor ka mukotduma, da U Bah Tirot Sing Syiemlieh, kaba dei halor ka ain jong ka MUDA bad ka jingtreikam jongka, shabar jong ki jaka Municipal.Ka High Court, ka ong shuh shuh, ba wat la katei ka ain kan trei kam shabar jong ki jaka Municipal, ha kaba iadei bad ka jingtei iing tei sem, hynrei, ha kajuh ka por, ka kwah ruh ba kan don jingpeit biang ia katei ka ain, kaba dei lyngba ki kyndon kiba la ju hap ha ka jingpeit jong ka Khasi Hills Autonomous District Council.Ka Synjuk, ka ong ba ka High Court, ka la dep pynmih ia katei ka rai, la palat hynriew bai, hynrei ka KHADC, ka iai sngap jar haduh mynta bad katei ka pyni ba ka KHADC, kam shym la shim khia satia ia katei ka ain, kaba long ka ain kaba la pynjari da ka bor, jong ka tnat pynroi sor, halor ki kam thaw iing thaw sem, ha ki jaka kiba hap shabar Municipal. Ka Synjuk, ka dawa ia ka Council, ba kan leh stet ia katei ka kam, hapoh ar phew sngi, naduh ka la iohpdiang ia katei ka shithi, na ka bynta ban pynneh ia ki riti treikam jong ka Sixth Schedule bad kumjuh ban iada ia ka hok jong ki trai shnong jong ka Jylla","Mudui hapoh 20 sngi sha High  Court, halor ka ain MUDA",https://www.urupang.com/mudui-hapoh-20-sngi-sha-high-court-halor-ka-ain-muda/
"Shillong, 7 Naiwieng:Hadien jong ka HNLC, mynta ka la dei sa ka pali jong ka HYC, ba kan tuklar halor ka tah sia lieh bad katei ka seng ka dawa ia ka kong Ampareen Lyngdoh, ha ryngkat ki 14ngut kiwei pat ki MLA, ki myntri sorkar, ki heh sorkar, ba ki dei ban hiar shuki.Ka kyrwoh na ka HYC Central Executive Committee, lyngba ka Education Cell, ka pynrem jur ia baroh kito kiba donkti ha ka kam jyrsieh tah sia lieh ia ka jingthungkam nonghikai ha ki LP Schools ha ka Jylla ha u snem 2010.Kat kum ka kaiphod jong ka CBI, la shem ba haduh 15 ngut ki heh ki hain ba kynthup ia ki Ministers ha kito ki por, Ki MLA, MDC, Ex MLA bad kumjuh ruh ki heh sorkar ki ia don bynta lang ha kane ka kam shukor kam thok da kaba ki ai ia ki kyrteng jong ki briew jong ki ban thung kam wat lada kane ka long be ain bad pyrshah ia ka riti synshar jong ka Ri.Ka seng ka pynrem jur ia ka myntri pule puthi, ha kato ka por kaba lah aibor bad kyntu ia ki ophisar ka Education Department ban tah sia lieh ia ki jingai marks, khnang ba yn lah ban thung be ain ia ki briew jong kitei ki heh ki hain ne ki nongmihkhmat paidbah ba kup snieh langbrot.Ka Seng kam lah khlem da pynpaw ia ka jingsngewkhia ba ka Sorkar ka lah pynlut lehse da ki phew lak bad klur tyngka na ka bynta ban pynlong ia ki eksamin bad interview ban thungkam nonghikai ha u Snem 2010 kaba dei hi ka pisa paidbah lyngba ka jinglum khajna ka jong ka na ngi ki Nongshongshnong jong ka Jylla. Lah hap ruh ban pynlut da ki phew lak na ka bynta ban thung ia ka HLSC ja ba lah shong bad wad bniah halor kane ka jyrsieh. La pynsyrwa ia ka pisa paidbah ha ka ban ialeh mukotduma, halor kane ka bynta ha High Court bad Supreme Court.Kumta ka Seng ka dawa ba baroh kito kiba donkti ha kane ka jyrsieh tah sia lieh kiba lah paw kyrteng ha ka kaiphod CBI, kiba kynthup ia ka kong Ampareen Lyngdoh, RC Laloo, PL Tariang, Ronnie V Lyngdoh, Remington Pyngrope, Charles Pyngrope, Sanbor Shullai, Prestone Tynsong, AL Hek, Don Kupar Massar, F War, M. Pariat, JA Lyngdoh, Lambor Malngiang bad JD Sangma, ba ki dei ban siew bai lutksan da kaba ki sei na la ki jong ki pla ban pynlut ia ki jinglut jingsep ha ki kam bapher bapher ban jied thymmai biang ia ki Nonghikai LP Schools hapoh ka jylla. Ka Sorkar kam dei ban ktah ia ka pisa paidbah ban pynlut biang sa shisien ia kane ka kam.Ka Seng ka dawa ruh ba ki Minister bad MLA kiba lah paw kyrteng ha ka jing tohkit jong ka CBI, ki dei ban hiar shuki noh mardor kum ka dak ka jingsngewkhia halor kane ka jingleh jong ki.","15ngut ki MLA bad ki heh sorkar  tah sia, ki dei ban risain:HYC",https://www.urupang.com/15ngut-ki-mla-bad-ki-heh-sorkar-tah-sia-ki-dei-ban-risainhyc/
"Jowai, 9 Naiwieng:Ka Dorbar Shnong Ladrymbai Dongwah, ka la pynpaw ia ka jingsngewkhia halor ka jingpynpyrshang ka In Charge jong ka Ladrymbai Police Outpost ia u Phillip Bamon, tang namar ba udei u lok jong ka halor ka jingdonkti jong u ban thaw kulmar bad ban byrngem byrsit bad maham rah bor bad pyniap ia u rangbah shnong barim, u ma Knightstar Amkhloo bad kiba ha iing ha sem jong u.Katkum ka jingujor u Secretary ka Ladrymbai DOngwah, la iathuh ba ha ka 6 tarik une u bnai ha ka por kumba 9 baje eiei utei u Phillip Bamon u la wan sha katei ka shnong da ka Gypsy rongsaw ML04A-0911 ad u la thombor ia ki khun ki kti jong utei u ma Amkhloo bad patan jubor ia ki shapoh kali ban rahbor ia ki ha ryngkat ka jingbyrngem ban pyniap ia u ma Amkhloo bad ia kiwei kiwei ki dkhot ka longing jong u.Kitei ki rangbah haba iakynduh ia une u Nongthoh Kkhubor mynta ka sngi, kila iathuh ba ka IC ba peit shipor ia ka Ladrymbai Police Outpost kaba dei ka lok jong utei u Phillip Bamon kam shym la shikhia ban leh eiei halor ka jingujor jong ka bor shnong bad kila kyntu ia u SP ka East Jaintia Hills ban leh eiei halor kane ka jingleh donbor utei u Phillip Bamon tang namar ba u dei u lok katei ka pulit.Shuh shuh, na ka liang ka VDP Shnong Dongwah ruh ka la pynrem jur ia katei ka jingleh utei u Phillip Bamon uba la nud ban thombor ia ki longkmie bad ia ki khynthei ki khynnah khlem da burom shuh ia ka bor shnong bad ia ka ain ka kanun jong ka ri,Na ka liang ka VDP Ladrymbai Dongwah ka la kyntu ia ki bor jong ka ain ban pynshitom ia utei u briew katkum ka ain.","Sngewkhia ka Dorbar, ba iada ki pulit ia u Phillip Bamon",https://www.urupang.com/sngewkhia-ka-dorbar-ba-iada-ki-pulit-ia-u-phillip-bamon/
"Shillong, 7 Naiwieng:Ha ka 5 tarik u naiwieng ka Legal Right Observatory (LRO) lyngba u Convener jong ka u Vinay Joshi ka la thoh sha ka Majistor ka kong I Majaw-Inquiry Officer for NCPCR kaba dei ruh ka Additional District Magistrate, East Khasi Hills Meghalaya bad ha katei ka jingthoh kaba 3 sla ka LRO ka la dawa ia ki 8 tylli ki mat kiba ia dei bad ka jingjia kaba la jia ha ka sngi ba thang ia u bah Kulam Nongrum u President ka Sengbah Ki Nongshat Nongkheiñ ha ka 11 tarik u nailar, 2017 ha kaba ka la don ka jingmih madan bad rah pla kad jong ki khynnah skul ban pyrshah ia ka jinglehniam ban thang ia utei u rangbah. Ka LRO ka la thoh sha ka Majistor ba lada jia ba ki briew kiba donkti kin lait na ka jingshah pynshitom kan rah sha ki bor aiñ kiba kham shajrong.Ki 8 tylli ki mat ba ka Legal Right Observatory ka la dawa ki long ba mar mar dei ban ujor ia ki Headmaster bad ki bor pyniaid jong ki 2 tylli ki skul ka Hemont Zenith Secondary School, Mylliembad ka Sunny Hills Adventist Secondary School Mylliem naba ki pynbor ia ki khynnah skul jong ki ban shim bynta ha ki jingpyrshah ha ki jingiakhih pyrshah ha surok pyrshah ia ka jingleit on thang ia u bah Kulam Nongrum uba dei ha ka jingngeit niam Khasi. Ka la dawa ba dei ban pynngat ia ki ha ki kyndon aiñ jong ka Justice Juvinile Act. Kaba -ar ka la dawa ba dei ban ujor ruh sa kawei pat ka jing ujor pyrshah ia ki Headmaster bad bor pyniaid jong kitei ki skul ban pynngat hapoh ki kyndon aiñ jong ka IPC section 157A, 153 A(1), 295A, 505(1) bad 505 (1)(b) namar ka jingphah mih ia ki khynnah skul ha ka jingiakhih kaba pyrshah hapdeng ka jingngeit niam.Kaba lai ka dei ban tohkit ia ki ar tylli ki skul da ki bor tohkit ba laitluid jong ka sorkar jylla bad sorkar pdeng namar ka jingiadei ha ka niam bad ka politik bad namar ka jingpynsngewthuh ia ki khynnah skul ha ka liang ka jingiapher niam ha ka pule puthi jong ki. Ban tohkit namar ka jingleh kiar jong u District Inspector of School ban leh ia ka kamram jong u ha katei ka bynta bad de iban pynshitom ruh ia u District Inspector of Schools namar ka jingbym pynshitom jong u ia kitei ki skul hadien katei ka jingjia.Ka la dawa ba dei ban kyrpad sha u State Education Secretary bad Director of Schools Education ban pynmih ia ka jingmaham ia ki skul ba kim dei ban phah ia ki khynnah skul ha ki jingiakhih pyrshah niam ne politik. La dawa ba dei ban pynmih jingpynbna sha baroh ki skul Kristan ba kin dei ban pynmih kano kano ka jingiapher niam ha ki skul jong ki. Ka jingdawa kaba khadduh ka long ba dei ban ai jingshai da ki Awareness prokram sha ki bor pyniaid skul ne kolej shaphang ka Juvenile Justice Actban kiar na kum kitei ki jingjia. Ha katei ka jingthoh ka LRO ka la ong ba ka NCPCP bad ka sorkar Meghalaya ki dei ban lehnoh mar mar ia katei ka jingdawa ban lait na kum kitei ki jingjia hynrei lada kim leh ka ong ba ki don ki aiñ ba kham hajrong shuh shuh.Ha katei ka jingthoh ka LRO ka la batai ia ka jingjia ha ka 11 tarik u Nailar 2017, ha ka sngi thang ia u bah Kulam Nongrum bad ka la suhlang ruh da ka kot khubor u Rupang ban pyni ia ki khynnah skul ba ieng lain ryngkat ki pla kad bad kumjuh ruh ia ka jingsyrtap ki pulit ha katei ka jaka ha katei ka sngi.","Pynshitom ia 2 tylli ki skul ha Mylliem,  ne ngin iaid kham shajrong",https://www.urupang.com/pynshitom-ia-2-tylli-ki-skul-ha-mylliem-ne-ngin-iaid-kham-shajrong/
"Shillong, 09 Naiwieng:U Myntri rangbah ka jylla u Dr Mukul Sangma u la kyntait ba un pynhiar shuki ia ka myntri ka Kong Ampareen Lyngdoh, wat hadien ba ka High Court Meghalaya, ka la pynmih ia ka hukum ban pyndam ia ka jingthung nonghikai skul LP, hadien ba ka la lap ba ka don ka jyrsieh kaba jur bha kaba la leh ha u snem 2009 ha ka por ba ka Kong Ampareen ka bat kum ka myntri ka tnad pule puthi ka jylla.Haba kren mynta ka sngi, u Dr Mukul u la ong ba ka sorkar kan hap ban bishar ban eksamin bha ia kane, halor ka nongrim jong ka lynti ka ain.Haba kylli la un pynhap shuki noh ia ka Kong Ampareen, u Dr Mukul u la ong, “Nga tip phin kylli ia kata, hynrei ka sorkar kan sa bishar ia ka kam khamtam ha kaba iadei bad ki myntri halor kane ka kam”.U la jubab biang, “Ngin ia ap shwa kaei ka jingmih namar ba ka jingmih ka hukum na ka iing kashari ka dei ka nongrim ba ka sorkar ka dei ban leh”.Lah ban kdew ba ha ka 2 tarik mynta u bnai, ka Meghalaya High Court, ka la rai ban aiti ha ka CBI ban tohkit ia ka jyrsieh thungkam nonghikai LP ha ki skul sorkar kaba la dep leh ha u snem 2008. Napdeng ki 365 ngut ki nonghikai kiba la thung, ka CBI ha ka jingtohkit ba nyngkong jong ka, ka la lap ba 268 ngut, ki dei kiba la thung da ka lynti bym dei.Nalor ka Kong Ampareen Lyngdoh, kaba mynta ka long ka myntri jong ka tnad Labour, ka CBI ka la lap ruh ia kiba bun ki Nongmihkhmat paidbah, kynthup ia kiba mynta bad kiba rim, kiba la phah ia ki kyrteng jong ki briew la jong ban pynrungkam ha kane ka kam nonghikai da ka lynti ka bym dei. Kine ki long u Deputy Chief Minister ba mynta, U Ma RC Laloo, uba la ai kyrteng 37 ngut.U MLA ka Mawkynrew, u Bah Remington Pyngrope uba la phah bun eh 47 ngut, u MLA ka Nartiang Bah Sniawbhalang Dhar 37 ngut, u MLA ka Raksamkre, u Limison D. Sangma 34 ngut, u MLA Pynursla, Bah Prestone Tynsong 20, u Myntri ka tnad Urban bad MLa Mylliem, u Bah Ronnie V. Lyngdoh 15, u MLA Pynthorumkhrah Bah A.L. Hek 7, u MLA South Shillong Bah Sanbor Shullai 3, u MLA barim, ka War Jaintia, Bah R.L. Tariang 29, u MLA barim ka Nongspung bad Vice President ka BJP mynta, u Bah J.A. Lyngdoh 6, u Speaker barim, Bah Charles Pyngrope 3, MLA barim ka Nongshken, Bah Donkupar Massar 2, u MDC ka JHADC, Bah Moonlight Pariat 11, u MLA barim ka Nongkrem, u Bah Lambor Malngiang 4, Bah F.War, adviser jong u Bah, D.D. Lapang 3 ngut.Ka High Court ka la ai por hynriew bnai ia ka CBI ban pyndep ka jingtohkit bad ban pynshitom ia kiba donkti.",Kyntait U Mukul ban pynhap  shuki ia ka Kong Ampareen,https://www.urupang.com/kyntait-u-mukul-ban-pynhap-shuki-ia-ka-kong-ampareen/
"Shillong, 09 Naiwieng:Ki nonghikai Meghalaya SSA School Teachers Association (MSSASTA) ki la rai ban nym ialeh shuh ia ka eksamin pyntbit D.El.Ed (Diploma in Elementary Education) hadien ba ki mark ki neh kumjuh, wat la ki la ialeh ia kajuh ka eksamin la lai bad saw sien ruh.Kine ki nonghikai ki la pynlong ia ka jingiashong kyrain bad rah plakad mynta ka sngi hakhmat ka Additional Secretariat, Shillong, ban dawa ba ka sorkar ka dei ban pynkut noh shi syndon ka jingiateh bad ka NIOS, namar ba ka la leh thurmur shaba palat ia ka rukom pyniaid ia ka eksamin haduh ba la wanrah jingkulmar ia ki nonghikai.“Ngi dawa ba ka sorkar kan sangeh ban bthah ia ka NIOS ban pyniaid ia ka eksamin pyntbit namar ba ngi la ngiah ia ka jingtreikam thurmur kane ka tnad ka sorkar India haduh ba ngi la iakynduh ia ki jingeh”, la ong u President ka seng u Bah Aristotle Rymbai mynta ka sngi.U la ong, “Ki don kumba 900 ngut ki nonghikai kiba ialeh ia kajuh ka eksamin la lai haduh saw sien hynrei ki mark ki neh kumjuh khlem kylla satia bad kane ka paw ba ka jingpyniaid ka long kaba thurmur bha”.Ka jingialang ka la ai por khadduh ia ka sorkar mynta ka sngi ba kan jubab ia ka jingdawa jongki ban pynkut noh bad ka NIOS bad lada kam jubab kin pynlong ia ka jingiakhih ba kham jur.U Bah Aristotle u la ong ba ka jingleh thurmur ia ka jingai mark ha ka praktikal lei ka jubor bha haduh bym sngewthuh sngewthaw shuh nalor ka jingbakla kyrteng, bad kiwei.Haba pynpaw ia ka jingsngew lyngngoh kumno ka sorkar jylla ka la iateh bad ka NIOS, u Bah Aristotle u la ong, “Kumno ka sorkar jylla ka iateh bad ka NIOS kaba treikam thurmur haduh katne”.U la ong ba ha jaka ba ki nonghikai kin pynleit jingmut ha ka kam hikai, hynrei ki la hap ban khuslai ialade ban mih sha madan khamtam ha kum kane ka por ba la jan ka eksamin ia ki khynnah.U Bah Aristotle u la ong ba ki nonghikai ki don 4835 ngut kiba la ialeh ha ka 1st batch jong ka eksam pyntbit ha u snem 2013-14 bad na kine ki don sa kumba 900 ngut kiba dang kulmar ka result, namar ka jingai mark thurmur ka NIOS katba kiwei kila don ba la pynbeit hadien ba ka Seng ka la iakhih bunsien.U la ong ba ha ka 2nd batch ki nonghikai ba ialeh ia ka eksam ki don 3437 bad ki la dep ia ka snem ba nyngkong bad sa shi snem dang sah, hynrei namar ka jingbym ler ka NIOS, ka eksam la shu sah kut khlem pat lah pyndep haduh mynta kaba dei ban pyndep ha u 2016. La iathuh ba bun ki jingbakla ba la leh da ka NIOS naduh ka rukom ai mark, kyrteng kmie kpa, jaka sah bad kiwei.","La ialeh saw sien ioh mark kumjuh,  ngiah ki nonghikai MSSASTA",https://www.urupang.com/la-ialeh-saw-sien-ioh-mark-kumjuh-ngiah-ki-nonghikai-mssasta/
"Shillong, 9 Nawieng:La phah mynta ka sngi, ia ka jing ujor sha U Deputy Commissioner, ka East Khasi Hills Districtuba dei ruh u lamphang jong ka jing pynsngew paidbah halor ka jingring bording, kaba la ai kyrteng Mawphu HEP.Halor katei ka phang, la ong ba ka Shnong, ka don kumba 3hajar ngut ki nongshong shnong bad ka dei kaba don sharum jong ka jaka ban ring bor ding, kaba la ai kyrteng Mawphu 85 MW HEP bad la iathuh ba kawei ka shnat jong katei ka wah, kaba la kum ka Bakra Shella, ka dei kaba wan na ka Wah Umiam, kaba hap ha katei ka projek bor ding jong ka Mawphu bad ki nongshong shnong, ki shaniah ia ka umbam umdih jongki, na katei ka wah.Ym tang katta, katei ka wah, ka dei kaba pynbiang dohkha, ha kaba ki don kiba im na katei ka kam tong dohkha na katei ka wah bad la iathuh ba kumba mar shiteng ki nongshong shnong, ki im na kaba kamai, da kaba khwai dohkha, na katei ka wah Bakra bad lada la khang noh ia ka um, khlem pep, kan long ka jingktah kaba jur ia ki nongshong shnong jong ka Shella. La shim namarkata ba ka jingduna jong ka um ban poi sha katei ka shnong, kan long ka jingktah kaba jur shi kat dei eh, ong U Bah Roy Kupar Synrem Secretary, ka dorbar Shnong Shella.","Ka projek bording Mawphu,  kan pynrkhiang ia ka Wah Bakra",https://www.urupang.com/ka-projek-bording-mawphu-kan-pynrkhiang-ia-ka-wah-bakra/
"Shillong, 9 Naiwieng:Ka Campaign for Change, ka la pynbna ba kan sangeh noh shuwa shipor ia ka jingialap paidbah jong ka ban wanrah jingkylla bad kan bteng biang pat ia katei ka jingialap hadien ka elekshon MLA 2018. Haba kren sha ki nongthohkhubor u Chairman ka CFC, u samla Elizer Chyne u la ong ba ka daw ba ki sangeh shuwa shipor ka dei namarba lada iaid shakhmat ki lah ban don ki seng saiñpyrthei ki ban shim kabu bad ki tieng ioh ba ki dkhot jong ka kin ia don bynta pynban bad ki seng saiñpyrthei. La kylli balei ki sangeh ha kum kane ka kabu elekshon lada kwah pynkylla ia ka jingmut u paidbah ki la ong ba ki kwah tang ban pynshai sha u paidbah hynrei kim kwah ban poi sha ka ejenda politik. Ki nongialam katei ka seng ki la ong ba kim khang pat ia u dkhot jong ki ban long dkhot ha kano kano ka seng saiñpyrthei.U samla Jona Khar-ir, u la pyntip ruh ba lashai ka sngi kan don ka prokram jong ka Campaign For Change ha Communitty Hall NEHU bad ia katei ka prokram la phiah ha ki 2 bynta, ka bynta kaba nyngkong dei ka jingiaphylliew jingmut halor ka phang ‘Ki aiñ bad ki rukom treikam ha kaba ia dei bad ka roi ka par ha ki liang baroh’ bad hadien katei kan don pat ka jingiatainia hapdeng ki samla pule kolej halor ka phang, ‘Ym don jingkyrmen ia ka lawei jong ki samla kumba long 45 snem mynta’. Kitei ki samla pule jong ka NEHU kiba ialam ia ka Campaign For Change ki la ong ba ka daw ba la seng ia katei ka kynhun trei mon sngewbha ka dei hadien ba ki iohi ba ha kane ka jylla ym don satia ki polisi treikam ban kyntiew ia ki paidbah ha ki liang baroh.“Haba ngi phai sha ka rep ka riang ym don polisi, ki bording ym don polisi lait noh tang ha Maharashtra bad Gujarat, ki khlaw ki btap bad ki sawdong sawkun ruh ym don polisi, Labour ym don polisi, Skill Development, Organic Farming ruh ym don polisi, ha ka jngohkai pyrthei lei ngi dang sahdien palat” ong u samla Khar-ir. Ki la iathuh ba ha ka Campaign for Change u Chief Campaigner ne u nongialap rangbah jong ki dei u bah Pynshngaiñ N Syiem, nalor jong u ki don ruh sa kiwei pat ki nongialap.Haba kren shaphang ka polisi ia ka kam jngohkai pyrthei ha kane ka jylla u samla Khar-ir u la ong ba ka kynhun jong ki ka la dep wad bniah ( Research) ia ka jinglong jingman ka kam jngohkai pyrthei ha Sohra bad ki la lap ba tang kumba 40% ki briew haba ki wan ki shong ki sah ha ki ing basa bapher kiba don ha kane ka jylla hynrei 60% ki sah ha ki Hotel bapher ha nongbah Guwahati. “60% ki tourist ki sah ha ki Hotel ha Assam, ki jingbam plastic ki wanrah na bar, ki um ruh kiba nabar, ka bam ki wanrah na bar, ki kali ruh ki wanrah na Assam, ki trai jylla kim iohnong eiei, iohnong pynban ka Assam, kane baroh ngi lap dei namar bym don ki polisi kiba biang” ong u samla Khar-ir.","60% ki wan shangkai bad sah Hotel  ha Assam, ka bam, ki kali na Assam",https://www.urupang.com/60-ki-wan-shangkai-bad-sah-hotel-ha-assam-ka-bam-ki-kali-na-assam/
"Nongstoiñ, 9 Naiwieng:Hynnin ka sngi kawei ka longkmie ba la tip kyrteng ka kong Biolin Mawtyllup 35 snem napoh ka shnong Umsaw jong ka thain Myriaw ka la leit ban ujor da ka ehajar ha Nongstoiñ Police Station, pyrshah ia ki ar ngut ki kynthei kiba napoh ka shnong New Nongstoiñ halor ka jingsuba jur ba ki la don kti ban rahbor ia ka khun jong katei ka longkmie.Katkum ka ehjar bala ujor da katei ka longkmie la ong ba kitei ki ar ngut ki kynthei kiba la tip kyrteng kum ka kong Jasinta Nongkseh bad kong Tresina Lyngdoh Marshillong napoh ka shnong New Nongstoin, ki la rahbor ia ka khun jong ka kaba dang 14 snem kyrta ha ka janmiet jong ka 6tarik Naiwieng 2017 ha ka por 2:00baje nohsngi.Shuh shuh la ong ruh ba kitei ki ar ngut ki kynthei, ki la pynngop ia ka khun jong katei ka longkmie da ki jingdih pynbuaid bad rah ia ka sha ka thain Nongspung West Khasi Hills, hynrei ia katei ka khynnah la ioh ban pyllait noh da ki senglongkmie jong ka New Nongstoiñ, ha kaba kila lap ruh ia katei ka khynnah na katei ka shnong mynta ka sngi.Na ka liang ki pulit ki la pynlong ka jingtohkit kaba bniah halor katei ka jingjia bad kila phah ruh ia katei ka khynnah ban leit leh eksamin sha ki Doctor bad katkum ka medical Report la lap ba katei ka khynnah 14 snem ka la shah pynngop ha kaba pynia shongkha jubor.Halor katei ka bynta ki pulit ka Nongstoiñ Police station kila register ia ka case kaba katkum ka Case No. Nongstoin Police Station case No. 113(11)17 U/S 120/120B/365 IPC R/W Sec. 3(a)/4 Pocso Act.Ha kawei pat ka jingjia ka kong Endalin Puwein 26 snem na ka shnong Pyndengbia ka la ujor ejehar pyrshah ia u lok jongka da kaba kynnoh ba ha ka 3 tarik mynta u bnai ha ka por 8.00baje janmiet, u lok jongka u ba kyrteng u Sharling Shyrkon uba la ia im bad sah ryngkat bad ka naduh u snem 2005 ryngkat saw ngut ki khun u la shoh ia ka wat haba ka dang don hapdeng ka jingarmet ha kaba ka la mynsaw bad pynkit ruh ia ka sha Civil Hospital na ka bynta ka jingsumar.Ka kong CR. Kharkongor, WPSI ka Nongstoin, ka la shim ia ka bynta ban tohkit halor katei ka kam bad la iathuh ba katei ka longkmie ka dang pun san bnai ia i khyllung hapoh kpoh jongka bad ki don ruh katto katne ki daw ba iadei bad ka pisa pilain bad ka jingiabam iadih jongka bad kiwei pat ki para kynthei kaba la wallam sha katei ka jingshah shoh ha la u lok.La register case halor katei kam kaba long katkum ka Nongstoin police Station case no. 114(11)17 U/S 498A IPC.","Shah rahbor bad shong tnga jubor,  ka samla lud najan Myriaw",https://www.urupang.com/shah-rahbor-bad-shong-tnga-jubor-ka-samla-lud-najan-myriaw/
"Shillong, 9 Naiwieng:Ka Meghalaya High Court, ha ka hukum kaba mynta ka sngi, ka shim, ba ka jingthung ia ki Parliamentary Secretery ha Meghalaya, ka long kaba beain bad kaba sniew ha khmat jong ka ain.Mynta ka kashari, ka la ai bor ha U Lat ka Jylla, ba un shim ia ka rai bad ban leh ia kaba donkam, na ka bynta ban pynduh noh ia ka jinglong dkhot jong kito ki MLA, kiba la shah ujor ha ka mukotduma, namar ba ki bat ia ka ophis kamai pisa.U Bah Madal Sumer, uba la ujor ia katei ka mukotduma, un leit sha U Lat, ha ki khyndiat sngi ban sa wan, ha kaba yn dawa, ba un pynduh noh ia ka jinglong dkhot jong kitei ki MLA, kiba bat ia ka shuki kamai pisa bad ba yn dawa ruh ban pynhap noh ia kane ka sorkar, namar ba kam don shuh ka jingbiang briew ha iing dorbar Jylla, hadien ba yn pynduh ia ka jinglong dkhot jong kitei ki MLA.Ym tang katta, yn dawa ruh na ki MLA, kiba bat ia kitei ki kam bapher, ha ka kyrdan Parliamentary Secretery, ba kin pynphai ruh ia baroh ka pisa, kaba ki la ioh lum, naduh ka tulop, ka bai leit bai wan bad baroh ki jingioh kamai jongki, ha kine ki saw snem ba ladep. U Bah Sumer, ula ujor sha kashari, ia 17ngut ki MLA, kiba bat ia ki kam Parliamentary Secretery, ba ki dei ban shah weng noh, kum ki MLA jong ka dorbar Jylla.Kham mynshwa, ha ka 17tarik Risaw 2017, U Ma Ioannis Thamar, na Ladthalaboh, Jowai, ula ujor sha U Lat ka Jylla ia ki 17ngut ki MLA, kiba bat kum ki Parliamentary Secretery ha kane ka sorkar MUA, ha Meghalaya bad katei ka jing ujor jong utei u rangbah, ka long ba kitei ki 17ngut ki la pynkhein ia ka riti synshar, da kaba ki bat ia ka kam ban pyniohnong ia ki bad kumta, la bthah ia U Lat ka Jylla, ba un pyntreikam da ka article 192 bad ban mait noh ia ka jinglong dkhot jong kitei kiba bat ia ka ophis kamai pisa.Ki 17ngut ki MLA, kiba bat kum ki Parliamentary Secretery bad kitei ki kynthup ia U Ma Coming One Ymbon, Parliamentary Secretary, Mining and Geology, Soil and Water Conservation, U Samuel M. Sangma, Parliamentary Secretary of Home Guards and Civil Defence, Housing, U Limison D. Sangma, Parliamentary Secretary of Transport, Commerce and Industries, U Winnerson D. Sangma, Parliamentary Secretary of Home(Police), Education, U Kennedy Cornelius Khyriem, Parliamentary Secretary of Tourism, Arts and Culture, U Cherak W. Momin, Parliamentary Secretary of Public Works Department(Roads), U Brigady Marak, Parliamentary Secretary of Agriculture, Public Works Department(Buildings), U Sengnam Marak, Parliamentary Secretary of Health and Family Welfare, Fisheries, U Rophul S. Marak, Parliamentary Secretary i/c Community and Rural Development, Information and Public Relation, U Robinus Syngkon, Parliamentary Secretary, i/c Horticulture, Legal Metrology, U Micheal T. Sangma, Parliamentary Secretary i/c Excise, U Justine Dkhar, Parliamentary Secretary of Education, i/c Social Welfare, U Ashahel D. Shira, Parliamentary Secretary i/c of Water Resources, U Stephanson Mukhim, Parliamentary Secretary i/c Sports and Youth Affairs, Cooperation, U Celestine Lyngdoh, Parliamentary Secretary i Agriculture, Food, Civil Supplies and Consumer Affairs, U Noverfield R. Marak, Parliamentary Secretary i/c Public Health Engineering Urban Affairs, U Marthon Sangma, Parliamentary Secretary of Forest and Environment, Information Technology.",Beaiñ ka shuki Parliamentary  Secretery ha Meghalaya: High Court,https://www.urupang.com/beain-ka-shuki-parliamentary-secretery-ha-meghalaya-high-court/
"Da u Bah Philip marweinShillong, 9 Naiwieng:Ka Ranikor Constituency, kaba mynno mynno ka kham i phuhmut phuhmat ba dang ioh jingtrei bylla bad ki kam khaïi-pateng bad thnem bha ki dukan bad ka ïew ka hat bad kumjuh ki jingtrei jingktah, naduh Umpung ter ter shaduh Ranikor, Borsohra, Nonghykllam, Nongumsur, Nongjri, Kulang, Pormawdar, Khonjowai shaduh Moheskola, mynta ki la tyrkhong khait bad la i kumba ki dei ki shnong iapkhlam. Ka jingkyrduh ka la ban ia ki, bad ki briew jong kine ki thain ki shu im sangtsot bad kyrduh haduh katta katta.Bun ki long ïing ki la hab ban pynpep skul bad kolej noh ia la ki khun bad ki shu im kyndoi jakpoh, katba ioh ei. Ka jingkyrsoi spah na ka kam tih dewïong bad Mawshun, ka la shu ryngnget kynsan naduh kumba saw snem mynta. Bun ki la hab ban leitphai biang dsha ka rep ka riang da kaba rep shyrti ne shu rep madei mata tang ban shu ioh jakpoh malu mala.Katkum ka jingiathuh jong ki nongshongshnong jong ki thie ki thaiñ, kynthup ia ki bor pyniaid shnong, haba ki paidbah ki shem jynjar katne katne ruh, la kynnoh ba u MLA ka Ranikor Constituency um ju leit jngoh ia ki ha ki shnong ki thaw bapher, ban leit iakynduh bad ban sngewlem na ka bynta jong ki bad ban iaphylliew jingmut lang bad ki paidbah kiba la ngat ha kane ka apot kumno ban leh. Nalor kata ruh ki la kynnoh ia ka sorkar Congress ba kam salia na ka bynta kane ka jingjynjar bad ka hiran jong ki paidbah, kaba la ktah ym tang ia ka Ranikor Constituency hynrei ia ka jylla baroh kawei. Ki la kdew shynna ba tang ia kata ka Mining Policy bad ka Mining plan ruh ka sorkar Congress hapoh ka jingialam jong u Mukul Sangma, kam shym la lah ban leh ei ei bad dei na kane ka daw ba ka sorkar India, khamtam kaNGT kam treh ban weng ia ka jingkhang tih dewïong, Mawshun bad kiwei kiwe ki par khyndew. Ki la iathuh ba mynta ki paidbah ki la sat palat bad kim banse ban shim ia ka rai kaba khlain ha ba leit thep-vote ka ban sa long hadien lai bnai ei ei, naduh mynta ka sngi.","Kordit ki paidbah ka Ranikor,  ba khang tih dewiong bad mawshun",https://www.urupang.com/kordit-ki-paidbah-ka-ranikor-ba-khang-tih-dewiong-bad-mawshun/
"Shillong, 9 Naiwieng:Ha ka Lah Sngi U Blei, 13tarik mynta u bnai, ki nongbuh trok, kiba kamai shnong, kin leit tur bad rah plakad lem bad ki lama iong sha ki karkhana dewbilat ha East Jaintia Hills.Katei ka dei ka rai jong ka jing ia kynduh jong ka Joint Action Committee (JAC), kaba long mynta ka sngi ha 7mer, ha kaba ki la rai ruh ban nym shah kit mar ia ki trok kiba kit dewbilat bad kiba kit ia ka eit dewbilat ruh, naduh ka 13tarik mynta u bnai, naduh ka por 1baje mynstep bad haduh ba ki kompeni dewbilat, kin pyntreikam ia ki jingdawa ba la buh da ka komiti.Ha katei ka sngi, yn pynlong ruh da ka jingrah plakad bad lama iong sha kitei ki karkhana dewbilat , kiba don ha East Jaintia. La pyntip ruh ba kan don ka jingialang jong ki trai trok, ha 7mer, ha ka por 10baje mynstep bad la ong ruh, ba kito ki bym poi sha katei ka jingialang, ka JAC, kan nym kitkhlieh, ha kano kano ka jingeh, kaba ki donkam nangne shakhmat.Kham mynshwa, lah ban pynkynmaw, ba ki nongbuh trok kamai, ki la buh por haduh ka 10tarik Naiwieng, ba kitei ki karkhana dewbilat, kin jubab halor ki jingdawa jongki, kiba kynthup ba ki trok, kiba nabar, kim lah ban kit mar, na ki karkhana dewbilat bad pynhap mar ha ki bynta jong ka Ri Khasi Jaintia, hynrei, ba ki hap ban kit mar beit shabar ka Jylla bad ba dei tang ki trok, kiba kamai hapoh ka Jylla bad kiba don ia kiba kum kitei ki laisen, ki lah ban kit bad pynhap mar ha ki bynta jong ka Ri Khasi Jaintia. Hynrei, haduh mynta kitei ki karkhana dewbilat, kim shym la shah shkor satia, ong ka kyrwoh na U bah Handle Mukhim, uba dei u lamphang jong ka Joint Action Committee.",Yn leit tur ki nong kamai trok  sha ki karkhana dewbilat,https://www.urupang.com/yn-leit-tur-ki-nong-kamai-trok-sha-ki-karkhana-dewbilat/
"Shillong, 9 Naiwieng:Ha ka thup pynbna kyrtong kaba nyngkong, mynta ka janmiet ka NPP ka la pynbna haduh 24 ngut ki kyrtong ki ban ia khun na ki 24 tylli ki konstitwensi. Na kitei ki 24 ngut, 11 ngut dei ha ki konstitwensi Khasi bad Jaintia katba 13 ngut pat dei ha ri Lum Garo. Ha katei ka thup kyrtong kaba nyngkong, la iohi ba ka NPP ka la pynbna ia ka kyrteng ki 2 ngut ki MLA kata u James K Sangma na Dadengre konstitwensi bad u Nihim D Shira na Songsak. Ka NPP kan pyniakhun ruh ia ka MP barim ka Lok Sabha ka Agatha Sangma na South Tura konstitwensi kaba dei ka konstitwensi kaba mihkhmat mynta da u John Leslee K Sangma uba la jop kum u kyrtong shimet ha ka elekshon 2013.Ha ri Lum Khasi-Jaintia ki kyrtong kiba ka NPP ka la pynbna mynta ka sngi, ki long u Wailadmiki Kyndiah (kynum jong u MLA ka Nartiang u bah Sniawbhalang Dhar), u bah Gilbert Sten na Mookaiaw, na Mawhati u bah Dasakhiatbha Lamare (khun jong u bah Ngaitlang Dhar-MLA ka Umroi). Na Nongpoh ka NPP ka pyniakhun da u bah Cleophas B Syiem, CEM barim ka KHADC, na Jirang u bah Sosthenes Sohtun, na Nongkrem u bah Hispreashingson Shylla (MDC ba mynta ka Nongkrem), na Mawsynram u Laplu M Sangma, na Shella u bah Saiñkupar Riahtam, na Mairang u bah Lawanpynshngaiñ K War (khun jong u bah Kitdor Syiem MLA barim ka Mairang), na Nongstoiñ u bah Macmillan Byrsat bad na Rambrai-Jyrngam u bah Alfred Kharbani.Ki kyrtong na ri Lum Garo pat ki long na Mendipathar u F.W Momin, na Resubelpara u T.D Sangma, Songsak u Nihim D Shira, na Williamnagar u Marcuise N Marak, na Raksamgre u Benedict Marak, na Phulbari u Manirul Islam Sarkar (MLA barim), na Rajabala u Dr.Mizanur Kazi, na Selsella ka FCA Sangma, na Dadengre u James K Sangma, na north Tura u Thomas A Sangma, na South Tura ka Agatha K Sangma (MP barim), na Salmanpara u Ian Botham Sangma bad na Siju u Rakkam Sangma. Ia kitei ki kyrtong la pynbna mynta ka sngi da u Chairman ka State Election Committee uba dei ruh u President jong ka NPP Meghalaya u Dr.W.R Kharlukhi.","24 ngut ki kyrtong ka NPP;  11 na Khasi-Jaintia, 13 na Garo",https://www.urupang.com/24-ngut-ki-kyrtong-ka-npp-11-na-khasi-jaintia-13-na-garo/
"Shillong, 09 Naiwieng:Mynta ka sngi, kumba 16 ngut ki Parliamentary Secretary jong kane ka sorkar Meghalaya United Alliance (MUA), ki la risain noh da kaba ai shithi ienoh kam ha u Myntri Rangbah ka jylla u Dr Mukul Sangma.Haba kren sha ki nongthoh khubor mynta ka janmiet, u Myntri Rangbah u la ong ba ki MLA kiba bat kum ki Parliamentary Secretary, ki la wan iakynduh ia u bad hadien ba la iakren ki la aiti noh ia ka shithi risain.“Baroh ki Parliamentary Secretary, ki la aiti ia ka shithi risain ha nga mynta hi ka janmiet”, la ong u Dr Mukul.U la ong ba ha ka jingshisha, ka sorkar ka la thaw ia ka ain ban ailad ia ki Parliamentary Secretary, katkum ka riti synshar jong ka artikil 191 kaba ailad ia ka sorkar jylla ba kan shna ia ki ain ban iada ia ki parlieamentary secretaries na ka jingshah rai pynrem.“Ngin sa bishar bha ia kane ka kam shwa ba ngin pyrkhat kumno ban iaid shakhmat”, la ong u Myntri Rangbah.U Myntri Rangbah u la ong ba ka sorkar kan sa bishar ruh la ka rai ka High Court kan poi shaduh ban shah pynduh jinglong MLA ne em namar ba ia ki Parliamentary Secretary, la thung katkum ka ain.Ha ka jingshisha, ka kynhun myntri ha u Iaiong mynshem snem, ka la pynkylla ia ka ain Meghalaya Parliamentary Secretaries (Appointment, Salaries, Allowances and Miscellaneous Provisions) Act, 2005 ban ailad ia ki MLA ba bat ia ka parliamentary secretaries.Ka kyndon 5 la weng noh namar ba la pyniaryngkat ia ki parliamentary secretary bad ki myntri sorkar bad ka la pynkylla noh ia ka kyndon Sections 6 bad 6 (a) ka Meghalaya parliamentary secretaries (appointment, salaries, allowances and miscellaneous provisions) ordinance, 2016.","Risaiñ 16ngut ki Parliamentary  Secretary, ka sorkar MUA",https://www.urupang.com/risain-16ngut-ki-parliamentary-secretary-ka-sorkar-mua/
"Shillong, 10 Naiwieng:U Bah Firstforce Deki Ramsiej bad u Bah Kior Sing Hinge ki la paw ar ngut kiba iaknieh tiket na ka UDP na ka bynta ka Umroi ha kane ka elekshon MLA ban wan.Hadien ba la paw ka kyrteng u Bah Deki mynta sa u Bah Kior u la thmu ban pan tiket lem na ka UDP ban pynkhreh iaka elekshon.Haba iakren bad ki nongthoh khubor, u Bah Kior Sing Hinge u la kubur u don ka jingthmu lada ki paidbah ki kwah ia u.U Bah Kior u la kam ba bun na ki nongkyrshan ka UDP ki angnud ia u ban iakhun ia ka tiket MLA na Umroi na ka UDP bad lada ki dkhot ka UDP ki kyrshan u kloi ban mih madan ban pan tiket ban iakhun ha kane ka elekshon sha ka Iingdorbar Thawaiñ ka jylla ha u snem 2018 ban sa wan.Ha ka elekshon 2014 sha ka KHADC, u Bah Kior u la iakhun na ka UDP bad u la wan ba ar ha katei ka jingiakhun da kaba ioh 5 hajar vote tam katba u MDC ba mynta ka Umroi u la ioh 6 hajar tam.",Iaknieh tiket UDP 2 ngut na Umroi,https://www.urupang.com/iaknieh-tiket-udp-2-ngut-na-umroi/
"Shillong, 10 Naiwieng:Kat shaba phai tawiar ka nongbah Shillong ki paidbah ki ud dheng dheng dheng shi dheng kali, katei ka jingdheng kali ka la long shisha kaba palat jan ha manla ki kyndong kynshrot jong ka nongbah ruh. Ka Upper Shillong ka dei kawei na ki surok kaba ju kham kylluid baroh shi katta hynrei ha kine ki sngi la iohi ba ka Upper Shillong ruh ka ju mad ia ki jingdheng kali kiba khah khah khamtam lei ha ki sngi shuti ba jur palat ka jingtuid ki nongwan jngohkai pyrthei sha Sohra , sha Mawlynnong bad sha kiwei ki jaka. La iohi ba ha kine ki sngi wat ka Stand Bus Mawlai ka ba ju duna ka jingdheng kali mynta ka la sdang bad la iohi ba ki kali Assam ki la rung ruh ha kitei ki lynti khim bad la iohi ba ki kali Assam ki la tip lad bha mynta jan ha manla ki surok kyndong ka nongbah Shillong ban rung ban mih kaba ki ong ka lynti lyngkot.Balei haduh katne katne eh ka jingdheng kali sohsat ha nongbah Shillong, u Rupang u la ngam jylliew halor katei ka phang ban wad jingtip bad ban tih bniah ia ka daw na ki bor kiba dei peit hajrong. La ioh jingtip ba ki kali kiba Rejistar hapoh East Khasi Hills ki don kumba 1.5 lak (shilak shiteng) tylli bad kiba iaid manla ka sngi ki long 80 na ka shispah. Nalor kitei don pat sa ki kali kiba wan na kiwei pat ki district hynrei nalor kitei ruh ki don pat sa ki kali ki kali sorkar, kali pulit, kali ki shipai suiñ, ki shipai khyndew bad kiba bun ki tnad shipai kiba iaid ha nongbah Shillong. Katei ka lad jingtip kaba la ioh lum ka la iathuh ruh ba ha ka shisngi ka jingiaid ki kali kiba wan nabar ban shangkai pyrthei ha kane ka jylla ki long kumba 5000 tylli manla ka sngi bad ia katei la ioh jingkheiñ lyngba ka khyrdop kaba don ha Ri-Bhoi ( Toll Gate). 90 na ka shipah na kitei ki 5000 tylli ki kali ki dei kiba wan na Assam manla ka sngi. Hynrei la iathuh pat ba ha ka sngi shuti lei ki kali ba wan na bar ki poi sha ka 15 ne 20 hajar tylli ha ka shisngi.Shuh shuh la iathuh ba ha ka shisngi shisngi ka jingdon ki pulit pyniaid kali ha ki 90 tylli ki Police Point ka nongbah Shillong ki don 250 ngut, kitei ki don la ka jong ka bynta don kiba mynmiet bad mynsngi, nalor kitei ki don ruh sa 150 ngut ki pulit Home Guard kiba iarap lang hynrei watla katta ruh la ong ba ka eh than ia ki pulit ban tehlakam ia ka jingdheng kali namarba ka surok ruh kaba rit katba ka kali pat kaba bun. Katkum ka jingiakren bad katei ka lad khubor ka la ong ba ka eh than bad kaba long kaba jwat haduh katta katta ban ia khun ia ka jingdheng kali ha nongbah Shillong lada kam don ka lad ban pynthanda lane ban thaw da kiwei pat ki lynti ia ki kali ba wan nabar jylla.",Palat 5000 tylli ki kali Assam ha  ka shisngi ba wan sha Meghalaya,https://www.urupang.com/palat-5000-tylli-ki-kali-assam-ha-ka-shisngi-ba-wan-sha-meghalaya/
"Shillong 10 Naiwieng:Ka HSPDP kala sdang pynkhih ia ki khlaw ka sor na North Shillong lyngba ka jingioh jongka ia u sing (kyrtong) u Bah Alestar Lyngdoh uba lah ban kyrhuh jam ha ki thliew ki ing paki dulan ka sor Shillong, ym na khlaw.Ka jingialang jong ka HSPDP North Shillong kaba long mynta ka sngi ha Mawkhar la sakhi bun ki samla, longkmie bad Rangbah.U president rangbah ka HSPDP u Bah Ardent M Basaiawmoit nalor u MLA ka Nongstoin Bah D Jyndiang, ki MDC kynthup ka Kong Teilinia Thangkhiew, bah Samlin Malngiang bad kiwei.Haba kren ha Kane ka jingialang, u Bah Ardent ula ong ba na ki dak ki shin ka paw ba ka jingiakhun na kane ka jaka ka long ym shuh ka BJP, Congress, KHNAM bad sa ka HSPDP.Ka thong ka HSPDP ka long ia ka roi ka par, ka ioh ka kot bad ban Iada ia ka jaitbynriew.”Ngim dei kiba pyrshah ia ka roi ka par kumba la kynnoh kiwei”, ula ong.“Lada ka jinglaitluid ka pynmih da ki dohiong ha jaka ki dohlieh, ngi Khan lah ki dohlieh”, la pynkynmaw u Bah Ardent ia ka jingkren u Macdonald Kongor ha u Myntri rangbahduh ka ri u JN Nehru ha u snem 1956 ha ka jingialang ha Khasi National Durbar Hall, Mawkhar.“Ngi dawa ia ka artikil 271 ka dei namar ba ngi kwah ban pynkhlain ia ka jaitbynriew”, la ong u Bah Ardent. Ula ong ba Kane ka jingdawa ka HSPDP ka dei ban pynduh ia ka district council hynrei Kane ka dei kaba bakla namar ba ha Mizoram ka don ka artikil 271 (G) hynrei ki don ki district council.Ka jingdawa ia kane ka artikil ka long ban pynkhlain ia ka jinglong trai ia ka khyndew ka shyiap.Ula ther ia ka BJP kaba thmu ban pynlong ia ka ri India kum ka ri ban noin ia kiwei jaitbynriew.“Pyndonkam da ka jingstad buh ia ka jingsngew sharud na ka bynta ka jaitbynriew namar ba don kiba jied nongmihkhmat tangba sngew ieid ne sngewjan ne ba wan sngewlem”, ula ong.U Bah Ardent ula ong ba lada ka Jammu & Kashmir ka la dawa bor shuh balei pat ym lah hangne ia ka jaitbynriew. “Lada ka sorkar ka burom ia ngi ki riewlum, ka dei ban ai ia kane ka artikil”, ula ong.Ula ong ba um ju pynsngap ia kiba bein namar ba u sing un kyrhuh beit. U president ka HSPDP ula ong ba haduh mynta ym don bor ka pisa kaba lah ban thied ia u ha ka jingim.”Ka pisa kam don bor ka pisa ban thied ia nga”, la ong u Bah Ardent.“Lada ailad u blei ba ngin wan ha ka bor, ngin pynkhuit ia ki bamsap khlem jingtieng”, ula ong.Ula bynrap ba ka jaitbynriew ka donkam ban phai sha u blei ba un ai jubab ban iada na ki jingma.Katba ka Kong Teilinia kala ong ba ka kwah ban rung sha ka politik namar ba ka kwah ban don ka thong na ka bynta ka lawei ba kham bha jong ki khun ki kti. “Ngi thep vote ia ki khun ki kti jong ngi”, kala ong.U Bah Samlin ula ong ba u dei u nongkyrshan ba radbah ka Congress ha Sohiong hynrei lah kylla ba mut dei na u Bah Ardent ha ka por ba u long CEM ha ka KHADC bad khamtam ka jingialap paidbah da ka Clean Politic Campaign.“Ka jingjop jong nga ruh ia ka MDC dei namar ka jingtrei jar jar”, la ong u Bah Samlin.La pynskhem ruh ia ki nongkitkam ka HSPDP North Shillong ban ialam u Dr Shemphang Syiem nalor ki Youth Wing, Women Wing da u Bah Ardent.U Bah Alestar uba dei u kyrtong ula ong ba u la rung 3000 ki tnum ing bad u lap ba bun kiba dang duk watla ka North Shillong ka la long ka jaka sah ki riew stad. “Kumba 40% kiba dang duk ha North Shillong”, ula ong. Ula ong ba ka artikil 271 ka dei kawei ka mat jong ka elekshon.",Lada wan ha ka bor yn mait naphang ia  ki kam bamsap khlem jingtieng: Ardent,https://www.urupang.com/lada-wan-ha-ka-bor-yn-mait-naphang-ia-ki-kam-bamsap-khlem-jingtieng-ardent/
"Shillong, 10 Naiwieng:U Nalin Kohli, uba dei U General Secretery jong ka seng BJP, hynnin, ka sngi, ula leit jngoh ia ka Phulbari, ha kaba la pynlong ia ka jingialang paidbah, kaba la don da shiphew hajar ngut kiba wan ban shah shkor ia ka jingialang, kaba la kren da utei u nongialam jong katei ka seng bad kaba la pynlong da U Binoy Kr. Ghosh. Ha ka jingialang, U Kohli, ula pynpaw ia ka jingsngewkhia jur jongu, halor ka jingsniew palat ka surok bad ka jinghiar ka roi ka par, shaba palat ha Garo Hills.Kawei pat ka jingialang, kaba la leit shim bynta da U Kohli, ka dei ka jing ia kynduh lang jong ki rit paid kiba kyrshan ia ka seng BJP bad ha katei ka jingialang, ki la wan poi 8hajar ngut ki paidbah, kiba shah shkor ia ka jingkren jong U Nalin Kohli. U Kohli, ha ka jingkren, u lyngngoh jur, ba ki dang don bun bah ki jingkieng dieng, kiba dei ki jingkieng iaid kali ha Garo Hills.",18hajar ngut ha ki jingialang  paidbah U Kohli ha Garo Hills,https://www.urupang.com/18hajar-ngut-ha-ki-jingialang-paidbah-u-kohli-ha-garo-hills/
"Shillong, 10 Naiwieng:Ka la pynkmen haduh katta katta ia kiba bun ki longïng kiba duk hadien ba ki la mih kyrteng ban ioh jingmyntoi na ka skhim shna ïng ba duk ka sorkar pdeng kaba la tip kum ka Pradhan Mantri Awaas Yojana-Gramin. Katei ka skhim ka dei kaba la mang T.1,30,000 (Shi lak lai phew hajar tyngka) kawei ka ïng. Tang mar ia mih kyrteng kitei ki longïng ki la ioh ruh ia ka pisa kaba ki ong ka bhah pisa kaba nyngkong, kaba T.52 hajar bad ki la pynieng ia ka ïng jong ki hynrei kaba pynsngewsih ia ki mynta pat ka dei ba hadien katei kim shym la ioh pisa shuh ban dang bteng ia ka jingtrei ia ka ïng jong ki haduh ban da dep.Kawei na ki Block kaba u Rupang u la ioh ban leit jngoh ia katei ka jingud ki paidbah ka dei ha Mylliem C&RD Block. Mynta ka sngi u Rupang u la leit jngoh ia ki katto katne tylli ki longing ha ka shnong Mawklot kiba la ioh jingmyntoi na katei ka skhim bad la lap ba kitei ki ing ki dang sah khongreng katba ia ka kam pat la sangeh bym don pisa shuh, kawei ka longïng ka la dep ban pynpra ia ka ïng barim jong ki namar ka jingkhim palat ka jaka khnang ban ioh tei ia katei ka ïng thymmai. Ki la shna ing trep ha synrap katei ka ing jong ki ban sah malu mala katto katne bnai haduh ban da dep shna ka ing hynrei naduh u nailur haduh mynta ka jingshna ia ka ing ka dang sah kumjuh namarba kim ioh pisa shuh na Block, ki la iathuh ba namar ka jingkhim palat katei ka ing trei katto katne ngut ki leit sah shuwa bad ki bahaing.Ki la iathuh ba ki la ioh ia ka Work Order naduh ka 11 tarik u nailur, 2017, ka work order kaba T.1,30,000 tyngka bad tang hadien 3 sngi ki la leit sei ka mang pisa kaba nyngkong, kaba T.52 hajar tyngka, katei ka pisa, ka la lut hynrei haduh mynta kim pat ioh pisa na block ban shna pyndep. Katkum katei ka Work order la kren shai ba ia ka kam dei ban pyndep hapoh ka 60 sngi hynrei mynta la 60 sngi ka ing ka dang sah khongreng naduh ba la sdang pynieng. La iathuh ba shuwa ban ai ia ka pisa ki briew na block ki la wan jurip ia ka jaka bad mar ia pynieng paia ruh ki la wan jurip haduh ban da ker maw blok ruh ki wan jurip bad ka biang tiak pa tiak ka rukom shna katkum ka plan.Hynrei la ong ba haba ki leit sha Block pat ban leit wad pisa biang ban bteng ia ka kam, ka jubab ba ki ioh ka long ba ym don pisa ha block mynta. Ym tang ha ka shnong Mawklot hynrei la iathuh ba katei ka jingjia jingsah khongreng ka skhim ing ba duk ka la jia ha baroh kawei ka Mylliem konstitwensi. Katkum ka jingkheiñ ba la ioh lum la ong ba ha u bnai nailur mynta u snem u BDO ka Mylliem C&RD Block u la sam work order haduh 123 tylli ki ïng baduk bad baroh kitei mynta ki ia kynduh ia katei ka juh ka jingeh. Katei ka jingbym ioh pisa shuh haduh mynta ruh ka la pynsohsat ia kiba bun ki long kiba ap ia ka ar bnai ban pyndep bad mynta ki shah ia ka khriat da kaba shong basah ha ki ing dara malu mala namarba ki la pynpra ia ka ing kaba rim.Lah ban kdew ba ka PMAY-G ka dei ka skhim kaba ka sorkar pdeng ka la mang ban shna ing ia ki briew kiba duk bad ki khlem ing khlem sem ha baroh kawei ka ri India, la mang ba T.1,20,000 kan long ia ki briew kiba shong ha ri-thor bad ia katei ka pisa yn bei 60 da ka sorkar pdeng bad 40 da ki sorkar jylla katba ha ri lum pat kum ha ka thaiñ shatei Lam mihngi ka ing kan long kaba T.1,30,000 tyngka bad ia katei yn bei 90 na ka shispah da ka sorkar katba 10 na ka shispah da ka sorkar jylla. Ha Meghalaya ka sorkar pdeng ka la mang ba dei ban pynioh ing ba duk haduh 17030 ïng ha u snem 2016-2017.","Sohsat kiba ioh ïng baduk,  bym pyllait pisa shuh ka sorkar",https://www.urupang.com/sohsat-kiba-ioh-ing-baduk-bym-pyllait-pisa-shuh-ka-sorkar/
"Shillong, 10 Naiwieng:Ki paidbah ka shnong Tynring mynta ka sngi kiba la ap ban iashong dorbar haduh kynta ki la sah ha ka umdum hadien ba u Syiem ka Hima Khyrim u la pynsangeh kynsan ban pynlong ia ka dorbar, wat la u la dep pynbna ban long dorbar.Katkum ka jingiakren bad ki riew rangbah ka shnong Tynring, la iathuh ba u Syiem hadien ba la weng noh ia u sordar u Bah CA Lyngdoh na ka kam sorkar, u la aiti ha u Myntri u Bah Medister Warbah ban peit shipor bad ban khot pynlong ia ka dorbar jong ka Shnat Raid Tynring na ka bynta ka jingbit jingbiang jong u paidbah bad la buh ban pynlong dorbar mynta ka sngi ka 10 tarik u bnai Naiwieng 2017.Hadien ba kila ap haduh ar kynta ban iashong dorbar, hynrei ym don nongwan satia na ka liang ka ophis u Syiem kynthup u myntri bad haba ki la pyrshang ban shu phun da ka mobile, la pyntip pynban ba la pynsangeh noh ia ka dorbar.Ki dkhot ka shnong kynthup ka Seng Samla Shnong Tynring ki la sah ha ka lyngngoh halor kane ka jingpynsangeh kynsan ia ka dorbar.Da ka jingbitar ki paidbah ki la kiew ka jingdom ia kane hynrei la lah ban tem ia ka hadien ki riew rangbah jong ka shnong ki la shim khia ban wad ia ka daw balei u Syiem u pynsangeh.Lah ban kdew ba namar ki jingkynrum kynram jong ka kam shnong kam thaw jong ka Shnat Raid Tynring kaba la neh la 6 snem namar bym don shuh u nongsynshar shnong uba pura, ka ophis jong u Syiem ka Hima Khyrim Syiemship ka la ai jingbthah ia u Myntri u Medister Warbah Bakhraw ka Raid Nongkrem ban long u Sordar ba shipor (Acting) ka Shnat Tynring.Katkum ka shithi ba la bthah na ka Khasi Hills Autonomous District Council (KHADC) ba la pynsangeh noh ia u bah C.A. Diengdoh kum u Sordar Shnat Raiid Tynring da ka Shithi No.KS.53/SN / 2014/2017/ 660 -663 ha ka 1.11.2017, la bynshet ha u Myntri Warbah ban shimti shipor ban pyniaid ia ka dorbar katkum katei ka shithi ba la bthah da ka District Council tad haduh da kumwei.Lyngba katei ka shithi la bthah da u Syiem ia u Bah C.A. Diengdoh katkum ka Section 9 (1) (h) ka United Khasi Autonomous District ( Appointment and Succession of Chief and Headman Act 1959) ba la weng mardor ia ka jinglong sordar bad ia ka Sanad la pynduh ha ka 29.1. 2016.","Lyngngoh ki paidbah, ba pynsangeh   U Syiem ia ka dorbar Tynring",https://www.urupang.com/lyngngoh-ki-paidbah-ba-pynsangeh-u-syiem-ia-ka-dorbar-tynring/
"Shillong, 10 Naiwieng:U MLA ka 19th Shillong South konstitwensi u bah Sanbor Shullai u la lum jingialang ia ki Rangbah Shnong ,ki ophisar heh jong ki tnad sorkar bapher bapher bad ha katei u la ialam ia kitei ki ophisar ban leit jngoh leit peit ia ki skhim ba la dep mang tyngka ban pyntrei. Katei ka jingialang ka la long ha ka 9 tarik mynta u bnai ha Lumsohphoh-Lumparing, u la khot ia katei ka jingialang khnang ba kan don ka jingiatreilang hapdeng ki nongshong shnong ryngkat ki ophisar kumno ban pyntyllun ia k skhim bapher bapher kiba la kot sha ka T.10 klur tam kiba la mang kyrpang tang na ka bynta ka Greater Lumparing.Ki ophisar kiba la poi sha katei ka jingialang ki dei na ka tnad Tourism, Forest, PWD, Sports, PHE bad MePDCL. Ki skhim kiba la mang ban pyntrei ha Lumparing ki long T.33,70,000 tyngka ban shna lynti iaid kjat na Lumparing sha jaka peitkai sha Lum Shyllong kiba dei na ka tnad Tourism, na PWD pat kumba T.8 klur tam, na ka Sports T.1.49 klur tyngka, na ka PHE T.43 lak tyngka. Kitei baroh ki kot sha ka T.10,78,76,000 tyngka (Shi phew klur hynniewphew phra lak hynniew phew hynriew hajar tyngka).",Yn tei jaka iaid kjat na  Lumparing sha Lum Shyllong,https://www.urupang.com/yn-tei-jaka-iaid-kjat-na-lumparing-sha-lum-shyllong/
"Pynursla, 10 Naiwieng:Ka jingjied Sordar thymmai, ha ka Raid Shabong, kaba hap ha ka Hima Khyrim, kan long lashai ka sngi. Ki don 3ngut ki kandidet bad kitei ki kynthup ia U bah Kaleptor Khongdup, na Pynursla, uba ka shap jongu, ka dei ha u khlur, nangta sa U bah Biggeston Lyngdoh, na Pynter, uba ka shap jongu, ka long ha u mawbynna bad U bah JF Jeffrey Khonglam, uba na Pynter hi bad ka shong jongu, ka dei ka iing.U bah Hilarius Peter Pyngrope, uba dei U Chairman ka Election Committee ki Saw Raid, u iathuh ba ki don 4,024 ngut ki nongthep vote, kiba dei ki shynrang suda. Ki jaka thep vote, ki long ha Laitmynrieng, Pynursla, Urksew Wahpathaw, Mawpran, Pynter, Siatbakon. Ka jingthep vote, ka sdang naduh ka por 8baje mynstep bad kan kut ha ka por 4baje janmiet bad ka jingniew vote, kan long lashai hi ka janmiet, mar ia dep niew vote.",Mynta elekshon Sordar Raid Shabong,https://www.urupang.com/mynta-elekshon-sordar-raid-shabong/
"Shillong, 10 Naiwieng:Ha ka lah sngi u blei kin don ki MLA shimet ki ban risaiñ noh kum ki Parliamentary Secretary ka sorkar jylla bad ha kajuh ka por ruh kin risaiñ na ka jingiadon bynta lang bad ka Congress bad kin weng noh ruh ia ka jingkyrshan jong ki ia ka sorkar MUA-II ba ialam da ka seng Congress.Ki tyllong khubor ki la iathuh ba ha ka lah sngi u blei katto katne ngut ki MLA kum u ma Robinus Syngkon, u bah Stephan Mukhim bad u bah Justine Dkhar kin weng noh ialade na ka jingiadon bynta lang bad ka seng Congress.Kiwei pat ki lad khubor ki la iathuh ba kitei ki MLA ki lah ban leit pyniasoh noh sha kawei pat ka seng saiñ pyrthei, hadien ka dorbar tlang jong ka ing dorbar thaw-aiñ jong ka jylla.Lah ban kdew ba ha ka 8 tarik mynta u bnai ka Meghalaya High Court ka la pynmih ia ka hukum ba ka jingthung ia ki Parliamentary Secretary ha ka sorkar jylla ka long kaba be-aiñ. Lah ban kdew ba ki don haduh 16 ngut ki Parliamentary Secretary ha ka sorkar MUA-II kiba hap ban risaiñ noh bad kitei ki dei ki MLA shimet bad kumjuh ruh ki MLA Congress.","La shisngi, yn weng ki MLA  shimet na ka sorkar MUA-II",https://www.urupang.com/la-shisngi-yn-weng-ki-mla-shimet-na-ka-sorkar-mua-ii/
"Shillong, 15 Naiwieng:Ka MLA ka East Shillong ka Kong Ampareen Lyngdoh ka la pynpaw ba kam don eiei ban babe ia kaei kaba la shakri hok ha kine ki san snem ba la dep ia ki paidbah ka East Shillong bad ka shong ha ki ban bishar.Haba kren mynta ka sngi, ka Kong Ampareen ka la ong ka la pyrshang ban leh ia kaba bha tam na ka bynta ki paidbah bad ka shong ha ki ban bishar.“Ngam babe ha kine ki san snem ba la dep, bad lada ki paidbah ki shem ba nga bit ban shakri ia ki, ngan pdiang ia kata da ka khmat phuh sam tkhie hapdeng ki jingeh bad ki jingtynjuh” ka la ong.Ka Kong Ampareen ka la jop na Laitumkhrah konstitwensi ha u snem 2008 bad kumjuh ha u 2013 na East Shillong kaba la kylla kyrteng noh.Ha kajuh ka por, ka la ong ba ka party Congress ka dei kaba ryntih kaba pynleit jingmut na ka bynta ka roi ka par jong ki paidbah bad ka la kam ba ha ka liang ka koit ka khiah bad ha ka surok, ka jylla ka la kham biang mynta naduh ba la synshar ka Congress ba la ialam da u Dr Mukul Sangma.Ka la kam ruh ba ki MLA ka party kiba neh kin jop biang ha kane ka kynti, wat hadien ka jingkhih phaloh ka sain pyrthei.Ka la ong ba ka jingiaphet iamih ka dei ka bynta jong ka politik, ha kum kane ka por ba la jan ka elekshon bad kam don eiei ka jingktah ia ka jingthmu jong ki katto katne ban mih noh na ka party ruh.“Ka jingmih bad ka jingrung ka shong ha u briew bad ym lah ban leh eiei”, ka la ong.Ka la kam ba kiba phet sha kiwei ki party ka dei namar ba kim sngew lah iakop shuh ia ka rukom treikam jong u Dr Mukul Sangma bad kim nud ban shuh ban iakop bad u ban iaknieh ia ka kam Myntri Rangbah bad ki sa phet noh da kaba mut dur ban ioh shuki bad bunsien ha ka por elekshon, ki ju kren sniew ia kiwei bad kam ialade kum ki angel.","Ngam babe, nga la leh ia kaba  bha tam, ong ka Kong Ampareen",https://www.urupang.com/ngam-babe-nga-la-leh-ia-kaba-bha-tam-ong-ka-kong-ampareen/
"Shillong, 15 Naiwieng:U bah Nehru Suting u lah shong thait mynta ka sngi na ka kam kum u director ka Industries ban pynthikna ialade ban iakhun na ka UDP na Pynursla ha kane ka elekshon MLA ban wan.Katkum ka khubor na ka UDP, la iathuh ba u la pynthikna ban iakhun na ka UDP ha kane ka elekshon pyrshah ia u MLA ka Congress uban phet seng noh shen, u Bah Prestone Tynsong.Katkum ka thymmei khubor ba iajan bad ka party UDP, ia ka kyrteng jongu lah ban pynbna noh ha ka thup kyrtong kaba ar, ka ban long ha ka 17 tarik mynta u bnai da ka UDP.","Shong thait u Bah Nehru kum u Director, ban iakhun na UDP",https://www.urupang.com/shong-thait-u-bah-nehru-kum-u-director-ban-iakhun-na-udp/
"Shillong, 15 Naiwieng:Ha kine ki sngi ki khubor ki la saphriang ba u MLA ka UDP na Mawkynrew konstitwensi u bah Remington Pyngrope un leit pyniasoh noh shen sha ka seng NPP bad ia katei ka jingthmu ia soh NPP jong u la iathuh ruh da u bah Prestone Tynsong haba ia kren bad ki nongthohkhubor ha Sohryngkham. Hadien ba la mih katei ka sur u Rupang u la pyrshang ban twad jingmut na ki nongialam ka UDP ha Mawkynrew shaphang ka saiñpyrthei ha katei ka konstitwensi.Haba ia kren bad u General Secretary ka UDP Mawkynrew Circle (lyngba ka telephone) u bah Roland Nongrum. U ba Roland u la ong ba kumba ka long mynta ka la paw ha ki kotkhubor ba u bah Reming un mih noh na ka UDP, “Hynrei haduh mynta u dang dei u UDP bad ngi ruh ngi dang dei ki UDP, hynrei ia kaei ka ban sa mih hadien pat te ngim lah ban tip” ong u bah Roland.Utei u rangbah u la ong ba ka long kaba shisha ruh ba bun ki nongkyrshan kiba la pynjop ia u bah Reming kim sngewtynnad ba un dang ia khun biang na ka UDP, “Kumba ka long mynta bun ki bym da sngewtynnad shuh ha ka Level jong ka Circle, hynrei ngim pat ioh pat ia ka sur jong ki Primary Unit, kumta ngi la pynbeit ban pynlong jingialang paidbah ha ka jingialang ka ban long ha u bnai ban wan, ba ngin pyrkhat sani bha bad ban shim ia ka rai la yn mih seng yn yn ia don biang ha ka UDP” ong biang u bah Roland.U bah Roland u la ong ba ka daw ba ka mih ka jingbym sngewtynnad ha Mawkynrew konstitwensi ka dei namar ka jingiakhun paralok ka UDP bad HSPDP. U la ong ba ha Nongkrem konstitwensi kaba don u MLA na ka seng HSPDP la rai ban pyniakhun beit da u MLA katba ha Mawkynrew pat u MLA dei u UDP la rai ban pyniakhun paralok, “Ha Nongkrem lah ban leh kumta balei ha Mawkynrew ym long ban leh, ia kane ngi la ia kren ruh bad u President rangbah ka UDP u Dr.Don, u la ong ba un pyrshang ban leh eiei hynrei ki khlem leh eiei” pynkut u bah Roland Nongrum haba ia kren bad u Rupang.","“Haduh mynta ngi dei ki UDP,  kaei kaba hadien ngim tip”",https://www.urupang.com/haduh-mynta-ngi-dei-ki-udp-kaei-kaba-hadien-ngim-tip/
"Shillong, 15 Naiwieng:Hadien khyndiat por ba u la pynbna ban ia khun kum u kyrtong shimet ha ka elekshon MLA 2018, u bah Enbin Kharraswai u la shim ia ka rai ban leit pyniasoh noh ialade sha ka Party KHNAM. Ki lad khubor ki la iathuh ba u bah Enbin un risaiñ noh shen kum u dkhot jong ka seng HSPDP bad shen un rung noh sha ka Party KHNAM.Haba ia kren bad ki lad khubor u bah Enbin u la ong ba ka nongrim kaba u ieng nadh ba sdang ha ka politik ka dei ban don ha ki seng riewlum. Ka rai jong u bah Enbin ban mih noh na ka HSPDP ka dei hadien ba ka HSPDP ka la ai tiket sha u bah Renikton Lyngdoh na Mawkyrwat konstitwensi.",U bah Enbin na ka KHNAM na Mawkyrwat,https://www.urupang.com/u-bah-enbin-na-ka-khnam-na-mawkyrwat/
"Shillong,15 Naiwieng:La 8 bnai mynta ym don doktor ha ka PHC kaba don ha Khrang (Khatarshnong )-Sohra konstitwensi bad dei na katei ka daw ka Khatar Shnong Youth Welfare Organisation (KYWO) hapoh ka jing ialam u President Iamang Stone Mawkhiew , u General Secretary Pyntngenlang Khongsit bad ki dkhot ki la leit kynduh ha ka 13 tarik mynta u bnai ia u Director of Health Service, Shillong ban ia kren ruh ia jingbym thungkam noh ha ka kam Lab Technician ha katei ka PHC kaba la plie naduh u snem 2013.Kham ha shuwa ia kane katei ka seng ka la leit buh shithi ha u DMHO ha ka 18 tarik u risaw bad la kular ban phah doktor bad kumjuh ia u Lab Technician ban trei hapoh katei ka PHC bad ki dang ap ia ka tarik ba kin wan ai ripod. Katei ka seng ka la ong ba ka jingbym don doktor ka dei na ka daw ba ki doktor bad ki nongtrei kim treh ban wan trei sha nongkyndong.",8 bnai ym don doktor ha Khrang PHC,https://www.urupang.com/8-bnai-ym-don-doktor-ha-khrang-phc/
"Shillong, 15 Naiwieng:Ki Sengbhalang ba kynthup ia ka AJSU bad ka FAJP Sengkmie ki leit khang ia ki nongtrei jong ka surok na Pasyih sha Pamluti-Pammanik bad ka daw, ka long namar ba ki lap ba ka don ka jingkhleh duna ia ka rong bad u mawship bad ba ka bun tang ka pump um suda.La iathuh ba U Secretary Shnong jong ka Pasyih, u Bah Kyrshanmiki Siangshai, ki la ujor sha u kontraktor, hynrei um sngap satia bad kumta ka shnong kam banse ban pyntip noh sha ki Sengbhalang ban leh kaba donkam.Ka seng ka la ia kren bad u Contractor ba shna ia ka surok u Bah Paia Suchiang ba un leh katkum u mawship u ba dei ban leh bad na ka liang u Contractor u la kular ruh ban kit da u Mawship ba bha.Ka Seng ka leit ia kynduh ruh ia u EE PWD Bah Dawhoi Langstang ba kin tuklar lem ba ki Contractor ki shna da ka ka Surok kaba biang.",Leit khang airong  surok sha Pasyih,https://www.urupang.com/leit-khang-airong-surok-sha-pasyih/
"Shillong, 16 Naiwieng:Ka JACIPER, kaba kynthup ia ki sengbhalang bapher, kaba dei ka kynhun jong ki nongbuh trok kamai lem bad kiwei de ki seng, ka la ia kynduh mynta ka sngi, ia U Bah T Dkhar, Commissioner and Secretery jong ka sorkar Meghalaya bad kumjuh ia U Commissioner ka tnat ka kit ka bah jong ka sorkar Jylla, ha kaba ki la iakren halor ka jingkwah jong katei ka seng, ban khang ia ki kali kiba nabar, ba kim bit ban kamai kit mar hapoh ka Jylla bad ba ki kompeni dewbilat, ki dei ban pyntreikam ia ka dor ba la buh da ka sorkar Jylla, kaba ha ka 22tarik Nailur 2005, ha kaba iadei bad ka jingkit mar ha ka Jylla.Kitei ki heh sorkar, ki la kular, ba kin pyntreikam ia kitei ki jingdawa jong katei ka komiti, ha une hi u bnai naiwieng, uba mynta.U Bah Handle Mukhim, Chairman jong ka komiti, u iathuh shuh shuh, ba kawei pat ka jingialang, kan long ha ka 18tarik mynta u bnai, ha Hyniewmer, na ka bynta ban iakren halor ki mat, ba la iakren bad ka sorkar bad kiwei de ki kam, kiba dang sah shakhmat.",Kynduh ka JACIPER bad ki heh Sorkar,https://www.urupang.com/kynduh-ka-jaciper-bad-ki-heh-sorkar/
"Nongpoh, 16 Naiwieng:Ha kawei na ki jingjia pluhiing ba shyrkhei kaba la jia hynne ka sngi ha ka shnong 14 Mile, Sonapur, ka shnong kaba don ha khappud ka Meghalaya-Assam bad ha katei ka jingpluhding ka la wanrah ia ka jingshah bamduh jong ki 20 tylli ki iing ha katei ka shnong.Ka tyllong khubor ia kaba la ioh ban lum da ki Nongthohkhuborr, la iathuh ba katei ka jingjia pluhding ka la jia hynne ka sngi ha ka por 9 baje ei ei mynstep bad katei ka shnong kaba la jia katei ka jingpluhding kam dei shuh ha Meghalaya, hynrei ka la hap hapoh u pud u sam ka jylla ka Assam.La ioh jingtip ruh ba ka daw kaba la wanrah ia katei ka jingpluh kynsan ha katei ka shnong la lah ban dei na ka jingbthei ki tyndong lyer shet jingshet (Cylinder Gas) bad kaba la wanrah ia ka jingpluhding kaba shyrkhei bad ka jingduhnong ia ki iing ki sem kiba la shah bamduh ha katei ka ding.Shuh shuh, la ioh jingtip ruh ba ki Pulit ka Ri Bhoi tang mar ia ioh jingtip halor katei ka jingjia, mar mar ki la hiar ha ryngkat ka Kali pynlip ding na ka bynta ban tehlakam ia katei ka jingpluhding. Ha kane ka jingpluhding ha katei ka shnong la iohjingtip ruh ba ki la don arngut kiba la mynsaw bad ia kitei kiba la mynsaw la pynkit noh sha ki jaka sumar.","Bam duh ka ding, ia 20tylli ki iing ha khappud Meghalaya-Assam",https://www.urupang.com/bam-duh-ka-ding-ia-20tylli-ki-iing-ha-khappud-meghalaya-assam/
"Shillong, 16 Naiwieng:Ki nongialam jong ka GSU, ka ADE bad ka Kingdom Gospel Ministries, ki la ia kynduh ia u myntri rangbah ka Jylla, ha ka 14tarik Naiwieng 2017, ha Shillong bad ha ka jingiakren u myntri rangbah, ula pynsngew ba ka ain aadhar, khlem pep, kan ktah ia ka jinglong jingim shimet jong u briew, ha kaba ki nongshong shnong, kin hap ban pyniasoh ia u aadhar number jongki, ha ka jingiadei bad ki bank account, ki mobile number bad kiwei kiwei de, ka ban ailad ia ki heh spah, ba kin lum jingtip shaphang ka jingdon jingim jong ki riew shimet bad ba kin tuh noh ia ka jingdon jingem jong ki briew shimet, kumba ki la ioh ban rung ha ki 300tylli ki aadhar number, ha ki khyndiat sngi ba ladep.Katei ka kynhun, ka la ia kynduh ruh ia U CEM, ka JHADC, ha kaba ki la pynpaw ia ka jingsngew pyrshah jongki ia u aadhar number bad U CEM, ula pynsngew ba un sa lum ia ka jingialang jong ka EC jongu, ban iakren halor katei ka sobjek aadhar. La phah ruh ia kajuh ka dorkhas sha U CEM ka KHADC bad U CEM, ka GHADC ruh kumjuh.Kitei ki seng, ki dawa ia ka sorkar Meghalaya, b akan nym shah ban tam pud ia ka jinglong jingim shimet jong u briew, lyngba ka jing pyntreikam ia ka ain aadhar, namar ba ka jing pynshisha, ka la treikam lypa, lyngba ka jingdon jong ka ID Card, ka reshon Card bad kiwei de.",Mynjur lang U MR bad ki Seng  Garo ban pyrshah Aadhar,https://www.urupang.com/mynjur-lang-u-mr-bad-ki-seng-garo-ban-pyrshah-aadhar/
"Shillong, 16 Naiwieng:Ka jingkhaïi bad ka jingtih mawshun ha kane ka jylla ka la sangeh la kot da ki snem mynta bad bun kiba la shah ktah naduh ki trap par, ki nongkhaii, ki nongbylla sngi bad ka la ktah ruh sha ki dukan die jingdie, ki trai kali bad ka la ktah ruh ia ka bylla ka sngi ki nongniah kali.Ka lad ban plie biang ia ka jingiakhaïi mawshun ka dei sa tang lada ki nongkhaii mawshun lane ki trai par ki don ia la laisen kaba ki ioh na ka sorkar ban trei ia katei ka kam hynrei katkum ka jingtip ba la ioh lum la ong ba haduh mynta ym pat don ki nongkhaii mawshun lane ki trai par mawshun kiba la ioh ia ka laisen jong ki ban trei ia katei ka kam.Ki nongkhaïi mawshun ha kane ka jylla ki dang shem jingeh haduh mynta ruh ban khaïi mawshun sha Bangladesh bad ka daw ka dei namar ka jingbun jnit bun jnat palat ki lynti ba ki hap ban iaid shuwa ban ioh ia ka laisen. Haba ia kren bad u Rupang ka General Secretary jong ka Meghalaya International Exporters Chamber of Commerce ka kong Doly Khonglah ka la ong ba haduh mynta ym pat don ki nongkhaii mawshun na ki thaiñ Dawki kiba la ioh laisen.Ka kong Doly ka la ong ba ha Nongtalang kaba mut ha Dawki ym pat don ki nongkhaii maw kiba la ioh laisen bad kiba la don ha ka lynti ban ioh dei tang ma ka marwei naba ia ka Mining Plan jong ka la de omynjur hynrei kam pat lah pat ban treikam naba ki dang bun kiwei pat ki jnit ki jnat, “Lada ia kren bniah ia kita ki jnit ki jnat ka shim por ar taiew ban iathuh ha phi” ong ka kong Doly haba kylli kiba kumno kita ki jnit ki jnat. Hynrei ka la shu kdew lyngkot ba hap ban iaid lynti lyngba ki District Council ,nangta sha ki ophis ka sorkar jylla ban ioh ia ka Clearance.Ka la ong ba haduh mynta kiba ioh laisen dei tang kito kiba pyniaid ia u mawthup (Boulder) bad ym pat don kiba ioh laisen mawshun bad kane ka long katkum ka jingtip jong ka ha Jaintia Hills. Ki maw ba iaid mynta na Dawki sha Bangladesh ka la ong ba ki iaid da ka Challan Nongjri katei ruh dei ia u mawthup. Ka kong Doly ka la ong ba kat bym pat ioh ia ka laisen ym don lad ia ki nongkhaii maw ban trei maw. Katkum ka jingiathuh katei ka nongialam ki Exporter ka la ong ba ki nongkhaii ki hap ban pynbiang ia ka Mining Plan hadien kata ki hap ban pyndep ia kiba bun ki kot ki sla haduh ban da ioh Clearance.","Ym pat don nongkhaïi mawshun kiba  ioh laisen, bun palat ki jnit ki jnat",https://www.urupang.com/ym-pat-don-nongkhaii-mawshun-kiba-ioh-laisen-bun-palat-ki-jnit-ki-jnat/
"Shillong, 16 Naiwieng:Ha kine ki khyndiat sngi ki la saphriang ki khubor ba u MDC ka Mawkynrew konstitwensi u bah Banteidor Lyngdoh u lah ban ia khun noh na ka seng UDP namar ka jingthmu leit ia soh NPP u MLA ka UDP u bah Remington Pyngrope.Hynrei haba ia kren bad u Rupang u bah Banteidor Lyngdoh uba ju khot ieit kum u bah Paidang u la kyntait ia katei ka khubor bad u la ong ba ka dei ka khubor ka bym shisha.“Ngan ia khun beit na ka PDF, ngam leit satia sha ka UDP, ki dei tang ki khubor ban pynkulmar jingmut ia u paidbah” ong u bah Banteidor.U la kyntait ruh ba kan don eiei ka jingiakren hapdeng jong u bad ka UDP bad u la ong ba kam don eiei ka jingthmu da kumwei pat naba u la rai kut ban ia khun beit na ka PDF.“Nga la kren kham mynshuwa ruh ba ngan ia khun beit na ka PDF, kam don eiei kum kata” u la ong.",Ngan ia khun beit na ka PDF: Banteidor,https://www.urupang.com/ngan-ia-khun-beit-na-ka-pdf-banteidor/
"Shillong, 16 Naiwieng :Ka bor pyniaid ka NEIGHRIMS ka la pynshai ba kam don kano kano ka jingkhang bam die doh bam ha ki dukan die jingbam kane ka hospital, bad ka jingmih khubor ka long kaba bakla.Haba pynshai halor kane, u Dr. K. K. Pandita, Public Relations Officer, NEIGRIHMS u la ong ba ka bor pyniaid ka NEIGRIHMS ka kwah ban pynshai ba ki ar tylli ki dukan jingbam (canteen) ha kane ka jaka sumar, ki shet ia ki doh bad ki jhur ruh kumjuh sha ki nongpang bad ia ki nongap. Ym don mano mano ba khang na ka liang u Director lane da mano mano ban sangeh ban die doh bam.U Dr. K. K. Pandita u la ong ba ia ki jingbam la song kynthup ki jhur bad ki doh ruh kumjuh. U la ong ba la ai jingbam ar sien ha ka shi sngi ia ki nongpang katkum ka jingbthah ki doktor. Ka jingmih khubor ba ka la don ka jingbthah na ki bor ba dei peit ban nym ai doh bam ha ka hospital kam dei kaba shisha.Lah ban kdew ba dang shen, u MLA ka Nongkrem u bah Ardent M Basaiawmoit u la ujor sha u myntri ka tnad ka koit ka khiah ka ri u Jagat Prakash Nadda pyrshah ia ka jingpynmih hukum u director ba thymmai ka NEIGHRIMS u Dr DM Thappa bym shah shuh ban die doh ha ki dukan die jingbam ha kane ka jaka sumar.Ha ka shithi sha u Nadda, u bah Ardent u la ong ba u la ioh jingujor na ki paidbah halor kane ka jingbym shah ban bam doh ha kane ka jaka sumar bad kane ka la wanrah ka jingsngew bitar ia ki paidbah.“Nga pynrem jur ia kane bad kyrpad iaphi ban bthah ia ka bor pyniaid ka NEIGHRIMS ban pynsangeh ia kane ka hukum shi syndon bad ban ailad biang ia ki dukan die jingbam ban die ia ki doh”, la ong Bah Ardent.","Ym don jingkhang ban ia bam doh,  ha ki dukan ha NEIGRIHMS",https://www.urupang.com/ym-don-jingkhang-ban-ia-bam-doh-ha-ki-dukan-ha-neigrihms/
"Shillong, 16 Naiwieng:Napdeng ki MLA shimet kiba kyrshan ia ka sorkar MUA-II ba ialam da ka Congress, dei tang u MLA ka Mookaiaw u Bah Robinus Syngkon uba la pyntip sha u Lamphang ka iing dorbar ba ula weng noh ia ka jingkyrshan jongu, katba kiwei pat kim pat ai jingthoh eiei.U Lamphang ka iing dorbar u AT Mondal u la iathuh mynta ka sngi, ba u la ioh pdiang ia ka shithi na u Bah Robinus Syngkon uba la pyntip ia ka jingbym treh shuh jongu ban kyrshan ia ka sorkar ba ialam da u Dr Mukul Sangma kum u Myntri Rangbah ka jylla.“Nga la ioh pdiang ia ka shithi na u Bah Robinus Syngkon ba la weng noh ia ka jingkyrshan na ka sorkar bad kum u MLA shimet, ym don jingkhang eiei ban leh kumta”, la ong u Lamphang ka iing dorbar.Ka Congress ka don 30 ngut ki MLA kynthup 11 ngut ki MLA shimet ba kyrshan nalor 2 ngut na ka NCP bad uwei na ka North East Social Democratic Party.Ki don 17 ngut ki MLA kiba la risain noh kum ki Parliamentary secretaries hadien ba ka kashari Meghalaya High Court ka la pyniap noh ia ka ain Meghalaya Parliamentary Secretaries (Appointment, Salaries, Allowances and Miscellaneous Provisions) Act, 2005 bad kaba la pynkylla ha u 2016.Ha kawei ka liang, u Lamphang ka iing dorbar u la ong ba ka dorbar tlang kaban dei ruh ka dor kut samoi jong ka jinglong MLA kaba mynta, ka dei ban long ha ne shwa ka 12 tarik Nohprah mynta u snem.Katkum ka rukom, ia ka dorbar dei ban long man ka hynriew bnai hynrei ha kane ka kynti ka sorkar kam shym la pynlong dorbar ha u Nailur namar ba ka la dep pynlong dorbar kyrpang ha u Naitung ban pas ia ka GST.“Ka dorbar tlang ka dei ban long hapoh ka 12 tarik u Nohprah”, la ong u Mondal.U la ong ba namar ba lait na kine ki taiew, la mih sa ki shuti bad ka elekshon ruh ka la jan ha kaba ka tnad election commission ka lah ban pynbna ia ka tarik thep vote ha u Nohprah.Bun ki MLA kiba thmu phet seng ki la ap mynta ban mih noh na ki party hadien ba la kut ka dorbar hynrei ka jingpynslem ban khot ia ka dorbar, ka dei ka buit jong u Myntri Rangbah ban khang lad ia ka jingshah pynkhyllem ka sorkar jongu. Ka dorbar tlang kaban long ha u Nohprah kan long tang ka rukom shwa ban leit biang sha ki paidbah.",Pyntip U Bah Robinus bym kyrshan  shuh ia ka sorkar U Mukul,https://www.urupang.com/pyntip-u-bah-robinus-bym-kyrshan-shuh-ia-ka-sorkar-u-mukul/
"Shillong, 16 Naiwieng:Ki nongshong shnong jong ka thain Dangar bad Balat, ki la pynpaw ia ka jingsngew bitar jongki, halor ka jingduh ding kaba khah khah ha katei ka thain.La iathuh ba ka ding ilektrik, la lip naduh hynnin, ha ka por 4baje janmiet bad ka jinglip ding, ka la bteng baroh shimiet bad nangta, ka la meh biang mynta ka sngi, ha ka por 2baje nohsngi bad hadien kata, ka la lip biang, ha ka por 4baje nohsngi bad kat haduh ba thoh ia kane ka khubor ruh kam pat meh satia.Katei ka jinglip ding, ka la ktah ia ki phew tylli ki shnong, khamtam ha kine ki sngi, ba ka dei ka por ialeh eksamin phainal jong ki khynnah skul ha katei ka thain.",Duh ding sha thain Balat,https://www.urupang.com/duh-ding-sha-thain-balat/
"Shillong, 16 Naiwieng:Ka jingshna ia ka iing dorbar thawain ka Meghalaya ka la long kumba hiar raibi biang ban pyntud na kawei ka por sha kawei. Mynta ka sngi ka jingialang ka High Power Committee (HPC) ka iing dorbar kaba khlieh da u Lamphang, ka la rai ban pyndam noh shwa ia ka jingkhot tender ba la khot da ka tnad PWD da kaba ai daw ba ka la heh palat ka jingoh dor jong ki kompeni kiba la shah jied ban shna ia ka.U Lamphang ka iing dorbar u AT Mondal haba kren sha ki nongthoh khubor hadien ba la wai ka jingialang mynta ka sngi, u la ong ba ka HPC ka la rai ban pyndam noh shwa ia ka tender hadien ba ka dor ba la oh da ki kompeni ban shna ia ka iing, ka long kaba heh palat.Ha ka jingshisha ka HPC ha u bnai ba la dep aiti ha ka tnat PWD ban pyniaid ia ka jingkhot tender ia ki lai tylli ki kompeni ba lah shah jied ba kynthup ia ka Shapoorji Pallonji Co Ltd, ka Simplex Infrastructure Ltd bad ka Shri Gautam Construction Company Ltd.U Mondal u la ong ba ka jingpyndam noh ia kane ka tender ka long hadien ka jingbym sngewiahap ia ka dor ba kine ki kompeni ki la oh.U la ong ba ka Shapoorji Pallonji Co Ltd ka la pan dor haduh 29.92 persen, ka Simplex Infrastructure Ltd ka tam 23.91 persen katba ka Shri Gautam Construction Company Ltd ka pan dor 15.01 persen kaba mut ka jingtrei ba duna haduh T. 15. 84 klur.“Ngi la rai ban pyndam noh shwa ia ka jingkhot tender namar ba ki kompeni ba la shah jied ban pyntrei ki la pan da ka dor kaba heh”, la ong u Mondal.Ka Iing dorbar Meghalaya ka la pluh ha u snem 2001 bad na ka por sha ka por ka HPC ka la ju shong jingialang ban shna biang ia ka hynrei la pyntud biang.Ka sorkar ka la jied ban shna ia ka Iingdorbar thawain kaba thymmai ha Mawdiangdiang ha ka jingheh kaba 80 akar.Ia kane ka iing dorbar thymmai yn sa ioh ban pynlong dorbar hadien ar snem shiteng ne 30 bnai kaba la buh por ban pyndep ia ka bad ka jingthaw ne dro dur ia kane Iing dorbar la aiti ha ka kompeni Design Associate kaba dei na Noida, New Delhi.Ka High Power Committee ka iing dorbar kiba rim ki la jied bun tylli ki jaka hynrei la pynkylla biang ia ka rain a ka por sha ka por. Ha ka jingshisha, la dep buh mawnongrim ruh ban shna ia ka ha Upper Shillong ha jaka ka tnad ka rep ka riang da u Lat ka jylla hynrei kham hadien la pynkylla noh bad mynta ka sorkar ka la pynskhem ban tei beit ha Mawdiangdiang.","Pulom biang ka shna iing dorbar,  ba oh dor heh ki kompeni",https://www.urupang.com/pulom-biang-ka-shna-iing-dorbar-ba-oh-dor-heh-ki-kompeni/
"Shillong, 17 Naiwieng:Wat hapdeng ka jinghiran pisa kaba jur, ka kynhun myntri mynta ka sngi ka la pynkiew ia ka tulop thymmai jong baroh ki nongtrei sorkar sha ka 268 percent bad ka arrear ba 40% ban ioh naduh u bnai ban wan. Kane ka khubor ka lah ban pynkmen ia ki nongtrei jylla namar ba kin ioh noh ia ka tulop thymmai naduh u bnai ban wan hi.Kane ka jingpyn-kiew tulop thymmai ka long naduh ka 1 tarik Kyllalyngkot, 2017.U myntri rangbah ka jylla u la ong ba ka sorkar hadien ba la bishar ia ka jingai jingmut ka 5th Pay Commission bad hadien ba la bishar bniah biang sa ka Empower Committee ka pdiang ban pynkiew tulop thymmai ia baroh ki kyrdan nongtrei sorkar da kaba khein naduh 1 tarik Kyllalyngkot, 2017 bad yn siew ruh ia ka arrear 40 percent.“Mynshwa ka basic jong ki nongtrei grade IV ka long 6500 tyngka bad mynta da ka jingpynkiew thymmai kan kiew sha ka 17500 tyngka shi bnai”, la ong u Myntri Rangbah u Dr Mukul Sangma. Ha ka shi bnai, ka jingioh tulop u peon ne grade IV kam duna ia ka 30,000 tyngka bad u Grade A ym duna ia ka 90,000 hajar ha ka shi bnai.Nalor ka basic, ka sorkar ka la pynkiew lut iwei ki jingai naduh ka bai iing la pynkiew sha ka 8000 tyngka ha sor, 6000 ha district bad 5000 ha kiwei ki jaka.Ka sorkar ka la pynkiew ia ka bai skul kaba 11000 tyngka, ka bai rneng sha ka 7000 tyngka, ka bai syaid ding tlang sha ka 600 tyngka, nalor ka bai leit bai wan bad ka bai sumar la pynkiew. Ia ka bai check-up shisien shi snem ia baroh ki nongtrei sorkar la ai 2000 shi snem. Katba ia ka TA/DA yn ai katkum ka jingbuh ka sorkar pdeng.U Myntri Rangbah u la ong ba na ka bynta kane ka jingpynkiew tulop, ka sorkar kan hap ban pynlut shuh haduh sa 929 klur na kaba ju pynlut.Shuh shuh u Myntri Rangbah u la ong ba ia ka Assured Career Progressive Scheme kaba ju ai ar sien hynrei mynta la pynkiew sha ka lai sien ia ki nongtrei sorkar.“Nga kyrmen ba lyngba ka jingpynkiew tulop thymmai, ki nongtrei sorkar kin ai ia ka jingshakri kaba paka ia ki paidbah bad ka jylla”, la ong u Dr Mukul.U la iathuh ruh ba ia ka shuti ia ki longkmie ar met la pynkiew sha ka 260 sngi na kaba mynshwa 120 sngi bad ia u kpa la ai shuti 15 sngi.","268 percent, pynkiew tulop ka  sorkar naduh u ’lyngkot 2017",https://www.urupang.com/268-percent-pynkiew-tulop-ka-sorkar-naduh-u-lyngkot-2017/
"Shillong, 17 Naiwieng:Ka sorkar jylla ka la rai ban ai shuti ha ka 22 tarik Jylliew man u snem kum ka sngi kyrpang ban rakhe ia u Rev Thomas Jone, uwei na ki nongwanrah ia ki dak thoh Khasi (alphabet).U myntri rangbah ka jylla u Dr Mukul Sangma u la ong ba ia kane ka sngi la pdiang bad rai da ka sorkar ban kynmaw burom ia u Rev Thomas Jones bad kan dei ruh kum ka shuti ha ka jylla.Baroh ki shuti sorkar mynta u snem kan long 24 sngi kynthup 21 sngi ka sngi saitjain bad sngi u Blei bad 11 sngi ki shuti ba pyrkhing.","22 tarik Jylliew, rai ka sorkar  ban ai shuti ia u Thomas Jones",https://www.urupang.com/22-tarik-jylliew-rai-ka-sorkar-ban-ai-shuti-ia-u-thomas-jones/
"Shillong, 17 Naiwieng:U MDC ka Lyng-kyrdem konstitwensi u bah Jansing Tynsong u la pyniasoh ialade sha ka seng NPP mynta ka sngi ha ophis jong katei ka seng kaba don ha Lachumiere. La pdiang burom ia u bah Jansing Tynsong da ki nongialam ka NPP ba kynthup ia u bah jied Kurbah President East Khasi Hills, u Dr.W.R Kharlukhi State President. La synran ia u bah Jansing da ki nongialam jong ka Block Committee jong ka NPP Pynursla bad la synranlang ruh da u MDC ka Sohryngkham u bah Pyniaid Sing Syiem.Haba kren sha ki nongthohkhubor u bah Jansing, u la ong ba hadien ba u la mih na ka Congress u la iohi ba ka NPP ka dei ka seng kaba suh thied bha ha kylleng ka jylla. U la iathuh ba ha ki bnai ba la dep ka Congress ka la pynduh pyndam noh ia ka Block Congress ha Pynursla bad hadien katei ki nongialam barim ka Congress ha Pynursla, ki la leit ia soh noh sha ka seng NPP bad ha katei ka por u la ong ba um shym la leit ia soh namar ba ki dang don ki kam kiba u hap ban pyndep.U la ong ba ka jingrung seng jong u hapoh ophis ka NPP, ka dei namar ba baroh ki nongialam na Block ki la dep ia soh ha ka jingialang paidbah kaba la long ha Pynursla bad um kwah shuh ban pynbun kam ban lum jingialang paidbah biang. Hynrei la sngewthuh pat ba ka NPP kan pynlong biang ia ka jingialang paidbah ha Pynursla ha ka por ba u bah Prestone Tynsong MLA ka Pynursla un rung sha katei ka seng.Hadien ka jingiasoh u bah Jansing kumba ka long mynta ki MDC kiba don ha ka seng NPP ki la don 3 ngut kata u bah H.S Shylla MDC ka Nongkrem, u bah Pyniaid Sing Syiem MDC ka Sohryngkham bad u bah Jansing Tynsong. Ki tyllong khubor ki la iathuh ba shen u MDC ka Laban-Mawprem u bah Ricky Shullai un pyniasoh noh sha katei ka seng. Nalor kitei la iathuh ba ka jingiakren hapdeng katei ka seng bad kiwei pat ki MDC ba kynthup ia u bah Victor Rani MDC ka Jirang ka dang iaid shakhmat.Ha ki khyndiat sngi ba la dep haba ia kren bad u bah Victor u la ong ba ka jingiakren hapdeng jong u bad ki nongialam ka NPP ka dang iaid shakhmat bad u kwah ruh ban pan rai shuwa na ki paidbah nongkyrshan jong u shuwa ba un rung bad u la pynthikna ruh ialade ba un ym ia khun ha ka elekshon MLA 2018. Haba phai sha u bah Ricky Shullai pat la iathuh ba kiba bun ki nongkyrshan bad ki nongialam ba hakhmat jong u hapoh Mylliem konstitwensi ki la rung NPP bad ki la thaw ruh ia ka Block Committee ba shipor (Adhoc) bad shen yn pynskhem pat da ki nongialam ka NPP ha ka por ba u bah Ricky un rung seng.",Rung NPP u MDC ka Lyngkyrdem,https://www.urupang.com/rung-npp-u-mdc-ka-lyngkyrdem/
"Shillong, 17 Naiwieng:Ki shipai BSF ha ryngkat ka jingiatreilang bad ka Directorate of Revenue Intelligence (DRI) ki la ioh bat ia kawei ka trok 10 shaka kaba don ia u nombar WB-41K2397 bad la bat ia katei ka trok hajan ka jaka ot doh kaba don ha Mawiong, Shillong. Ki la lap ba katei ka trok ka kit khaw bad hapoh khaw la thep ia ki synduk dawai phensedyl kiba don haduh 70 synduk.Ha kawei ka synduk ki don 300 bilor bad baroh ki phensedyl kiba la ioh kurup ki long 21 hajar bilor bad ki shong dor haduh T.26.7 lak tyngka. Ki BSF ki la ioh kem 2 ngut ki briew bad ki la kurup noh ia ki dawai bad kumjuh ia ka trok. Kitei kijba la shah kem ki dei kiba la tip kyrteng kum u Ujagar Chowdhry (45 snem) uba dei u nongniah uba dei na ka jylla Bihar bad u Prasenjit Devnath (23snem) uba dei nongbud uba na ka jylla Tripura.Ki BSF ki la pyntip ba katkum ka jingiathuh jong kitei kiba shah kem ki la ong ba kitei ki mar ki dei ki jong u Shri Ram Trading Company bad la thep ia kitei ki mar ha Simaria, Barauni (Bihar) ha ka por ba u nongniah um don. Ia kitei ki mar la thmu ban pynpoi sha u Sankar Lal Roy, MG Bazar, Tripura West katkum ba paw ha ka Challan. Katkum katei ka Challan ki BSF ki la ong ba katei ka trok ka dei kaba la mang ban pynpoi 300 byrni u khaw hynrei ki la lap ba don tang 220 byrni u khaw bad kitei ki dawai phensedyl. Ka trok pat ka dei kaba dei trai da u Babul Kumar Chowdhary na ka jylla Bihar. KI BSF ki la iathuh ba ka jingthep ia ka Phensedyl ka dei da ka jingiasngewthuh jingmut hapdeng u trai kompeni bad u tra itrok bad la thmu ban khaïi tuh sha Bangladesh.","21 hajar bilor kurup phensedyl  na Mawiong, shong dor T.26.7 lak",https://www.urupang.com/21-hajar-bilor-kurup-phensedyl-na-mawiong-shong-dor-t-26-7-lak/
"Shillong, 17 Naiwieng:Ka sorkar jylla ka la weng noh ia ka kyndon ban nym shah buh dukan kyiad ha surokbah na ka jingjngai kaba 500 metre sha ka zero metre. Ka kynhun myntri mynta ka sngi, ka la shim ia kane ka rai ha kaba ki briew kiba kwah ban buh dukan kyiad ha ki surok bah ki lah ban leh kumta tangba kim dei ban thoh kyrteng, ne ban tah kano kano ka jingpyni ba ka dei ka dukan kyiad.U myntri ka tnad kyiad, u Zenith M Sangma haba kren hadien ba la wai ka jingialang ka kynhun myntri mynta ka sngi, ka sorkar ka la weng noh ia ka kyndon ka bym shah ban buh dukan kyiad ha ki surok na ka 500 metre sha zero metre kaba mut ba lah ban buh dukan kyiad harud surok lada ioh ia ka NOC na ki jaka ba dei peit.Katba ia ka kyndon ba iadei bad ka jingbuh dukan kyiad ha ki jaka ba don ki hospital, jaka pule, ki iingmane, kan sah kumjuh khlem jingkylla.Ha kajuh ka por, u myntri u la ong ba la pynbna ruh ia ki jaka bym shah ban die kyaid kynthiup 9 tylli ha sor Shillong bad 7 tylli ha sor Tura.",Ailad biang ka sorkar ban plie  dukan kyiad ha surok bah,https://www.urupang.com/ailad-biang-ka-sorkar-ban-plie-dukan-kyiad-ha-surok-bah/
"Shillong, 17 Naiwieng:U Rejaul Karim Laskar, uba dei u pyrman jong ka All India Congress Committee, uba peit ia ki rit paid ha ka Jylla Meghalaya, Nagaland bad Mizoram, ula wan poi mynta ka sngi ha ka nongbah Shillong.U Laskar, ula ia kynduh ia U Rev L M Vanchhawng, jong ka Shillong Baptist Curch, ha kaba ka jing ia kynduh jongki, ka long kaba ia kynduh paralok.La iathuh ba U Laskar bad U Rev. Vanchhawng, ki la ia kren ia shibun ki mat kiba dei ia ka thain shatei mihngi bad U Laskar, u ong ruh ba ka thain shatei mihngi, ka dei kaba don ia ki jinglong ba kyrpang, ki jingngeit niam bapher bad kitei ki dei ki bynta jong ka jing itynnad jong kane ka thain shatei mihngi. U Laskar, u iaroh ia ka Balang Baptist, ha kaba pynkhlain ia ka jinglong jong ka imlang sahlang ha ka Jylla. ULaskar, u leit jngoh ruh ia ka Cathedral Mary Help of Christians ha Shillong.Ha shwa jong kata, ula ia kynduh ia U Mukul Sangma, myntri rangbah jong ka Jylla ha ka iing sah jongu.",U Pastor Balang Baptist bad U Laskar,https://www.urupang.com/u-pastor-balang-baptist-bad-u-laskar/
"Shillong, 20 Naiwieng:Ki nongshong iew na kylleng ki basa ka ïewduh ki la byrngem ia ki nongialam jong ka Nongiew Association (NIA) bad ki la ong ba kim ithuh satia ia kita ki briew kiba la kam ialade ba ki dei ki Association jong ki nongiew. Ki la dawa ba kitei ki briew kiba kam ialade kum ki nongialam jong ki Nongiew ba ki dei ban mih shakhmat bad ki la byrngem ruh ban pynshitom ia ki, naba ki shim kabu ha ka kyrteng jong ki nongshong iew ban kynthoh ha ki kotkhubor pyrshah ia ka Hima Mylliem.Ha kine ki khyndiat sngi ka la don ka jingkynnoh na ki nongialam ka NIA ba ka la don ka jingkhrong pisa jubor ha iewduh na ka bynta ka jinglehniam ïewduh kaba shisien shisnem.Mynta ka sngi katto katne ngut ki nongthohkhubor ki la leit rung ha iewduh ban wad ia ka jingshisha na kiba bun ki nongshong iew ban tip hato la ka don shisha ne-em kata ka jingkhrong pisa jubor kumba la kynnoh da ka NIA hynrei kiba bun ki nongshong iew ki la kyntait ba ka don ka jingkhrong pisa jubor bad ki la ong ba shisien shisnem ka Hima Mylliem ka ju lum pisa bai synniang na ka bynta ka lehniam Iewduh bad katei ka jinglum pisa ka dei katkum ka jinglah ki nongshong iew ban ai sngewbha katba ki mon.Haba ia kren bad ka President jong ka Greater Iewduh Welfare Association ka kong Victoria Marweiñ kaba shong die syiar ka la ong “Kam shym la don ka jingkhrong pisa jubor da ka Hima Mylliem kumba la kynnoh hynrei ka dei ka jinglum synniang kaba shisien shisnem na bynta ka jingleh niam ïewduh , ym shym la oh dor haba wan lum pisa ruh, mano kita ki NIA ngim ithuh satia ia ki, naduh mynno ki thaw seng ha iewduh wat ngi ka seng jong ka Greater Iewduh ruh ngim don jingtip satia ba la mih seng thymmai ha iewduh” ong ka kong Victoria Marweiñ dakaba bynrap biang ba ha katei ka jinglum synniang ki nongiew ki ai katba lah bor don kiba ai 10 tyngka, don kiba ai 50 tyngka, don kiba ai 500 bad wat kiba ai 1000 ne 2000 ruh ka shong ha ka mon jong ki haba ki sngew lah die.Ka kong Phaitimai Kharbhih kaba shong die phan ha basa phan ka la ong ” Kumba long manla u snem ngi ju ai da kaba sbun mynsiem katba ngi lah ei na bynta ka synniang lehniam iewduh, don haba bha kamai ngi ai kham bun, haba ym long kamai pat ngi katkum ka burom, la shu kynnoh tang ban pynthohbria ia ka jingiadei jong ngi ki nongiew bad ka Hima Mylliem” ka la ong.Ka kong Diamond Sawkmie kaba shong die sying ka la ong “Ngi shu iohi ha ki kotkhubor bad ngi sngewkyndit ban mih kum katei ka jingkynnoh bym hok ba la khrong pisa jubor, ym shym la wan khrong jubor na ngi , ki myntri ki la wan ki kren da ka jingsngewtynnad ia bam kwai ia thuh khana kumba ju long , ngi ai sngewbha mynsiem ia katei ka synniang iewduh kumba ngi leh manla u snem, mano kita ki briew kiba kam nongiew ialade katne khrui ngi ia don hangne ong ia ki ban wan shakhmat ngin ia peit” ong ka kong Diamond Sawkmie. Ki paralok jong ka Sawkmie kiba ia donlang hajan ki la ong “Ngi sngewsih ban shu kynnoh ia ka Hima Mylliem, ngi im ja kpoh na iewduh, ngi buh skul khun na iewduh, ngi ioh baroh ki jingdonkam ha ing ba ka don ka iewduh balei yn shu kynnoh bym hok kumta, sei ai kita ki briew hangne ngin khang syndon ba kin wan ha iewduh”.Ban pynshisha shuh shuh ia katei ka jingkynnoh ki nongthohkhubor ki la leit ban ia kren bad kawei ka tymmen briew kaba shong die ktung ha basa ktung ka kong Sngewbha Kharbudon katei ka tymmen ka la kyntait ba ka shah khrong pisa jubor ne kaba shah oh dor bad ka la ong, “Em bah bah kam shym long kumta kumhba don ba kynnoh , hangne ngi aid a ka mon sngewbha lajong katba ngi sngewlah, ka don ka paralok jong nga ruh kaba shong iew ha Laban ka de ikaba dang bat niam Tynrai hynrei haba don jinglehniam ha iewduh ka ju noh synniang lang bad ka ong ha nga lada don ba lum pisa na bynta ka lehniam Iewduh sa pyn ai lem, ngi la shong hangne bun snem kam ju don bah bah kum kata ka jingoh dor” ong ka kong Sngewbha Kharbudon.",“Ngim ithuh ia kita ki briew”  byrngem ki nongshongiew ia ka NIA,https://www.urupang.com/ngim-ithuh-ia-kita-ki-briew-byrngem-ki-nongshongiew-ia-ka-nia/
"Jowai, 20 Naiwieng:Ha ka kyrwoh ba la phah da u Parish Priest jong ka Parish Barato bad u Pastoral Parish Council, U Rev. Phadar John Michel Myrboh bad ma Rossario Dkhar, la ong ba ïa ka ïingmane bathymmai jong ka Parish Barato kaba la ainam ha u Khrist u Syiem yn wan plie da u ma Vincent H Pala M.P kum u Kongsan, ma Robinus Syngkon MLA ka thainñ u Symbud Kongsan bad yn kyrkhu da ka Umkhuid Umkyntang da u Most Rev. Victor Lyngdoh D.D. Bishop ka Jylla niam Jowai, ha kane ka 26 tarik mynta u bnai.La ong ruh yn don ka Knia ka Khriam (Mass bakhuid) ha ka por 10 baje mynstep ka ban lamkhmat da u Bishop Victor Lyngdoh ha ryngkat ki Lyngdohsohblei na ki shnat niam bapher bapher jong ka Jylla niam Jowai kum ka dak ka jingsngewnguh bad ainguh ïa u Blei uba la ïarap lyngba ki nonglehbha haduh ba la lah ban tei bad pyndep ïa kane ka ïingmane kaba heh bad kaba itynnat.Na ka liang ka Parish Pastoral Council jong ka Parish Barato ka la kyntu ïa ki Riewngeit na ki Parish bapher bapher jong ka Jylla niam Jowai bad nabar ba kin ïa wan shim bynta ha kane ka sngi kum ka dak ka jingïakmen lang bad ainguh ïa u Blei ha kane ka sngi ba kyrkhu bad ainam ïa kane ka ïingmane ha ka kyrteng bad ka nam jong u Nongpynim, u Jisu Khrist, u Khrist u Syiem.La ong ruh ban poi sha Barato na ka bynta ki riewngeit kiba na ki Parish ka East Jaiñtia Hills ka suk bad ka jan ba kin wan na u surok PWD Raliang Laskeiñ Barato kumjuh ïa ki riewngeit na ka Parish Jowai bad Amlarem katba ïa ki Parish na Ummulong, Mynsngat Namdong bad ïa ki riewngeit kiba wan na ka Archdiocese Shillong na u surok PWD Ummulong-Nartiang Nongjngi Barato pynkut ka kyrwoh.",Yn plie iingmane thymmai ha Barato,https://www.urupang.com/yn-plie-iingmane-thymmai-ha-barato/
"Shillong, 20 Naiwieng:Halor ka jing ujor jong U Madal Sumer na Jowai, U Lat, ula pynshai mynta ka sngi, ba u dang iakren bad ka tnat elek-shon jong ka sorkar India, halor katei ka phang.U Lat u iathuh ba U Ma Sumer, ula ia kynduh ia u, ha ka 16tarik Naiwieng 2017, ha kaba ula dawa ruh, ba dei ban pynduh noh ia ka jinglong dkhot jong ki 17ngut ki MLA, kiba la shah rai pynrem ha ka Kashari.La iathuh da ka kyrwoh na U Lat ka Jylla, ba ula iakren ia katei ka kam bad ka Election Commission of India, na ka bynta ban pyntreikam katba kum ka Article 192 (2) jong ka riti synshar Ri, ha kaba ula phah ha katei hi kajuh ka sngi bad katei ka kam, kam shym la sahkut satia ha ka miej jong U Lat, ong shuh shuh ka kyrwoh.","“Ban mait ia 17ngut ki MLA,  yn rai ka Election Commission”",https://www.urupang.com/ban-mait-ia-17ngut-ki-mla-yn-rai-ka-election-commission/
"Nongstoiñ, 20 Naiwieng:Kawei ka kali Tata Spacio kaba don ia u number AS01 AC 7760, ka la ing khong khait hadien ba la suba jur ba la thang dusmon ia ka da ki runar kiba ym shym pat la lah satia ban tip kidei ki ei.Katkum ka tyllong khubor bala ioh lum la ong ba katei ka kali ka dei jong u wei u rangbah u bala tip kum u Naresh S Marak na ka shnong Nongrisan khappud bad ka jylla Assam kaba don sha ka thain Aradonnga West Khasi Hills.Shuh shuh la ong ruh ba katei ka jingjia kala jia ha ka miet jong ka sngi u Blei ha kapor kumba 10:30 mynmiet ha Tengabari ka jaka ba kynjah kaba don hapdeng jong ka shnong Aradongnga bad Tynghor ia kaba la set miet ruh ia katei ka kali ha katei ka jaka.Na ka liang jong ki pulit ki dang pynlong ia ka jingtohkit kaba bniah khnang ban lap ia ki jingshisha.","Ingkhong ka kali, ha ka  jaka ieng ha Tengabari",https://www.urupang.com/ingkhong-ka-kali-ha-ka-jaka-ieng-ha-tengabari/
"Shillong, 20 Naiwieng:Ka Seng Khasi ka pynbna ba kan rakhie ïa ka Lyngkhuh Snem ba 118 ha ka 23 tarik Naiwieng 2017 – Ka Sngi Seng Kut Snem – ha Lympung Weiking, Jaïaw, Shillong.Ha kane ka sngi bakhraw ka jaitbynriew Hynñiewtrep, yn don ruh ka jing duwai mynstep ha ka por 8:00 baje ha Ïng Seng Khasi, Mawkhar, Shillong bad ka jing ïa Ïaid Pyni Riti ha ka por 9:00 baje mynstep na Madan Iewrynghep, Laitumkhrah sha Lympung Weiking, Jaïaw.Yn don ruh ka jingïalang paidbah ha ka por 1:00 baje nohphai sngi ha Lympung Weiking ban sa bud da ka cultural prokram.Kumta ka Seng ka ïawer ïa ki parakur parakha, para riew Seng Khasi Sein Raij na ki tnat baroh bad ki paralok parajor ba kin ïapoi khnang khnang ban pyniphuh pyniphieng ïa katei ka Sngi bakhraw jong u khun Khasi Khara. Ki tnat Seng kiba kwah ban ai ha ki program pyni riti bad kiba kwah ban shim bynta ha ka Ïaid Pyni Riti kin sngewbha ban pynpoi ïa ka jing pyntip hapoh ka 15 tarik u Naiwieng 2017 sha u General Secretary ka Seng Khasi Seng (Kmie).",Ka seng kut snem kaba 118,https://www.urupang.com/ka-seng-kut-snem-kaba-118/
"Shillong, 20 Naiwieng:U President ka MPCC u Bah DD Lapang u la ong ba ki paidbah ka jylla ki dei ban nym ar tatien ban jied ia ka Congress ha ka elekshon ban wan, khnang ba kin nym babe hadien.Haba kren mynta ka sngi ha ka jingrakhe ia ka jingdap ka sngi kha ba shispah snem ka Indira Gandhi ka myntri rangbahduh barim ka ri, u bah Lapang u la ong ba ka Congress kan nym troin, hynrei kan sa khie im biang bad kan sa pynshisha sha ka pyrthei hadien ka elekshon.“Ka Congress kan khie im biang hadien ka elekshon bad kan pynshisha sha ka pyrthei hadien ka elekshon ba ki paidbah kin nym baba lada kin jied ia ka Congress”, la ong u bah Lapang.U Bah Lapang u la ong ba ong ba ka Indira ka dei ka nongialam kaba tbit naduh ba ka dang khynnah bad ka pynshisha hadien ba ka la long ka myntri rangbahduh ka ri ia ka jingtbit bad ka jingshemphang jongka.“Ka Indira Gandhi naduh dang khynnah ka dei ka politishian kaba tbit”, la ong u Bah Lapang.Ha kawei ka liang halor ka jingdon ki MLA ban phet seng ha kane ka jylla, u Bah Lapang u la ong ba ka seng, kan bishar ia kane bad kan leh ia kaba donkam.“Ka Disciplinary Committee kan sa shim ia ka rai ban leh ia kaba donkam”, u la ong.Kane ka jingong u bah Lapang ka long hadien ba ki don ki MLA ka party kiba la kren pyrshah ia ka seng bad ia ki nongialam ha ka jingialang paidbah watla ki dang don ha ka party.Lah ban kdew ba u Bah Prestone Tynsong u MLA ka Congress na Pynursla, u la kren pyrshah ia u nongialam ka party u Dr Mukul Sangma ha ka jingialang ka NPP kaba long ha Mawryngkneng dang shen bad u la kam ruh ba un risain noh ia ka kam MLA shwa ban long dorbar tlang khnang ba un ialeh noh na ka NPP ha kane ka elekshon ban wan na katei ka party thymmai.","Jied ia ka Congress ba phin nym  babe hadien, ong u bah Lapang",https://www.urupang.com/jied-ia-ka-congress-ba-phin-nym-babe-hadien-ong-u-bah-lapang/
"Shillong, 20 Naiwieng:Ka Join Action Committee (JAC) jong ki shnong ka thain ba hap ha ka projek ka Mawphu Hydro Electric Project (MHEP) Stage II (85 MW) kynthup ka shnong Mawphu, Thieddieng, Umblai, Nongsteng ka la kam ba ka jingmih khubor ha kine ki sngi ba don ki briew ba pyrshah kam da long kaba shisha, namar ba kiba bun ki pdiang bad ki don katto katne ngut kiba pyrshah ia kane ka projek.“Ha ka kam paidbah, ki ju don hi katto katne ngut kiba pyrshah, ym lah ban pynhun lut hynrei kiba bun ki paidlang ki kyrshan ia ka projek”, la ong u James Neng uba dei u chairman ka JAC haba kren sha ki nongthoh khubor mynta ka sngi.U la ong ba ka jingmih ha kawei ka lad pathai khubor ba ka jingsngap paidbah ba long ha ka 9 tarik Naiwieng, ha Dainthlen, kiba bun ki pyrshah ia kane ka projek, ka long kaba bakla bad ka bym shisha bad ka long kumba shah shiliang.“Ngi kwah ban pynshai ba haduh mynta, ki paidbah ka thain ki pdiang sngewbha, hynrei kumba ju long ha kano kano ka kam, ki don hi katto katne ngut kiba pyrshah ia kano kano ka kam”, u la ong.U la ong ba ha ka jingsngap paidbah ba long ha ka 9 tarik Naiwieng, ki don ki trai shnong kiba pyrshah hynrei ym pat lah ban ong ba ki jaka jongki kin hap ha kane ka projek namar ba ka sorkar kam pat wan thew.“Katkum ka jingpynkhreh ka NEEPCO, ka shnong Thieddieng kaba shah 93 hektar yn ktah ia ka shnong Thieddieng”, la ong.U bah Neng u la ong ba kaba sngew khia ka long ba ka jingpyrshah ka bym don nongrim namar ba lada ki dei ba shong nongrim ma ki ruh kin kyrshan lang.“Ki ong ba ka um kan tap ia ka shnong Thieddieng hynrei kam dei kumta namar ba ka dam ba shna ka dei kaban shu tuid beit (running dam), u la ong bad bynrap ba ka jingong la tih ia ka tunnel, hynrei kumno ka lah ban long haba tang ban sdang ruh ym pat sdang ia ka kam, bad kane ka dei tang ka jingialam bakla.","Tang katto katne, kiba pyrshah ia  ka bording Mawphu, kam ka JAC",https://www.urupang.com/tang-katto-katne-kiba-pyrshah-ia-ka-bording-mawphu-kam-ka-jac/
"Shillong, 21 Naiwieng:Ka Supreme Court, ka la shah ban kit dewiong, na ka bynta saw bnai kynthih, lyngba ka hukum jong katei ka kashari heh duh, kaba long mynta ka sngi.Ha ka jing pyllait khubor, ka State Co-ordination Committee of Coal Owners, Miners & Dealers Forum, (Forum) ka pynpaw ia ka jing sngewsting bad kmen halor ka hukum bala pynmih da ka Iing Bishar Badonburom jong ka Supreme Court mynta ka sngi ka 21 U Naiwieng 2017 ban ai lad ia ka jingkit ia U mar poh khyndew bala dep tih U dewiong na ka bynta saw bnai.Ka Forum kum kawei na ki kynhun kaba la leit ban pyniasoh ia ka mukotduma saw bnai mynshwa ban kyrpad ia ka iing bishar ban shah ban die ia U dewiong bala dep sei, ka sngewnguh ia ka jingsngap ia ka jingkyrpad jong ka da ka iing bishar ba ha khlieh duh jong ka Ri.Ka Forum halor kane ka phang ka pynpaw ruh ia ka jingsngewnguh halor ka jingtrei shitom jong ki nongiasaid ain kiba la mih khmat ia ka Forum, U nongiasaid ba pawkhmat jong ka Supreme Court U Nalin S Kohli, ha ryngkat ka kynhun jong U kaba kynthup ia U P.Yobin, U Saurabh Sharma, U Jogender Handoo bad U Prabhas Bajaj.Ha ka jing iakren bad U Ma Balius Swer, uba dei u nong aiktien jong ka Co-ordination Committee bad uba dei ruh U President ka Jaintia Coal Miners Association, Jowai, u iathuh ba u dewiong uba la pyllait ha u snem ba ladep, u long 23lak ton, ha kaba la ai bor da ka Supreme Court, ba la pyllait naduh U Nailar 2016 haduh U Rymphang 2017 bad mynta ia uba sah sa 7lak ton, yn pynlut ha ki saw bnai ban sa wan, ka ban long naduh U Nohprah 2017 bad la iathuh da U Ma Balius, ba ka dor jong une u dewiong, uba sah kan long T.472klur.","Sdang khaii dewiong: 4 bnai, ai  bor ka Supreme Court ban die dewiong",https://www.urupang.com/sdang-khaii-dewiong-4-bnai-ai-bor-ka-supreme-court-ban-die-dewiong/
"Shillong, 21 Naiwieng:Ka BJYM Meghala-ya ka la rai ban pynlong ia ka rally pyrshah bamsap ha nongbah Shillong, Jowai bad ha Garo Hills shi bynta ban thad madan ia ki kam bamsap kane ka sorkar Congress ba la ialam da u Myntri Rangbah u Dr Mukul Sangma.Ha ka kyrwoh ba la pynlait mynta ka sngi, u president ka BJYM Meghalaya u Bah Egenstar Kurkalang u la ong ba ia kane ka rai la shim ha ka jingialang jong ka seng kaba long mynta ka sngi hadien ba la iathir bha bun ki mat.Ha ka jingialang la don u Satyendra Tripathi u Co-In charge ka BJP Meghalaya bad la la shim ia ka rai ban pynlong da ka jingialang bad rally ha Shillong, Jaintia Hills bad Garo Hills ban pyrshah iaka jingbamsap bad jingkuman jong ka sorkar jylla ban ai iaka hok ki paidbah ka jylla, la ong u Bah Egenstar.Ka rally kan sdang ha u Nohprah ha Nongbah Shillong da ka Bike Rally, u la ong.U la ong ba ka BJYM ka lah pynrem jur ruh ia u Dr.Mukul Sangma uba u ai jingiada pynban ia ki myntri jong u kiba donkti ha ka kam tah sia lieh ha ka jingthep kam nonghikai wat la ka High Court ba don burom ka jylla Meghalaya ka lah dep pynmih ia ka hukum ban pynshitom ia kiba donkti.Halor kane ka BJYM ka dawa ia u myntri rangbah ban pynshitom bad pynhiar shuki mardor iaka Kong Ampareen Lyngdoh kaba dei ka myntri ha kato ka por kumjuh ban kem ban pynshitom ruh ia baroh ki myntri, MLA, MDC bad ki heh sorkar ba don kti ha kane ka kam.U la ong ba ka BJYM ka dawa ba dei ban pynduh noh iaka jinglong nongmihkhmat jongki namar kine ki kam beain ba ki leh bad lada u Myntri Rangbah um lah ban pynshitom iaki, u dei ban hiar noh ialade.",Ka rally pyrshah bamsap ka BJYM,https://www.urupang.com/ka-rally-pyrshah-bamsap-ka-bjym/
"Shillong, 21 Naiwieng:Kum shi bynta ban pynneh ia ka ktien tynrai jong ki jaka,ka HNLC ka kyntu iaki Sengbhalang khamtam iaki Samla ka jaidbynriew ba lada kaSorkar kam lah ban pyndonkam ia ka bor u khulom bad ka sia,ka lah dei ka por, ba kin pyndonkam da ka bor u brut bad ki rong, ne ki lah ban phah tang ka kyrteng bad ka jaka sah ba tikna ki heh Sorkar kum ki SDO; te ka HNLC kan sa leh ia kaba donkam, ong ka kyrwoh na U bah Sainkupar Nongtraw, uba dei u nong aiktien jong ka seng HNLC. “Ka kyrteng dkhar ha ki jaka jongngi, kata ka mut ba katkum ki hok, kihok salonsar ki jaka jongngi kim dei shuh ki nongkynti jongngi, hynrei kin kylla long tang kum ki ‘colony’ ki kynrad(Slave-masters)” ong shuh ka khubor na katei ka seng.",Phah kyrteng ia ki SDO bad ka seng  kan leh ia kaba donkam: HNLC,https://www.urupang.com/phah-kyrteng-ia-ki-sdo-bad-ka-seng-kan-leh-ia-kaba-donkam-hnlc/
"Shillong, 24 Naiwieng:U president ka NPP Mawlai uba la risain noh u bah Sylvester Kurbah uba khot u Bah Best u la kynnoh ba ka NPP ka dei ka party kaba long thik kum ka kyiad rim ba shu bujli ha u bilor thymmai, kaba mut ba ka dei ka party kaba pdiang ia kijuh ki briew na kiwei ki party bad kyntait ia kiba thymmai.“Ka NPP ka dei ka party kum ka kyiad rim ba shu bujli ha u bilor thymmai”, la ong u bah Sylvester haba kren sha ki nongthoh khubor mynta ka sngi lem bad ki nongkyrshan jongu.Kane ka jingkynthah u Bah Sylvester ka long hadien ba ki nongialam ka NPP ka la kren shai ha ka jingiakren bad u mynta ka sngi ba kan nym pynieng kyrtong na Mawlai hynrei la shu bthah ia u ban trei ia ka party.U la ong ba ki nongialam ka party kynthup u President u Dr. Wanwei u la shu pyntip ba ka party kan nym pyniakhun ia ka elekshon na Mawlai khlem da ai ia ki daw. “Ki khot iakren ha ophis mynta mynstep bad ki la shu pyntip ia ngi ba ka party kan nym pyniakhun kyrtong na Mawlai khlem ai daw eiei”, la ong u Bah Sylvester,U la ong ba naduh mynshem snem u la iasoh bad ka NPP hadien ba ki nongialam ki la dak ba un iaid shakhmat ban pynkhreh ia ka elekshon bad namar kane ka daw, u la risain noh ia ka kam kum u Superintendent ka tnad Mines & Mineral ka KHADC da ka Voluntary Retirement Scheme (VRS). Ia mynta u dang bat kum u Rangbah Shnong ka Mawlai Phudmuri.“Nga la rai ban iakhun noh kum u kyrtong shimet ha kane ka elekshon lyngba ka jingai jingmut ki nongkyrshan”, la ong u Bah Sylvester bad bynrap, “Ka jingrai ka NPP ka long kum ka jingtheh umpjah bad ki paidbah ki la ong ban mih noh na ka party bad ban iakhun kum u kyrtong shimet”.U la ong ba ka party kam da don jingktah ha ka elekshon namar ba kaba kongsan ha ki paidbah ka long ban peit bad bishar ia u briew.Ula ong ba lada ki Paidbah kin jied, u don ka thong ban btin lynti ban ha ka seng kam seng jam, khamtam ha kane ka juk kyrduh kam nalor kiwei pat ki mat.","Ka NPP kum ka kyiad rim ha  u bilor thymmai, ong u Bah Best",https://www.urupang.com/ka-npp-kum-ka-kyiad-rim-ha-u-bilor-thymmai-ong-u-bah-best/
"Jowai, 24 Naiwieng:Ki pulit ka Amlarem mynta ka meit ha ka por kumba 10:30 pm eiei ki la ioh kem ia 3 tylli ki trok kiba kit dewiong be-ain bad kiba thmu ban shallan tuh ia u dewiong na Skhentalang sha Assam.Kitei ki lai tylli ki trok kim don satia ia ki Challan lane ki kot ki sla kiba pyni ba ka jingshallan dewiong kam long satia kaba be-ain khamtam haba la khang pyrshah da ka iing bishar badon burom ka National Green Court.Kitei ki trok kidei kiba don ia u Nombar ML04 A 6665, ML04 A 3024 bad ML04 A 8668.Ki suba donkti kiba dei ki trai bad ki nongniah ia kitei ki trok ki la hap ban wan hajiar namar ki pulit ki la dep sam notice ia ki hapoh ka kyndon Section 41A.Kitei ki ba la shah suba donkti ki kynthup ia u trai dewiong, u Sper Ryngkhlem bad u driver jong u u Shnalad Dkhar (ML04 A 8668), u Obet Nanglein (owner) bad u Driver jong u u Kitlang Ryngkhlem (ML04 A 3024) bad ka kong and Meriful Ryngkhlem (owner) bad u driver jong ka u bah Salandoo Pakyntein ( ML04 A 6665).Kadei ka jingshisha ba u Dewiong um don shuh ha rilum Jaintia hynrei tang namar ba ki la pyni bun palat ha ka por ba ki briew ka NGT lane ka sorkar ki la wan ban leh ia ka Assesment, u dewiong u dang sah haduh mynta katkum ki kot ki sla, katba ha ka jingshisha pat ka jingtih tuh ia u dewiong ka dangiaid shait shait tang ban pyni ba ki shu shallan ia uba la don lypa.Ka jingtrei dewiong ka dang iaid shait shait ha thain bapher bapher ka rilum Jaintia.",Kem ki pulit 3 ki trok kit dewiong,https://www.urupang.com/kem-ki-pulit-3-ki-trok-kit-dewiong/
"Shillong, 24 Naiwieng:Ka HNLC, mynta ka sngi, ka la sei madan ia ka jingthoh, kaba ka la ioh pdiang na U bah M Kharkrang Superintendent of Police bad katei ka seng, ka dawa ia ka sorkar Jylla, ba kan kem ia U bah Kharkrang ruh, kumba ka la kem ia ki arngut ki dkhot jong ka Arts of Living, na Dawki ha ki khyndiat sngi ba ladep.Ka shithi jong U bah Sainkupar Nongtraw, kaba la phah sha ki kotkhubor, ka pyni ia kaba u thoh sha U DGP, Meghalaya Police, kaba ha ka 13tarik Nailar (ka bym thoh snem, wat la lehse, ka lah ban dei kaba mynta hi u snem) bad kaba ula phah lyngba U Bah M Kharkrang SP East Khasi Hills (barim), ha kaba U bah Sain, ula ai burom ia ki pulit, ba ki leh donburom ia kiba ha iing jong U bah Nongtraw, haba ki leit sha Sohra, ha kitei ki sngi. La ong U bah Sainkupar, ba ha u snem 2003, ha ka por ba u kpa jongu, u shitom eh, hynrei ki pulit ki pyndik ia kiba ha iing ha sem jongu, da kaba ki leit wad ia U bah Sainkupar Nongtraw.La ong shuh shuh U bah Nongtraw, ba ha u snem 2014, ki la don ka jingthmu ban poi sha ka jing iasuk bad ban iakren bad ka sorkar jylla, kumba la tyrwa da U Lat ka Jylla bad u myntri rangbah, U Mukul Sangma. Halor katei ka shithi, la pyni shuh shuh, ba U bah Nongtraw, ula ioh jubab na U bah M Khakrang Spl SP Special Branch, ha ka 18tarik Nailar, ha kaba ula ai ruh ia u number jongu, ba un kren da ka mobile.Nangta ha ka 21tarik Naiwieng, U Bah Nongtraw, ula ioh pdiang biang ia ka email, na U bah Kharkrang, ha kaba u ong “Bah Sain Kyrmen ba phi la ioh ia ki emails jong nga ba nga phah myn ha kane tangba nga khlem pat ioh jubab ei ei na phi. Sngew bha sa phone ne sa thoh sha nga kumno phi pyrkhat namar nga lah iapynbeit bad u DGP bad ngi la kloi ban pdiang ia phi ba phin wan phai noh sha la iing ban iashem bad ki bahaiing bahasem baroh. Sngewbha sa phone ne sa jubab . ngan nang iai khmih lynti ia ka jubab jong phi”.Hadien katei ka shithi, U Bah Sainkupar Nongtraw, ula thoh sha U bah Kharkrang, ha ka 22tarik Naiwieng, ha kaba ula ong “Khublei Bah…Nga sngewnguh iaka jingtyrwa jongphi,tangba phin rah shimet ianga kan nym don jingmyntoi lada phim lah ban rah iaka seng kum ka kynhun baroh kawei sha ka miej jingiakren bad ka Sorkar. Phi iohi wat hadien ba u Bah Julius Dorphang u lah pyndem ka jingialeh ka HNLC kam pat kut hi haduh mynta”.Haba iakren bad U bah MH Khakrang, u mynjur ba ka don ka jing ia thoh email bad U bah Sainkupar, tangba ka jingmut jongka, ka long ba un wan pyndem noh ialade bad kam dei ba kan don ka jingiakren iasuk bad ka sorkar bad u mynjur ruh, ba ka jingphah email, kaba khatduh jongu, ka long ha ka 21tarik Naiwieng 2017.",Tyrwa ki pulit Meghalaya ban pdiang  ia U bah Saiñkupar Nongtraw,https://www.urupang.com/tyrwa-ki-pulit-meghalaya-ban-pdiang-ia-u-bah-sainkupar-nongtraw/
"Shillong, 26 Naiwieng:Ka NPP 17- North Shillong, ka ioh jingtip, ba U bah Don War, uba na Mission Compound, u pynpaw pyrthei bha ialade ha kine ki sngi, ba un ialeh ia ka elekshon MLA 2018, na ka seng NPP. Ka kyrwoh na katei ka seng, ka ong ba utei u briew, um shym la leit satia sha ka Constituency Committee ban pynrung kyrteng bad kumta, la ong, ba u briew, uba iaid lait ia ki rukom treikam jong ka seng, yn nym lah satia ban pdiang.Ka NPP jong ka 17-North Shillong, ka ong shuh shuh, ba u dei tang U bah Erwin K Syiem Sutnga, uba la pan tiket ban ialeh na katei ka seng bad ka seng, ka dang ap ia ka rai jong ka elekshon komiti jong ka Jylla, ba kan rai ia ka tiket jong U bah Erwin Sutnga, ong ka kyrwoh na U bah Gordon Kharchandy, President, bad U bah Shaphar Rani Chairman, Organising Committee NPP 17 North Shillong Constituency Committee.","Ngim ithuh ia U bah Don  War, ong ka NPP NS",https://www.urupang.com/ngim-ithuh-ia-u-bah-don-war-ong-ka-npp-ns/
"Shillong, 26 Naiwieng:Ha ka sngi saitjaiñ jong ka taiew ki shipai BSF ki la ioh kurup Ganja 31 kilo kiba shongdor T.3,10,000 tyngka bad ha katei ka jingjia ki la ioh kem 3 ngut ki briew kiba donkti ban khaïi tuh.Kitei ki 3 ngut ba la shah kem la tip kyrteng kum u Majibur Rahman na Guwahati (Assam), u Shekhaful Islam na Silchar (Assam) bad u Niranjan Das na Silchar (Assam). Ki shipai BSF ki la ioh kurup ruh ia ka Tata Pick up kaba don ia u nombar AS-01-GC 5115.","31 kilo, kurup Ganja ki BSF",https://www.urupang.com/31-kilo-kurup-ganja-ki-bsf/
"Shillong, 26 Naiwieng:U Chief Adviser jong ka HSPDP Mawkyr-tung Unit -Rambrai konstitwensi u bah Rock Marweiñ ryngkat ki nongbud jong u kumba 50 ngut eiei ki la mih noh na ka seng HSPDP bad ki la leit ia soh sha ka seng BJP ha ka 16 tarik u naiwieng. La thung ia u kum u President jong ka BJP Mawkyrtung Unit bad u Bony Lyngdoh kum u Secretary. U bah Rock u la ong ba ka jingmih noh jong u na ka seng HSPDP ka dei namarba la 40 snem mynta ym don ka roi ka par kumba ki la kular bad ki la shu thok lynter.U bah Rock bad kiwei ki nongkren ha katei ka sngi ki la ong ba ka BJP ka don ka jingkyrmen ban jop namar u kyrtong un dei u Garo u Sumis Marak uba tang marwei na ka jaitbynriew Garo. Ki la ong ba ki Vote Garo ki don 12 hajar tang uwei u kyrtong katba ka vote Khasi ka don 20 hajar 4 ngut ki kyrtong. Ki ong ba ki Garo ki ia tylli bad ki kwah ban ioh ia ka vote Khasi tang kumba 2000 tam ban pyntikna ia ka jingjop.",Phet seng ki HSPDP  Rambrai sha BJP,https://www.urupang.com/phet-seng-ki-hspdp-rambrai-sha-bjp/
"Shillong, 26 Naiwieng:Ka thain Nongrah kan sa ioh um noh shen sha ki thliew iing sha ki shnong hadien ba ka tnad PHE ka sorkar jylla ka la pyntreikam ia kane ka skhim lyngba ka Nongrah Water Supply Scheme Phase I.Ia kane ka skhim sam um ba la shu tan napoh khyndew, la urlong lyngba ka jingiasaid u MLA ka thain u Dr Jemino Mawthoh ha kine ki sngi haduh ba kan urlong syndon.Ha kane ka sngi Saitjain, ka mashin tan um ka la sdang ia ka kam jongka, da kaba ksam ia ka um na jaka ba don ha shnong Nongrah ba la wan ban sakhi u MLA bad ki nongkitkam shnong bad kiwei.Ia kane ka skhim la mang ha ka jinglut kaba T.5.92 klur na ka skhim MNP ban sam um sha ki shnong ba kynthup ia ka Marboh, Nonglum, Nongrah, Nongpdeng,Pohtoin kiba don baroh 12021 ngut ki nongshong shnong.“Kane ka shnong Nongrah mynta lah bun bun snem ki briew kila ia ud lah nam namar ba ym don um ban sam sha ki iing briew bad sha ki dong ki shnong bapher bapher”, la ong u MLA u Dr Jemino bad bynrap ba da ka jingpyntreikam ia kane ka skhim, ka jingkyrduh um kan duna nangne shakhmat.U la ong ba ha Nongrah ki don kumba 5 tylli ki dong bad kawei kawei ka dong kumba 4 tylli ki block bad don ki dong ba don 5 tylli ki block bad ka shnong ka lah heh bha bad kumba long mynta ha Nongthymmai constituency lah ban ong ba ka shnong Nongrah ka long ka shnong ka long ba heh tam eh.“Ha kane ka shnong ngim duna shuh ia ka 10 hajar tam namar lada ngi shim na ka electoral roll haba iadei bad ki nongthep vote ruh ki lah don lupa kumba 4700 tam”, u la ong.U la ong ba ha Nongthymmai constituency ki ba bun ki shnong ki hap hapoh ka Greater Shillong Water Supply Scheme phase III, hynrei ka Nongrah bad ka Lapalang kim don hapoh kane ka scheme.U la ong ba kaba sngewsih ka long kane haba ka Greater Shillong Water Supply Scheme kaba lah sdang naduh lehse 2009 ia ka sor shillong ruh ym pat lah ban pyndap ia ka um bam um dih.“Kumba T.17 klur ngi lah shah ot na ka Greater Shillong Water Supply scheme namar ka sorkar jylla ka khlem iaid katkum ki kyndon ba la buh da ka sorkar pdeng ka lah buh ban wanrah ha ka sor Shillong”,ula ong.U la on ba u la buh jingkylli hapoh iing dorbar lano ka Nongrah kan ioh um ka jubab ka long ba ka Nongrah kan wan ha ka phase IV.“Lada ha ka phase III ruh mynta lah bun bun snem ba lah sdang naduh 2008-09 kim pat lah ban pyndep ban pynbiang ia ka um bam um dih ia ka sor Shillong hi baroh kawei, te ka Nongrah lei da ki ong ban pynrung ha ka phase IV tate ngim tip shuh ha u snem aiu ngin ioh”,ula ong.U la ong mynta u snem na ka jingtrei shitom u Chief Engineer Bah Manbha Allya bad kumjuh ki Engineer ka tnad PHE kiba dei peit ka thain shane bad kumjuh ka EC ka shnong Nongrah bad na ka jingai sngew bha ki lai ngut ki trai jaka ba kynthup ia ka Kong Doris Pongrope, Kong Civil Pongrope bad Kong Their Kharmon bad la lah lah ban wan rah iakne ka skhim ba kot sha ka T. 5, 92,73000.“Ia ka jingmynjur ka sorkar la ioh ha ka 31 tarik u bnai Lber 2017, Ngi lah ksam um ia kane ka tyllong um bad mynta ka lah kot sha ka 800 phut ka jingjylliew bad ngi khmih ba ka jing pynmih um na kane ka tyllong tang ha ka shi kynta ruh leh se ka lah ban poi sha ka 5000 liter”, la ong u Dr Jemino.Katkum kane ka skhim Nongrah Water Supply Scheme Phase-I ka jingdon briew mynta ka long 12,021 tylli ki longiiing bad ka jingsam um kan long 70 LPCD, bad ka jingdonkam um ka long 753626 liter ha ka shi sngi bad ka jingioh um ha ka Phase- I kan long 527537 liter ha ka shi sgiU la ong ba la khmih lynti ban pynndep ia kane a kam hapoh shi snem bad hadein kane kan sa wan sa ka phase II, III ter ter.","Na ka skhim ba T. 5 klur, yn sam  um ia ki paidbah ka Nongrah",https://www.urupang.com/na-ka-skhim-ba-t-5-klur-yn-sam-um-ia-ki-paidbah-ka-nongrah/
"Jowai, 26 Naiwieng:U Rangbah ba paw khmat tam na ri lum Jaintia haka kam sain hima sima, u ma Obil Kyndiat uba la jop haduh 5 sien kynthih kum u MDC bad shisien kum u MLA bad uba la ju bat bun sien kum u CEM ka JHADC bad ruh kum u Chairman ha u snem 2009-14 un iakhun biang ia kane ka Election MLA, 2018 pyrshah ia u Sitting MLA, u ma Justine Dkhar bad ar ngut kiwei pat, u ma Kyrmen Shylla bad ka MDC kynthei ba marwei, ka kong Violet Lyngdoh.Ka tyllong khubor la iathuh ba u ma Obil Kyndait un ia khun ia kane ka election kum u kyrtong ka PDF kaba lam khmat da u bah PN Syiem, CEM ka KHADC.Na ka liang ka PDF kan pynlong ia ka Dorbar ha ka 1 tarik u Nohprah ha iew Wapungskur na ka bynta ban pynsngew ia ka nongrim treikam jong ka bad ruh ban tyrwa ia u kyrtong jong ka sha ki paidbah.U ma Obil Kyndait udei uba la iaw tam ha ka Sain Hima Sima ha ri lum Jaintia ha kaba u la jop kum u MLA u snem 1978 na Rymbai Constituency, mynta kum ka Khliehriat.","U Ma Obil Kyndait, u kyrtong Khliehriat",https://www.urupang.com/u-ma-obil-kyndait-u-kyrtong-khliehriat/
"Nongpoh, 26 Naiwieng:Ki pulit Assam, ki la pynkhreh ban thaw ktem thymmai ha ka shnong Umru, kaba hap ha Ri Bhoi District.Halor katei ka jingthmu jong ka sorkar Assam, hynnin ka sngi Saitjain ki nongialam ka Hynniewtrep Youth Council, Ri Bhoi District, ha ryngkat ka jingsynranlang ki nongialam shnong ka Umru, ki la leit ban jurip ia katei ka jaka kaba ki Pulit ka Assam, ki la thmu ban buh ia ka ktem pulit thymmai.Ha katei ka jingjurip, nalor ka jingdon ki nongialam ka HYC, kiba kynthup ia u Bah Herculus Suting, General Secretary ka HYC, Ri Bhoi, u Bah Rhemborji Saibon, Asstn General Secretary ka HYC, Sengkmie, u Bah Miwell Shadap, Syiem ka Raid Nongtung, ki nongialam CSWO, Sabuda Circle lem bad kiwei kiwei ki riew paidbah jong katei ka thain.Hadien katei ka jingjurip, u Bah Herculus Suting, haba kren sha ki nongthohkhubor, u la ong, ba ka nongrim hi kaba la pynlong ia ka seng ha ryngkat bad ki nongialam shnong ban leit jurip ia katei ka jaka kaba la thmu buh Police Outpost da ka sorkar Assam, ka long ban pynpaw ia ka jingpyrshah kaba jur halor katei ka jingshim kabu da ka sorkar Assam, ha kaba katba nangmih ki sngi ka la ialeh ban nangiai kyntur ia u pud u sam sha ki shnong kiba dang hap hapoh Meghalaya.U la iathuh ruh, ba ha katei ka jingjurip, wat na ka liang u Syiem ka Raid Nongtung, u Bah M. Shadap, u la kubur ba katei ka jaka kaba la thmu buh Police Outpost da ka Sorkar Assam, ka dang dei hi hapoh u pud u sam ka Raid Nongtung ha ryngkat bad ki kot ki sla kiba biang bad kaba pynshisha ruh ba katei ka jaka ka dang dei ha Meghalaya.“Haba iadei bad kane ka jingthmu ka sorkar Assam ban buh Police Outpost ha katei ka jaka, kum ka seng ka ieng rangbah ban pyrshah, namar lada ngin ailad katei ka jaka kan sa long kum ha Sabuda” ong u Bah Hercules Suting.Kane ka jingthmu buh Police Outpost da ka sorkar Assam ha katei ka jaka, ha ka jingshisha hi kam don jingmut, namar kane ka jaka kam pat jngai na Sabuda, hynrei kane ka jingthmu buh Police Outpost ha katei ka jaka, ka long tang ban kyntur ia u pud u sam ka Meghalaya, bynrap u Bah Hercules Suting.Namarkata, na ka bynta ban nangpynkhlain ia ka jingpyrshah halor katei ka jingthmu buh ktem pulit ka sorkar Assam ha katei ka jaka, nga kyntu ruh ia ki para sengbhalang kiba don ha ka Distrik bad Jylla ba kin wan ban iasnohktilang, na ka bynta ban buh ia ka jingpyrshah kaba jur halor katei ka jingthmu buh ktem Pulit ha katei ka jaka kaba dang hap hapoh u pud u sam ka Meghalaya., u la bynrap.",POI KI PULIT ASSAM HA UMRU:  Ha u pud u sam ka Raid Nongtung,https://www.urupang.com/poi-ki-pulit-assam-ha-umru-ha-u-pud-u-sam-ka-raid-nongtung/
"Shillong, 26 Naiwieng:Namar ka jingjur palat ka jingshah tuh jong ki dukan shna ksiar ha kylleng ka jylla, ki pulit ki la pynap shrip ban ioh kem ia ki nongtuh bad dei mynta ka sngi ba ki la ioh kem 3 ngut ki nongtuh na Khyndailad. Kitei ki 3 ngut kiba la shah kem ki dei kiba la tip kyrteng kum u Md Rafik Sheikh, u Badus Sheikhn bad u Bisan Mondal , baroh ki dei na Sahebganj, Jharkhand. La kem ia ki ha ka por ba ki rieh ha painkhana. Kitei ki 3 ngut ki la ioh rung hapoh painkhana jong katei ka dukan, naduh dang step phyrngab, da ka jingthmu ban tuh na ka dukan shna ksiar jong u Shyam Jewelleries kaba don ha Khyndailad. Hynrei ki nongiaid lynti, haba ki ipher ia katei ka jingiaid jong kitei ki nongtuh, ki la pyntip sha ki pulit bad ki pulit, ki la leit mar mar sha katei ka jaka bad mar ia wan u trai dukan, ki shu shim suk ia kitei ki nongtuh napoh painkhana.Haba tohkit ki pulit ki la lap ba kitei ki briew ki la sah ha Shillong ha kawei ka ing basa la ar sngi mynta bad kitei ki la iaid swait bha ia katei ka dukan ha kine ki sngi. Kitei ki ju pyndonkam da i jingkieng iba rit ban kiew sha tnum bad ki ju pajait ia ki CCTV jong ka dukan ksiar. Ki pulit ki la suba ba ki lah ban dei kitei ki kynhun kiba tuh ha ki dukan ksiar ha Khyndailad, Jowai bad ha Guwahati bad ha kiwei pat ki bynta jong ka ri. Kitei kin shah tohkit 5 sngi ha ki pulit, ki pulit ki la kyrpad na ki paidbah ba lada ki iohi ia kino kino ki briew kiba don jingsuba ka iaid ka ieng ki dei ban pyntip mar mar sha ki pulit.",WAN TUH KHNANG NA  JHARKHAND SHA 9LAD,https://www.urupang.com/wan-tuh-khnang-na-jharkhand-sha-9lad/
"(Da u nong ai khubor kyrpang)Lai tylli ki maw byrsiew jong ka Congress, ki la twa kyndit noh ha kane ka kynti jong ka elekshon MLA 2018.U dieng bilat jong ka Ri Bhoi, ula rai ban im jar jar noh nangne shakhmat, hadien ba ula don ha ka sain pyrthei, la kumba 40snem eiei bad ba ula dei ruh uwei na ki rangbah, uba la iai neh bad ka seng Congress. Ka jingduh jong u paidlang ka Ri Bhoi, ia U bah DD Lapang, ka la dei ban long kham khraw, ban ia kaba ka duh ka seng Congress, namar ba utei u dei u nongialam uba jrong tam jong ka thain, uba la ialam ia ka Ri Khasi bad ka Jylla, ha la ka jong ka bor jongu.Lyngba ka jing shongthait noh jong U Bah Lapang, kumta ka Ri Bhoi, ha kane ka kynti, kan don sa tang ia U Dr Celestine Lyngdoh, MLA ka Umsning, uba dei u trai shnong jong ka Ri Bhoi District, U bah Julius Dorphang, MLA ka Mawhati, na ki san tylli ki Constituency jong katei ka District, ba kynthup ia ka Jirang bad ka Umroi ruh.Kane ka elekshon 2018, kan dei ruh ka elekshon, kaba sniewbok shibun ia ka Congress, namar ka duh ia ka Kong RoshanWarjri, ka longkmie, kaba la neh slem ha ka sain pyrthei, wat la mynshwa, ka dei kaba ju don bad ka seng trai ri UDP. Ka jingduh jong ka Congress, ia ka kong Kei, ka dei ka jingduh kaba jur, namar ka dei ka dur ka dar jong katei ka seng, ha ka nongbah Shillong, kaba pyniasoh ruh ia ka seng Congress bad ki bar Jylla.Ym tang katta, sa ka jingduh ia U Ma RC Laloo, myntri rangbah ba ar, ka dei ka jingduh kaba khraw, namar ba u dei u nongialam, uba jrong rynieng tam na ka seng Congress, ha ki ar tylli ki District ka East bad ka West Jaintia Hills bad dei lyngba jong utei u rangbah, lehse, ba ki paidbah, ki dang ithuh bad kynmaw tyngkhat ia ka seng Congress. Hadien ka jingshongthait noh jongu, ngim tip, la kin dang don ne em, kiwei pat ki ban phrung ha ki juti jongu bad kaba itieng, ka long ba ha ka elekshon 2018, kumba ka Congress, kan lah ban iaid thylli na ki ar tylli ki District ka Jaintia Hills.Kam kut tang katta, ka Congress, ka hap kynmaw, ba ka don ia u trai shnong jong ki maram (kumba ki ju ong), U Bah Rowell Lyngdoh, uba ka rynieng jongu, kam da iapher than satia ia U bah HS Lyngdoh, u nongialam ba la khlad noh jong ka West Khasi Hills bad ka jingmih noh jong U Bah Rowell, kan dei sa kawei pat ka dak jong ka jinghiar jong ka Congress, ha kaba mynta katei ka seng, kan hap ban peit ia ki khmat jongka, sha ka liang jong U MLA Garo na Ranikor, U Martin Danggo bad lait nangta kam don da kiwei pat.Khlem pat da iakren ia ka buit elekshon, kaba ka Congress, ka don, hynrei katei ka seng, ka la dei ban niew burom shi kat dei ia kitei ki saw ngut ki nongialam ba rim duh jongka; hynrei kaba sniewbok, ka long ba katei ka seng, kam lah shuh ban teh lakam ia U bah Rowell, ha kaba ha ka jinglong tymmen, un hap ban wad iing thymmai noh.","Twa kynsan, lai tylli ki maw  byrsiew jong ka Congress",https://www.urupang.com/twa-kynsan-lai-tylli-ki-maw-byrsiew-jong-ka-congress/
"Shillong, 26 Naiwieng:U MLA ka Mawlai u Bah Embhahlang Syiem-lieh u la ong ba kum u nongmihkhmat ka kam-ram jongu kam dei ban thad sha ki lad pathai khubor ba la sam shatri, sam kombor, sam patlun.Haba kren ha ka jingialang ba la pynskhem ia ki nongkitkam jong ka UDP Women Wing ka Mawlai ha kane ka sngi Saitjain ha Mawdatbaki ba la wan poi kumba 500 ngut eiei ki longkmie, u Bah Embhahlang u la ong, “Ia u bahdeng Embhah phin nym ioh sngew ban ai patlun, ban ai kombor, ban sam shakri, ngam dei u MLA ban sam shatri, sam patlun hynrei ban iasaid ia ki jingeh jong phi ki paidbah”,.U la kynthah ia u MDC ka Mawlai u Bah Process T Sawkmie uba ju kynthah ia u ba um pat long uba shemphang kum u MLA. “Ngam kwah ban kynthah ia u MDC uba long teng u MLA bad u myntri sorkar, hynrei nga kwah ban ong ba lada u ong ba ngam pat long shemphang nga kubur halor kawei ka kyndon bad kata ka long, ngam long uba shemphang kum u MLA ha ki kam bamsap”.U la ong biang, “Ngam don iing sha Polo, ngam don jaka sha Mawsiatkhnam, sha Mawlai, nga shong bad I mei”.Haba pynpaw ia ka jingbym sngew iahap ban shu sam tiar khlem iasaid ia ki jingeh ba shisha jong ki paidbah, u Bah Embhahlang u la ong, “Lada nga long MLA tang ban sam sopti uniphom, ngan sam man ka sngi hynrei ngam kwah ban put turoi ia ka jingai namar ba nga ngeit ha ka jingong haba nga ai da ka kti ka mon wat ai ka kti ka diang kan tip”.U la ong ba kum u nongmihkhmat paidbah ula sam ia ki jingdonkam jong ki paidbah naduh kiba iadei bad ki samla haduh ki longkmie katba u lah kum u shakri paidbah hynrei um ju kwah ban put turoi than kumba leh kiwei.“Nga la plie ia ki madan phutbol, ki lynti syngkieng hynrei ngam ju pynpaw pyrthei namar ba nga trei jar jar bad u blei u tip ia kiba trei jar jar”, u la ong.U la ong ba un sa ai jingkhein ruh ia ka jingpyntreikam ia ka MLA skhim shen sha ki paidbah.U la kam ruh ba ki don ki briew kiba la wan tyrwa pisa ha kine ki sngi ban iakhun na kiwei ki party hynrei u la ai da ka jubab kylla ia ki da kaba ong, “kham lah ka shi kham ka khyndew ka jaitbynriew ban ia ka tyngka pliang jong phi”.Ha kane ka sngi, la pynskhem ruh ia ki nongkitkam ka Wome Wing ba la bynshet ha ka Kong Santimai Muthiang kum ka President, Kong Isabela Lyngdoh bad S Pathaw kum ki vice president, general secretary Kong M Lyngdoh, bad kiwei.","Ngam dei u MLA sam shatri, sam patlun: Embhah",https://www.urupang.com/ngam-dei-u-mla-sam-shatri-sam-patlun-embhah/
"Jowai, 27 Naiwieng:Hadien ka jingiakhih pyrshah ki paidbah nongshong shnong ka Ummulong ban dawa ban bujli Rangbah shnong ha katei ka shnong bad hadien ba ka JHADC ka la dep ban bishar na baroh ki liang, ka Executive Committee ka JHADC ka la shim ia ka rai ban weng noh ia u Rangbah Shnong ka Ummulong, u ma Shellsing Langi na ka kam Rangbah shnong.Kane ka jingweng Rangbah shnong ia u ma Langi, la leh katkum ka kyndon jong ka The Jaintia Hills Autonomous District (Establishment of Elaka and Village and Election, Appointment Powers and Function and Jurisdiction of Dolloi, Sirdar and Waheh Shnong Act 2015 katkum ka hukum ba la pynmih ha ka 24 tarik une u bnai bad ha ka mynta ka sngi pat la pynmih sa kawei ka hukum ban thung ia u ma Leo Laloo kum u Rangbah Shnong shipor jong katei ka Shnong.Kum shu pynkynaw, ka jingpyrshah ia u ma Langi da ki paidbah nongshong shnong ka la sdang hadien ba ki paidbah ki la lap ba ka don ka kynrum kynram ha kaba pyniaid ia ka skim bylla shispah sngi ha kaba haduh mynta ka Ophis u Deputy Commissioner kam pat lah ban pynmih ia ka report halor jong ka Public Hearing kaba la pynlong ha u bnai September une u snem.Hadien pat bud sa ka jingdawa ban weng noh shisyndon ia utei u Rangbah shnong uba la bat ia ka kam la kumba 10 snem kynthih.Ki paidbah nongshong shnong ka Ummulong ki la hap ban ia mih paidbah sha surok ban dawa weng ia u na ka kam Rangbah Shnong.Kumba long mynta ki paidbah katei ka shnong ki la dap da ka jingkmen halor kane ka jingjop jong ka jingialeh jong ki.",Shah weng u RS ka Ummulong,https://www.urupang.com/shah-weng-u-rs-ka-ummulong/
"Shillong, 27 Naiwieng:Ka la mih ka jing ia knieh burom halor ka kam pyllait dewiong jong ka Supreme Court,hapdeng ar tylli ki seng jong ki nongkhaii.Na ka liang jong ka State Co-ordination Committee of Coal Owners, Miners & Dealers Forum (SCCCOMDF), ka sngew lyngngoh, halor ka jingshah kynthoh ba ki shim kabu ban kam ba ka jingpynlait ia U mar dewiong, ba la dep sei da ka iing bishar ba ha khlieh duh, ka Supreme Court ka dei ba leh shitom da kiwei ki seng, katba ka SCCCOMDF, ka shu kam tang ban ioh burom.Ka SCCCOMDF, ka pynshai halor ka jingthoh na U A.L.Syiem jong ka Hima Nongstoin Land Owner, Coal Traders and Producer Association (HNLOCTPA) bad ka ong shuh shuh, ba ka sngewsih ia kum kine ki jingjia, namar baroh ar Seng, ki iadon bynta lang ha ka mukotduma jong ka kam dewiong ha Supreme Court.La ong shuh shuh ba ka Forum ka pynshai paidbah ba kam ju put turoi ba dei tang ma ka kaba la leh shitom ban pynioh ia ka jingpyllait kit ia U dewiong ba la dep sei na ka bynta ki saw bnai, hynrei ka shu pynmih khubor ban pynpaw ia ka jingsngewnguh ia ka jingleh isynei ne pyrkhat lem jong ka Supreme Court bad ai khublei ruh ia ki nongiasaid jong ka Forum kiba la ia shim bynta ha ka mukotduma kaba la long ha ka 21tarik Naiwieng 2017, ha Supreme Court, New Delhi.Ka Forum ka sngew bynniaw ruh ba la shu thad madan ia ka kyrteng jong U nongiasaid ain ba pawnam jong ka Forum, U Nalin Kohli, tang namar ba U khlem poi ne don ha ka sngi ia said bad kane ka jingleh ka thmu beit tang ban pynjah burom ia ka kyrteng jongu. Nangta la ong shuh shuh, ba ki nongiasaid ain jong ka HNLOCTPA kiba na nongbah Sor Shillong, ki khlem leit sha ka nongbah New Delhi ban iadon bynta ha ka 21tarik Naiwieng 2017 ha Supreme Court, hynrei kim kwah ban pynlong ishu ne ban khleh politik ia ka jingbym don ne poi jong ki, ong ka kyrwoh na U bah Bah Sonny L Khyriem Chairman, SCCCOMDF, Shillong.","PUT TUROI: Mih ka ia kawang  ktieh, halor ka rai pyllait dewiong",https://www.urupang.com/put-turoi-mih-ka-ia-kawang-ktieh-halor-ka-rai-pyllait-dewiong/
"Shillong, 27 Naiwieng:Ka Presidet ka Civil Society of Women Organisation (CSWO) ka Kong Agnes Kharshiing ka la ujor ejahar ia ka jingkynnoh pyndonkam bakla ia ka pisa kaba la kot sha ka T. 39 lak da ka Voluntary Health Association of Meghalaya, (VHAM) ha kaba iade bad ka jingpyntreikam ia ka projek ia ki briew kiba ngop ha ki kam dih drok ha ki ar tylli ki jaka kynthup ha Jowai bad ha Lad Rymbai ha Jaintia Hills.Ha ka jingujor ejahar mynta ka sngi ha Laitumkhrah Police station, ka Kong Agnes ka la kam ba katkum ka jingtip, ka bank Statement ka Voluntary Health Association of Meghalaya, (VHAM,) ha Corporation Bank, Kesamon Building, Laitumkhrah la pyni ba la siew sha u K. Chyrmang bad u Lucky Bareh, kum ka jing thied ia ki thyrnia da ka VHAM naduh ka 26/04/2010 haduh 12/09/2011 bad naduh 10/01/2012 haduh 15/05/2017.Ka la ong ba katkum ka jingwad jingtip, T. 39, 91,655/- la siew sha u K Chyrmang bad u Lucky Bareh naduh kitei ki bnai. Hynrei kaba lyngngoh ka long ba u K Chyrmang um don wat tang ka dukan die dawai, hynrei la shu pyndonkam da ka cash memo ba shu thok uba don Licence Number JH/395-396-397 kaba dei jong u N Khonglah.Ka Bank Statement ka la pyni ruh ba T. 30,92,985/- la siew sha u Kordor Chyrmang bad T. 8,98,770 la siew sha u Lucky Bareh kiba ai da ka bill shu thok, la ong ka Kong Agnes ha ka ejahar.Ka la ong ba katkum ka kaiphod, la kdew ba u Project Manager ka VHAM Jowai, u la ai da ki licence jong u Ram Passah, u trai ka M/S R. T Remedy Pharmacy, Ialong, West Jaintia Hills (Licence No JH/395-396-397) ha ka 2 tarik Jylliew 2017 bad M/S K. C. 12 Dolloi Pharmacy , KNB Road, Jowai, Jaintia Hills, (Licence No JH/395-396-397) ha ka tarik Rymphang 2012 ban thied thyrnia na kane ka dukan hynrei baroh ka jingsiew la leh sha u Kordor Chyrmang bad kane ka dukan dawai ruh ka bym don satia.Ka la ong ba ha kaiphod jong ka 30 tarik Nailar 2017 bad ha ka 1 tarik Nailur 2017, ka kynhun ba la ialam da u Wilson Dohling, (ADTI) Meghalaya SACS, Wallamtihun Hujon, Accountant- Meghalaya SACS bad u Glen Pyrtuh, Stores Officer- Meghalaya SACS, ki la lap ba ka la don ka jingpyndonkam bakla khamtam ban shu ai jingkhein pynheh ia ka jingdon jong ki briew ba dih drok.Kila lap ba kala don ka jingsam wat ia ki thyrnia ba la kut por sha ki IDUs (Injecting Drug users) kaba la buh jingma ia ki kiba hap ha ka jingpeit ha Jowai bad Lad Rymbai centre.Ka la ong ba ka kaiphod kaba la leit ban jurip ka la lap ka bill ba shu thok jong u Lucky Bareh bad ka la ai jingmut ban sospen ia u Rini W Pakma u Project Manager bad u Dakapaia Bareh, Counsellor.Namar kane ka jingjia,ka lah ban don ka jingiasylla jong kiba bun ki briew ba pyndonkam bakla ia ka pisa bad dei ban leh da ka ain pyrshah ia ki, la ong ka kong Agnes ha ka ejahar.Lah ban kdew ba ka Meghalaya AIDS Control Society (MACS) ka la pynkut noh ia ka jingtreikam jong ki ar tylli ki centre ba pyniaid da ka Voluntary Health Association Of Meghalaya (VHAM) kaba don ha Jowai bad ha Lad Rymbai hadien ba ka Fact Finding Team ka la lap ia ka jingpyndonkam bakla ia ka pisa kaba la kot sha ka T.39 lak tam hapoh kine ki ar snem shiteng.Ka jingpynkut ia kine ki centre kan long naduh ka 1 tarik u Nohprah ban wan bad ha jaka ka VHAM, ka MACS kala aiti noh shwa ha ka Mihmyntdu Community Social Welfare Association (MCSWA) na ka bynta ban ai ka jingshakri ia ki briew kiba la ngop ha ki kam dih drok.Ka Project Director ka MACS, ka Dr (Mrs) L Lyngdoh haba pynthikna ia kane mynta ka sngi, ka la ong ba hadien ba la ioh ia ka kaiphod na ka Fact Finding Team, bad ka Enquiry Committee jongki, la rai ban pynkut noh ia ka jingshakri jong ki ar tylli ki centre jong kaVHAM ha Jowai bad ha Lad Rymbai.","Ujor ka Kong Agnes, ba  pyndonkam bakla ka VHAM",https://www.urupang.com/ujor-ka-kong-agnes-ba-pyndonkam-bakla-ka-vham/
"Nongstoiñ, 27 Naiwieng:Mynta ka janmiet ha ka por kumba 1:00 nohsngi, ki pulit ka Shahlang, ki la lap ia kawei ka metiap jong u bar Jylla kaba la sdien phasi ha kawei na ki Iing jah kaba don ha ka shnong Dassar jong ka thain Shahlang West Khasi Hills District.Ka khubor na ki heh pulit jong ka District, ka iathuh ba ia katei ka jingjia la wan ban pyntip sha ki pulit da u wei u rangbah u ba na katei hi ka shnong ha kaba ki pulit ruh mar ia ioh jingtip kila her bran bran sha katei ka jaka ha kaba kila lap shisha ba ka met jong u wei u bar Jylla la sdien phasi ha katei ka Iing jah.Shuh shuh ka tyllong khubor na ki pulit ka iathuh ruh ba ia katei ka metiap la lah ban ithuh bad kadei jong u Sorat Rabha 25 snem, u ba na ka shnong Gobindapur kaba hap hapoh ka Goalpara, Police Station Assam.Hadien ba ki pulit ki la lah ban pyndep lut ia baroh ki jingdonkam, ki la aiti noh ia katei ka metiap sha u wei na ki shipara jong u tei u ba la iap ban pyndep ia kaba sah.Ha kaba iadei bad katei ka bynta ki la register case bad na ka liang jong ki pulit ki dang pynlong ia ka jingtohkit kaba bniah khnang ban lap ia ki jingshisha la u tei u bar Jylla u la dkhat jubor ia la ka jingim ne u shah pyniap dusmon hano re hano.","Sdien ka met iap u bar Jylla,  ha iing jah hajan Shahlang",https://www.urupang.com/sdien-ka-met-iap-u-bar-jylla-ha-iing-jah-hajan-shahlang/
"Shillong, 26 Naiwieng:“Ai un shongthait noh uba pli” ong U Bah Constantine Lyngdoh, MLA barim ka Nongpoh, ha ka jingiakren bad U Rupang mynta ka janmiet. La ong biang U bah Constantine “Ka biang kein, ba un shongthait, balei yn pynkit ia ka lyngkor, kaba um lah kit shuh, haba ula tymmen, ai noh ia kiwei”.U Bah Constantine Lyngdoh, u dei U MLA barim jong ka Nongpoh, uba la pynliem ia U bah DD Lapang, ha ka elekshon 1993, ha kaba ula iakhun na ka tiket jong ka seng HSPDP, hynrei, ula jop tang shisien ia katei ka elekshon, katba ha ka sien ialeh ha u 1998, U bah Lapang, ula wan phai biang kum U MLA jong ka Nongpoh Constituency, haduh ha kine ki sngi.Ha ka jingiakren ha ki katto katne ki kotkhubor, U Bah DD Lapang, uba la rai ban nym ialeh elekshon shuh ha ka sien ialeh 2018, ula iathuh ba ha u snem 1993,wat la u shah rem elekshon, hynrei ki kam jongu, ha kitei ki snem, ki kham khlain bor shibun, ban ia U MLA, uba don ha katei ka por ha katei ka Constituency.U Bah Constantine, u ong shuh shuh, ba U bah Lapang, u ai daw, ba ula tymmen bad katei ka dei hi ka jingshisha, hynrei, ha kajuh ka por, u sngewthuh ba um jop shuh, lada un dang ialeh biang bad ha kajuh ka por, ba lada u jop ruh, ba ka seng Congress, kan nym wan shuh ha ka bor. U Bah Constantine, u kyntait ruh, ba ka jingtreikam jong U Bah Lapang, ka khlain bha ha u snem 1993, wat la u dei tang U Chairman jong ka State Planning Board, namar ba u ong “Wat ki MLA skhim ruh ki briew ki tip ha kato ka por lyngba jongnga”.Na ka jingkren pynkut jong U Bah Constantine, u iohi, ba lada U bah Lapang, um ialeh shuh, kumta ka jingjop, ha kane ka kynti, kan leit sha u kandidet jong ka seng NPP, U bah CB Syiem, uba dei ruh U CEM barim ka KHADC.","Ai un shongthait noh uba pli,  ong U bah Constantine Lyngdoh",https://www.urupang.com/ai-un-shongthait-noh-uba-pli-ong-u-bah-constantine-lyngdoh/
"Shillong, 26 Naiwieng:“Ngam don kano kano ka jingthmu ban leit pyniasnoh bad kiwei pat ki Seng Sain-pyrthei kumba la paw ha ki kot khubor bad lada jia ba ka long kumta kan long da ka rai jong u paidbah ym ma nga marwei ban rai”, la ong u Bah Kennedy C Khyriem haba pynshai ia ki jingkynnoh kiba la mih ha ki kot khubor halor ka jingthmu pyniasnoh jong u bad ka NPP ha ka jingialang pynskhem nongkitkam jong ki Primary Unit ka Mawphlang Block Congress Committee ha Club Mawngap ha ka 25 tarik u Naiwieng.U la ong ba un dang ïakhun na ka party Congress ia kaba u paidbah u dang kyrshan namar ym dei ba jop hi kum u MLA hynrei ka bor ka shong ha ki bad dei ma kiba jied bad pynjop.U la ong ba ka mang tyngka na ka sorkar kaba la wan haba khein kyllum ka la poi sha ka 100 klur kiba kynthup ia ka Science & Commerce College ha Mawphlang kaba long 36 klur tyngka, ki surok, ki Water Supply Scheme, ka bhah ban kyntiew ia ki kam jngoh kai pyrthei, ki skul bad kiwei kiwei .“Nga don ka jing-angnud ba ngan dang ioh ban leh bha shuh shuh namar ka Mawphlang Constituency ka dang donkam shuh shuh ban kyntiew ha kaba bun ki liang”, la ong u Bah Kennedy uba la pynpaw ba ma u bad ki paidbah don daw ia ka Congress bad kane ka jingialang ka pyni ba ki nongkitkam ki dang shaniah ia ka party.U la kynthoh ruh ba ka jingiakhun ha ka Election ban wan ka dei Congress pyrshah ia ka BJP. “Ka Party BJP ka rieh tngen ha ki syrngiew jong ki Party Riewlum bad ka jingkynnoh ba u Dr Mukul u rah lut ia ki skhim sha Garo Hills, hynrei u khlem rah ia ka bhah ba dei jong phi ki nong Mawphlang”, la ong u Bah Kennedy uba la ong ba u Dr Mukul u rah ia ki skhim kiba ki MLA ki sngap bad kim don ia ka iktiar ban ia tan ia ki skhim.","Ngam don jingthmu ban leit pyniasoh  NPP, ong U MLA Mawphlang",https://www.urupang.com/ngam-don-jingthmu-ban-leit-pyniasoh-npp-ong-u-mla-mawphlang/
"Shillong, 27 Naiwieng:Ki nongtrei bylla ne Casual ka MeECL hapoh ka lama ka MeECL Progressive Workers Union (MPWU) ki la rai ban sangeh trei khlem buh por naduh ka 12 tarik u Nohprah ban wan ban pyrshah ia ka jingleh kuman bad leh mynthi ka bor pyniaid ka MeECL ban pynrulong ia ki jingdawa jongki.Kine ki nongtrei bylla ka MeECL ki la ialum mynta ka sngi ha phyllaw ka MeECL bad ki la shim ia ka rai ban pynjur ia ka jingiakhih da kaba pynlong noh da ka jingsangeh trei khlem buh por ia ka jingleh mynthi kane ka tnad ia ki jingdawa jongki.U President ka MPWU u bah Bah Mantiphrang Lyngdoh Kiri u la ong ba ki jingdawa kiba bun ba la buh hynrei kiba kham kongsan ki long ban pynlong nongtrei ba pura na ka kam nongtrei bylla namar ba kiba bun ki la trei palat da ka phew snem bad kawei ka dei ban ai ka jingsiew kaba biang kumba ioh kiba trei pura haba ki trei ia kajuh ka kam.U Bah Mantiphrang u la ong ba ki la ap slem bha, naduh ka 3 tarik naduh ba u Commissioner & Secretary u la bthah ia ka bor ka MeECL ban khot iakren bad ki ban iapynbeit ia ki jingeh hynrei kam shym la khot satia haduh kine ki sngi bad kim banse ban shim noh da kane ka sien jam kaba kham tyngeh.“Hadien ba ka MeECL kam shym la ai jubab eiei, ngi la rai ban pynlong da ka jingiakhih da kaba sangeh treikam khlem buh por naduh ka 12 tarik u Nohprah ban wan”, la ong u bah Bah Mantiphrang.Katba ka Kong Angela Rngad na ka TUR kaba la kyrshan ia kine ki nongtrei ka MeECL ka la ong ba ia mynta kin iakhih shwa ha madan ban dawa ia ki hok jongki katkum ka ain bad lada donkam kin kiew ruh wat sha iing kashari.“Ngin ialeh shwa ha madan bad lada donkam ngin leit sha Kashari. Ngi dei ban ioh ia u soh ka jingdawa jong ngi”, la ong ka Kong Angela.Ka la ong ba katba dang ap ban ai ia ka regularization ne thungkam pura, ka MeECL ka dei ban ai shwa da ka equal pay for equal pay ne siew bainong kaba iaryngkat kaba mut khlem pyniapher ia ka jingsiew hapdeng u peon casual bad regular kumba la bthah da ka Supreme Court ka ri.Ka la ong ba ka dei ruh ban siew ia ka arrear kaba la lum na ki nongtrei kaba dei ka jongki nalor ka dor bylla ba thymmai hynrei haduh mynta khlem pat long kam.“Sa katno snem ngin ia ap ban pynpei shkor ia ki riew mynthi ka MeECL. Ngi dawa katkum ka ain ym ba dawa beain”, ka la ong.Lah ban kdew ba ki nongtrei ka MPWU ki la pyrshah ia ka jingphah soi soskular ne contract agreement ka MeECL khlem iasyllok shwa bad ki ha ki bnai ba la dep bad ki la pynlong ruh iaka jingiakhih bunsien halor kane da kaba dawa ba dei ban pyndam noh bad dei ban thung nongtrei pura namar ba ki nongtrei ki dei kiba la palat phew snem suda.","Naduh 12 tarik yn sangeh trei,  ki nongtrei bylla ka MeECL",https://www.urupang.com/naduh-12-tarik-yn-sangeh-trei-ki-nongtrei-bylla-ka-meecl/
"Jowai, 27 Naiwieng:Ka Dorbar Shnong ka Ladrymbai Dongwah da ka jingbthah u Dolloi uba dei u nongsynshar ia ki rangbah shnong hapoh ka Elaka Rymbai, ka la khot ban pynlong ia ka dorbar na ka bynta ban iajied ia ki dkhot shnong ba thymmai, hynrei ha kane ka dorbar ka la mih pynban ka huri ka hura tad haduh ba ki rangbah bad ki samla ki la kyndong ia ki kti sopti, jacket bad ban ia jrong kti iwei ia iwei hapdeng kiba pyrshah bad kiba mynjur ia katei ka dorbar.“Na ka daw kane ka huri hura, katei ka dorbar ka la pulom noh khlem soh khlem sla bad ka shnong ha u Dolloi ka Elaka, u ma Elios Swer bad ka bor JHADC ban peit ban bishar bniah ia kitei ki jingjia khamtam eh namar ba ka ladei ka por election, ka lah ban long ruh ka daw jong ka jing donkti jong ka kam sain hima sima na sha lyndet”, la ong uwei u rangbah na Ladrymbai.“Ha ka jingshisha, la dep ban pynlong ia ka Election jied Rangbah shnong da ka Secret ballot ha ka 23 tarik u September 2017 bad u ma Shanbor Suja u la jop ha katei ka Election”, la ong u Dolloi.Hadien ba utei u Rangbah shnong u la jop, u la hap ban khot ia ka dorbar shnong ban thung ia ka EC ba pura, hynrei haba u la khot ia ka Dorbar shnong, ki don ki paidbah nongshnong shnong hapoh ka jingialam u ma Marshall Biam, kim ai lad satia ban thung ia ki dkhot ka EC namar ba ki dawa ba utei u Rangbah shnong u dei ban pynbiang shwa ia ka report halor ka jinglut jingsep bad ka jingioh baroh.“Ka Pisa ka pynkulmar bad kadei maka kaba pynkulmar ia ki haduh katne”, la kynthoh u rangbah uba na Ladrymbai hi, hynrei u bym hap ha Ladrymbai Dongwah.“Utei u ma Suja u la bat haduh 1 snem 11 bnai kum u Rangbah shnong, hynrei namar ba la jur palat ka bamsap um lah ban ai jingkhien bad na kata ka daw ba ka dorbar kam lah ban ai lad ia u ban thaw ia ka EC ka dorbar shnong khlem da lah ban pynbiang ia ki jingkhien jingdiah”, la ong u Rangbah Shnong barim, u ma Knightstar Amkhloo“Ngi kum ki nongshnong shnong ngi dawa ba utei u rangbah shnong un ai shwa ia ka jingkhein kaba biang. Lada u lah ban pynbiang ia ki jingkhien jingdiah ngin ai lad ia u ban thung ia ka EC jong u, hynrei ten gin dawa ba dei ban weng noh ia u bad ban pynlong biang ia ka Election sa shisien”, la ong shuh shuh utei u RS barim katei ka shnong.U ma Suja udei u nongkyrshan u ma Justine Dkhar bad mangi te ngim don liang nano nano bad ngim lah ban ong ba ioh lehse kadei ka jingshisha bad kane ka lah ban dei u soh ka sain hima sima, la ong u ma Amkhloo.","Mih ka ia kyndong kti, ha ka  dorbar Ladrymbai Dongwah",https://www.urupang.com/mih-ka-ia-kyndong-kti-ha-ka-dorbar-ladrymbai-dongwah/
"Nongpoh, 27 Naiwieng:Ha kaba plie ia ka ophis treikam ba thymmai ka National People’s Party (NPP) Ri Bhoi District ha Nongpoh, ki heh Nongialam ka NPP haba kren ha kane ka sngi ki la ther tyngeh ia kane ka sorkar Congress ka la ialam khmat da u Dr. Mukul Sangma kum u Myntri Rangbah, halor ki kam bamsap, ki kam lehdonbor bad ka jingsynshar marwei da u Mukul Sangma, kaba la pynkulmar ia ki paidbah ha ka jylla hi baroh kawei.Ha kane ka sngi kaba la plie ia katei ka ophis jong ka NPP, kaba la sakhi da ka jingdon u Conrad Sangma, President ka NPP uba la long ruh kum u Kongsan, u Vivek Raj Wangkhem, General Secretary ka NPP, u Dr. S. Kharlukhi, President ka NPP ha ka Jylla, u James K. Sangma, MLA ka Dadenggre (ST) Constituency, u Bah C.B Syiem Kyrtong ka NPP na Nongpoh, u Bah Sosthenes Sohtun, Kyrtong na Jirang, u Bah H.S Shylla kyrtong na Nongkrem, ki heh Nongialam ka NPP ha ka jylla, Distrik lem bad da ki hajar ngut ki paidbah kiba la wan ban sakhi ha kane jingplie ia katei a Ophis treikam ka NPP.Napdeng kiba la ai jingkren ha kane ka sngi, kiba kynthup naduh u Bah C.B Syiem, u Bah H.S Shylla, u James K. Sangma lem bad kiwei kiwei, haba ki ai jingkren nyngkong eh ki la ai ia ka jingkhublei kaba kyrpang ia u Dr. D.D Lapang, ha kaba ki la ong “Ngi ieid bad burom eh ia u Bah Lapang, uba la long uwei na ki nongprat lynti bad u riewkhraw, ym tang ba ka Distrik kan burom ia u, hynrei ha ka jylla hi baroh kawei ka dei ban burom bad ia kaba ngim dei ban kren ei ei kaba pyrshah ia u, namar ba u dei u briew uba stad bad uba shemphang”.Pynban kine ki kyrtong bad ki heh nongialam ka NPP, ki la pynpaw ia ka jingsngewkhia halor ki kam lehdonbor da u Mukul Sangma hapoh ka jylla, ha kaba kane ka jingleh donbor da u Mukul Sangma ka la pynkthang ym tang ia ki paidbah paidkar ha ka jylla, hynrei ka la pynkthang ruh at ia ki para MLA na ka Party Congress bad halor kane la sakhi ruh halor ka jingmih seng da kiba bun ngut ki MLA ka Congress.La mih ruh ka sur na ki nongialam ka NPP, kiba la ong ba lada ka NPP kan wan ha ka bor, hadien ka Ilekshon 2018, u Dr Mukul Sangma un sa long u Myntri Rangbah ba nyngkong u ban sa shah kem bad shong patok namar ki kam bamsap jong u hapoh ka jylla.Ki heh nongialam ka NPP, ki la pynpaw paidbah ruh ba katba nangmih ki sngi, wat kito kiba dei ki nongkyrshan ka Party Congress, ki la pynpaw ia ka jingngiah jongki ia kane ka Party Congress kaba la ialam khmat da u Mukul Sangma, namar ki la iohi ba kane ka Party Congress katba nangmih ki sngi ka la nanghiar nanghiar, khamtam eh halor ka jingphet seng ki Nongialam ba radbah, kum u Bah Rowell Lyngdoh, u Bah Prestone Tyngsong, u Bah Sniawbhalang Dhar bad katno tam halor ka jingpynbna sangeh iakhun da u Dr. D. D Lapang, u Ma R.C Laloo bad ka Kong Roshan Warjri.Namarkata, ha kaba kum kane ka por kiba bun na ki paidbah ki la sdang ban phaikhmat sha ka Party NPP, namarba ki iohi ba kadei ka Party kaba don jingkyrmen, na ka bynta ban wanrah ia ka roi ka par khlem da iashah shilliang la ka long ha ka District ne ha ka jylla hi baroh kawei.Ha kane ka sngi la ioh ruh ia ka jingkren kaba kyrpang na u Conrad Sangma, uba long u Nongialam bahakhlieh duh ka NPP bad ha kane ka jingkren jong u nyngkong eh u la ai ia ka jingiaroh bad ka jingburom ia u Dr. D.D Lapang, uba la pynbna ialade ban shongthait noh ha kane ka Ilekshon 2018.“Nga ngeit wat u Dr. D.D Lapang ruh un don beit ka jingsngewrem halor kiba bun ki kam lehdonbor da u Mukul Sangma hapoh ka jylla, ha kaba tang namar jongu kiba bun na ki MLA ka Congress ki la hap ban mih noh ialade bad leit pyniasohnoh sha kiwei pat ki Party, haba kumta wat u President ka MPCC ula sngewthuh ialade ba ka Congress kam don jingkyrmen shuh hapoh ka jylla, sa katno tam ia ki paidbah bad ki riew madan” ong u Conrad Sangma.Haba pynshai paidbah halor ka jingkynnoh da kiwei pat ki Party kiba la ong ba ka NPP ka iatreilang bad ka BJP, u Conrad Sangma u la ong, ba kum ka Party hi kam don kano kano ka jingiatreilang bad ka BJP, hynrei kum ka Party hi kan hap ban iatreilang bad ki Party kiba synshar ha ka Sorkar Pdeng, namar kane kan wanrah ia ka jingmyntoi sha ki paidbah nongshong shnong hapoh ka jylla.Namarkata, kum u MP nga la ialeh bad iasaid ruh hapoh ka Parliament, na ka bynta ka jingdonkam ki paidbah ha ka jylla bad kaei ka nongrim kaba ka NPP ka ieng bad kata ka long ban ai ia ka jingshakri kaba kyrpang tam ia ki paid riewlum, u la bynrap.La pynkut ia kane ka jingplie ophis thymmai ka NPP, da ka jingpdiang burom ia ki nongialam jong kiwei pat ki Party kiba kynthup na ka BJP, UDP, Congress bad HSPDP na ki thain bapher bapher jong ka Nongpoh Constituency, ha kaba ia kine kiba la wan ban pyniasoh la pdiang bad pynkup burom da u Conrad Sangma.","“Lada wan ka NPP ha ka bor,  U Mukul, un sa shong patok”",https://www.urupang.com/lada-wan-ka-npp-ha-ka-bor-u-mukul-un-sa-shong-patok/
"Shillong, 27 Naiwieng:3 ngut ki longkmie na 19th Shillong South konstitwensi, ki la kynnoh ba u MLA katei ka konstitwensi u bah Sanbor Shullai, u la thungkam ia la ki jong ki khun ki pyrsa ha Assembly kiba don haduh 5 ngut bad na kitei ki 5 ngut 3 ngut ki dei ki khun bad 2 ngut ki dei ki pyrsa kur. Katkum katei ka jingtip paidbah, ba la wad da ka ong Agnes Kharshiing, kitei ki longkmie ki la ong ba ki 5 ngut kiba u bah Sanbor u la thungkam ki long u bah M Rabon uba trei kum u Jr. Watch and Ward, ka kong Venessa Rabon kaba trei kum ka PA to Dy.Speaker, kong Wansalan Shullai kaba trei kum ka Asst.Librarian, ka kong Evangeline Rabon kaba trei kum ka Reviser bad u bah Ricky Shullai u MDC ka Laban Mawprem uba trei kum u Peon ha Asembly.Ki 3 ngut ki longkmie kiba la tip kyrteng kum u ka Victorian Marbaniang, kong Disiona Passah bad ka Anita Lyngdoh ki la ong ba ia katei ka jingtip, ki la ioh jubab ha u bnai nailar mynta u snem bad ka jingtip la pan ar bnai shuwa kata. Ki la kynthoh jur ba u MLA u la thungkam tang ia ki khun ki pyrsa lajong, wat la u don ka spah kyrhai kaba u don haduh 4 tylli ki ing ha Lawsohtun bad Lumparing bad u ioh T.2 lak shibnai ka tulop MLA.",“U MDC ka Laban u dang  trei kum u Peon ka Assembly”,https://www.urupang.com/u-mdc-ka-laban-u-dang-trei-kum-u-peon-ka-assembly/
"Shillong, 27 Naiwieng:Ki paidbah ka thain riwar Jaintia khappud bad ka Bangladesh ki la ki la iakynduh jingeh na ka jingsniew bad ka jingkhim palat ka surok naduh Wahkdait shaduh Dawki haduh ba la bun ki khep ba ki lait salit na ki jingjia ba sngewsih.Ha ka sngi saitjain jong ka taiew ba la dep ki lad pathai khubor, ula ioh ban leit jurip ia katei ka thain ryngkat ki nongialam shnong bad ruh ki nongialam ka War Jaintia Youth Council bad la lap ba ka jingsniew ka surok ka long kaba jubor bha nalor ka jingkhim.Ha ka jingshisha ka surok la dep pynheh naduh Pynursla ter ter tang haduh Wahkdait bad nangne shaduh Dawki la shu sah kumto kaba la wanrah shibun ka jingeh bad ka jingma ia ki paidbah ha ka leit ka wan khamtam ba katei ka jaka ka dei ka jaka ba ju leit ju wan ki nongjngohkai pyrthei.Ki nongialam ka War Jaintia Youth Council kynthup u Bah Daniel Khongsit, u sordar ka Raid Mukertila u bah P Kongwang ki la pynpaw ba ka jingkhim kane ka surok ka la wanrah ka jingsahkut kali man ka sngi namar ka jingiaid ki trok bad bunsien ka la buh jingeh ia ki paidbah ha ka pang ka shitom bad haba beh kam kyrkieh. U la ong ba na ka por sha ka por, ki la ju leit ud leit nam bad buh jingkyrpad na ka tnad PWD hynrei ka khlem long kam satia haduh kine.Ki la pynpaw ba ka jingkieng dawki kaba la shna naduh u snem 1931 ka la don hapdeng ka jingma namar ba ka sorkar kam shym la moramot ia ka ha ka rukom kaba dei. Ki la dawa ba ka sorkar ka dei ban leh eiei mardor khamtam ha kane ka aiom ba bun bha ki briew ba wan kai sha kane ka thain. Ki la ong ba haba shu peit ia ka jinglong jingman bad ki kam pynroi, ka jinglong ka thain kam pat iahap ban ong ba ki la im ha ka spah snem kaba 21.Ki la dawa ba u MLA ka Amlarem bad Pynursa ki dei ban shim khia ban pynthikna ban pynheh ia ka surok. Ki la kynthoh ruh ba kidon ki surok ba la shna da ka Dhar company kiba la sniew noh tang ha poh lai bnai. Ki la ong ba lada ka sorkar kam sngap ia ka jingdawa, kin leit wad jingtip da ka RTI ban tip iaka jingshisha baroh halor ka jingshna ia ka surok namar ba kane ka surok ka dei u budlum jong ka roi ka par ha ka thain khappud ka India.",Pynlut 18 klur; tang 3 bnai  sniewlut ka surok ba shna ki Dhar,https://www.urupang.com/pynlut-18-klur-tang-3-bnai-sniewlut-ka-surok-ba-shna-ki-dhar/
"Shillong, 28 Naiwieng:U ma Jermon Sayoo, u President jong ka UDP Mowkaiaw Circle jong ka 4-Mowkaiaw Constituency u la iehnoh ia kane ka kam ryngkat bad ki nongbud nongkyrshan ka UDP kumba 1500ngut tam eiei. La shim ia katei ka rai ha ka jingialang, kaba la long ha iing Dorbar Shnong Mowkaiaw, ha ka 25tarik mynta u bnai. Ka daw ba ki la iehnoh ia kane ka kam ka long ba kim don shuh ka jingshaniah ia ki nongialam ka party UDP la ha District ne ha ka Jylla. Baroh kine kiba la iehnoh ia kane ka Party UDP ki la rai ban ai ka jingkyrshan ba pura ia u ma Heipormi Laloo na Mowkaiaw, u kandidet, u ban iakhun na kane ka constituency lada u ioh na kano kano ka seng ruh.",Mih noh u heh  UDP na Mookaiaw,https://www.urupang.com/mih-noh-u-heh-udp-na-mookaiaw/
"Shillong, 28 Naiwieng:Kawei ka Sumo ka la kylla mynta ka janmiet ha ka por 3:30 baje ha Quinine -Ri bhoi district. Katei ka Sumo kaba kit briew shi kali ka dang kiew na Guwahati ban leit sha Shillong. Ha katei ka jingjia 3 ngut ki briew ki la mynsaw jur bad kiwei pat ki mynsaw malu mala. Ki 3 ngut ba la mynsaw jur la tip kyrteng kum ka Mercy Hmar 58 snem, u Rohu Mali 47 snem bad u Robihul Hussain 58 snem. Ka 108 kaba don ha Nongpoh ka la pynkit ia ki sha Umsning CHC bad hadien la pynkit sha Shillong.Ha kawei pat ka jingjia aksiden 2 ngut ki briew ki la mynsaw hadien ba ka kali ba ki shong ka la ia tyngkhuh bad kawei ka kali kit umphniang. Katei ka jingjia ka la jia ha ka por 3:30 baje janmiet ha Mookyndur, West Jaintia Hills ha kaba kawei ka Alto 800 kaba mut ban leit sha Jowai ka la shah tynrah ha katei ka kali kit umphniang. Kiba la mynsaw la tip kyrteng kum u Wanrapmi Pyrtuh, 31 snem bad ka Risuk Shylla, 25 snem. Ka 108 kaba don ha Jowai ka la pynkit sha Civil Hospital, Jowai.",Mynsaw 5 ngut  ha ki jingjia Aksiden,https://www.urupang.com/mynsaw-5-ngut-ha-ki-jingjia-aksiden/
"Shillong, 28 Naiwieng:Ki nongialam jong ka Khasi Jaintia Presbyterian Assembly mynta ka sngi kila leit ban ia kynduh ia u myntri rangbah ka jylla u Dr Mukul Sangma ha ophis treikam jong u ban ai khublei ia u halor ka jingithuh jong ka sorkar ia ki kam ba radbah jong u Rev Thomas Jones.Ka jingithuh jong ka sorkar ia ki kam ba radbah jong u Rev Thomas Jones ka long halor ka jingpynioh ka jong u ia ki dak thoh ha ka ktien khasi namar dei lyngba jong u ba ia ki dak thoh ha ka ktien khasi u la sain dur kumba ka long mynta.U Rev Thomas Jones u la wan sha kine ki lum khasi ban ialap ia ka ktien u blei ha u snem 1810-1849. Ha kine ki snem kiba u la don ha kine ki lum khasi u la trei bor bah ban wanrah ia ki dak thoh khasi bad kum ka jingburom ia u ne u riew rangbah ka sorkar kala rai ba ka 22 tarik bnai jylliew kan long ka sngi shuti ha ka jylla man u snem. (SP News Agency).",Leit khublei ka KJP ia u Dr. Mukul,https://www.urupang.com/leit-khublei-ka-kjp-ia-u-dr-mukul/
"Shillong, 28 Naiwieng:Ha ka jingiakynduh jong u General Secretary jong ka AMPSTA u bah F.C Shullai ia u myntri rangbah ka jylla u Dr.Mukul Sangma halor ka jingbym hap ki nonghikai skul Deficit ha ka Fifth Pay Revision bad ka kyrwoh na utei u nongialam ka seng ki nonghikai u la ong ba u myntri rangbah u la kular ba ki nonghikai ruh ki dei ban ioh ia kajuh ka tulop thymmai kumba long ki nongtrei sorkar bad shen yn pynmhi noh ia ka jingpynbna.U bah Shullai u la ong biang ba u la ia kynduh sa ia u ba D.P Wahlang Commissioner Secretary ka tnad pule puthi bad utei u heh sorkar ruh u la kular ban pyntreikam ia kajuh ka tulop kumba ioh lem kiwei ki nongtrei sorkar. Ka kyrwoh ka la ong ruh ba ka jingialang jong ka APSTA kaba la long ha ka 25 tarik ka la rai ba kin ap ia ka jingpynbna haduh ka 25 tarik u kyllalyngkot bad lada ka sorkar kam pynmih jingpynbna, kin ia khih.","Byrngem ia khih ki nonghikai,  ba kwah tulop thymmai",https://www.urupang.com/byrngem-ia-khih-ki-nonghikai-ba-kwah-tulop-thymmai/
"Shillong, 28 Naiwieng:U Chief Executive Member ka KHADC u bah Pynshngaiñ N Syiem u la khot ia kren mynta ka sngi ia ka Synjuk Ki Nongsynshar Shnong ka Bri u Hynniewtrep ban ia kren halor ka MUDA bad VAB. Ha katei ka jingiakren katei ka jingiakynduh jong ki ka la rai ba ka KHADC kan thoh sha U Lat ka Jylla ban pan jingpynshai halor ki nongrim kiba la pynlong ia ka ophis U Lat ban phah ia ka Village Administration Bill sha ka Ministry of Home Affairs, jong ka Sorkar India. La rai ba donkam ban ia kynduh lang hapdeng ka Sorkar, ka KHADC bad ka SNSBH ban iakren halor ki mat kiba ktah ia ka jaidbynriew bad la khmih lynti ba ka sorkar kan khot ia ka jingialang bad ha kaba ia dei pat bad ka MUDA ki la rai ban dang ia kynduh biang.","Khot ia kren VAB, MUDA  u CEM ia ki Nongsynshar Shnong",https://www.urupang.com/khot-ia-kren-vab-muda-u-cem-ia-ki-nongsynshar-shnong/
"Shillong, 28 Naiwieng:Ka tnat Geological Survey of India (GSI), ka la thung kam sop sop ia ki nongniah kali, ha katei ka kali bad la lap ba la thep, da ki briew kiba na shabar Jylla.Halor katei ka jingtip, kumta ka FJKGP Nongthymmai Circle hapoh ka jingialam U President u Bah Wankmenlang Tariang, ka la leit ban ia kynduh hynnin ka sngi, ia u director ka engineering wing jong ka Geological Survey of India (GSI) ha ka ophis jongu, kaba don ha Nongrim Hills. Ka jingleit iakynduh ka seng ia une u director ka long hadien bala ioh jingujor na kiba bun balang ba ka don ka jing ia thep kam sop sop haba iadei bad ki post driver bad khamtam eh ba ka don ka jingsuba ba bun na kitei ki kam kiba lait la pyndap da ki briew kiba na sha bar ka jylla.Ha ka jingiakren bad une u director ula kubur ba ki don ki kam niah kali, kiba lait hynrei kine kim dei kita ki kam kiba shirta, hynrei ki dei tang ki kam kiba shipor, ki ban kut noh tang hapoh 3 ne 4 bnai hadien ba la kut ki project jong ka ophis bad haba iadei bad ki kam, kiba la lait la thep ruh tang ia ki trai jylla. Hynrei na ka liang ka seng kam shim la hun ia ka jubab jong utei u ophisar bad na ka liang ka seng, ka la pan syndon di kyrteng ba pura jong kitei kiba bat ia ki kam niah kali, khnang ba ka seng kan lah ban jurib bniah lada don shisha ne em ki briew kiba na shabar ka jylla kiba ioh ban rung kam ha katei ka ophis.Haba iadei bad kane na ka liang u director ula pan por na ka seng bad na ka liang ka seng ruh ka la ai por shitaiew ia ka ophis, ba kan pynshai sha ka seng ia kane ka kam.","NONGNIAH KALI: Thungkam  sop sop ka GSI, da ki bar Jylla suda",https://www.urupang.com/nongniah-kali-thungkam-sop-sop-ka-gsi-da-ki-bar-jylla-suda/
"Shillong, 28 Naiwieng:Ka KSU Nongstoiñ Circle hapoh ka jingialam jong u General Secretary jong ka u bah F.Syiemiong mynta ka sngi ka la leit ban ia kynduh ia u EM ka tnad Labour ka KHADC ban ia kren halor ka jingbun ki nongbylla bar jylla ha Nongstoiñ ki bym don ki kot ki sla ba biang bad kumjuh ruh kim don ia ka Labour License.Hynrei ki nongialam katei ka seng ki la kyndit ban ioh jingtip na u EM katei ka tnad u bah Blanding Warjri ba ha baroh kawei ka West Khasi Hills ki nongbylla bar jylla kiba ka District Council ka la ai laisen ki don tang 94 ngut. Haba kren sha ki nongthohkhubor u bah Syiemiong u la ong ba tang ha Nongstoiñ ki don palat 500 ngut ki bar jylla kiba trei bylla bad kham bun ki dei ha Industrial Estate kaba don ha Siejliej bad kumuh ha kiwei pat ki jaka hynrei ka District Council ka la ai jingkheiñ pynban ba ha baroh kawei ka WKH ki don tang 94 ngut.“Ngin a ka seng lada ngin khynra ruh ngim don pat ka bor ban pynshitom ia ki bym don laisen ne ki bym don kot don sla , dei na kata ka daw ngi wan ban ia kynduh bad u EM ba peit ia kane ka tnad. Ngi dawa ba ka District Council ka dei ban leit khynra bad ban pyrkhing ruh ia ka jingai laisen ia ki bar jylla” ong u bah Syiemiong. Utei u nongialam ka KSU Nongstoiñ Circle u la ong ba ka jingbun ki bar jylla ka la ktah ia ka kamai kajih ki trai muluk naba bun ki kontraktor ki ju khot bylla da ki bar jylla.","Tang ha Nongstoiñ, palat  500 ngut ki nongbylla bar jylla",https://www.urupang.com/tang-ha-nongstoin-palat-500-ngut-ki-nongbylla-bar-jylla/
"Shillong, 28 Naiwieng:Ka khynnah kynthei kaba dang pule ha ka klas VI ha kawei ka skul ha Laitumkhrah ka la bthah noh ia la ka jongim da kaba sdien phasi ialade.Katei ka jingjia ka la jia ha ka miet sngi nyngkong. Katei ka jingjia ka la jai ha New Colony Laitumkhrah bad la iohi ia katei ka jingjia da ki marjan. Ki pulit ki dang tohkit bad ki dang ap ia ka ripod Post Mortem.",Phasi ka khynnah skul,https://www.urupang.com/phasi-ka-khynnah-skul/
"Shillong, 28 Naiwieng:Ka shnong Lower Bakur ka la mad ia ka jingduh ding kaba la ar bnai kynthih mynta namar ka jingsniew jong u transformer ha ka treikam treijam khamtam kiba buh Xerox, kiba pule kot bad ki jingdonkam ba har rukom.Halor kane, ka HNYC Southen Riwar Circle, Dawki ka la ia aiti ia ka dorkhas ha u Chief Engineer ka Distribution ha kane ka sngi Nyngkong ba dei ban pynpoi biang ia ka ding ha katei ka shnong kaba la suhsat na ka jingduh ha kine ki ar bnai eiei mynta.U Bah Nikson Lamin bad u Bah Keepmewell Lamin ki president bad secretary ka seng ki la ong ba ka jingduh ding ka la ktah ia ka pule puthi jong ki khynnah skul bad kumjuh khamtam ha kine ki sngi ban wan sa ka aiom Khrismas bad snem thymmaia ha kaba ki paidbah ki ju pynthaba ia ki iing ki sem jongki hynrei kane ka la pynsngew sih kthang ia ki.“Ngi kyrpad jur ba ka MeECL kan pynbha noh ia u transformer kloi wut wut khnang ba ki paidbah kin ioh biang ia ka jingshai’, ki la ong.",Duh ding ka Lower Bakur  ba sniew u transformer,https://www.urupang.com/duh-ding-ka-lower-bakur-ba-sniew-u-transformer/
"Shillong, 28 Naiwieng:Ki nongialam ka Khasi Student Union (KSU) hapoh ka jingialam u General Secretary jong katei ka seng u samla Donald V Thabah mynta ka sngi ki la leit ia kynduh ia u Chief Electoral Officer ( CEO) ka jylla u bah Frederick Roy Kharkongor ha kamra treikam jong u ha Addl. Secretariat ban ia kren halor ka jingpynrung kyrteng thep vote ha kane ka jylla.Haba kren sha ki nongthohkhubor, hadien katei ka jingiakynduh u General Secretary, ka KSU, u la ong ba ka jingiakynduh jong katei ka seng ka long ban ia kren halor ka jingpynrung kyrteng thep vote ha kane ka jylla naba ka KSU ka tieng ioh ba yn shu pynrung pathar ia ki bar jylla ne ki mynder kiba shu wan poi ha kane ka jylla tang shipor ar por. U samla Donald u la ong ba kawei pat ka mat ba ka KSU ka la leit pan jingshai ka dei hadien ba u CEO u ka kren sha ki kotkhubor ba la buh thong kumba 1 lak ngut tam ban pynrung kyrteng ha kane ka jylla shuwa ka elekshon MLA 2018.Ha katei ka jingiakren u samla Donald u la ong ba ka KSU ka la kren shai ha u CEO ba katei ka seng kan pyrshah beit lada yn pynrung kyrteng thep vote da kaba kheiñ ia ka Census 2011, “Ngi la ong ha u CEO ba ngin pyrshah lada pynrung kyrteng thep vote katkum ka Census 2011, namarba ha katei ka Census la pynrung kyrteng lut ia ki mynder kiba wan shong be-aiñ ha ki ing thap dap ha kane ka jylla bad ba la pynrung kyrteng ruh ia kito ki bar jylla kiba wan trei ha kane ka jyllana ka daw ka jingpynkynriah kam” ong u samla Donald V Thabah haba kren sha ki nongthohkhubor.Kawei pat ka bynta ba ka KSU ka la pan jingshai na u CEO ka long hato la ki seng saiñpyrthei ki don bor ne-em ban pynrung kyrteng ia ki briew, u samla Donald u la ong ba la jubab ba ki seng saiñpyrthei kim don bor satia ban tynruh kumno ban pynrung kyrteng ia ki briew ha ka thup kyrteng thep vote. U la ong ba u CEO u la jubab ia ki ba ki seng saiñpyrthei ki lah tang ban shu batai lem ia ki briew ia ki lynti ba ki dei ban iaid ban ioh rung kyrteng, “U la ong ba hap ban peit katkum ki lynti bad ki kyndon kiba dei ban iaid naduh ki kot ki sla bad kumta ter ter bad yn ym pynrung kyrteng pathar” ong utei u nongialam ka KSU.Ha katei ka jingleit pan jingshai u samla Donald u la ong ba u CEO u la pynshai ruh ba la shu buh thong 1 lak tam ban pynrung hynrei lada kam poi ruh kam lei lei satia naba katei ka jingthmu pynrung kyrteng thep vote ka long ban pynrung kyrteng ia ki samla khamtam sha nongkyndong kiba dang shu kynjoh ia ka 18 snem karta. U la iathuh ba ka KSU ka la pan jingshai ruh balei ba ki briew kiba la tymmen kiba la poi sha ka 60 ne 70 snem mynta ki mih kynsan ha kine ki por jan elekshon ban pynrung kyrteng thep vote bad shaei ki jah baroh shi katta.“Ia kane ruh u la ong ba kin peit bniah bha ia ki kot ki sla bad tang kiba dei hok ban ioh yn pynrung kyrteng ia ki, u la ong ruh ba ka ophis ka la don ia ka Software kaba lah ban lap lada don ki briew kiba don kyrteng thep vote ar jaka” u la ong. Ha kaba ia dei bad u Aadhaar ruh ka KSU ka la buh jingkylli hato na ka jingdon u aadhaar lah ne-em ban pynrugn kyrteng thep vote bad ia kane u samla Donald u la ong ba u CEO u la jubab ba ha Meghalaya ym pat pdiang ia u Aadhaar.","Yn pyrshah ka KSU, lada pynrung  thep vote, na ka Census 2011",https://www.urupang.com/yn-pyrshah-ka-ksu-lada-pynrung-thep-vote-na-ka-census-2011/
"Shillong, 28 Naiwieng:Ki nonghikai skul SSA ki la byrnem ban mih sha surok lada ka sorkar jylla kam pynlait ia ka tulop ba la sah pongding wat hadien ba la pynlait da ka tnad Human Resources Development (HRD) ka sorkar India.Ha ka jingpynlait kyrwoh mynta ka sngi u president ka Meghalaya SSA School Association (MSSASA) u Bah Aristotle Rymbai u la ong ba ki nonghikai ki la long kiba la pynkhreh ban pynlong ia ka jingiakhih lada ka sorkar jylla kam pynlait noh ia ka tulop jongki shwa u Nohprah mynta u snem.Ka MSSASA ka la aiti ia ka dorkhas ha u State Project Director SEMAM-SSA u Ambrose Ch. Marak bad kyrpad ba ka sorkar ka dei ban pynlait noh ia ka tulop jongki kiba don 12481 ngut kiba la pyndep ia ka jinghikai bad kynthup ia kito ki bym pat pyndep ia ka jingpyntbit. Ka jingdawa ka long ruh ban pynlait ia ka arrear ba phra bnai jong ka snem mang tyngka 2016-17 kaba sdang naduh ka 1 tarik Naitung 2016 haduh ka 28 tarik Rymphang 2017 bad saw bnai ka tulop naduh u Nailar haduh u Naiwieng mynta u snem.Ka jingsahkut ka tulop ka la pynktha khlieh ia ki nonghikai ban siew bai skul khun, ban siew bai ing, ban siew bai thang ding, bai dawai bad kiwei ki jingdonkam ha iing ha sem.U Bah Aristotle u la ong ba ka MHRD ka la bthah ia ka sorkar jylla ba kan pynbiang ka jingsiew tulop ia ki nonghikai na ka mang tyngka ka jylla hynrei ka sorkar jylla kam shym la shah skhor haduh mynta.U la ong ba ha ka jingshisha ki ophisar na ka tnad pule puthi ki la phah bunsien sha ka sorkar jylla hynrei khlem ai jubab eiei halor kane.“Lada ka sorkar jylla kam pynlait shwa ia ka tulop shwa ka 8 tarik Nohprah kin sa pynlong ia ka jingiakhih”, u la ong u bah Aristotle.Ka seng ka la ai ruh ia ka dorkhas ha u Myntri Rangbah u Dr Mukul Sangma halor kane.","Byrngem mih madan ki nonghikai  SSA, lada ym pynlait tulop",https://www.urupang.com/byrngem-mih-madan-ki-nonghikai-ssa-lada-ym-pynlait-tulop/
"Shillong, 29 Naiwieng:U myntri Rangbah u Dr Mukul M Sangma mynta ka sngi u la leit jurip ia ka jaka ba la pynkhreh ban pynlong ia ka jingiaseng KJP Synod Mihngi ha Lum Swai, ha Tynring kaban long ha u Lber 2018.Hadien ba la jurip, u myntri rangbah u la pynlong ia ka jingialang ha Tynring Presbyterian Higher Secondary School, ha kaba u la pynpaw ia ka jinghun mynsiem ba la ioh ban jurip ia kane ka jaka kaban pdiang ia ka jingseng bah kaban long ha u Lber ban wan.U la pynpaw ba ki ophisar na ki tnad sorkar bapher bapher ki la trei sted ban pynlong ia kane ka jaka ha ka rukom kaba biang.U la ong ba ka jaka ka long kaba itynnad bha khamtam ban pdiang ia kum kane ka jingiaseng bah. “Ka Shillong ka la hapngiah bha bad kam don jaka ban pdiang ia ka jingialum kaba heh bad ka shnong Tynring ka lah ban thaw dur ban don ki jingdonkam kaban pynlah ban pynlong ia ki jingialang ba heh kum kane ha ki snem ban wan”, u la ong bad bynrap ba ka sorkar kan ai ia ka jingiarap.Shwa ia kane, ki ophisar na ka tnad PHE, PWD (Roads) bad MeECL ki la batai ia ka jingiaid ki kam na ka bynta kane ka kam.Ha kane ka sngi la don lang u MLA ka thain u Bah David Nongrum, u DC ka East Khasi Hills, Shillong u Bah Peter S Dkhar, ki Pastor na ka KJP Synod Mihngni, Laithumkhrah Presbytery bad ki dkhot ka Dorbar Shnong, Tynring.","Jurip jaka pynlong jingiaseng  Synod, U Mukul ha Tynring",https://www.urupang.com/jurip-jaka-pynlong-jingiaseng-synod-u-mukul-ha-tynring/
"Shillong, 28 Naiwieng:Hadien ka jingthad madan jong ki 3 ngut ki longkmie ia ka jingioh jingtip jong ki lyngba ka ain wad jingtip, ba u bah Sanbor Shullai MLA ka 19th Shillong konstitwensi u la thungkam ia ki khun bad ki pyrsa lajong kaba paw ba u MDC ka Laban u bah Ricky Shullai ruh u dang trei mynta kum u Peon jong ka Legislative Assembly, mynta ka sngi u bah Ricky Shullai bad u bah Sanbor Shullai ki la wan ia kynduh ia ki nongthohkhubor ban pynshai halor katei ka bynta.Haba kren sha ki nongthohkhubor u bah Ricky Shullai u la ong ba u kyndit ban iohi ha ki kotkhubor ba ka kyrteng jong u ka paw ba u trei kum u Peon jong ka Meghalaya Legislative Assembly, u bah Ricky u la sei ia ki kot ki sla ban pyni ba u la dep risaiñ na katei ka kam naduh ka 8 tarik u naiwieng, 2016 bad ia ka shithi risaiñ kaba la pyni ba ka Assembly ka la ioh pdiang la phah sha u Secretary jong ka Meghalaya Legislative Assembly ha katei hi ka sngi. “Nga lyngngoh ban iohi ba paw ha ki kotkhubor ba nga bat ar kam MDC bad Peon, nga la dep risaiñ naduh ka 8 tarik u naiwieng, 2016, kine ki kot ki sla ki don bad nga, ngan pyrkhat aiu ngan leh halor kane ka bynta ia ki ophisar ka Assembly la nga dei ban iaid sha ka aiñ ruh ngan dang pyrkhat” ong u bah Ricky Shullai uba la bynrap ba katei ka la pynsniew dur ia u khamtam ha kane ka por elekshon.U kñi jong u pat uba dei u MLA jong ka 19th Shillong South u bah Sanbor Shullai u la ong ba un leit ia kynduh ia u Lamphang ka ïng dorbar u A.T Mondal ban ia kren halor katei ka bynta ba kat ka Assembly ka bakla haduh katne da kaba pyni ha ka RTI ia u briew uba la risaiñ kum u nongtrei jong ka.Ha kaba ia dei bad ka jingpaw ha ki kotkhubor ba u MDC ka Laban-Mawprem u trei tang kum u Peon , u bah Sanbor u la ong “Ha kine ki sngi nga dang iohi ha ki kotkhubor ba u bah D.D Lapang ruh uba la long myntri rangbah bad MLA la bun snem nyngkong u dei u nongdie sha, u myntri rangbah duh ka ri ruh u Narendra Modi nyngkong u dei u nongdie sha, u President barim ka Ri u APJ Abdul Kalam u dei u nongdie kotkhubor, kam pher la phi u shakri uba rit tam hynrei phi don pat ia ka mynsiem ban trei na ka bynta u paidbah, dei na katei ka daw ba u bah Sanbor ruh um ju rem elekshon” u la ong.Halor ka jingkynnoh ba u thung kam tang ia kiba haing lajong u bah Sanbor u la ong “Naduh u snem 1985 ba nga dang long tang u nongtrei mon sngewbha , ngam pat long politishian nga la shakri ia ki paidbah, da ki hajar nga la iarap ban pynioh kam ngam don rikod shuh, ngi la tur ryngkat bad ki sha manla ki ophis mynta ki la trei la ki jong ki jong ki kam, ki bym lah pynioh kam sorkar ngi la pyrshang ban ia khun da ki skhim seng kam lajong, kitei ruh mynta ki la biang, ngam don bor ban thung kam hynrei dei ka ophis nga don pat ka hok ban kyrpad. Lada ki khun ne ki pyra jong nga kileit apolai kam, ki lah ia ka interbiw ki ioh, ngan ong shuh kumno, balei kita ki briew kim tynruh sha ka sorkar ba kan thaw ia ka aiñ ba ki khun ki kti, ki hynmen para ne ki bahaing hasem jong ki MLA ne MDC kim bit shuh ban aplai kam sorkar, kata te kan shai seh” ong u bah Sanbor.Kham hadien ka la wan poi ka jingthoh na ka ophis jong u Public Information Officer ka Meghalaya Legislative Assembly kaba la pyntip sha ki kotkhubor ba u bah Ricky Shullai u la dep risaiñ na ka kam Peon ba u trei naduh ka 8 tarik u naiwieng, 2016 bad la pdiang ia kane naduh katei ka sngi kumta ka ophis kam shym la siew eiei shuh ia u.","YM DEI SHUH U PEON, ong  U Bah Ricky, la risain naduh 2016",https://www.urupang.com/ym-dei-shuh-u-peon-ong-u-bah-ricky-la-risain-naduh-2016/
"Shillong, 29 Naiwieng:Ki nongshong shnong ka Ummulong kynthup ki Executive Member ki la thoh sha u CEM ka JHADC ba un weng noh ia ka hukum pyrshah ia u Rangbah Shnong ka Ummulong uba la shah sloit na ka bor jong u. Ha katei ka jingthoh kaba la don haduh 561 ngut ki ba la soi kyrteng kynthup ia u Secretary bad Chairman ka shnogn Ummulong.Ha katei ka jingthoh ki la kdew ba katkum ka section 28(2) jong ka Establishment of Elaka and Village Election Powers and Function and Jurisdiction of Daloi, Sordar and Waheh Chnong Act 2015 u Doloi u la pynkheiñ ia katei ka aiñ da kaba sngap ia ki katto katne ngut kijba don tang 139 ngut hynrei um sngap ia ka sur kiba bun balang bad ba um lah ban pynshisha ia ki jingsoi kyrteng. Ha katei ka jingthoh la kyrpad ban pynsangeh noh ia ka jingtreikam jong u Acting Chnong hynrei ban wanrah biang ia uba Waheh Chnong barim namarba ka samoi treikam jong u ka sah sa tang shibnai shiteng.",Ai bor biang ia u RS  barim ka Ummulong,https://www.urupang.com/ai-bor-biang-ia-u-rs-barim-ka-ummulong/
"Mawryngkneng, 29 Naiwieng:Ka Khasi Students’ Union Mawryngkneng hadien ba la dep phah dorkhas ha ka 31tarik Risaw 2017, sha ka Sorkar MUA II bad sha lai ngut ki MLA bah David Nong-rum MLA Mawryngkneng Constituency, bah Remington Pyngrope MLA Mawkynrew Constituency, bah Ardent M Basaiawmoit MLA Nongkrem Constituency. Hynrei haduh mynta ka Sorkar ka sdang sngap mynthi ha kaba iadei naka bynta ban kyntiew kyrdan noh ia ka Mawryngkneng C&RD Block sha ka Civil Sub division, ha kaba ka jingdon jong ki shnong ka la kot haduh 64 tylli ki shnong bad ka jing don ki briew (Population) katkum ka census 2011, ka la kot haduh 67,291, kata 33,396 ki shynrang bad 33,895 ki kynthei; hynrei haduh mynta ka Sorkar ka dang sngap mynthi bad kumjuh kitei ki 3 ngut ki MLA ki khlem kren ne ang wat tang shikyntien ruh ha kaba iadei bad katei kakam kaba u paidbah u donkam.Naka liang ka seng ka ai por ia ka sorkar ha shwa ka Dorbar tlang dei ban pynioh Civil Sub division ba pura ha Mawryngkneng lym kumta ka Seng bad u paidbah kin pynlong jing iakhih pyrshah iaka Sorkar bad yn sdang iakhih shwa da kaba jai jai na 3 tylli ki Constituency kata na Mawryngkneng, Mawkynrew bad Nongkrem Constituency.","Byrngem iakhih ka KSU, na ka Civil Sub Division Mawryngkneng",https://www.urupang.com/byrngem-iakhih-ka-ksu-na-ka-civil-sub-division-mawryngkneng/
"Shillong, 29 Naiwieng:Ka ophis u District Medical and Health Officer , Ri-Bhoi District, Nongpoh lyngba ka ophis jong u District Malaria Officer, Ri-Bhoi ki la lap ba ki don haduh 6 tylli ki kes ba ki briew ki ioh ia ka jingpang khie shoh Dengue. Katei ka long katkum ka ripod jong ka ELISA Test kaba la leh ha ki jaka Test kiba bun kiba don ha ka jylla Assam. Na kitei ki 6 tylli 5 tylli ki kes ki dei kiba jia ha Khanapara kaba hap hapoh Byrnihat PHC bad kawei pat ka dei ha Amjok kaba hap hapoh Byrnihat PHC.Nalor kitei ki kes ki don pat sa 9 tylli na ka shnong Borbhuin kaba don hajan ka shnong Amjok bad ia kitei la leh ia ka Test da ka RDT hynrei la ong ba ka Test kaba leh da ka RDT ym lah satia ban pynthikna la ka long kaba dei shisha ne-em. Ia kitei ki kes la lap ba ki jia ha u bnai nailur, risaw bad naiwieng mynta u snem. Dei halor katei ka jinglap ia ka jingsdang pur kitei ki jait jingpang ka ophis u DMHO ka la phah ar tylli ki kynhun ban lei tai jingpynshai sha kylleng ki shnong kiba hap ha Ri-Bhoi District.Ia ka Test ELISA ha kane ka jylla ka don tang ha NEIGRHIMS bad ha Civil Hospital, Shillong-Sentinel Lab. Ha Nongpoh pat ki dang shna ia ka Sentinel Surveillance Hospital, ha Bethany Outreach Hospital Nongpoh ruh lah ban leh tang ia ka Rapid Test hynrei ia katei ruh ym shym satia ban pynthikna la ka long kaba dei ne-em.Haba ia kren bad u DMHO ka Ri-Bhoi u la ong ba kitei ki jait jingpang ki dei kiba wanrah da ki jingdait jong ki skaiñ pyrjong kum u AEDES. Ka daw ka jingsaphriang katei ka jait jingpang u la ong ba ka dei namar ka jingdait u pyrjong ia uwei u briew bad u leit biang sha uwei pat u briew. U la ong ba ki paidbah ki dei ban iada lypa na kitei ki jait jingpang ban ia kaba dih dawai hadien ba la ioh pang namarba ka lah ban neh taiew bad ka jingshit ka kiew ka hiar.Kitei ki jait ‘kaiñ pyrjong u DMHO u la ong ba ki kha roi bha namar ka jingpynlang ia ki um jaboh sharud shakiar bad u la ong ba ia ki um jaboh dei ban pyllait ba kin tuid, kawei pat ka jaka ba utei u kain pyrjong u ju kha pylleng ka dei ha ki jaka pynlang um kum ha u khiew phiang bad ki ju kha pylleng hangtei bad dei na katei ka daw u ong ba hap ban tap bha ia ki khiew um ban ym ioh lad kitei ki jait skain ban kha pylleng.Haba kylli kaei ka daw ba katei ka jait jingpang Dengue ka kynrei ha Ri-Bhoi u DMHO u la ong ba ka daw hi ka dei namarba la jan palat bad ka Assam bad ha Assam kiba ioh ia kitei ki jait jingpang ki dei kito kiba nongbylla kiba wan ha katei ka jylla. Ha ka jingshisha u la ong ba katei ka jingpang ka dei ban kynrei bha ha ka por lyiur hynrei ka jia ruh por tlang namarba ki don ki jaka ba lang um harud ha kiar. Kiba bun kiba ioh pang u ong ba ki leit sumar sha Assam ba ia kito ki briew kiba sah ha ki thaiñ Byrnihat, Jorabad ka la jan palat ka Assam ia ki naba ha Nongpoh ym don jaka sumar.","Sar ka khieshoh Dengue ha  Byrnihat, 6ngut kiba thikna",https://www.urupang.com/sar-ka-khieshoh-dengue-ha-byrnihat-6ngut-kiba-thikna/
"Nongstoiñ, 29 Naiwieng:Ar ngut ki pulit jong ka 4th MLP Batallion, ki la mynsaw jur hadien ba ka trok pulit kaba ki shong ka la kylla bad leit tyngkhuh ia u nar kynroh jong ka surok bah Nongstoiñ By Pass kaba don ha Umkyllain.Ka khubor na ki heh pulit jong ka District ka iathuh ba katei ka jingjia, ka la jia mynta ka step ha ka por kumba 8:15 mynstep, katba katei ka trok kaba don ia u Number ML 02 2009 ka dang thmu ban leit sha Siju ban leit ai bam, ia ki pulit Batallion ba don ha Siju.Shuh shuh ka khubor ka iathuh ruh ba ha katei ka trok, ki don haduh 5 ngut ki pulit bad mar ia poi ha Umkyllain kynsan kynsan, ka la iakynduh ia kawei ka Bolero Camper kaba don ia u Number ML 06 8749 kaba wan na ka thain Nongstoiñ bad mar iapoi ha lad jong katei ka surok bah Nongstoiñ-Riangdo, ka la ieng kynsan hapdeng jong katei ka surok bah bad u nongniah jong katei ka trok pulit, ban lait na ka jingiatyngkhuh u la ialeh ban iuh brake, hynrei kumno re kumno katei ka truk ka la kylla bad leit tyngkhuh ia u nar ker jong katei ka surok bah.Ia kitei ki ar ngut ki pulit kiba la mynsaw jur la tip kyrteng kum u Kingston N Sangma bad u Rocketson Kharjarin bad la pynkit noh ia ki sha Civil Hospital Nongstoiñ ban ioh ia ka jingsumar, katba ia kitei baroh ar tylli ki kali la rah noh sha Thanad Nongstoiñ ban pynlong ia ka jingtohkit.","Mynsaw jur ar ngut ki pulit,  kylla ka trok ha Umkyllain",https://www.urupang.com/mynsaw-jur-ar-ngut-ki-pulit-kylla-ka-trok-ha-umkyllain/
"Shillong, 29 Naiwieng:“Ka jing kyllain jelbi palat u nongialeh na ka UDP, ka pynlong ia ki paidbah, ban ngiah bad artatien” ong ka kyrwoh na U bah W Kharmawlong President UDP Iewduh bad U Bah P Mawrie, President UDP Mawlieh Lyngkyrdem, kaba la phah sha U Rupang mynta ka sngi.Katei ka kyrwoh, ka ong shuh shuh, ba ki la rai ban ai jingkyrshan noh ha kane ka kynti, ia ka kong Grace Mary Kharpuri, kaba don ka jingkyrmen ban poi sha ka thong bad kaba ialeh na ka seng PDF.“Kum ka seng riewlum, ngi la shah rem laisien lai wat, na ka daw, ba ngi ia pra bad mih bun tylli ki seng riewlum. Te ban wan rah sa shisien pat ia ka jingjop ba donburom, da kawei ka sur, ngi la rai ban kyrshan tyngeh ia ka PDF, namar ki nongrim ba skhem bad shongnia jong katei ka seng, na ka bynta ka ri bad ka jaitbynriew” ong shuh ka kyrwoh.Kitei ki ar ngut ki phah ruh ia ka jingkyntu ia ki paidbah jong ka Mawsynram, ba kin ym biej bad kin ym sngap ia u briew, uba dwai bad ha kajuh ka por, uba buaid spah. “Ia u dieng, uba sei soh bha baroh ki kwah ban kawang ia u” pynkynmaw kitei ki rangbah ia ki jingkren jong U bah BB Lyngdoh, bam kwah ha dwar U Blei.","JELBI POLITIKS: Mih ki nongialam  UDP, Lyngkyrdem ban iasoh PDF",https://www.urupang.com/jelbi-politiks-mih-ki-nongialam-udp-lyngkyrdem-ban-iasoh-pdf/
"Jowai, 29 Naiwieng:U bah PN Syiem uba dei u CEM ka KHADC ha ryngkat kiwei pat ki paralok jong u na Shillong kin wan hiar sha Wapungskur, East Jaintia Hills; na ka bynta ban pynshai paidbah halor ka hok ka kynti longtrai ia ka khyndew ka shyiap bad ruh halor ka kam tih dewiong kaba dang shah khang haduh mynta ha ka National Green Court.Katei ka dorbar kan long ha ka 1 tarik u Nohprah bad kan sdang naduh ka por 11 baje ha Madan ialehkai ka Wapungskur. Kane ka long katkum ka jingpyllait khubor u Convener katei ka Dorbar, u ma T. Dkhar.",U CEM ka KHADC sha Wapungskur,https://www.urupang.com/u-cem-ka-khadc-sha-wapungskur/
"Shillong, 29 Naiwieng:U General Secretary ka KSU u samla Donald V Thabah u la ong ba ka KSU mynta ka dang tih naduh tyllong ban lap ia ka jingshisha halor ka jingwan poi ki bar jylla kaba da ki 3 ne 4 bos manla ka sngi ha NEIGRHIMS.Haba ia kren bad u nongthoh khubor u samla Donald u la ong ba ka dei ka kam kaba eh bha namarba ki briew ki kam ba ki wan phah sumar. U la ong ba ka KSU ka la pyrshang ban tih bniah hynrei ka eh namarba ki wan ha ka kyrteng ban phah sumar bad kam don jingkhang iano iano ban wan phah sumar ha kano kano ka jylla.U la ong ba la ioh jingtip ruh ba haba ki wan 100 ngut ha ka por wan phai ki leit phai tang 60 ngut, ngi wad shano ki 40 ngut pat ki jah hynrei la ioh jubab ba ki shah bat ha jaka sumar ban thiah pang shuwa. “Dei na kata ka daw haduh mynta ngi dang tih bniah bha naduh tyllong ban lap ia ki jingshisha baroh” ong u samla Donald.Lah ban kdew ba khyndiat sngi mynshuwa ka KHNAM ka la leit khynra ha ka por dang step phyrngap ha NEIGRHIMS la arsien kynthih bad ha ka sien kaba nyngkong ka la lap 6 bos night Super ki bar jylla bad ha ka sien kaba -ar pat ka lap 3 bos bad ki nongialam ka KHNAM ki la iathuh ba katei ka jingwan ki bos ban wan buh briew ka long manla ka sngi.","JAH NAPOH BOS: Wad ka KSU ba jah  40ngut shi bos, ki nongpang NEIGHRIMS",https://www.urupang.com/jah-napoh-bos-wad-ka-ksu-ba-jah-40ngut-shi-bos-ki-nongpang-neighrims/
"Shillong, 29 Naiwieng:Ka dorbar Jylla, kan sdang naduh ka 8tarik Nohprah 2017 bad ka jingshong dorbar, kan dei na ka bynta lai sngi.Kat kum ka rai jong ka Business Advisory Committee, la pynbeit, ba ha ka 8tarik bad 14tarik, kin don ki bill jong ka sorkar, ban leit rah ha iing dorbar, katba ha ka 13tarik, yn ailad ia ki mat ban leit rah da ki dkhot ka iing dorbar.","3sngi, yn ia kynduh ka dorbar Jylla",https://www.urupang.com/3sngi-yn-ia-kynduh-ka-dorbar-jylla/
"Shillong, 29 Naiwieng:U MLA ka Pynthor Umkhrah u bah A.L Hek u la ong ba ka long lehnohei ban don ia ka sorkar lada ka sorkar kam lah ban pynbiang ia ki jingdonkam u paidbah, “Kan long lehnohei ban don iaka sorkar lada kam lah ban pynbiang ia ki jingdonkam bad kam myntoi ban long nongialam lada ym lah pat ban pynbiang ia ki jingdonkam jong ki paidbah” ong u bah Hek haba pyllait paidbah ia ka phlim Bakla mynta ka sngi ha Hawkers Free Zone Market, Golflink.U bah Hek u la ong ba ba u kyrmen ba lada long ka mon u blei ha u 2018 kan wan noh da ka sorkar thymmai ka ban lah ban pynbiang ia ki jingkwah u paidbah. U la ong ba ka kam ak phlim kam dei tang ba ka kyntiew ia ka jylla hynrei kan iarap ruh ban aikam ia jam ia kijba bun ki samla. Ha katei ka sngi la donlang u MDC ka Laitumkhrah ubah Neil Antonio War.",BAKLA: Kwah pynbeit u  bah Hek ha ka sorkar 2018,https://www.urupang.com/bakla-kwah-pynbeit-u-bah-hek-ha-ka-sorkar-2018/
"Jowai, 29 Naiwieng:San ngut ki briew kynthup ia ar ngut ki longkmie iwei i heprit bad ar ki rangbah ki la duh ei ia ka jingim, ha ka jingjia tyngkhuh kali mynta ka sngi ha Um Tyr-a, harum Weighbride, East Jaintia Hills.Kane ka la jia mynta ka step ha ka por kumba 10 duna eiei, katba ka Maruti 800 kaba ki shnong ban leit sha Khliehriat na thain Lumshnong ka la ia tynrah bad kawei ka trok kaba dang thmu leit sha Assam.Ka jingiatynrah ka la long kaba jur bha haba 4 ngut ki la khlad hashen, katba iwei pat ha lynti sha Hospital.Katei ka Maruti 800 ruh ka la julor bun.Kitei ki lanot ki dei kiba la tip kyrteng kum ka Dingi Nampui, U Lalshansuk Hmar (11) snem, U R Hmar (50) baroh na ka shnong Khongoi thain Lumshnong East Jaintia Hills bad u Shinemeki Lamare(17) na Chiehruphi katba iwei pat i long ym pat tip ia ka kyrteng bad ia ka shnong.Ia ki met jong ki baroh la rah sha Khliehriat CHC ban pyndep i ka post mortem.Napdeng kitei ki san ngut kiba la khlad noh, u nongniah, uba dei na ka jait Bareh ha ryngkat ar ngut kiwei pat ki la mynsaw jur bha bad la iathuh ba baroh ki don hapoh ICU ha ki jaka ai jingsumar.La iathuh ba katei ka trok ka tur beit beit sha ka liang jong katei ka Maruti bad kiba sakhi ia katei ka jingjia ki la iathuh ba la lap u ia u bhang (Ganja) bad ka kyiad napoh katei ka trok kaba kit Chips.","BUAID BHANG: Tynrah ka trok,  ia ka Maruti, iap 5ngut ha Um Tyra",https://www.urupang.com/buaid-bhang-tynrah-ka-trok-ia-ka-maruti-iap-5ngut-ha-um-tyra/
"Shillong, 30 Naiwieng:U Myntri rangbah ka jylla u Dr.Mukul Sangma u la ong, ba wat la u bah D.D Lapang MLA ka Nongpoh un shongthait noh ha ka elekshon 2018, hynrei kam dei satia ba u shongthait na ka politik hynrei un dang iai bteng ban long kum u President katei ka seng ha kane ka jylla. “U la ong ia nga ba u la kynjoh 85 snem mynta bad sa 5 snem un dap 90 snem” ong u Dr.Mukul.U Dr.Mukul u la ong ruh ba u bah Lapang u la pynthikna ha u ba ka Party Congress kan jop beit ha ka elekshon 2018 na Nongpoh bad dei na katei ka daw u kwah ban shongthait noh. “Mynta un lah ban pynleit jingmut bha kum u President naba u la lait met” ong biang u Dr.Mukul.U Dr.Mukul u la ong ruh ba dei ban pdiang ia ka rai ki nongialam ban ym ia khun ha ka elekshon MLA 2018 hynrei ki la kut jingmut pat ban trei radbah na ka bynta ka Party. U la ong ba ha u snem 2023 lei kin nangbun ki nongialam ki ban shongthait noh bad kane kan ym dei tang na ka Party Congress.",“U bah Lapang un  bteng kum u President”,https://www.urupang.com/u-bah-lapang-un-bteng-kum-u-president/
"Shillong, 30 Naiwieng:U MLA barim ka Siju u Augustine Marak u MDC ka Congress na Rongram u la ther ia u Rophul Marak uba la weng na ka sorkar hadien ba u la kdang baroh san snem u la bein ha I khyllip mat ban leit biang sha ka elekshon.“Ka mut aiu ba un (Rophul) un weng na ka sorkar haba u la kdang ha ki san snem ha ka shuki sorkar, ka dei kam biria”, la ong u Agutsine.U la bynrap ba lada u sngew ba ka sorkar kam leh eiei balei un da ap haduh kane ka khyllipmat ban weng ia ka jingkyrshan na ka sorkar bad balei um weng naduh kham mynshwa.U la ong ba ka jingiam jong u Rophul ha ka khyllipmat ba khadduh kan nym treikam satia namar ba kan long kum ka um mat kuratia.",“Ynda la kdang u weng  jingkyrshan na ka sorkar”,https://www.urupang.com/ynda-la-kdang-u-weng-jingkyrshan-na-ka-sorkar/
"Shillong, 30 Naiwieng:10ngut ki khar Nepali, ki la ioh kyrteng thep vote thymmai bad kitei ki dei kiba la ioh jingmynjur na ka shnong Mihmyntdu.Halor kane, na ka liang ka Seng Hynniew-trep Youths’ Council (HYC), Jaintia Hills Circle, ka la leit ia kynduh ia U Bah B Kharshandi, Officer Incharge Election Commission West Jaintia Hills District, Jowai bad na ka liang U President ka Seng, U Samla Damanleki Lathong, u la pynpaw ia ka jingsngewkhia sngew bynniaw halor kane ka jingioh rung kyrthep ki bar jylla, namar ba kine kiba la iohlad leh ia kane ka kam kim dei wat tang ki nong India. Katkum ba paw kine ki Khar nepali ki la ioh syrnot kum ki nongshong shnong, na ka shnong Mihmyntdu.Ha ka jingiakynduh ka seng ia U Secretaty ka Shnong Mihmyntdu, U Ma Kmen Shylla u la kular ban khot ia ka Executive Committee jong ka shnong ban iakren halor kane ka mat. Ka Seng ka la kyntu ia baroh ki Waheh shnong ba kim dei ban ai pathar ia ki syrnot nongshong shnong, khamtam sha ki bar jylla.Na ka liang u Bah Kharshandi u la kular ban peit bad shimkhia ia kane ka kam bad u la ong ba nangne sha khmat kin peit bha ia ki kot ki sla la ki biang ne em khamtam ia ki bar jylla. Ki kyrteng ki bar jylla kiba la ioh ban pynrung kyrteng ialade hapoh ka electoral roll, ki long U Roshan Sunar, U Kaljit Singh, U Suresh Chetri, ka Maia Devi Chetri, ka Sita Chetri, U Santosh Chetri, ka Gita Chetri, ka Rekha Chetri, U Babu Chetri bad U Ramu Chetri.",KYRTENG THEP VOTE: Mynjur  ka Mihmyntdu ia 10ngut ki Nepali,https://www.urupang.com/kyrteng-thep-vote-mynjur-ka-mihmyntdu-ia-10ngut-ki-nepali/
"Shillong, 30 Naiwieng:U Pappu Das, u khun jong U Heminder Das, ula kylla long u trai shnong jong ka Shnong Pommura bad ula ioh ia ka jing pyn ithuh na U Sordar Shnong, ha kaba ula ioh ia ka EPIC bad U Aadhar number ruh.Halor kitei ki jingshisha, kumta ka KSU Mawryngkneng Circle, ha ka Jing ialam u President Samla Reallystar Nongspung, General Secretary u samla Shiningstar Kharbihkhiew, ki la leit ia kynduh ia u Deputy Commissioner, East Khasi Hills district bad ia u Block Development Officer ka Mawryngkneng C&RD Block, hadien ba la lap ba ki briew ba nabar, ki la sdang ban ioh pynrung kyrteng thep vote bad ADHAR Card bad ia katei ka seng ka la lap ba uwei u briew uba kyrteng u Pappu Das 31 snem rta,(RZN0129312),(Sl.no 305) bad (Part no-46) (House no-68),u dei u khun jong ka Heminder Das, ula ioh pynrung kyrteng ha ka EPIC & ADHAR ha shnong Pommura, wat la ka Dorbar shnong kamdon jingtip bad jing ithuh ia utei u briew . Hadien ba la dep wad bniah ka seng ka la lap badei lyngba ka jing ai Syrnod(Certificate) pathar u Sordar jong katei ka shnong ia u Pappu Das ba pynshisha ba u dei u ba lakha bad udei u trai shnong ba pura jong katei ka shnong bad katei ka jingleh jong u Sordar ka shnong kalong ka bymdon nongrim bad kaba buh jingma iaka shnong ka thaw bad iaka jaidbynriew rit paid.Halor katei ka nongrim ka seng ka la dawa na ki bor ba dei peit ba ki dei ban weng mardor ia utei u briew naka EPIC &ADHAR registration bad ka seng kala ujor katkum ki kyndon bala buh na ki bor badei peit.Ka seng ka kyntu iaki Sordar /Rangbah shnong ba kim bit ban ai syrnod pathar sha ki briew ba nabar, namar kalong ka jing pynshlur iaki mynder ban wan buhai shnong bad ban dawa ia ka hok longtrai shnong ka jongki. Ha kajuh kapor ka seng ka maham tyngeh ia ki katto katne ngut ki Sordar/Rangbah shnong bad ki Mynnong ki Seng Sain pyrthei (Political Agent) ba suba donkti iarap iaki briew ba nabar ban pynbiang kot pynbiang sla bad ban pynrung ia ki briew ba nabar haka EPIC tang naka bynta ban ioh jingmyntoi shimet, khlem da pyrkhat iaka lawei jong ka pateng jaidbynriew.","MYNJUR U SORDAR, long  nong Pommura U Pappu Das",https://www.urupang.com/mynjur-u-sordar-long-nong-pommura-u-pappu-das/
"Shillong, 30 Naiwieng:Ka Seng Khasi Kmie Mawkhar kala kyntait ban leit iashim bynta ha ka tamasa jingsuk ne ka festival of peace ba la khot pynlong da ka KJP Synod ban long ha Mawphlang ha ka 2 tarik Nohprah ban wan.Haba iakren bad u secretary ka Seng Khasi Kmie u Bah Arwan Tariang mynta ka sngi, u la ong ba ka daw ka jingbym treh leit iashim bynta jongki ka dei namar ba ki sngew ba ka dei tang ka tamasa khlem da ioh bynta eiei ban iakren bad ka jinglong kawei ka ri.“Ka dei tang ka tamasa, ki khot ia ngi ban leit pyni ia ka jingshad”, la ong u bah Arwan.U la ong biang, “ka jingkhot jongki tang ban shad, kam don ka khubor kaba ngi lah ban pynsngew ha ka shong suk ka sain bad ka jinglong kawei ka ri”. Katkum ka jingong u Bah Arwan kam da don jingmut than ban shu leit iashad.“Ki shu khot ban leit shad, kam don jingmut ban shu leit shad, kam sngew jingmyntoi. Ngi kwah ban ai jingngew ban wanrah ia ka jingsngew shngain ka ri”, u la ong.Kawei pat ka daw kaba u Bah Arwan u la ong ba ka dei namar ba ha kane ka por, bun ki khynnah ba dang ialeh eksamin bad kan pynthut ia ki ha ka jingkhreh kot.Lah ban kdew ba ka KJP Synod Sepngi ka la ong ba ka Festival of Peace kaban long ha Mawphlang kam pynkhie im ia ka jaitbynriew baroh kawqei.Ia kane ka tamasa jingsuk yn pynlong da ka Social and Economic Life Department (SELDD), KJP Synod Sepngi.Katkum ka jingong ki pastor kham mynshwa, ki Balang ban iashim bynta ki long na ka Seng Khasi, Seng Khihlang, Seng Raij, Balang Roman Catholic, Jingiaseng Samla KJP Synod Sepngi, KJP Synod Mihngi, Ri Bhoi Synod bad kiwei kiwei.",TAMASA JINGSUK: Kyntait  iashim bynta ka Seng Khasi,https://www.urupang.com/tamasa-jingsuk-kyntait-iashim-bynta-ka-seng-khasi/
"Nongstoiñ, 30 Naiwieng:Hynnin ka janmiet jong ka sngi Blang jong ka taiew ki pulit jong ka Mawshynrut Police Station, ki la lap ia kawei ka metiap jong kawei ka longkmie kaba la sdien phasi ha ka iing jong ka hi kaba don ha ka shnong Sienduli-I West Khasi Hills District.Kat kum ka tyllong khubor bala ioh lum na ki pulit la ong ruh ba ia katei ka longkmie la tip kyrteng kum ka kong Diliancy Nongphud, kaba dei na katei hi ka shnong bad ia katei ka jingjia la lap nyngkong eh da u kurim jong katei ka longkmie lem bad u para jong u katba ki dang wan na jaka trei.Shuh shuh la iathuh ruh hadien katei ka jingjia na ka liang jong ki ba ha iing jong katei ka longkmie kila pyntip noh mar mar sha ki pulit ka Mawshynrut bad na ka liang jong ki pulit ruh kila leit sha katei ka shnong ban pynlong ia ka jingtohkit bad kila lap ruh ia katei ka jingjia.Katkum ka jingpeit bad jingtohkit bniah na ka liang jong ki pulit kila suba jur ruh ba katei ka longkmie kala bthat jubor iala ka jong ka jingim bad hadien ki pulit kila pynkit noh ia ka metiap jong katei ka longkmie sha Civil Hospital Nongstoin ban pyndep ia ka post mortem.Haduh bala thoh ia kane ka khubor ym shym pat la lah satia ban tip kaei ka daw ia kaba kala pynlong ia katei ka longkmie ba kan hap ban shim noh ia la ka jong kajing im da kaba phasi ialade.",Sdien phasi ka longkmie ha Seinduli-1,https://www.urupang.com/sdien-phasi-ka-longkmie-ha-seinduli-1/
"Shillong, 30naiwieng:U Deputy Commissioner ka East Khasi Hills u la khot mynta ka sngi ia ki sordar jong ka thaiñ khappud naduh na Mawshun sha Nongjri ban ia kren halor ka jingthmu ka sorkar ban pynieng Post Ilektrik shuwa ban ker sainar shiah. Ha katei ka jingiakynduh DC la don u Sordar ka Raid Mukertila, u sordar ka Raid Mawshun, Raid Lyting, Raid Lyngkhat, u sordar barim ka Nongjri bah Phelin Rynjah bad u Matabor ka Umñiuh -Tmar. La synranlang da ki nongialam ka CCIB u bah Sukjai Myrchiang chairman bad bah Kmen Myrchiang Secretary hynrei ym shym la kynthup lang ia ki ha katei ka jingiakren namarba la khot tang ia ki sordar.Haba ia kren bad uwei na ki sordar u la ong ba ka jingkhot u DC ka long ban sngewthuh aiu ki sordar ki don ban ong halor katei ka jingthmu pynieng Post ilektrik shuwa ban sdang ia ka jingker sainar shiah. Hynrei ki sordar ki la ong ba ki hap ban ia kynduh shuwa ia ki trai jaka shuwa ban sdang ia katei ka kam bad yn ai jingtip pat hadien ba la dep pynbeit. U sordar ka Raid Lyting u la pyrshah ia ka jingker sainar shiah namarba um pat tip ia ka jaka ban sdang ker hynrei u DC u la ong ba ia katei hap ban ia pynbeit bha shuwa.Ki sordar ki la ong ruh ia u DC ba shuwa ba kan don kano kano ka jinghiar ban jurip na bynta katei ka kam ka ophis ka dei ban pyntip shuwa sha ki sordar ba kin ioh pyntip ia ki paidbah ne ki trai jaka bad u DC u la kular ban leh kumta, iathuh utei u sordar. Hadien katei ka la don ruh ka jingiakynduh jong ki bad u CEM ka KHADC ha kaba u la kular ban thoh sha ka sorkar bad ban ia treilang bad ki sordar.",Khot u DC ia ki Sordar shuwa ban  pynieng Post ilektrik sainar shiah,https://www.urupang.com/khot-u-dc-ia-ki-sordar-shuwa-ban-pynieng-post-ilektrik-sainar-shiah/
"Shillong, 30 Naiwieng:U Myntri Rangbah ka jylla u Dr Mukul Sangma u la ong ba ka jabieng jongu kam lei lei satia na ka jingbyrngem pynkhyllem sorkar jong ki liangpyrshah ha ka dorbar tlang ban sa shong shen.Ka dorbar tlang ka jylla kan sa long lai sngi ha ka 8, 13 bad 14 tarik u Nohprah kan dei ruh ka dorbar khadduh jong kane ka jinglong MLA.Da ka jingweng jingkyrshan ki katto katne ngut ki MLA na ka sorkar bad ka jingthmu ki katto katne ki MLA ka Congress, ki dkhot liangpyrshah, ki la don ka jingthmu ban wanrah ia ka jingbym shaniah shuh ia ka sorkar.“Naduh u snem 2013, ki la pyrshang bunsien ban pynkhyllem ia nga bad ia ka sorkar”, la ong u Dr Mukul Sangma hynne ka sngi hadien ba la wai ka jingialang ka kynhun myntri.U la bynrap biang, “Ngam ktha khlieh eiei, ka jabieng jong nga ka treikam bha. Ngi tip kumno ban leh haba don kum kane”.Halor ka jingweng ki nongkyrshan khamtam ki MLA shimet, u Dr Mukul ula ong, “Mano ba lah ban khang lada ki kwah ban risain?”.U la ong kob biang, “Ha ka jingshisha ka jingpynlong dorbar slem ka long ban peit don katno ngut kiba nud shisha ban risain na ka ka kam MLA”.Halor ka jingkylli kumno u sngew ia kito ki MLA kiba thmu ban phet seng bad kiba u ju ong kum ki bujli sopti, u Dr Mukul u la ong “phi dei ban ieh ha ki bad ap kumno kin leh. Ngam nym iadon bynta ha ka jingmutdur.”Halor ka jingrisain ki ar ngut ki MLA shimet, u la ong ba ka thma sain pyrthei ka la sdang. “Haba la sdang ka thma, ngin sa peit kumno ki MLA ki leh ialade. Ka shai ba ki MLA shimet kin peit ia ka lad la kin iakhun na ka party ne kum ki riew shimet”u la ong.U la ong ki don saw ngut ki MLA na Garo Hills bad uwei na Khasi hills kiban iakhun na ka Congress.“Ki don katto katne ki MLA shimet kiba kwah ban iakhun na ka party hynrei kan sa bishar ia kane” ong u Dr Mukul.Halor ka jingrisain u Rophul S. Marak bad bah Robinus Syngkon, u la ong, “Kata kam dei kaba thymmai. Ngi borabor ngi don ka lynti bad ka lad ban poi sha ki paidbah. Kam don ka jaka ban kynnoh namar ba tang ki bym leh bym trei ia ka kam ki don por ban kynnoh ia kiwei.” u la ong.",Kob u Mukul ban iatynjuh  bor lada nud ki liangpyrshah,https://www.urupang.com/kob-u-mukul-ban-iatynjuh-bor-lada-nud-ki-liangpyrshah/
"Shillong, 04 Nohprah:Hato ka dei namar ka daw ka elekshon, ka la mih ka jingkylli ha kaba ka skhim sam um kaba la iaid ha ka jingpyntrei kaba la mang T. 5.92 klur na ka MNP ha Nongrah, ka la shah pynjulor ha ki runar mynta ka step phyrngab.Ia kane ka skhim la wanrah da u MLA ka Nongthymmai u Dr Jemino Mawthoh bad la sdang ban ksam ha ka 30 tarik Naiwieng.Kane ka skhim MNP la buh thong ba kan sam um sha ki shnong ba kynthup ia ka Marboh, Nonglum, Nongrah, Nongpdeng, Pohtoin kiba don baroh 12021 ngut ki nongshong shnong.U Rangbah shnong ka Nongrah, u Bah B Pyngrope u la iathuh ba ia kane ka projek la dep naduh ka 30 tarik Naiwieng, bad hadien ba la dep ban ksam la tap noh ruh ia ka hynrei mynta ka sngi, dangstep phyrngap ki la don ki runar kiba la pynpra dusmon hynrei donbok namar ba la dep ban tap noh ia ka ka jingjulor ka long tang malu mala.“Mar ia tip ia kane ka jingjia, ka shnong ka la pyntip mar mar sha ka tnat Public Health Engineering (PHE) bad ki heh ka PHE ki la ujor noh da ka ejahar halor kane”, ula iathuh u Rangbah Shnong.U Bah Pyngrope u la pynrem jur ruh ia kane ka jingleh jong ki runar namar kane kadei na ka bynta ka jingbha jong ki paidbah.Ha kane ka skhim la jied 3 tylli ki jaka ba kynthup ia ka Mawshyieng, dong Mongmarboh ban ksam um bad la sdang shwa na ka dong Madan Nongrah.",Pynjulor ki runar ia ka skhim  um ba T. 5 klur ha Nongrah,https://www.urupang.com/pynjulor-ki-runar-ia-ka-skhim-um-ba-t-5-klur-ha-nongrah/
"Shillong, 4 Nohprah:Ka Khasi Students’ Union (KSU) Central Executive Council lyngba kane ka kyrwoh, ka pyntip sha baroh ki dkhot ka seng ba kum shi bynta ban rakhe ia ka lyngkhuh sngi iap kaba 23 jong u Bah Bull N. Lyngdoh, President ba mynshwa ka KSU, kan pynlong da ki prokram bapher bapher ha ka 7tarik Nohprah 2017 kaba dei ka sngi iap jong une u khlawait ka Jaidbynriew. Ka seng ka khot ka iawer ia baroh ki dkhot ka KSU ban ia poi ryntih lang ha kajuh ka por ha ka por 10 baje mynstep ha katei ka sngi ha khmat u mot sahnam jong utei u riewkhraw ha Malki.Ha katei ka jaka ka seng kan pynlong ia ka jingialang ha kaba yn iohsngew ia ki jingkren na ki nongialam ka seng kiba mynta bad kiba mynshwa. Ha katei kajuh ka jaka ka seng kan pynieng ruh ia ki lama ka seng kum ka dak eh rngiew halor ka jingiaid lynti jong ka seng hapoh ki nongialam jong ka naduh ba la seng ia ka tad haduh ka khyllipmat kaba mynta. Ynda la dep kane ka prokram, ka seng kan leit ia shim bynta ruh ha ka Football tournament ba la pyniaid da ka KSU Malki Circle ha ka kyrteng u bah Bull N Lyngdoh ha madan Malki. Kumta ka seng ka kyntu ia baroh ki dkhot ka seng na kylleng ka Bri U Hynniewtrep ban ia poi khlem pep sha katei ka prokram kum shi bynta ban pyni ka dak burom ia utei u nongialam ka seng uba ia ieng radbah na ka bynta ka dawbah ka Jaidbynriew.",Yn rakhe sngi iap U bah Bull,https://www.urupang.com/yn-rakhe-sngi-iap-u-bah-bull/
"Jowai, 4 Nohprah:Ka Kiang Nangbah Government College (KNGC) ha Jowai, ka don shibun ki jingeh naduh ka jingbymbiang ka Hostel Shynrang namar ba ka la jot rathai, haduh ka jingbym pat shym la lah ia ka Hostel ki kynthei kaba la dep ban tei bad kiwei kiwei.Nalor kitei ki jingeh kiba ki samla pule ki la dawa na ka por sha ka por, mynta pat katei ka jaka pule ka don hapdeng ka jingduna Nonghikai.La kumba 5 bnai mynta- katta naduh u bnai July haduh mynta katei ka College kam don satia wat ia u nonghikai jingkhein ha ka Class XI bad XII Science. U Nonghikai uba ju hikai, u la pass MPSC dangshen bad la thung ia u sha Sohkha Higher Secondary School bad 5 ngut kiwei pat kiba la dep pass ruh kim pat shym la shah khot thung kam.Katei ka College ka don ka jingduna Nonghikai haduh 9 ngut khlem da khein ia u nonghikai Jingkhein ha ka Class XI bad XII. Ka College ka dang duna Nonghikai 2 ngut ha ka subject Political Science mar iwei ha ka subject Economics, History bad ha ka Botany, Physics bad Chemistry.Hadien ka jingud ki samla pule, ka kynhun ki nongthoh khubor ki la leit ia kynduh ia u Principal katei ka College, u ma OU Lyngdoh bad na ka liang jong u u la iathuh ba ka bor pyniaid ia ka College ka la dep thoh sha ka tnad ban thung ia ki nonghikai hynrei na ka liang ka sorkar kam pat shym la thung satia haduh mynta.Ka Kiang Nangbah Government College ka don ka Kyrdan Degree bad ka Higher Secondary bad ruh ka don ka Morning Section (Arts) bad Day Section (Arts bad Science).Ha ki por ba ladep, ki nonghikai na ka Day Section ki jurap ia ki Morning Arts Class XI bad XII, hynrei namar ba ki kyndon ka MBoSE ka ong ba tang kiba pyndep B. Ed kiba lah ban hikai ia ki Class XI bad XII kumta ki nonghikai degree wat lada ki nang ban hikai, kim lah namar kim don ia ka kyrdan B.Ed katba ha College pat ym donkam ban don B.Ed namar ba ki la pyndep ia ka Master Degree jong ki.Shuh Shuh, ha kaba iadei bad ka Girls, Hostel, u Principal ka College u la pynshai ba ha ka jingshisha la ioh ia ka order ban plie noh ia ka, hynrei namar ba ka rukom shna ia katei ka Hostel ki kynthei kam don satia ki kamra kaba biang ban sah ka Warden bad namar bym don ba treh ban long Warden la pep ban plie ia ka.“Ngi la thoh sha ka sorkar bad sha ka PWD Department ban shna ia ka kamra kaba biang na ka bynta ban sah ka Warden”, la ong u Principal ka College.Ka Kamra ba la mang na ka bynta ka Warden ka long tang shi kamra, ym don jaka shet kamra shongkai satia.Ha kaba iadei bad ka Hostel Shynrang la iathuh ba ha ka jingshisha ka tnad PWD ka la phah moramot ia ka, hynrei namar ba kam shym la lah ban ai work order ia u Contractor, u Contractor u la hap ban sangeh noh hadien ba u la pyllut katto katne na pla jong u.","KNGC: 9 ngut duna nong- hikai, khlem thung ka sorkar",https://www.urupang.com/kngc-9-ngut-duna-nong-hikai-khlem-thung-ka-sorkar/
"Shillong, 5 Nohprah:Mynta ka step ka dukan jong ka kong Lippiya Lyngdoh Nonglait kaba don ha Mawiong Umjapung Block C ka la pluh bad katei ka jingjia ka la jia ha ka por 4 baje mynstep. Ha katei ka jingjia nalor ki tiar ki tar ha dukan kiba la ing la don ruh ki kali kiba pynieng shabar kiba la julor.Kawei ka kali ruh kaba pynieng ha phyllaw, ka la kem ding ha katei ka jingjia.",Pluh ka dukan ha Mawiong,https://www.urupang.com/pluh-ka-dukan-ha-mawiong/
"Shillong, 05 Nohprah:U Kyrtong ka NPP na Songsak uba dei ruh u MLA ba mynta, u Nihim D Shira ula ong ba um don satia kano kano ka jingtieng ka jingkyiuh lada u myntri rangbah u Dr Mukul Sangma un wan ban iakhun pyrshah ia u ha kane ka elekshon.“Nga dei u khun dap shynrang (son of the soil), ngam tieng eiei ia u Dr Mukul”, la ong u Nihim haba kren mynta ka sngi.U Nihim u la ong ba ka jingwan ialeh ne ka jingbym wan ialeh u Dr Mukul ka shong ha u namar ba um kwah ban kren eiei namar ba ma u, u la long u kyrtong uba la phrang bha ban iakynduh iano iano bad badno badno ruh ha ka elekshon.Kane ka jingkren jong u Nihim ka long hadien ba kala mih ka khubor ba u myntri Rangbah u la iaid bha mynta sha ka thain Songsak ban iakhun ha kane ka elekshon na ar tylli ki jaka kynthup bad na ka Ampati.“Nga la iohi bad ioh sngew ba u la leit sha ki jaka kylleng ka konstitwensi jong nga da kaba plie mawnongrim ia ki projek bapher bapher bad sam skhim sha ki paidbah”, la ong u Nihim.Ha kajuh ka por, u la ong ba ki paidbah kim lah shuh ban shaniah ha ka sorkar ba ialam da ka Congress bad ka la don ka jingkwah jongki paidbah ia ka jingkylla ha ka sain pyrthei ha kaba ka NPP kan shimti ia ka bor synshar ha ka jylla.“Wat u myntri sorkar u Bah Comingone Ymbon ruh u la hiar shuki bad kane ka paw ba kam don ka jingiaid beit ha ka sorkar bad ka Congress”, u la ong.Ha kajuh ka por, u Nihim u la ong ba ia ka No Confidence motion ba wanrah da u James K Sangma pyrshah ia u Lamphang ka dang don ha ka jingiakren mynta bad kiwei ki seng sain pyrthei.","Nga dei u khun dap shynrang,  ngam tieng ia u Mukul:Nihim",https://www.urupang.com/nga-dei-u-khun-dap-shynrang-ngam-tieng-ia-u-mukulnihim/
"Shillong, 5 Nohprah:Ka kong Wandashisha Wahlang ka nongialam jong ka NPP na Jirang konstitwensi ka la mih noh na katei ka seng mynta ka sngi bad ka jingmih jong ka, ka dei halor ka jingshah pynduh tiket ha katei ka seng. Ka kong Wandashisha ka la pynkhreh ban ia khun ha ka elekshon MLA 2018 na Jirang konstitwensi na ka seng NPP bad ka la thaw ruh haduh 87 tylli ki Unit ban pynkhlain ia katei ka seng ha kaba ki la don haduh 47 tylli ki Unit jong ki rangbah, 22 tylli ki unit jong ki longkmie bad 18 tylli ki unit jong ki samla. Kham mynshuwa ka la iaid haduh 60 tylli ki shnong ban pynkhlain ia ka NPP da ka jingmut ba kan ia khun na katei ka seng.Hynrei ka 9 tarik u naiwieng ka dei ka sngi ba dum ia ka bad ki nongkyrshan jong ka ha kaba ka NPP ka la pynbna ia u bah Sosthenes Sohtun kum u kyrtong jong ka na Jirang. Ma ka bad 25 ngut ki nongialam ba hakhmat ka NPP ki la mih noh na katei ka seng bad shen kin sa shong pyrkhat ban shim ia ka rai khadduh na ka bynta ka elekshon MLA 2018. Halor katei ka jingduh tiket ki nongialam ka kong Wanda ki la kynnoh ba ka dei ka jingshah pynbiej bad shah pynngop ki heh NPP ha ki heh spah bad ki la kynnoh ruh ba ka jingioh tiket jong u bah Sohtun dei lyngba ka syrngiew jong ki heh spah.","Mih ka kong Wanda na NPP,  kynnoh ba leh jubor ki heh spah",https://www.urupang.com/mih-ka-kong-wanda-na-npp-kynnoh-ba-leh-jubor-ki-heh-spah/
"Shillong, 5 Nohprah:Mynta ka nohphai sngi ha ka por 3:30 baje eiei ki pulit ka Umiam ki la ioh khwai ia kawei ka metiap jong ka kynthei briew kaba don hapdeng ka snem 35 haduh 40. Haduh mynta ym pat shym la ithuh ia katei ka metiap bad ym pat don ba wan kam satia.Ia katei ka metiap la buh mynta ha jaka buh metiap ha Civil Hospital, Shillong.",Ym pat ithuh ia ka met  ba khwai na Umiam,https://www.urupang.com/ym-pat-ithuh-ia-ka-met-ba-khwai-na-umiam/
"Shillong, 5 Nohprah:U Davies NR Marak, Superintendent of Police jong ka East Khasi Hills, ha ka 21tarik Naiwieng 2017, ula thoh shithi sha ki Rangbah Shnong ha Shillong, ha kaba ula pyni ba ka don ka jingwan tuid kaba jur jong ki briew kiba nabar ha ka nongbah Shillong bad don na kitei kiba leh ia ki kam runar, kum ki kam tuh, kam shait kynthei bad katei ka long ka jingma ia ka suk ka sain jong ki nongshong shnong ha sawdong ka nongbah Shillong.La bthah ia ki bor shnong, namarkata ba kin shim jingtip shaphang ka jinglong jingim jong ki nongshongwai ha ki shnong jongki bad katei kan pynsuk ia ki pulit, ba kin tohkit ia ki kam beain jong kiba kum kitei ki briew.La bthah ba kin ai ia kitei ki jingtip hapoh 15sngi, naduh ba pynmih ia katei ka shithi bad ba kin pynpoi sha ki thanat bapher, kiba don ha ka nongbah Shillong.Katto katne ki Rangbah Shnong, haba iakren bad u nongthoh khubor, kim mynjur satia ia katei ka ain, ban pyni, ba tang kiba poi ha ki shnong, ki dei kiba sniew, hynrei na ka jingshim jongki, ka long ba ka jingma kaba khraw, ka dei ia kito kiba wan rung beain sha ki bynta bapher jong ka Ri Khasi Jaintia bad ki bym pat shong satia ha ki iing ki sem, hynrei kiba poi sha ki khlaw ki btap, sha ki krem ki kroh, sha ki krem dewiong bad kitei ki dei kiba buh jingma shibun ia ka imlang sahlang bad kam dei satia ia kito kiba la rung kum ki nongshong wai ha ki shnong ki thaw.Haba ia kren bad u General Secretary ka Synjuk Ki Nongsynshar ka Bri u Hynniewtrep u bah R.L Blah u la ong ba haduh mynta um pat ioh ia ka shithi hynrei u shu iohsngew ba ki iathuh ki Rangbah Shnong, u la ong ba namarba um pat ioh da ka jingthoh ka dang eh ia u ban ia kren eiei. Haba ia kren pat bad u Rangbah Shnong ka Mawpat u bah Khrawbuit Ryntathiang u la ong ba u la ioh ia katei ka shithi hynrei u la ong ba ha ka shnong jong u ki ju leh hi kumtei haba wan ki nongshong wai. U la ong ba la ju pan ia ki certificate jong ka shnong ba ki wan bad ka shnong ka tip bad u la ong ba ha Mawpat ym don Dkhar , kiba wa dei ki Khasi lait noh ki shipai BSF, ia ki shipai BSF ruh u ong ba la ju pan ia ka sertiphiket kaba la ai jingtip ia ki ban sah shabar bad la shim ruh ia u nombar ID jong ki.","Wad  jingtip, ia kiba rung  shnong, pyntip sha ki pulit: SP",https://www.urupang.com/wad-jingtip-ia-kiba-rung-shnong-pyntip-sha-ki-pulit-sp/
"Shillong, 6 Nohprah:‘Ka biang ne-em ka bam ka dih, katno bnai phi la sah hangne?’ kylli u Dr.Mukul Sangma myntri rangbah ka jylla na ki nongthiah pang ha Reid Chest Hospital ne ka T.B Hospital kaba don ha Mawbah. Hadien ba la wai ka jingialang buh mawnongrim ban tei ia ka Shillong Medical College wut u myntri rangbah u la mih na jaka shong bad u la leit wad ia ka jaka thiah ki nongpang bad u la ia kynduh ia ki nongthiah pang hangtei.Tang mar ia kynduh u la ia pajut kti bad ki nongpang bad u la kylli shaphang ka bam ka dih jong ki la ki ioh ne-em bad katno bnai ki la thiah hangtei, ki la kham ioh bor ne-em, ki dawai ki biang ne-em , naei ka shnong jong ki bad u la kyntu ba ki dei ban dih dawai haduh ba kin da ioh jingkhiah. U la kylli ruh na ki doktor katei ka jaka sumar hato nalor ka bam ka dih kaba ju bam sa kaei de ki ai ia ki nongpang ba kin bam ba kin nang ioh bor hynrei ki la jubab ba ki ai tang da u B.Complex.U Dr.Mukul uba dei ruh u doktor sumar briew u la batai ia ki doktor ia ka rukom ai bam ai dih ia ki nongpang bad kumno ki dei ban pyni ia ka khmat phuh samrkhie sha ki nongpang khnang ba lada ki sah ha katei ka jaka sumar ruh kin sngew kum ha ing lajong ba kin ym kwah ban leit phai ing noh tad haduh ba kin da khiah.","Biang ne em ka bam ka dih?, kylli  u Dr.Mukul na ki nongpang TB",https://www.urupang.com/biang-ne-em-ka-bam-ka-dih-kylli-u-dr-mukul-na-ki-nongpang-tb/
"Shillong, 05 Nohprah:Ha ka por ba rung u Amit Paul ha ka jingiakop Indian Idol, baroh ki paidbah ka ri Khasi-Jaintia ki la iashong shit ban ia vote bad miet bad sngi hynrei mynta ki la kynjah ban mih shakhmat ban kyrshan ia ki para Khasi kiba rung sha ka jingiakhun kiba kum kane ka rynsan.Mynta kawei ka samla Khasi ka Samla Daphisha Kharbani ka la ioh rung ha ka top 14 jong ka Dance India Dance kaban sa ioh rung sha ka top 12 bad top 10 lada ka jop ha ka jingiakhun kaban long ha kane ka sngi Saitjain bad sngi u Blei por 9 baje janmiet.Halor kane, ka hynmen ka Daphisha Kharbani ka samla Annie Kharbani ka la kyrpad ia ki paidbah ka jylla ba kin sngewbha ban ai ka jingkyrshan ia ka para jongka, kaba dang don mynta ha ka jingiakhun ha ka lympung Dance India Dance Seaon-6.Ka samla Daphisha ka don ha ka top 14 bad bad kan kiew sha ka top 12 bad 10 lada kan jop ha kane ka jingiakhun kaban sa pyni paidbah ha ka Sony ha kane ka sngi Saitjain bad ka sngi u Blei por 9 Pm.Haba kyrpad ia ki paidbah ban ai jingkyrshan, ka samla Anni ka la ong ba ka samla Daphisha ka dei ka khynnah kynthei ba nyngkong na Mehalaya ban poi sha kane ka kyrdan bad lyngba ka jingkyrshan ki paidbah, kan sa ioh ban kheit ia u soh ha kane ka jingiakhun.Kumjuh ka kong Marvella Mawroh ka la kyrpad ia ki paidbah ban ai jingkyrshan ia u khun jongi, u Peldan Mawroh uba dei u chorographer ia kawei ka nongshad na Assam ka Misti. U Bah Peldan u dei u nonghikai ia ka shad bad lada ka nongshad kaba u hikai kan jop, kan long ruh ka jingjop ia u khamtam u dei uwei na ki samla na kane ka jylla ban poi sha kane ka thong.Kumjuh u president ka All Meghalaya Dancer Association (AMDA) u Bah Kitbok Thabah u la kyntu ia ki paidbah ba kin ai ka jingkyrshan ba kylluid mynsiem ia kine ki nongshad bad nonghikai kiba dei na kane ka jylla.Ia ka jingkyrshan ia kine lah ban shu leh lyngba ka phun da kaba peit na ki jingbthah ban sa pynmih da ka Sony ban sa pyni ha ka janmiet sngi Saitjain bad sngi Blei por 8 Pm bad 9 pm.","“Shongshit ia U Amit Paul,  kynjah ia ki para Khasi”",https://www.urupang.com/shongshit-ia-u-amit-paul-kynjah-ia-ki-para-khasi/
"Shillong, 7 Nohprah:Ka Central Election Committee (CEC) jong ka People’s Democratic Front (PDF) kaba la long mynta ka sngi ka la pyllait ia ki kyrteng jong ki kyrtong jong ka ha ka thup kaba -ar. Ki kyrtong kiba ka PDF ka la pyllait mynta ka sngi ki long u ba hArbinus Lyngdoh (MDC) na Umroi konstitwensi, u bah James Ban Basaiawmoit (MDC) na Pynthorum-khrah konstitwensi, u bah Highlander Kharmalki na Mawryngkneng konstitwensi, ka kong Sarita Lyngdoh na Mawlai, Judah J.M Wahlang na Sohiong, Leston Wanswett na Shella, Councellor S Wahlang na Mairang bad u bah Synranlang Nongshlong na Rambrai-Jyrngam.",Pynbna kyrtong ka PDF sa 8 ngut,https://www.urupang.com/pynbna-kyrtong-ka-pdf-sa-8-ngut/
"Shillong, 07 Nohprah:Ka Seng Khihlang ka la pynrem jur ia ka jingshah thang ka trep duwan ka Sengbah Ki Nongshat Nongkhein Hynniewtrep Hynniewskum ha Baniun ha kane ka 5 tarik Nohprah.Ha ka kyrwoh ba la pynlait, ka Seng Khihlang ka la ong ba ka jingpynjulor kam ktah tang ia ka jingsngew jong ki para riew seng hynrei ka long ruh ka jingbym burom bad ka jingiuhroit ia ka hok ban ngeit bad mane laitluid ha kano kano ka niam katkum ba la mang ha ka riti synshar ka ri.Ka seng ka kyntu ia ka bor ka ain ba ka dei ban thwet bad kem ia ki runar bad ban pynshong nongrim katkum ka ain.","Pynrem ka Seng Khihlang,  ba thang Trep Duwan",https://www.urupang.com/pynrem-ka-seng-khihlang-ba-thang-trep-duwan/
"Shillong, 10 Nohprah:“Ka jingsngew ba maian, ka la wan lypa ha nga” ong U Bah Pran Jala Vice President ka Sengbah ki Nongshat Nongkhein, haba iakren bad U Rupang da ka telephone mynta ka janmiet.Katei ka dei halor ka jingwan pyndem jong ki arngut ki samla, kiba long niam Presbyterian bad kiba shong ba sah ha Sadew. “Ha ka por ba nga dang leh kam, ha ka jingiakren jong u briew bad U Blei, ka la wan ka maian hanga ba kan sa jia kaei kaei, hynrei, ngam shym la iathuh satia hano hano ruh” ong U bah Pran Jala, ha kaba ula tip lypa, naduh ka por 1baje nohsngi, ba kan sa don kaei kaei hynnin ka sngi.Hynrei, ka dei ha ka por 5baje janmiet, ba ki la wan mih arngut ki samla bad ki iaid beit beit sha ka iing sem, ha kaba ki ia don ki rangbah rangsan, kumba 150ngut bad ki wan phla, ba ki dei ma ki, kiba la thang ia katei ka iing lehniam. “Mar kumta, nga la shim noh manga, nga la kdup ia ki bad nga lah khroh ia ki, ba kin iathuh hok” ong shuh U bah Jala.Hadien ka jingkhroh U bah Pran, kitei ki la iathuh bad ki ong ba ki la shongshit ha katei ka miet bad ki ong “Map noh iangi”. U Rupang, ula kylli ia U bah Pran, la ula thikna, ba ki dei tang kitei arngut kiba leh ia katei ka kam bad ula ong “Hap peit biang”.Ha kajuh ka por, U bah Pran, u iathuh ba na ka liang ka Sengbah, ki la pynpaw ia ka jingkmen, ba kitei ki arngut, ki la wan pyndem, ha kaba ki la sneng ki la kraw, ba kin kylla noh sha ka jinglong babha. La iathuh ruh ba la aiti sha ki pulit, hynnin hi ka janmiet, tangba la bthah ia ki, ba kin nym shoh nym dat, namar ki la dep phla ia kaei ba ki la dep leh.Ki wan phla ha dorbar jongngi por 5baje, ki wan ha baniun, ki wan hi arngut. Ki ong ngi leh mangi, wat sngew eiei, ki ong shongshit ngi lah leh bakla, ki ong map iangi, hap peit biang. Ki la thikna. Ki wan shimti ki pulit. Ym don ba sabut.Ki ia duwai ba ki dei ban mih markhmat. Ki dei ki balang pres. 140ngut, ia shong pyrkhat. Suspect ba kan sa wan kaei kaei. Ki rung beit sha jaka dorbar. Ai signal, naduh 1baje, ym long ban iathuh. 5pm. Dap jingkmen ba khraw, ba ka lah shai bad jing panmap mar kyllliang. To kylla noh jinglong babha. Pulit wat shoh wat tied. Mar ia wan nga kdup,nga khroh iaki.Kitei ki arngut, kiba la leit ban pyndem ki long U Wanbor Kshiar (29) bad U Andy Marbaniang (21) kiba na Sadew, ha kaba ki la thang ia ka iing lehniam jong ka Sengbah ki Nongshat Nongkhein ha Baniun, Upper Shillong, ha ka miet jong ka 5tarik Nohprah 2017.Kitei ki arngut, ki la phla bad ki la leh ia katei ka kam, ha ka jing buaid jawsheh “Ngi la leh ia katei ka kam runar bad mynta ngi wan ban pan map”. Katei ka jingjia, ka jia ha ka miet jong ka 5tarik Nohprah 2017 bad ki nongialam jong ka Sengbah ki Nongshat Nongkhein, ki la ujor sha ki pulit halor katei ka jingjia.","“Ka jingsngew ba maian, ka la wan lypa”  ong u rangbah ka Seng Nongshat Nongkheiñ",https://www.urupang.com/ka-jingsngew-ba-maian-ka-la-wan-lypa-ong-u-rangbah-ka-seng-nongshat-nongkhein/
"Shillong, 08 Nohprah:U MLA ka Ranikor u Martin M Danggo u la pynkyndit ia kiba bun haba u iathuh ba ha ka por ba u ialeh ia ka elekshon ha u snem 1998, um shym la jied ialade, hynrei u thep ia ka vote ha u Bah Probin K Raswai.Haba shim bynta ha ka jingkynmaw ia ki nongialam ka jylla bad ka ri, kiba la khlad mynta ka sngi hapoh ka iing dorbar u Martin u la ong, “Ha u snem 1998, haba nga iakhun nyngkong kum u kyrtong ka seng PDM, nga khlem thep ia ka vote sha ialade hynrei nga thep sha u Bah Probin K Raswai”.U la ong biang, “Ka daw ka long ba naduh ba u shimti ban long kum u BDO ka Ranikor hadien ba u pyndep ia ka MCS, u bah Probin u dei u MLA bad myntri sorkar, ha kaba u la leh shibun ki kam pynroi ia ka thaiñ”.U la ong shuh shuh, “U Bah Probin u dei ba haiing bad nga namar ba u shong kha bad ka para ka bakha jong nga na shnong Khonjoy, bad ngam kwah ban iakhun pyrshah ia u ha ka elekshon”.Hynrei u la iathuh ba ka daw kaba la pynlong ia u ban mih madan sha ka elekshon ha utei u snem, ka dei namar ba u la shah pynbor ha ki paidbah kiba la kynnoh ba u lada um iakhun ia ka elekshon, ka mut ba u la don ka jingiasylla lang bad u Bah Probin.“Ngam kwah ban iakhun ia ka elekshon pyrshah ia u Bah Probin, hynrei ki paidbah ki la pynbor bad kynnoh ia nga ba iasylla lada ngam ialeh ia ka elekshon bad ka la pynlong ia nga ban iakhun bad nga jop tang 126 vote ha u snem 1998”, la ong u Martin.Ha kajuh ka por u la pynpaw ruh ia ka jingsngew jingbitar hadien ba u la jop ha u snem 1998, ha kaba ma u lem bad u Bah Elston Kharkongkor bad u Cyprian Sangma kiba dei ki MLA ka PDM ha katei ka snem, ki la shah rahbor tang namar ba la wanrah ia ka jingpynkylla sorkar.“Ngi ki MLA ba dang shu jop, ngi la sngew bitar ia ka jinglong ha katei ka por ha kaba ngi la shah rahbor ban thaw sorkar bad ha utei u snem ngi la ioh haduh 6 tylli ki sorkar tang hapoh san snem”, la ong u Martin.U la ong ba u la leit iakren bad u Lamphang ka iing dorbar ha katei ka por, u Bah EK Mawlong ba lada ka long ka sain pyrthei kumne, la sngew thait ban ia long MLA bad ka bha ban risain noh bad ka kham suk ban long nonghikai skul, ban shu iarap ia ki paidbah.“Nga la ong ia u Bah EK Mawlong ba ngan risain noh ia ka jinglong MLA namar ba ka la pynngiah ia ka jingkylla sorkar bad ka jingrah bor hynrei u Bah EK Mawlong u la ong ia ngi, ‘Phi ba dang thymmai sngew bha ban long jai jai bad iai shah”, la ong u Martin.","Nga thep ha U Bah Raswai, por ba  nga ialeh elekshon, ong u Danggo",https://www.urupang.com/nga-thep-ha-u-bah-raswai-por-ba-nga-ialeh-elekshon-ong-u-danggo/
"Shillong, 08 Nohprah:U nongialam liangpyrshah uba dei ruh u president ka UDP u Dr Donkupar Roy, u la ong ba kam don jingmut shuh ban iakhih pynkhyllem sorkar ne ia u Lamphang namar ba ka por kam iahap shuh.Haba kren mynta ka sngi hadien ba la wai dorbar, u Dr Donkupar u la ong ba ka UDP kam sngew dei shuh ban rah jingbym shaniah shuh ia ka sorkar ne ia u Lamphang namar ba lada khyllem ka sorkar ka por ka la dei ban leit sha ka elekshon.“Ngim don jingkwah shuh ban rah ia ka mat bym shaniah shuh namar ba ka sorkar ka la khyllem lypa bad ka bha ban ap sa tang da ki taiew ban leit sha ka elekshon”, la ong u Dr Donkupar.U la ong, “Lada phi weng ia u Lamphang, dei ban jied biang ban pyniaid ia ka dorbar, te kaei ka jingmut ban pynkhyllem”, la ong u Dr Donkupar.Lah ban kdew ba ka jingthmu jong ka NPP ban wanrah ia ka jingbym shaniah shuh ia u Lamphang u AT Mondal la hap ban kynran dien noh hadien ba ki MLA ka liangpyrshah kim kwah bad kim kyrshan namar ka jingthymbit palat ka por.","Kam don jingmut shuh ban  ia pyni bor, ong u Dr Don",https://www.urupang.com/kam-don-jingmut-shuh-ban-ia-pyni-bor-ong-u-dr-don/
"Nongstoiñ, 10 Nohprah:U lum Mawphanlur u dei u wei na ki lum u ba don ha syndah bad u lum Mawthadraishan bad u tei u lum u dei ruh u wei na ki lum hapoh ka West Khasi hills District, u bala bna nam bha namar ka jingjrong bad jingitynnad ka jong u ia kaba u la lah ruh ban khring ia shibun ki nongwan jngohkai pyrthei na kylleng ban wan peit ia ka jingitynnad jong u.Shuh shuh kaba kham pynitynnad shuh shuh ia u tei u lum ka long ba ha kliar jong u la don ruh ar tylli ki pung um kiba itynnad bha bad kitei ki pung um kim ju sngat la lyiur ne tlang bad lah ruh ban ong ba u tei u lum u dei ruh ka tyllong ban bsa um sha kiba bun tylli ki shnong kiba don hapoh jong u tei u lum kata ki shnong kiba hap hapoh ka Mawthadraishan C&RD Block.Watla u tei u lum u dei ka tyllong ban bsa um sha kiba bun tylli ki shnong kiba marjan hynrei kaba sngewphyla ka long ba ki nongshong shnong ha jrong jong u tei u lum ki ju mad ia ka jingkyrduh um kaba shyrkhei khamtam ha aiom tyrkhong ha kaba ki hap ruh ban leit wad um na ki jaka kiba kham pajih na ki shnong bad hap ruh ban iaid da ki bun bun kynta.Kumta ban wad ia ki lad ki lynti halor kumno ban pyllait ia ki nongshong shnong ha jrong jong u tei u lum ban lait na ka jingkyrduh um kaba shyrkhei na ka liang jong ka Meghalaya Basin Development Authority ha ryngkat ka jingiatreilang jong ka GIZ na Germany, NEPeD Nagaland bad ka Meghalaya State Council of Science, Technology & Environment (SCSTE), lem bad ki bor pyniaid District jong ka WKHD ha ka 6 tarik mynta u bnai kila lah ban pynioh ia ka Hydraulic Ram Pump halor jong u tei u lum.Katei ka kor Hydraulic Ram Pump la pyntrei da ki nongshong shnong jong ka shnong Mawphanlur lyngba ka skhim 100 sngi bad katei ka Hydraulic Ram Pump kadei ka kor ksam um ka ban pynmih um na trai khyndew bad ia katei ka kor ym donkam bording ilektrik hynrei tang da ka bor mariang (Gravity) kala lah ban treikam.Ka jingtreikam jong katei ka Hydraulic Ram Pump kala pynkyndit ia kiba bun ki paidbah namar ba katei ka kor tan um ka lah ban pynmih ia ka um kumba 27 litar ha ka 1 minit kata na ka jingjylliew kaba 230 phut tang da ka bor mariang khlem da pyndonkam ding ilektrik ei ei ruh em.Ha ka sngi plie ia katei ka Hydraulic Ram Pump la iadon ryngkat lang u Deputy Commissioner ka West Khasi Hills District, u Arun Kumar Kembhavi, u BDO ka Mawthadraishan C&RD Block u bah L. Diengdoh bad kiwei kiwei bad nalor kitei ki heh ophisar sorkar na ka tnad treikam bapher bapher jong ka District la iadon ryngkat lang ruh ki heh ophisar na Sikkim bad Mizoram ban sakhi ia ka jingpyntreikam ia katei ka projek.U Deputy Commissioner of West Khasi Hills, Arunkumar Kembhavi IAS, u la ong ba “Na ka liang jong ka ophis kala jied ruh ia ki katto katne tylli ki shong hapoh ka District kiba mad ia ka jingkyrduh um khnang ba un lah ban pyndonkam noh da kum kitei ki kor khamtam ha ki aiom tyrkhong um”.","Ka kor sam Um na U Lum Maw- phanlur, ban nym kyrduh Um",https://www.urupang.com/ka-kor-sam-um-na-u-lum-maw-phanlur-ban-nym-kyrduh-um/
"Shillong, 10 Nohprah:Ka BJP ka sngew jwat ban iakhun hi marwei ha kane ka jylla ha kane ka elekshon MLA ban wan bad mynta ka la don ka jingthmu ban wad paralok ban iateh shwa ka elekshon.Katkum ka jingkren u general secretary ka BJP u Ram Madhav, ka BJP kam don jingeh ban iateh paralok bad ki party ba iadon kajuh ka thong na ka bynta ka elekshon MLA kaban wan ha kane ka jylla.“Ngi la pynkhreh ban iakhun ia ka elekshon, lada donkam ban iateh bad kiwei ki paralok bad lada kam long ban iakhun hi marwei”, la ong u Madhav uba la wan jurip ia ka nongbah ha kane ka sngi Saitjain bad bynrap, “ka party kala don ka jingiakren bad ki katto katne ki party hynrei ka dang iaid mynta’ .U la ong ba lada ka jingiakren ban iateh paralok bad kiwei ki party kam urlong, ka party kan iakhun hi marwei ha baroh 60 tylli ki konstitwensi.Hynrei u Madhav um shym la kwah ban iakren bun haba kylli shaphang ka jingiateh bad ka NPP.Watla um kren shai hynrei u la kam ba ka BJP kan thaw beit iaka sorkar ha kane ka jylla Meghalaya hadien ka elekshon 2018.“Ka jinglong jingman ka long ban don ka jingiateh paralok bad kiwei ki party hynrei haduh mynta ym pat lah ban ong eiei watla ngi la don ka jingiakren bad ki katto katne ki seng sain pyrthei” u la ong.U Madhav u la ong ba ka BJP kan sa pynbna ia ki kyrtong ban iakhun ia ka elekshon hadien ba la wan jngoh u Myntri Rangbahduh ka ri u Narendra Modi ha ka 16 tarik mynta u bnai.U la kam ba ki don bun ki nongialam kiba la don ha ka jingiakren ban iasoh bad ka BJP namar ba kila ngiah ia ka jingsynshar bamsap ka sorkar Congress.“Mynshwa ki paidbah bad ki nongialam kim don ka lad da kumwei pat hynrei mynta da ka jingdon ka BJP ki la don ka lad bad ka thong ka BJP ka long ban wanrah ia ka jingkylla ia ka Meghalaya bad dei na kane ka daw kiba bun kin sa wan ban iasoh bad ka party” u la ong.Halor ka sorkar MUA-II ba ialam da ka Congress, u Madhav u la ong ba ka party kan sa pynkhreh ban pynngat mukotduma pyrshah ia ki kam bamsap jong ka sorkar Congress.“Ngin pynkhreh da ki jingujor ban pynngat mukotduma ia ka sorkar Congress ba bamsap. Hynrei kane kam dei ba kput ia u riew shimet ne iano iano hynrei ngi pyrshah ia ka sorkar ba ialam da u Dr Mukul Sangma,” u la ong.Halor ka jingwan jngoh u myntri rangbahduh ka ri u Narendra Modi, u Madhav u la ong ba ka thong jong ka party ka long ba ka jylla Meghalaya ka dei hok ban ioh ia ka jingkylla kaba lait na ka bamsap.U Modi un wan ha ka 16 tarik bad yn ai ruh ka jingkren paidbah ha madan Polo, bad un plie ia ka iing ophis thymmai ka BJP ha Bivar Road, bad ruh ia ka surok Shillong-Nongstoin-Tura.Ha kane ka jingialang paidbah la buh thong da ka BJP ban pynpoi ia ki paidbah kumba shi lak ngut na kylleng ka jylla sha madan Polo ban wan sngap ia ka jingkren jong u myntri rangbahduh ka ri ha ka sien kaba ar ka jingwan jngoh jongu ia ka jylla.“Ka jingialang paidbah ka long ban pyni haduh katno ka BJP ka shim khia haba ka iakhun ia ka elekshon ha kane ka jylla”, la ong u Madhav.U la kyrmen ba ki nongialam bapher bapher na kiwei ki seng sain pyrthei kin sa rung sha ka BJP ha ka jingwan jngoh u Myntri Rangbahduh ka ri.“Ki riew shemphang, ki riew stad ki pynpaw ia ka jingkyrshan ia ka BJP, nga kyrpad ia ki nongialam niam ruh ba kin kyrshan ia ka BJP”, u la ong.","1 lak ngut buh thong ka BJP,  ha ka jingialang u Modi",https://www.urupang.com/1-lak-ngut-buh-thong-ka-bjp-ha-ka-jingialang-u-modi/
"Shillong, 10 Nohprah:U Myntri Rangbahduh ka ri u Narendra Modi un wan ban iuh kjat biang ha ka sien baar ha nongbah Shillong bad ha kane ka kynti un wan ha ka 16 tarik mynta u bnai ban long shi bynta ban ialap elekshon ha kane ka jylla.U Modi un kren paidbah ha madan Polo ha ka 16 tarik ha kaba la sngewthuh ba ka BJP ka la buh thong ban pynpoi briew kumba 1 lak ngut ha kane ka jingialang.Haba kren ha kane ka sngi Saitjain hadien ba la wai ka jingialang ka core-committee ka party, u general secretary ba peit ia ka dong mihngi u Ram Madhav u la ong ba kane ka jingialang paidbah kan long ruh shi bynta ban ialap elekshon ha kane ka jylla.“Ngin leit sha ki paidbah da ka sur ba ka jylla Meghalaya ka donkam ia ka jingkylla. Ka jylla Meghalaya ka donkam ban lait noh na ka tyrsim ka bamsap na ka jingsynshar ka Congress”, la ong u Madhav.U la ong ba ki nongialam ka BJP kynthup ki myntri sorkar India kin wan ban synran lang ia u Myntri Rangbahduh ka ri nalor ki myntri rangbah na kane ka thain ba synshar ka BJP kum na Arunachal Pradesh, Assam, Manipur bad Nagaland.U la ong ba ka BJP kan mih bujli ha jaka ka Congress ha kane ka jylla ban ai ia ka jingsynshar kaba khuid bad kaba larkam ha jaka ka Congress kaba bamsap.",16 tarik yn ialap elekshon  U Modi ha nongbah Shillong,https://www.urupang.com/16-tarik-yn-ialap-elekshon-u-modi-ha-nongbah-shillong/
"Shillong, 8 Nohprah:Baroh ki ophis sorkar bad ki skul ruh kumjuh, kin khang ha ka 13tarik Nohprah 2017 ha West Khasi Hills District, na ka daw jong ka U Sib Singh Syiem Day. Katei ka dei katba kum ka jing pyntip jong U Deputy Commissioner, West Khasi Hills District, Nongstoin.",Shuti burom ia U Sib Singh,https://www.urupang.com/shuti-burom-ia-u-sib-singh/
"Jowai, 11 Nohprah:Uwei U Nepali, uba kyrteng U Krishna Sapkota, uba shong ba sah ha Khlieriat, ula pyndonkam bakla ia ka bor jong u Waheh Shnong ka Latyrke, East Jaintia Hills, da kaba ai syrnod, ia ki hajar ngut ki Nepali bad Bengalee ha ka kyrteng jong u Waheh Shnong ka Latyrke ha ka dor T.700/- haduh T.1000/- kawei na ka bynta ban ioh kamai spah ia lade bad ruh ban pyni ba kitei ki nongwei ki shong ki sah ha Latyrke.Ha ka jingiadei bad katei ka kam beaiñ jong utei u Nepali, ka seng ka kyntu jur ia ki bor jong ka aiñ ban ban tohkit, thwet, kem bad pynshitom lut ia baroh kito kiba don kti bad ruh wat ia kito kiba la ioh ia katei ka syrnod beaiñ kat kum ka aiñ namar kitei ruh ki iadon kti lang, lym kumta kin ym nud ban pdiang ia katei ka syrnod na utei u Nepali, namar ki tip bha ba ka dei ka kam beaiñ.Ha kawei pat ka liang u Bah M H Dkhar u la ong shuh shuh”Ka seng ka kyntu jur ruh ia baroh ki Waheh Shnong jong ka Jaintia Hills ba kim bit ban ai syrnod khlem da pyndap lypa, sha ki nongshongshnong, hynrei dei ban da pyndap lypa bad ruh buh rekod thikna bad shai bha naduh ka kyrteng, ka number, ka tarik bad ki daw ba la ai ia ki bad kumta ter ter ha ka bui buh jingthoh jong ka shnong, khnang ba ka jingai syrnod jong ki kan buh ia ka jaibynriew ha ka jingma ha dien ha bud.Ha kawei pat ka khubor, na ka liang jong ka Khasi Students Union Jaintia Hills District Unit, ka la leit ban ia kynduh ia u Superintendent of Police ka East Jaintia Hill, ha ryngkat bad U Rangbah Shnong ka Latyrke, na ka bynta ban kyntu ia u ban shimkhia bad ban tohkit bniah ia baroh kiba donkti bad ban kem syndon ia ki katkum ka ain.“Ngi don ka jingsuba kaba jur ba lah ban donkti kiba trei hangto hapoh ophis kaba shim contract na ka bynta ban enrol iaki briew namar katkum ka jingiathuh ki paidbah kiba thmu pynrung kyrteng ialade baka bynta ban ioh ia u Addhar Number ba maki kiba wan naduh dangstep ki hap ban ap bad ieng da u lain katba haba wan une u Khrishna Sapkota pat u rung la ka rung kumta khlem don jingwit bad pyndep kam thik thik hangto hapoh” la ong ki nongialam ka Seng. “Kaba sngew phylla shuh shuh ka long ba haba wan u ne u dkhar ki nongtrei hangto ki khang iaka jingkhang khlem da shah ban rung uwei ruh.” La ong ki nongialam ka KSU Jaintia Hills District Unit.","Kamai u nepali, ha kyrteng  ka Shnong Latyrke",https://www.urupang.com/kamai-u-nepali-ha-kyrteng-ka-shnong-latyrke/
"Shillong, 10 Nohprah:Hynnin ka nohsngi, kawei ka kali Maruti Van, kaba don ia u number ML-05G-8610, kaba niah da U Bah Riewehbok Hynniew-ta (23), ka la kem ding ha 101 Area, Upper Shillong. Kam shym la don satia kano kano ka jingmynsaw ia ki briew, na katei ka jingjia, ong ka khubor pulit mynta ka sngi.",Pluh ka kali ha surok bah,https://www.urupang.com/pluh-ka-kali-ha-surok-bah/
"Jowai, 10 Nohprah:U Rangbah Shnong ka Ladrymbai, u ma Shanbor Suja u la pynshai halor ka kynrum kynram kaba la mih ha ka shnong Ladrybai Dongwah ha kaba ka la paw ruh lyngba ki lad pathai khubor.“Nga kwah ban pynshai hangne halor ka khubor kaba la pynmih da u ma KnighStar Amkhloo kaba la mih ha u Rangbah ba ki jingkynnoh jong u ka long kaba bakla bad kaba ym don nongrim satia”, la ong u ma Suja uba dei u Rangbah Shnong ba la ithuh da ka bor District Coucnil.Utei u rangbah Shnong u la wan ban pynshai kumne ba ha ka Executive Committee kaba la long ha ka 28-11-2017 ka la pdiang da kawe ka jingmut ia ki report pisa jong ka Shnong ba la wanrah da u Secretary ka shnong ha kaba iadei bad ka jingkhein jingdiah jong ka shnong ryngkat bad ka jingiamynjur lang ki dkhot baroh.Kummjuh ka EC ka la ia kut ban pynlong ia ka Dorbar Shnong ha ka 31-10-2017 ha ka jingidonlang U Dolloi ka Elaka Rymbai bad hadien ka jingkren lamphrang u Dolloi bad u Rangbah Shnong bad ha ka por ba u Secretary ka Shnong u la mut ban ai ia ka report jong ka dorbar shnong halor ka pisa pilain, la wanrung kyndit u ma Knighstar Amkhloo ha ryngkat ki paralok jong u bad ki la pynkulmar ia ka dorbar ha kaba u Dolloi um banse ban pynwai noh ia ka Dorbar khnang ban lait na kano kano ka jingjia ba sngewsih.U ma Suja u la pynshai bad ha ka EC kaba la long ha ka 28 tarik bnai October, U Secretary u la dep ban wanrah ia ka report treikam ka shnong ha kaba utei u ma Knighstar Amkhloo ruh u la donlang bad ki la pdiang ia ka report kumba ka long, hynrei ym lah ban sngewthuh na kaei ka daw ba utei u rangbah u la pynkulmar pat ia ka dorbar shnong baroh kawei.“Imat u kwah ban long u Rangbah Shnong namar u la ju long teng u Rangbah shnong hynrei namar ba u paidbah u la kyntait noh ia u bad mynta u la sdang ban wad daw da bun ki rukom ban pynthut ia ka rukom treikam ka Dorbar shnong”, la kynnoh ki paidbah katei ka shnong.“U Secretary k a shnong, u ma Wansymper Biam ruh mynta u la donkti lang bad utei u ma Knightstar ban pynkulmar ia ka dorbar shnong”, la ong utei u rangbah shnong.“Ha kaba iadei bad ka jingkynnoh u ma Amkhloo ba nga dei u Nongkyrshan jong u ma Justine Dkhar bad nga la leh Politic katei ka jingkynnoh jong u ka long kaba bakla. Hooid nga kyrshan ia u ma Justine Dkhar kumba ma u ruh u la ju kyrshan ia utei u MLA ka thain bad ban ong ba nga leh politic te ka long kaei kaei kaba ngam lah satia ban pdiang”, la ong u ma SujaHa ka ri synshar paidbah nga don ka hok ban kyrshan ia uno uno u nongmihkmat khnang ban ioh ia ka jingiatreilang na ka bynta ban wanrah ia ka roi ka par hapoh shnong poh thaw bad kane ka dei ka hok jong nga bad uwei pa uwei u nongshong shnong, la bynrah u ma Suja uba la kyrpad ruh ia ki paidbah ba kim dei ban shah ialam bakla ha ki khubor thok jong utei u ma Knighstar Amkhloo bad ki paralok jong u.",Pynshai u Rangbah Shnong ka Ladrymbai Dongwah,https://www.urupang.com/pynshai-u-rangbah-shnong-ka-ladrymbai-dongwah/
"Shillong, 11 Nohprah:U MLA ka Congress na Pynthor u Bah Alexander L Hek u la kren artatien ba un dang iakhun biang na ka party ha kane ka kynti bad kumba ka paw u lah ban iakhun na kawei pat ka seng, tangba kan shong ha ka rai jong ki nongkyrshan.Haba kren mynta ka sngi sha ki nongthoh khubor, u Bah Alexander u la ong ba haduh mynta um pat rai na kano kano ka party ban iakhun namar ba u hap ban iasyllok shwa bad ki nongkyrshan jongu.“Ngam pat lah ban rai ia mynta namar ba nga hap ban iasyllok shwa bad ki nongialam bad ki nong-kyrshan jong nga ha ka konsti-twensi”, la ong u bah Alexander.U Bah Alexander u dei u MLA ba la jop na ka BJP ha ki snem ba la dep shwa ba un iasoh noh bad ka Congress hashwa ka elekshon MLA ha u snem 2013.“Ngam lah ban leit sha kano kano ka party haduh ba ngan ioh shwa ia ka rai na ki paidbah ka konstitwensi jong nga”, la bynrap u bah Alexander haba twad jingmut la un dang iakhun biang ne em na ka Congress.Hynrei ha kajuh ka por u la ai ksai ba ka NPP ka lah ban jop kham bun ki MLA ha kane ka kynti ban ia kaba la dep.Haba kylli la un iakhun noh na ka NPP ne kumno, u bah Alexander u la ong, “Nga sngew ba ka NPP kan jop kham bun ki MLA ha kane ka kynti ban ia ka elekshon kaba la dep”.U la ong ba ia ka elekshon ym lah ban khein sting namar ba ka elekshon ka dei ka jingiakhun bad ka donkam ia ka jingtrei shitom, wat la u la jop bunsien ruh na ka Pynthor.Haba twad jingmut halor ka Congress, u Bah Alexander u la ong ba ka Congress kan nym wan shuh ha ka bor ha kane ka elekshon ban wan namar ba kan sa don beit ka jingpharia hapdeng ki seng sain pyrthei.“Ka Congress kan nym wan shuh ha ka bor hadien ka elekshon hynrei ka jingjop jong ki party kan sa pharia hapdeng bun”, u la ong.Kumba la paw, u Bah Alexander u lah ban iakhun biang na ka BJP ha kane ka elekshon ba mynta hadien ba u la phet noh na ka ha kine ki san snem ba la dep.","Ka NPP kan jop kham bun  mynta, ong u Bah AL Hek",https://www.urupang.com/ka-npp-kan-jop-kham-bun-mynta-ong-u-bah-al-hek/
"Nongstoiñ, 11 Nohprah:U khaw ia kiba duk dei da ka sorkar Congress, ka skhim 100 sngi, dei lyngba ka sorkar Congress, ong U Bah James Lyngdoh Working President jong ka Meghalaya Pradesh Congress Committee mynta ka sngi ha Nongstoin.U Bah James, u kren ia kitei ki kyntien ha khmat ki 1,500ngut ki dkhot jong ka Nongstoin Block Congress Committee (NBCC), kiba wan shim bynta ha ka jingialang mynta ka sngi hapoh bishop Hall Nongstoiñ. U Bah James, ula ong shuh shuh “Mynta ka la dei ka por ia ki paidbah Nongstoiñ ba kin jied ia ki nongmihkhmat kiba thymmai ym ban shu pynthymmai biang ia u juh u ba la long lypa”.U la ong ruh ba u bah Gabriel Wahlang um shym la ioh ia ka jingjop ha ka jingiakhun ia ka elekshon shiteng samoi napoh Nongstoiñ, hynrei u la trei shitom naduh katei kapor haduh mynta ka kynti bad u la ong ruh ba na ka liang jong ka MPCC bad ka sorkar kidon ha syndah bad u bad lada ki paidbah kin ai shuh ia ki vote jong ki sa khyndiat ban ia ka election shiteng samoi khlem pep u bah Gabriel Wahlang un ioh beit ia ka jingjop.“Ka sorkar Congress kadei kaba la aibor ia ki paidbah, bad dei ka sorkar Congress kaba la wanrah ia ka hok sha ki paidbah ban wad jingtip na ki ophis sorkar bapher bapher lyngba ka (RTI) ia kaba la pyntreikam naduh u snem 2005, dei ka sorkar Congress kaba la wanrah ia u khaw na ka bynta kiba duk, ia ka skhim NREGS bad kiba bun bah kiwei kiwei kiba ka congress kala leh na ka bynta ban pynsuk ia kiba duk ki suk” ong u bah James.Shuh shuh u tei u heh ka MPCC u la ianujor ruh ia ka sorkar ba la ialam da ka Congress bad ka sorkar NDA jong u Modi, da kaba u la ong ba ka sorkar NDA kaba mynta ka ai ia ki paidbah, tang da ki jingkhang suda bad pynkordit ia u rit u ria; katei kajuh ka sorkar NDA ka la ong ba kan leh bha khamtam ia ki thain shatei lam hynrei mynta la 3 snem eiei ba kala synshar aiu ba ka la leh, ym don ei ei tang ki jingkhang suda.Ha kaba iadei pat bad ki seng riewlum na ka liang jong u bah James, u la ong baroh ki seng riewlum kiba don hapoh ka Jylla Meghalaya, ki la hap lypa hapoh ka shatri jong ka BJP bad dei hi tang ka seng Congress kaba lah ban iakhun bad ka BJP la ka long hapoh Jylla bad sha Delhi, katba kiwei kin nym lah satia bad u la kren ruh halor ka jingphet seng jong ki MLA kiba dei ruh ki myntri jong ka sorkar Jylla, kam don satia kano kano ka jingktah ia ka party namar ba ha ka jaka jong ki, ka seng ka ioh pat da kiwei kiba kham tbit shuh shuh.Katba na ka liang jong u bah Gabriel Wahlang haba ai jingkren ha katei ka jingialang u la ong ba baroh ki briew lane kiwei pat ki seng, hapoh Nongstoiñ ki tharai ba ka Congress kam don shuh pynban mynta ka kynti ka la paw shai kdar ba ka jingtrei kaba jar jar, khlem da pynsawa kala long kaba seisoh mynta ka sngi.“Ngam tip ia kaei ka ban jia hadien hynrei mynta ka sngi ka la long lypa ka jingjop ia ka Congress hapoh Nongstoiñ bad ngim da donkam than ban ia put turoi ia lade lane ban ia bein ia khoh iano iano bnad lada don ki nongbein ruh ngin nym iathew bad ngin ai da ka dur khmat ba phuh samrkhie namar ba ngi don ia ka thong ha u 2018 bad kane ka la paw tyngkrein mynta ka sngi” ong biang u bah Gabriel Wahlang.Ha katei ka sngi la ioh ruh ban pdiang burom ia ki paidbah kiba dang shu wan ban pyniasoh thymmai sha ka party Congress bad ha katei ka sngi la sakhi ruh ia ki paidbah kiba la ia noh synniang sha ka party namar ba kila buh ia ka thong ba mynta ka Congress kam donkam ban ialeh ilekshon da ka bor pisa.Nalor kitei ki nongkren kiwei kiwei kiba la ai jingkren ha katei ka jingialang ki kynthup ia u bah P.S. Marweiñ President NBCC, bah N. Nongdkhar Adviser ka NBCC, u bah Kumar K. Bani President NAYC, kong L. Marwein Secretary DCC Mahila, bah B. Nonglang President DCC bad kiwei kiwei.","U khaw baduk ka Congress,  skhim 100 sngi ruh ka Congress",https://www.urupang.com/u-khaw-baduk-ka-congress-skhim-100-sngi-ruh-ka-congress/
"Shillong, 11 Nohprah:“Ngi kum ki samla pule ngi kyndit thret ban iohi ba u Myntri Rangbah ka jylla un sam M-Tab lashai ka sngi haba ngi kiba pule jong u snem 2015 bad 2016 ngim shym la ioh satia ki M-Tab watla ngi la khmih lynti”, la ong ki samla pule haba kren sha ki nongthoh khubor mynta ka sngi.Kine ki samla pule ki la ong ba kane ka jingleh ka sorkar ban sam M-Tab ha une u snem ka dei tang ka buit elekshon jong u Mynti Rangbah u Dr Mukul Sangma na ka bynta ban pynbiej ia ki samla pule na ka bynta ka elekshon MLA kaban wan.“Ngi dei ki samla 2015 bad 2016, ngi khmih lynti ban ioh M-Tab, hynrei khlem sam satia. Shaei jah ka pisa kaba 12 klur bym sam M-Tab ha ki ar sem u 2015 bad 2016”, la buh jingkylli u samla Enlang Sawian.U la kynnoh ba lada ka long ha kane ka dur ka lah ban don ka jingpyndonkam bakla ia ka pisa bad lada ka tnad pule puthi kam lah ban ai jingshai, kin ai jingthoh sha ka tnad Ministry of Human Resources Development ka sorkar India ban dawa tohkit da ka CBI.U la ong ba kane ka jingsam M-Tab ka dei tang ka buit elekshon ka sorkar Congress ban pynbiej ia ki samla namar ba ka sam tang haba jan ka elekshon kumba jia ha u 2013 bad mynta ha u 2017 shwa ka elekshon.“Ha kine ki ar snem shano jah kine ki skhim.Ngi sngew diaw bad kane ka pyni ia ka jingleh shiliang ka sorkar ia ki samla pule”, la ong u Samla Enlang Sawian bad bynrap ba ki samla kim dei ban biej ha ka skhim san snem jong ki politishian jong ka Congress tang na ka bynta ka elekshon.U la ong ba shaei ka baibam jong ki samla pule jong u snem ba la dep ka jah ha kaba ki samla pule kim ioh satia.","Shaei ki M-Tab jong u snem  2015 bad 16, ong ki samla pule",https://www.urupang.com/shaei-ki-m-tab-jong-u-snem-2015-bad-16-ong-ki-samla-pule/
"Shillong, 11 Nohprah:U President ka BJP u bah Shibun Lyngdoh u la ong ba ka BJP kan nym pynbna lypa ia u briew ban shimti ia ka shuti Myntri Rangbah ha kane ka jylla, hynrei kan sa rai hadien ba la dep ka elekshon.Haba kren mynta ka sngi, u bah Shibun u la ong, “Ka BJP kam nym buh kyrtong Myntri Rangbah lypa ha kane ka jylla namar ba hangne dang long thymmai bad kan sa jied ia uba biang tam hadien ka elekshon”.Haba kylli shaphang ka jingwan u Myntri Rangbahduh ka ri u Narendra Modi ha ka 16 tarik mynta u bnai, u Bah Shibun u la ong ba ka jingwan jong u Myntri Rangbahduh ka ri kan don shibun kiei kiei kiba u lah ban pynbna ia ka jylla Meghalaya namar ba ka dei kawei ka jylla kaba dang sahdien bha haba ianujor bad kiwei ki jylla jong ka ri.“Ka jingwan jong u Myntri Rangbah kan don shibun kiei kiei kiba u pyrkhat ia ka jylla jong ngi ki nongshong shnong ka Meghalaya. Kan don eiei na ka bynta ka jylla”, la ong u bah Shibun.U la ong ba ka BJP ka kwah ba ki nongialam kin wan man ka por sha ka jylla namar ba katkum ka jingong u Myntri Rangbahduh haba ianujor bad kiwei ki jylla ha ka ri, ka bynta ka dong mihngi kam long kaba iaryngkat kyrdan ha ka roi ka par kumba long sha kiwei ki jylla ka ri India.“Kum ka party ngi long kiba thymmai ha kane ka jylla bad ka BJP ka sngew ba kito ki briew kiba kwah ia ka jingkylla ki wan ban iasoh bad ka”, u la ong.U la ong ba ka BJP ka kwah ban wanrah ia ka roi ka par bad ki paidbah ki dei ban sngewthuh ba ka thong jongka ka long tang ia ka roi ka par bad ym da kumwei pat. “Ka jingwan ki briew sha ka BJP ka mut ba ki kwah ia ka jingkylla”, u la ong.Haba kylli shaphang ka jingkynnoh ba ka BJP ka la leh thok ia ki mashin thep vote (EVM) khnang ba ki vote kiba thep kin leit lut sha ka, u Bah Shibun u la ong, “Ka jingkynnoh ia ka EVM ka dei tang ka jingkynnoh khlem nongrim. Haba ka AAP ka jop ki ong ka bha ka EVM, haba ka Congress ka jop ha Punjab ki ong ki EVM ki bha hynrei haba jop ka BJP ki ong ba ki EVM ki sniew”.","KYRTONG MR: Ka BJP kam  nym jied lypa, ong u bah Shibun",https://www.urupang.com/kyrtong-mr-ka-bjp-kam-nym-jied-lypa-ong-u-bah-shibun/
"Shillong, 11 Nohprah:Ki nongialam ka BJP ki la iathuh ba hadien ka jingwan u myntri rangbah duh ka ri u Narendra Modi ha nongbah Shillong katei ka seng kan khih radbah ha kane ka jylla ban pynkhreh ia ka elekshon MLA 2018. Katkum ka jingiathuh kitei ki nongialam ki la ong ba hadien ka jingwan u Modi ka BJP kan pyllait ruh ia ka kyrteng ki kyrtong jong ka ha ki konstitwensi bapher bapher.La iathuh ruh ba dang ha kine ki khyndiat sngi ha ka por ba u General Secretary ka BJP u Ram Madhav u la wan sha kane ka jylla ki la don katto katne ngut ki MLA na kane ka jylla kiba la leit ban ia kynduh ia u bad la ong ba ki don haduh 5 ngut ki MLA kiba la pynthikna ba kin ia khun na katei ka seng ha u 2018. Haduh mynta ki nongialam ka BJP kim pat kwah ban pyllait ia ka kyrteng jong kitei ki MLA.Lah ban kdew ba la shisnem mynta ki heh BJP na Delhi ki la wan khah khah sha nongbah Shillong bad ki la leit ruh ha kylleng ki konstitwensi.Unongaiktien katei ka seng u Nalin Kohli u dei uwei na ki nongialam uba ju poi khah khah sha kane ka jylla, nangta la iohi ba ki myntri sorkar pdeng kum u Kiren Rijiju, u Alphons ki ju poi khah khah sha Shillong bad ha ka 16 tarik mynta u bnai katei ka seng kan wanrah syndon da u Modi. La iathuh ba shuwa ban poi ka elekshon ka BJP ka don jingmut ban wan ialam ia u Modi kumba saw sien ba un kren paidbah ha ki bynta bapher jong ka jylla.","Hadien ka jingwan u Modi,  yn khih radbah ka BJP",https://www.urupang.com/hadien-ka-jingwan-u-modi-yn-khih-radbah-ka-bjp/
"Shillong, 11 Nohprah:Ka jingther hapdeng u bah Prestone Tynsong MLA ka Pynursla bad u myntri rangbah ka jylla u Dr.Mukul Sangma kam pat shym la kut hynrei ka dang iai bteng.Hadien ka jingkob u Dr.Mukul ia ki MLA kiba thmu phet seng ba lada ki nud ki dei ban risaiñ na ka kam MLA, u bah Prestone u la ong ba u Dr.Mukul um dei shuh u nongialam jong ki bad um donkam ban batai kaei kaba ki dei ban leh.“Um dei shuh u nongialam jong ngi, um donkam ban batai stad kaei ngi dei ban leh, balei un wan tuklar, ngin risaiñ hi ha ka por kaba biang, um donkam ban wan batai ia ngi, ngi dei kiba la heh la san” ong u bah Prestone Tynsong haba kren sha ki nongthohkhubor ha ka jingiakynduh bad u ha ka Shad Nongkrem.La kyrshan ia katei ka jingkren u bah Prestone da u bah Rowell Lyngdoh uba donlang ha katei ka Shad Nongkrem.U bah Prestone u la ong ruh ba ha ka 13 tarik kan don ka jingiakynduh jong ki ( MLA thmu phet seng) bad shen u la ong ba kin ia risaiñ noh. “Ngin ia risain noh hi shen, la shisngi ngin don ka jingiakynduh” u la ong. Haba kylli la kan mih kano kano ka jingkylla ha ing dorbar thaw-ain ka jylla u la ong ba kan ym don shuh kano kano namarba ka NPP ka la weng noh ia ka jingdawa tynjuh bor ia u Lamphang.","WAT BATAI STAD:Um dei shuh u  nongialam jong ngi, ong u bah Prestone",https://www.urupang.com/wat-batai-stadum-dei-shuh-u-nongialam-jong-ngi-ong-u-bah-prestone/
"Nongpoh, 12 Nohprah:U Krishan Pal Gurjar, myntri ka sorkar pdeng bad uba dei peit ia ka Ministry of Social Justice & Empowerment, mynta ka sngi u la wan ban pyllait paidbah ia kawei na ki skim kaba dei ruh kawei na ki skim kaba ai jingiarap kyrpang ia ki riew tymmen kaba la tip kum ka Rashtriya Vayoshri Yojana (RVY) ha Madan NSCA, Pahamsyiem, Ri Bhoi.Ha kaba pyllait paidbah ia katei ka skim ia ki riew tymmen, da ka jingdon u Dr C. Lyngdoh, Myntri ka tnat PHE ka sorkar jylla kum u symbud kongsan, ki heh ophisar sorkar kiba kynthup ia u Bah H. Marwein, IAS, Addl. Chief Secretary ka sorkar jylla, ka Kong C. Kharkongngor, Commissioner of Persons with Disabilities, u D.R Sarin Chairman & Managing Director ALIMCO, ka Kong D. Phawa ADC Ri Bhoi, ki riew tymmen na ki dong bapher ka Ri Bhoi lem bad kiwei kiwei.Khyndiat kum ban shu pynpaw hangne, katei ka skim kaba la pyllait paidbah mynta ka sngi ha Nongpoh, ka dei ka skim kaba ka sorkar pdeng ka la thaw kyrpang na ka bynta ban iarap ia kito ki riew tymmen, kiba don jingduna bad kata ka long naduh kiba don jingshitom ha ki Skhor, ki bniat, ki khmat bad ia kito ki bym lah ban iaid ban ieng.Ha kaba sdang jong ka jingpyllait paidbah ia kane ka skim, ki la don haduh kumba 1027 ki riew tymmen kiba la ioh jingmyntoi, ha kaba ki la ioh ia ki tiar ban iaid ban ieng, ki iit khmat, ki tiar ia kiba la duna ka jingiohsngew lem bad kiwei kiwei bad haba khein ia kine ki tiar kiba la sam ha kane ka sngi ka la kot sha ka T. 69.32 Lak.","SKHIM TYMMEN: Sam u myntri  sorkar pdeng sha ki 1,027ngut",https://www.urupang.com/skhim-tymmen-sam-u-myntri-sorkar-pdeng-sha-ki-1027ngut/
"Shillong, 11 Nohprah:Ka KSU South West Khasi Hills ka la takraiñ tyngeh ia u MLA ka Ranikor konstitwensi u Martin M Dango da kaba kynnoh ba utei u nongmihkhmat paidbah um ju wanrah skhim hapoh ka konstitwensi bad u ju wan ruh ban pyni dur sha ki paidbah shisien ha ka san snem. Katei ka seng ka la pynpaw ka jingbitar halor ki jingleit ialap jong u ban kynnoh ba dei ki sengbhalang kiba khanglad ba un wanrah ia ka roi ka par kumjuh ia ka surok Two Lane. Ka KSU ka dawa ba u Dango u dei ban kren shai ia ka nongrim jong u halor ka ishu tih Uranium namar ka jingkwah surok Two Lane jong u.Ka kyrwoh na u samla Hoffen Muller Langte, Publicity Secretary, KSU SWKHD ka la ong ba 20 snem mynta u Dango u la long kum u nongmihkhmat hynrei kam shym don satia ka roi ka par ha katei ka thaiñ. Ka KSU ka la pan jingkheiñ kumno u la pyndonkam ia ki MLA skhim ha kitei ki 20 snem kumjuh ia kane ka 5 snem kaba mynta lym kumta ka la ong ba kan sei madan hi ia ka rukom pyntreikam jong u.“Ngi dawa ba lada u dei u Nongmihkhmat ba trei hok bad sngewkhia iaki paidbah kumba u la kam u dei ban pynshai paidbah kumno u la pyntreikam ha ki 5 snem ia ki MLA Scheme naduh Ka Special Rural Works Programme (SRWP), Ka Construction of Rural Roads Programme( CRRP), Ka Intensive Arts and Cultural Development Programme (IACDP), Ka Intensive Sports and Youth Development Programme ( ISYDP), ka Chief Minister Special Rural Development Fund (CMSRDF) bad Ka Development of Traditional and Folk Music ( DTFM) lem kumta ka seng kam banse ban hap sei Madan hi noh ia rukom pyntrei kam jong u Dango ia kine ki scheme hapoh Ranikor” ong ka kyrwoh khubor na katei ka seng.",AI JINGKHEIñ: Aiu ha  ki 5 snem ne ngin sei hi noh,https://www.urupang.com/ai-jingkhein-aiu-ha-ki-5-snem-ne-ngin-sei-hi-noh/
"Shillong, 12 Nohprah:Ka Kot Khasi Bynrap Bahynriew (6th Schedule) jong ka Riti Synshar ka Ri India (Constitution of India), ba la pynkylla khasi da u Bah B.M.Lanong, CEM barim ka KHADC bad u MDC uba la long haduh 6 sien, tam ia baroh haduh mynta, yn pyllait paidbah da u Bah Vincent Pala MP bad u Bah P.N.Syiem CEM KHADC ha ka sngi Palei, ha ka por shi baje mynsngi ha Assam Kristi Kendra Shillong, ha kaba yn iadon lang ruh ki MDC, ki Khlieh Nongsynshar bad ki khraw pyrkhat ka jylla.Ki don ki pasoh jong ki jingiatai nia (1946-1950) ha ka Dorbor-lor (Constituent Assembly) halor ka jingpun bad jingkha ia ki District Council bad kiwei ki jingthoh bakordor, kynthup ia ka Panchayat, ka Dulir Aiti (Instrument of Accession), Dulir Pynsnoh (Annexed Agreement) bad bun kiwei, baroh ha ka Ktien Khasi.",Ka kot thymmai  U Bah Bindo,https://www.urupang.com/ka-kot-thymmai-u-bah-bindo/
"Shillong, 12 Nohprah:Ki runar ki la kawang Petrol Bomb mynta ka miet ha ka por 7 baje eiei ha Alizan Compound ha Lumdiengjri. Ha katei ka jingjia 3 tylli ki ïng bad kawei ka dukan ka la julor. Ka ing kaba la shah kawang Petrol Bomb dei ka ing jong u Kulsum Bano katba ka dukan pat ka jong u Md Saad Uddin Choudhury. Ki marjan bad ki pulit kiba iohi ia ka ding ki la lah ban tem shuwa ba kan pur. Na katei ka jaka la lap ar tylli ki bilor biar. Ki pulit ki dang tohkit ia katei ka jingjia.",Kawang Petrol Bomb ha Lumdiengjri,https://www.urupang.com/kawang-petrol-bomb-ha-lumdiengjri/
"Shillong, 12 Nohprah:U Myntri Rangbah ka jylla u Dr Mukul Sangma u la phla ba ka jingbym lah ka sorkar ban sam M-Tab ia ki samla pule ha u snem 2015 bad 2016 ka dei namar ba ka sorkar jylla ka iakynduh jingeh na ka jinghiran pisa kynsan kaba la wan mih khlem da poi pyrkhat.Haba kren mynta ka sngi ha ka jingialang sam M-Tab sha ki 25 hajar ngut ki samla pule klas XII ka East Khasi Hills ha madan Polo, u Dr Mukul Sangma u la ong, “Ha u snem 2015 bad 2016 ngi la hap ban sangeh ban sam M-Tab hadien ba ka jylla ka la iakynduh jingeh na ka jinghiran pisa kaba la mih kynsan na ka jingkhang dewiong ha ka jylla”.U la ong biang, “Ngi sngew kmen ban bteng biang ban sam M-Tab sha ki samla pule klas XII hadien ba ngi la sangeh noh ha ki ar snem jong u 2015 bad 2016 namar ba ngi iakynduh jingeh na ka jinghiran pisa”.U Myntri Rangbah u la ong ba ka jingkhang dewiong kynsan ka NGT ha kane ka jylla ha u snem 2014 ka la buh jingeh ia ka pla tyngka ka sorkar jylla haduh ba kan hap ban pynsangeh noh shwa ia ka jingsam M-Tab.“Hynrei mynta ngi la lah ban pynmih khajna na ka jingpynkiew ia ka khajna na ki hotel bad kiwei ha kaba ka jingwan jong ki jngohkai pyrthei ka la nangkiew ha ka jylla”, la ong u Dr Mukul.U la ong ba na ka bynta u snem 2017-18, ka sorkar ka la dep mang pisa lypa ban thied ia ki M-Tab na ka bynta ban sam sha ki samla pule khnang ba kan nym don ka jingsangeh ia kane ka jingsam tablet sha ki samla.“Ngi la dep mang pisa lypa na ka bynta u snem 2017-18 ban thied M-Tab ban sam sha ki samla pule klas XII”, la ong u Dr Mukul.Katkum ka jingtip, ka sorkar ka hap ban pynlut haduh T.6 klur eiei shi snem ka pisa ban thied M-Tab ban sam sha ki samla pule lyngba kane ka skhim Students Digital Learning Aid Scheme kaba la pyntreikam ia kane ka skhim naduh u snem 2013.U la ong ba ka sorkar ka kwah ban rat dyngkhong noh ia ka jingbym nang thoh nang pule ha ka jylla namar ba kumba ka long mynta ka jingdon jong ki briew ba pep skul shiteng por hapoh klas 8 ka long 30 percent katkum u snem 2006-07 bad 39 percent ha ka klas hapoh matrik. “Ngi kwah ban rat dyngkhong noh ia ka jingbym nang thoh nang pule ha ka jylla bad ban pynim ia ka nam jong ka nongbah Shillong kum ka jaka pule ba pawnam ha ka ri”, u la ong.Ha kajuh ka por, u Myntri Rangbah u la ong ba ka jingsam M-Tab ka sorkar ia ki samla pule ka long ban pynlong ia ki samla kiban iaryngkat kyrdan bad kiwei ha kane ka juk stad thymmai. U la ong ba lyngba ka M-Tab kan ai jingmyntoi shibun ia ki samla pule namar ba ki lah ban shim shibun ki jingtip na ka . “Ngi la shna kyrpang ia ki jingbuh jingsat ha ka M-Tab kiba long katkum kane ka juk mynta khnang ba phin ioh shibun ki jingmyntoi ha ka jingpule jong phi”, la ong u Dr Mukul.Haba kyntu ia ki samla ban pyndonkam hok ia ka M-Tab, u Dr Mukul u la ong ba lyngba kane ka atiar, ki samla pule ki lah ban pyndonkam lyngba ki social media ban iathuh ia ka jingriew spah kane ka jylla ban khring ia ki nongjngohkai pyrthei na kylleng ka pyrthei.“Lada da ki hajar ki paidbah ki leit ban jngoh ia ka Taj Mahal, ia u Eiffel Tower, ki jingkieng jri ha kane ka ri jong ngi, kin khring da ki million ki paidbah”, la ong u Dr Mukul. U la ong ruh ba lyngba ka jingpyntreikam ka sorkar ban seng ia ki Medical College, ki Engineering College, bad kiwei ki jaka pule ba kongsan, kan pynsuk ia ki samla ban lait na kaba leit pule shabar bad kan pynlait ruh ia ki kmie ki kpa na ka jingkhuslai haba don ki khun ha la ka jaka lajong.Shwa ia kane la ioh ruh ia ka jingkren na ka Myntri ka tnad Information Technology ka Kong Ampareen Lyngdoh, ba la sakhi lang u Commission & Secretary ka tnad IT u bah Donald P Wahlang, bad kumjuh u Deputy Commissioner u bah Peter S Dkhar.","M-Tab: Duh sam ha u 2015,  2016 ba tyrkhong pisa: Mukul",https://www.urupang.com/m-tab-duh-sam-ha-u-2015-2016-ba-tyrkhong-pisa-mukul/
"Shillong, 12 Nohprah:Ki nonghikai SSA hapoh ka Jylla hapoh ka lama ka Meghalaya SSA School Teachers Association (MSSASTA) ki la bitar jur ia kane ka sorkar MUA-II ba ialam ka Congress bad ki la kynnoh ba ka la leh bein ia ki, ha kaba ka khlem pynlait ia ka tulop haduh san bnai mynta.Mynta ka sngi ki la pynbna syndon ia ka sienjam ba lada ka sorkar kam pynlait noh iaka tulop kaba san bnai bad ka arrear kaba sah phra bnai jongki shwa ka 20 tarik mynta u bnai, kim banse ban leit kiew noh sha ka Kashari ban dawa ia ka hok jongki.Kine ki nonghikai kiba la pynlong ia ka jingiaid paidbah naduh madan Nongthymmai sha phyllaw ka Additional Secretariat, ki la ai por khadduh ia kane ka sorkar jong u Dr Mukul Sangma ba kan pynlait noh ia ka tulop jongki bad lada kam pyllait, kim banse ban leit tied jingkhang noh sha ka Meghalaya High Court.“Lada ka sorkar kam pynlait noh ia ka tulop, ngin sa leit ban ujor da ka PIL ha ka Kashari”, la ong u president ka MSSASTA u Bah Aristotle Rymbai bad u la bynrap, “Ba ki paidbah ki dei ban kyntait ia ka seng Congress ha ka elekshon ban wan”.Ka arrear ba phra bnai ka dei jong ka snem mang tyngka 2016-17, kaba dang sah naduh ka 1 tarik Naitung 2016 haduh ka 28 tarik Rymphang 2017 bad saw bnai ka tulop naduh u Nailar haduh u Naiwieng mynta u snem na ka bynta ki 12481 ngut ki nonghikai SSA. Ki nonghikai kiba wan na kylleng ki jaka ka jylla, ki la rah ruh da ki plakad ryngkat ki jingthoh ban pynrem ia ka sorkar. U president ka MSSASTA u la ong ba ka Synjuk ka mih madan ka dei hadien ba ka jingbuh por ka la kut khlem ioh jubab eiei na ka sorkar.U la ong ba ka seng ka la thoh ban iakynduh ia u myntri rangbah, Dr Mukul Sangma ban iakren halor katei ka bynta, hynrei u khlem jubab. Kumta ki nonghikai SSA hapoh ka Jylla ki la hap ia mih ryntih ban dawa ia ka hok jongki. Kine ki nonghikai ki la iashong ha Additional Secretariat Parking Lot naduh ka por 11 baje mynstep haduh 2:30 janmiet.","TULOP SSA: Shwa ka 20 tarik,  ne yn ujor sha High Court",https://www.urupang.com/tulop-ssa-shwa-ka-20-tarik-ne-yn-ujor-sha-high-court/
"Shillong,12 Nohprah:U President rangbah ka seng HSPDP uba dei ruh u MLA ka Nongkrem u bah Ardent M Basaiawmoit u la ong ba tang shu poi elekshon ha ri Lum Jaintia bad ha Ri Bhoi ki briew ki kren beit tang ia ka pisa. Haba poi ka elekshon u la ong ba ki briew hangtei kim ju kylli shaphang u kyrtong uba kumno, u don jingnang jingstad ne-em, u don ne-em ka mynsiem ban trei bad kiwei pat ki jingtip shaphang jong u hynrei ka jingkylli ba ki briew ki kylli ka long u don pisa ne em. “Ha Jaintia lada ong ka elekshon ki briew kin kylli Kat Wan klur Em u (kaba mut u don katno klur), kim ju kylli uba kumno, Ha Bhoi pat tang shu iohi lei ia u kyrtong u bym i kob, uba i duk kin ong ‘Em pisa re u Se Phi!” ong u bah Ardent haba kren paidbah ha ka jingialang ka seng HSPDP ha madan Malki.Utei u nongialam HSPDP u la ong ba ka seng HSPDP kam don spah bad kam don lynti ba lyngkot ban jop ia ka elekshon, hynrei ka don tang ki jingpynshai sha ki paidbah ba haba ki thep vote ki dei ban weng noh ia ka jingsngew ha mynsiem hynrei ban ailad ba ka bor pyrkhat bad ka jingshem phang kan synshar ha ki bad hangta kin lah ban jied ia u kyrtong ne u nongialam u ban lam lynti ia ki sha ka jingbha. “Ki kyrtong ba ia leh elekshon ruh ki nangbha ban ktik ia ka jingsngew jong u paidbah,ki tip lut ia ki jingdonkam jong u paidbah ha kine ki por, ki nang ban pynbiej da ki ktien jail ja-um, don lei lei kiba kob ban shakri 24 kynta ruh, hato phi ngeit ba lah ban shakri 24 kynta, nai bam nai sum shuh, paidbah wat sha pynbiej” ong u bah Ardent haba kdew ba don ki kyrtong kiba da buh briew khnang ruh ban ai jingtip sha ki haba don ba iap briew, haba don ba baiong khlieh bad haba don ba suhkpoh bad kumta ter ter.Haba pynshai ia ki mat treikam kiba bun jong ka seng HSPDP u bah Ardent u la ong ba ka mat ba hakhmat eh lada wan ha ka bor synshar ka dei ban dawa ia ka Article 371 bad dei kane ka ban pynneh pynsah ia ka hok longtrai ha ka khyndew ka shyiap bad kiwei pat ki bynta. “Ki Naga ki don ia ka Article 371 A, ki Mizo ki don ia ka Article 371 G, ka aiñ ka sorkar India kam lah ban khanglad ia ki Naga bad ki Mizo” u la ong. U la ong ba don ki jingkynthoh ba ka jingkwah 371 ka HSPDP ka dei ba ka kwah pynduh ia ka District Council “Hynrei kynmaw ba ka Mizoram ka don 3 tylli ki District Council, ka don ia ka Article 371 G , ki dei tang ki jingpynbiej ia ki paidbah” u la ong.Haba kren pat ia ka jingeh ki paidbah na ka khang pomdieng, khang tih dewiong, khang tih mawshun, khang tih shyiap u bah Ardent u la ong ba ka jaitbynriew ka don hapdeng ka sohsat , “Ym donkam donjam shuh , aiu pat ngin trei, ka kam kontrak ka kam Supply la trei hi da ki Minister, ki MLA, ki heh sorkar ngi tip pyllein ia kata, aiu shuh ngin trei, hynrei ngan iathuh ia phi ba ia kitei ki jingkhang ba ngin trei ngin ktah la khang da ka aiñ hynrei kynmaw pat ba ka sorkar ka don shibun kiei kiei ban leh” pynkut u bah Ardent haba pan jingkyrshan na ki paidbah ia ka seng HSPDP.",Por Elekshon: Ha Jaintia  ki ong ‘Kat wan Klur Em u’,https://www.urupang.com/por-elekshon-ha-jaintia-ki-ong-kat-wan-klur-em-u/
"Nongstoiñ, 12 Nohprah:Hadien ba ka iing bishar ba ha khliehduh jong ka Ri ka Supreme Court, ka la pynmih ia ka hukum ha ka 21 tarik u Naiwieng ban ailad biang ia ki nongkhaii dewiong jong ka Jylla ba kin bteng ban shalan ia u dewiong ba la dep tih, kiba bun bah ki nongkhaii bad nong bylla ki la dap da ka jingkmen bad ka jingphuh mut phuh mat.Hynrei naduh katei ka sngi, ba la pynmih hukum da ka iing bishar ba ha khliehduh jong ka Ri ka Supreme Court, ka la iaid 21 sngi, pynban ki nongkhaii bad nong bylla dewiong jong ka thain West Khasi Hills khamtam ha ki thain Shahlang, ki la pynpaw ia ka jingsngewbynniaw kaba jur namar ba haduh mynta kim pat iohlad satia ban shalan ia u dewiong.Ha ka jingwad bniah jong u nongthoh khubor, la lap ba ka daw jong ka jingbym pat ioh lad ban shalan dewiong, ka dei namar ka jingaidaw na ki nongtrei sorkar ba dei peit ia katei ka kam, da kaba ki aidaw ba kim pat ioh ia ka hukum na ka sorkar Jylla ban sdang ia katei ka kam.Kitei ki nongkhaii, ki la pynpaw ruh da kaba ong ba na ka liang jong ki, ki la pyrshang ruh ban kylli na ki nongtrei sorkar kiba dei peit ia katei ka kam shalan dewiong ha katei ka thain, hynrei kitei ki la ong ba haduh mynta kim pat ioh order bad kim pat lah ban plie ia ki ophis treikam jong ki kiba kynthup naduh ka jingkieng thew kali bad ka DMR, kiba don ha Riangdo bad kumjuh sha Dainadubi Garo Hills.Kitei ki nongkhaii, ki la iai ap khmih lynti na ki sngi sha ki sngi ba kitei ki ophis treikam kin plie noh khnang ba kin ioh noh ban sdang ia katei ka kam kaba la iaid mynta la jan shibnai, pynbna ka jingpynslem ban plie noh ia ki tnad treikam kiba iadei bad katei ka jingshalan dewiong kan long ka jingduhnong kaba khraw khamtam ia ki nongkhaii bad kumjuh ia ki paidbah kiba ju im ja sngi na ka kam dewiong.Kumta na ka liang jong ki nongkhaii dewiong ka thain shallang ki dawa jur ia ki bor bahalor jong ka sorkar ba kidei ban leh ei ei noh mardor khnang ba ki nongkhaii kin lah ban ioh sdang biang por ia jingkhaii bad shalan dewiong, namar ka por ka long kaba lyngkot haduh katta katta.",LA 21 SNGI: Ym pat sdang  shalan dewiong ha Shahlang,https://www.urupang.com/la-21-sngi-ym-pat-sdang-shalan-dewiong-ha-shahlang/
"Shillong, 12 Nohprah:U Myntri Rangbah ka jylla u Dr Mukul Sangma u la ong ba un iakhun ar tylli ki konstitwensi ha kane ka elekshon MLA 2018. Haba kren mynta ka sngi, u Dr Mukul Sangma u la ong, “Hooid, ngan iakhun na baroh ar tylli ki konstitwensi kynthup na Ampati bad na Songsak”.Ia ka Songsak la mihkhmat da u MLA ka NPP u Nihim D Shira uba la kob kham mynshwa ba um don eiei ka jingtieng ban iakhun pyrshah ia u Dr Mukul Sangma.“Ngin iakhun namar ba ka ain ka shah bad katba ka ain ka shah ngin iakhun”, la ong u Dr Mukul.U la ong ba ka jingpynkylla ia ka ain ban nym shah ia u briew ban iakhun ar ne lai tylli ki jaka ka dei ka rai bad ka ain ban leh da ki nongthaw ain da ka parliament ne ka iing dorbar thawain ki jylla.U Dr Mukul u la ong ruh ba um kwah ban ong eiei ia u kyrtong ka BJP ban iakhun pyrshah ia u ne ia u kyrtong ka NPP namar ba kim nym poi shaei shaei ruh.“Ngam kwah ban kren eiei ia kiwei ki kyrtong, kim nym lah poi shaei shaei ruh”, la ong u Dr Mukul.Hynrei ha kajuh ka por, la iathuh ba ka jingiakhun jong u Dr Mukul na Songsak ka lah ban don eiei ha lyndet wat ban pynkhynniuh ia u kyrtong ka NPP.","Ngan iakhun na baroh ar  konstitwensi, ong U Mukul",https://www.urupang.com/ngan-iakhun-na-baroh-ar-konstitwensi-ong-u-mukul/
"Jowai, 12 Nohprah:Ka Jingkit palat pud ki trok dewiong na East Jaintia Hills ban shalan sha Assam ka long kaba shyrkhei bha ha kaba ka wanrah ruh ia ka jingbym sngewtynnad ia ki malik dewiong kiba Shalan dewiong sha Assam, khlem da leh thok, hynrei da kaba buh ryntih ia ki kyndon jong ka sorkar khamtam ia ka hukum jong ka NGT.“Ki bun bah ki trok 12 bad 14 shaka kiba shalan dewiong khlem ki kot ki sla kiba biang bad kane ka long namar ba ki pulit bad wat ki nongpyniaid ia ka Weighbridge ha 13 Miles ruh ki donkti lang”, la iathuh uwei na ki heh spah nongkhaii dewiong na ri lum Jaintia.“Kine ki trok ki la dep ban pynbit pynbiang lupa naduh ki pulit kiba ap surok ha ki bynta bapher bapher bad ruh wat ha katei ka Weighbridge ki kit 30 haduh 40 ton u dewiong da ka challan kaba 9 tons bad don ruh ki bym shym don wat ia ka challan ruh”, la kynnoh ki heh spah nongkhaii dewiong.“Ngi pat kiba bud ia ki kyndon ka NGT bad kiba kamai ia ka hok, lada ki lap ban ngi kit tam tang 500 KG ruh ki la pynhap ia u dewiong ha katei ka jaka thew jong ka sorkar jylla.”, la bynrap kitei ki heh spah.“Kane ka dei ka jingleh shilliang khmat kaba ktah um tang ia ngi ki nongkhaii kibym shym kwah ban leh thok, hynrei ka ktah ruh ia ka jingiohnong jong ka sorkar kaba lum khajna na u dewiong”, ki la pynpaw.Kitei ki heh spah ki dang pynkhreh mynta ia ka shithi ban ujor pyrshah halor shane sha u Chief Minister ka jylla uba dei khmih ruh ia ka Mining bad kumjuh sha u Transport Minister bad sha u DIG ka jylla.Kitei ki heh ki la pynpaw ruh ba ka jingkit palat pud ki trok 12, 14 shaka ka la ktah ruh ia ki trai trok 6 shaka namar lada ka trok 12 lane 14 shaka ki kit 35-40 ton u dewiong ka mut 2 lane 3 tylli ki trok 6 shaka kim ioh kamai shuh.Halor kane, nga ka liang kitei ki nongkhaii dewiong kiba paw ka thain ki la kyntu ia u Chief Miniser, ia u heh duh ki pulit bad kumjuh ia ki officer ka taxation bad transport ban shimkhia halor kane ka jinglait ei u dewiong khlem ki khajna.","TROK DEWIONG: Jynjar ki  malik dewiong, ba kit palat pud",https://www.urupang.com/trok-dewiong-jynjar-ki-malik-dewiong-ba-kit-palat-pud/
"Shillong, 14 Nohprah:U MP ka Shillong u ma Vincent Pala u la pyllait paidbah mynta ia ka sngi ia ka kot ba la thoh da u bah Bindo Mathew Lanong (u nongmihkhmat paidbah uba dei ruh u nongiasaid aiñ). Katei ka kot ka dei kaba bah Bindo u la pynkylla Khasi ia ka 6th Schedule kaba la thoh ha ka ktien phareng bad ia katei ka kot u la ai kyrteng ‘Bynrap ba Hynriew’. Katei ka dei ka kot kaba ar kaba u bah Bindo u la thoh hadien ka ‘Ka kmie ki Rangli (Mother Teresa)’. Ia katei ka kot la pyllait paidbah ha ka jingialang kaba la long mynta ka nohphai sngi ha Assam Kristi Kendra, Shillong. Ha katei ka jingialang nalor u kongsan ( Pala) la don ruh u CEM ka KHADC u bah Pynshngaiñ N Syiem, u President ka Synjuk Ki Nongsynshar Shnong ka Bri u Hynniewtrep u Dr.Werlok Kharshiing, u VC barim ka Martin Luther u bah R.G Lyngdoh, ki nongthoh kot na ka Khasi Author Society, ki nongsynshar shnong bad kiwei pat kiba dei na ka skulbah NEHU.Shuwa ba u kongsan un pyllait paidbah ia katei ka kot ki la don katto katne ngut ki nongkren. U bah Pynshngaiñ N Syiem u la pynpaw ka jingsngewlehraiñ, haba u wan sha katei ka jingialang ban pyllait ia ka kot ba u bah Bindo u la pynkylla Khasi ia ka 6th Schedule bad u la ong ba ha ka jingshisha dei ka kamram jong ka District Council ban leh ia katei ka bynta hynrei kam shym la lah ban leh, u la ai khublei ia u bah Bindo uba la shim ia katei ka bynta bakhraw ban noh synniang ha ka jaitbynriew.U Dr.Werlok Kharshiing u la ong katei ka kot ba u bah Bindo u la thoh ka long kum Bible jong ki Khasi naba ka dei kaba la thoh shaphang ka 6th Schedule. “Ka 6th Schedule ka long kum ka bible jong ki Khasi, lada kane kam don ha ki 50 snem ki ban wan kane ka jaitbynriew kan jah noh, ki nongmihkhmat ki bym don jingtip ia ka 6th Schedule kim dei shuh hi ruh ba kin long nongmihkhmat” u la ong. U la ong ba u bah Bindo u la ioh ban thoh ia kane ka kot namar ka jingioh por kylluid jong u na ka jingrem elekshon hynrei ka jingrem elekshon jong u pat ka dei ka jingkyrkhu ba la ioh ia kane ka kot.U bah Bindo haba kren shaphang katei ka kot kaba u la thoh u la ong ba ka jingiohlad jong u ban pyndep ia katei ka kot khaw-ot (u ong khaw -ot namarba um shym la lah ban pynmih ia ka watla u la don jingthmu ban pynmih myn shem snem) ka dei namar ka jingai shuti u paidbah ia u (rem elekshon). U la ong ba ha ka por ba u dang long kum u CEM ki Syiem na ki hima bapher ki la kyrpad ban pynkylla sha ka Khasi, namar ba kim sngewthuh bha bad um shym la lah ha katei ka por bad dei tad mynta ba ka la urlong.”Ki syiem ki ia ong ngi la pule katno katno ruh ym sngewthuh, la phah pule ha ki khun jong ki-kiba la pass BA ruh kim sngewthuh” u la ong. Ka daw ba la u ai kyrteng ka Bynrap ba Hynriew ka dei namarba ka 6th Schedule ka dei kaba la bynrap na ki Article jong ka riti Synshar ka Ri India. Ha katei ka kot u la ong ba la batai bun kiei kiei ba ki nongpule kin ioh jingmut hynrei ban pdiang bad ban kyntait ka shong ha ki nongpule.U bah Bindo u la pynpaw ruh ka jingsngewkmen ia ka jingpyllait por u MP ban ia don ha katei ka sngi ha kaba u la ong ba ula ia kren bad u la iathuh ba ki dang don ki kam ba un pyndep ha Delhi, hynrei u la ot tiket kyrpang ban beh shane sha Shillong wut wut namar katei ka jingpyllait kot bad marsien dep pyllait un her biang da ka liengsuin sha Delhi.Kham shuwa ia kane ka la don ka jingkynthoh na ka Dr.A.Kharmalki ka Head jong ka Dept. Khasi ka skulbah NEHU kaba la dep ban pule naduh ba sdang haduh bakut ia katei ka kot u bah Bindo bad ka la iaroh ia ka jingsnah u bah Bindo ban wanrah da ki kyntien Khasi kiba sngewbang bad kiba ia hap sur ha katei ka jingpynkylla ia ka 6th Schedule. Kas la ong ba ku ka kyntien Worship u la buh da ka kyntien ka Nguh ka Dem, Appeal-Ud bishar biang, Administrator da ka Shimti pyniaid, Institution da ka rympei saindur bad kiwei pat. Ka la kyrpad ia u bah bindo ban ialeh kumno ban pynkylla sa ia ki kot kiba dei bad ki aiñ namar bun ki bym pat tip bha shaphang ki kyntien jong ki aiñ. Ka la pynkynmaw ba ka ju don ka ktien kaba ong ‘Lada im ka ktien ka jaitbynriew ka Im’ hynrei ka la ong ba dei noh ban ong ‘Ka jaitbynriew kaba buh jingthoh ha la ka ktien ka dei ka jaitbynriew kaba im’.","‘Bynrap kaba Hynriew’ ka kot u bah  Bindo, “Ka long kum ka Bible ki Khasi”",https://www.urupang.com/bynrap-kaba-hynriew-ka-kot-u-bah-bindo-ka-long-kum-ka-bible-ki-khasi/
"Shillong, 14 Nohprah:Ka Nationalist Congress Party (NCP) ka la weng noh mynta ka sngi ia u bah Sanbor Shullai na ka kam President bad ka la thung ia u Vijay Raj kum u Working President. Katkum ka shithi jong u S.R Kohli Permanent Secretary & Member Working Committee jong ka NCP u la thoh sha u Vijay Raj ba la pynshongthait noh ia u bah Sanbor Shullai na ka kam President jong ka NCP Meghalaya namarba u bunkam palat ha konstitwensi lajong bad ba un nym lah ban pynlut por na bynta ka Party ha ka elekshon MLA 2018. Ha katei ka shithi u la ong ba la mynjur ia kane da u National General Secretary ka NCP uba peit iakane ka thaiñ shatei Lam mihngi u Praful Patel. Ia katei ka shithi u la ai kopi ruh sha u bah Sanbor ba un tip.",Weng ka NCP ia u bah Sanbor na ka kam President,https://www.urupang.com/weng-ka-ncp-ia-u-bah-sanbor-na-ka-kam-president/
"Shillong, 14 Nohprah:U Myntri Rangbah ka jylla u Dr Mukul Sangma u la ong ba ma u shimet ruh um sngewthuh shuh ia ka jingpyntreikam ka sorkar India ia u Aadhaar number.Haba jubab ia ka jingkylli halor u Aadhaar ba la wanrah da u MLA ka Mawthyngkut u Bah Witting Mawsor ha iing dorbar mynta ka sngi, u Dr Mukul u la kynnoh ba ka sorkar pdeng ka la wanrah ia ka jingkular ia ki paidbah ka ri bad kumjuh ia ka jylla Meghalaya ha kaba iadei bad u Aadhaar number.“Kawei ka tnad ka sorkar pdeng ka ong ba donkam ia u Aadhaar katba kawei pat ka ong ba u Aadhaar um long kompolsori”, la ong u Dr Mukul.“Nga ruh nga kulmar, ngam pat leh Aadhaar bad ka sorkar jylla kan kren ia ka sorkar India ba ka dei ban pynlait beit ia u Aadhaar ha ka jylla Meghalaya”, la ong u Myntri Rangbah.U la ong ba namar ba ka mukotduma halor u Aadhaar ka dang sah ha ka iing Kashari Supreme Court, ka long kaba bha ban ap ia ka rai ba khadduh na ka iing kashari.U la kren shai ba u Aadhaar um long kompolsori ha Meghalaya bad ka jingpynrung kyrteng ha u Aadhaar ka shong ha ka mon jong u briew shimet.Hynrei u la ong ba ka sorkar kam lah ban pynsangeh namar ba ka don ka jingeh ruh ia ki samla kiba kwah ban iakhun ia ki eksamin re entrant eksam ha kaba ki dei ban don u Aadhaar bad lada pynsangeh ka lah ban buh ka jingeh ia ki samla ba kin iakhun ha ki eksam jongki.U myntri rangbah u la ong ruh ba u Chief Secretary ka jylla un sa khot jingialang bad ki bank ban kyntu ia ki ban pynlait na kaba pyniadei ia u Aadhaar bad ki bank account jong ki paidbah namar ba ka la wanrah jingeh shibun ia ki briew tang namar u Aadhaar.U la kular ba un iakren tyngeh bad ka sorkar ba kan bthah ia ki tnad jongka kum ki Bank, bad kiwei ba kin nym pynbor ban leh Aadhaar ha kane ka jylla Meghalaya khamtam haba ym pat dep ban rai shwa ia ka jinglong nongshnong shnong ki briew.U la iathuh ba haduh mynta ki don 602935 ngut ki briew ba la leh ia u Aadhaar na ki 30 lak ngut ki nongshong ha ka jylla baroh kawei.Kiwei ki dkhot ba la pan jingshai halor u Aadhaar ki kynthup ia u Bah Paul Lyngdoh, u Bah Ardent M Basaiawmoit, u Bah Metbah Lyngdoh, bad wat u Bah Prestone Tynsong ruh ia la kyntu ia ka sorkar ba kan pynsangeh noh, lada long kaba lah ia ki kompeni ba shon dur Aadhaar.","Ma nga ruh nga kulmar  ia u Aadhaar, ong u Mukul",https://www.urupang.com/ma-nga-ruh-nga-kulmar-ia-u-aadhaar-ong-u-mukul/
"Shillong, 12 Nohprah:Shah kem U President ka KSU Umiam Circle, na ka mat jong ka lynti rel. Ka KSU, ka dawa ban pyllait noh mardor bad ka byrthen ruh, ba lada ka sorkar kam pyllait bad lada bthei ka jing ia kynad, ka sorkar ka hap shim ia ka jingkitkhlieh.Ka Khasi Students’ Union (KSU), ka shim ba katei ka dei ka jingleh donbor bad shet shukor, da kaba kem ia u samla Steven Kharkrang,President KSU Umiam Circle, ha kaba ia dei bad ka mat jong ka lynti rel.Ka KSU, ka pynkynmaw ia ka sorkar, ba hadien ka jingiakynduh lang jong ka bad ki nongialam sengbhalang ha ka 19tarik Naitung 2017, ka la mih na katei ka jingialang, ha kaba ka sorkar ka la shim ia ka rai ban phah sangeh noh ia ka jingpyntrei ia ka lynti rel ha Byrnihat bad kumjuh ruh ka seng ka la sangeh lut ki jingthmu ban pynlong jingiakhih wat lada haduh 32 ngut ki dkhot ka seng ki la shah kem.Hynrei kane ka jingkem kynsan biang ia u dkhot jong ka seng na North Khasi Hills, ka pynpaw ba ka sorkar ka thmu ban thom beit da ka bor ia ki dkhot ka seng, haba ki dawa ia kano kano ka hok jong ka Jaidbynriew Khasi. Kane ka pyni shai ba ka sorkar kam don jingkitkhlieh na ka bynta ka Jaidbynriew Khasi bad lada ka sorkar kam don kum kata ka jingkitkhlieh ka seng kam banse ban pyni da ki kam kiba har rukom ban iada ia ka hok longtrai u Khasi Khara. Ka seng kan nym shong kli kti da leilei ruh em halor kane ka jingjia bad lada bthei kano kano ka jingiakynad ha kine ki sngi ki ban wan, ka sorkar ka hap ban shim ia ka jingkitkhlieh.Kum shi bynta ka seng ka sngew thamula ba balei ka sorkar ka shim khia ban thwet bad thep along beit tang ia ki dkhot ka seng kiba mih ban iada ia ka Jaidbynriew, katba kam shim khia ban kem ia ki nongkhaii droks kiba ha khlieh duh, balei kam lah ban kem ia kito ki kiba tuh na khmat ki banks bad ATMs?Ka khubor kaba khatduh jong ka seng sha ka sorkar ka long ba ka dei ban pynlait noh mardor ia une u samla bad ban sangeh noh shi syndon ia ki jingthom bor pyrshah ia ki dkhot jong ka seng, lym kumta ka seng kam banse ban pyrkhat da kumwei pat.Ki lad khubor ki iathuh ba la kem ia U Bah Steven, da ki pulit mynta ka sngi, katba u dang don ha surok bah ha Umiam. Mynta U bah Steven, u don ha kti jong ki pulit ha Nongpoh.",LAH BAN BTHEI JING IA KYNAD:  Ba shah kem U President KSU Umiam,https://www.urupang.com/lah-ban-bthei-jing-ia-kynad-ba-shah-kem-u-president-ksu-umiam/
"Nongpoh, 14 Nohprah:Ha ka sngi kaba ka Party UDP ka la pynbna ia ka Tiket sha u Bah Donbok Khymdeit, na ka bynta ban aireng na ka Mawhati Constituency, la mih ka sur na ki riew paidbah bad ki nongkyrshan jong kiwei pat ki Party ba ha kane ka kynti kaba mynta, ka lah ban don ka jingkylla kaba pher bha ha ka Mawhati Constituency.La iohsngew ba ha kine ki khyndiat sngi ki ban sa wan, ki sa don ki nongkyrshan ba radbah bad ki nongbud na kiwei pat ki kiba la kot sha ki Hajar ngut, ki lah ban wan ban pyniasoh noh ialade bad ka Party UDP, na ka bynta ban ai ka jingkyrshan bad ban pynjop don burom ia u Bha Donbok Khymdeit.Ha kane ka jingialang pynbna Tiket ka UDP Mawhati bad kaba la ibit ban ai sha u Bah Donbok Khymdeit ban long kum u Kyrtong ha kane ka Ilekshon 2018, la iohsngew ruh ia ka jingkren phla mynsiem na ki nongkyrshan ka UDP bad na ki nongkyrshan jong kiwei pat ki Party kiba la ai nam ia u Bah Donbok Khymdeit kum u No. 1 Candidate na Mawhati Constituency.Kiba bun ki la pynpaw ruh da kaba ong, lada ki paidbah ka mawhati kin bakla biang ban jied ia u Nongmihkhmat ha kane ka kynti kaba mynta, ka jingjah burom kan ap hakhmat, namar kumba ka long mynta ka la dep ban jah burom lypa, hynrei lada bakla kaba kham palat kan sa wan pat hadien.Kumta, na ka bynta ban wanrah biang ia ka nam bad burom bad khamtam eh haba iadei bad ban kyntiew ia ka roi ka par lem bad kiwei kiwei ki jingdonkam jong ki paidbah, ki nongkyrshan ka UDP jong ka Mawhati Constituency lem bad ki riew rangbah ki la kyntu ia ki paidbah ba ha kane ka Ilekshon 2018 ki dei dei ban ai ka jingkyrshan kaba pura na ka bynta ban pynjop donburom ia u Bah Donbok Khymdeit.",Lah ban pyniasoh UDP  ki hajar ngut ha Mawhati,https://www.urupang.com/lah-ban-pyniasoh-udp-ki-hajar-ngut-ha-mawhati/
"Shillong, 14 Nohprah:Ka jingialang hapdeng ka sorkar jylla, ka KHADC bad ka Synjuk Ki Rangbah Shnong ka Bri u Hynniewtrep (SNSBH) ki la rai ban pan biang ia ka Village Administration Bill (VAB) na u Lat ka jylla khnang ba ka KHADC kan lah ban pynkylla ia ki kyndon kumba la pan jingshai ka tnad kam pohiing ka ri.Haba kren sha ki nongthoh khubor hadien ba la wai ka jingialang mynta ka sngi, u Myntri Rangbah u Dr Mukul Sangma u la ong ba ka jingialang ka la rai ban pan biang ia ka VAB na u Lat khnang ba ka KHADC kan sa lah ban wanrah ia ka jingpynkylla.“Yn sa pan biang ia ka VAB na u Lat ka jylla khnang ba ka KHADC kan sa leh ia kaba donkam ban wanrah ia ka jingpynkylla”, la ong u Dr Mukul.Ha kajuh ka por, u la iathuh ruh ba la rai ba ka ain shna iing ka Meghalaya Urban Development Authority (MUDA) kan treikam beit tang ha ki jaka Municipal bad ia ki jaka shabar ka Municipal kiba don ka Town Committee kumba la pynbna da ka KHADC yn sa thung ia ki nongpyntreikam da ka sorkar kiban peit ia ka jingshna iing.“Namar ba ia ki Town Committee la thung da ka sorkar katkum ka Country and Town Planning Act 1973 ka section 2 sub 2, kin sa pyntreikam ia ka ain shna iing shabar ka Municipal”, la ong u Dr Mukul.Katba u Bah Pynshngain N Syiem u CEM ka KHADC u la ong ba ia rai halor ka VAB yn pan biang da ka tnad District Council Affairs ka sorkar na u Lat ban pynkylla biang ia kaba donkam da ka Council.Ia ka ain shna iing ka MUDA, u Bah Pynshngain u la ong ba ka Council kan sa phah ia ka ain shna iing ne ka bye law ka Council khnang ba ka sorkar kan ioh ban ianujor bad bishar bad ka ain shna ka MUDA.“Ka sorkar jylla kan sa pynmih ia ka jingpynbna bad kan wanrah ia ka jingpynylla ia ka ain shna iing jongka”, la ong u Bah Pynshngain.U la ong ba ia ka ain shna ka sorkar kata ka MUDA bye law yn sa pynkylla katkum ka jingai jingmut jong ka District Council.U la ong ba ha jaka bym pat don ki Tow Committee yn pyntreikam beit ka KHADC ia ka ain shna iing jongka.",VAB:Yn pan  biang na u Lat,https://www.urupang.com/vabyn-pan-biang-na-u-lat/
"Khliehriat, 14 Nohprah:Kat kum ka kyrwoh, ba la pyllait na ka seng MPUF East Jaintia Hill District bad ka MPUF-Khliehriat circle, ka seng ka ai ka jingiaroh ia ka tnad pulit Khliehriat, ba ki la leit ban khynra ia kitei ki jingialehkai khruk khruk ha ka iew Sookilo.Ka seng ka sngew thamula ruh halor ka jing pymmih khubor u waheh shnong katei ka iew sookilo, u ma C.Bamon ryngkat ka Hima Sutnga Youth Federation (HSYF) da kaba kam ba kitei ki khruk khruk, ki la dep ioh bor na ka shnong.",KHRUK KHRUK:  Khynra  ki pulit ha Sookilo,https://www.urupang.com/khruk-khruk-khynra-ki-pulit-ha-sookilo/
"Shillong, 15 Nohprah:Shi bynta ban pynkhreh shwa ban leit sha ka elekshon, ka United Democratic Party (UDP) ka la rai ban pynlong ia ka rally ha ka 11 tarik Kyllalyngkot ban wan ha Shillong bad ha kane ka jingialang paidbah yn sa pynlait paidbah ruh ia ki mat elekshon ne manifesto jong katei ka seng.Ha kane ka sngi, ka la pynbna ruh ia ki kyrtong sa lai ngut kiba kynthup ia u Bah Lahkmen Rymbui uba dei u MLA barim ka Congress na Amlarem, u Bah Donbok Khymdeit u MLA barim ka Mawhati, bad u Sengal Sangma na Dalu.Baroh haduh mynta ka UDP ka la pynlait 33 ngut ki kyrtong kynthup 11 ngut na Garo Hills bad 12 22 ngut na Khasi Hills.Ka UDP ka kyrmen skhem ba ha kane ka kynti ka iktiar jong ka jingsynshar kan dei ka pali jong ki seng riewlum ban ialam da ka UDP bad ka HSPDP.Ka jingialang bah ka UDP kaba long mynta ka sngi ha Shillong ka la iakren ruh shibun bah ki mat kiba iadei kumno ban pynkhlain ia ka party bad ban pynthikna ban ioh ia ka jingjop ha kane ka elekshon MLA kaban wan ha ka jylla.",11 ‘lyngkot ka rali  UDP ha Shillong,https://www.urupang.com/11-lyngkot-ka-rali-udp-ha-shillong/
"Shillong, 14 Nohprah:Ar ngut ki MLA ba la kham rangbah kiba la rai ban shong thait noh na ka sain pyrthei, ki la kitbok ia kiwei ki para MLA ba kin ia jop biang, wat la ialade ki la rai ban wah noh ia juti naduh kane ka elekshon ban wan.U Bah DD Lapang bad u Dr Roytre C Laloo nalor ka Kong Roshan Warjri ki dei ki lai ngut kiba la rai ban law juti noh ha kane ka elekshon ban wan ialade.“Ngam shym la thong thait na ka sain pyrthei, wat la ngam ialeh elekshon shuh”, la ong u Bah Lapang haba kren ha ka jingiakit bok ha iing dorbar thawain mynta ka sngi.“Kam mut ba nga shong thait na ka sain pyrthei tang namar ba ngam ialeh elekshon shuh, wat la ngam don shuh hapoh ki saw kynroh ka iing dorbar hynrei ngan long politishian shabar ka iing dorbar ruh” la ong u Bah Lapang.U Bah Lapang u dei uwei na ki MLA ba la iaw bha uba la jop bunsien na Nongpoh, bad u la rai ban shong thait noh na kaba ialeh ia ka elekshon ha kane ka kynti.Katba u MLA ka Jowai u Dr RC Laloo u la ong ba watla u la rai ban shong thait noh na ka elekshon hynrei un iai wan ban sakhi ia ki paralok MLA ha iing dorbar na jaka peit kai (gallery).“Ngan sa wan ban peit ia phi na jaka peit kai. Nga ngeit ka don ka pass ia ngi”, la ong u Dr Laloo.U Dr Roytre u la long MLA 25 snem bad u bat mynta kum u Symbud Myntri Rangbah ka jylla.U la ong ba u la don 35 snem ha ka sain pyrthei bad 25 snem kum u MLA bad kane ka dorbar mynta ka sngi ka dei kaba khadduh ia u kum u MLA.U la ong ba u la long teng kum u Lamphang lai bnai bad teng teng ban long kum u Lamphang ka sngew kynjah marwei bad ka shongshit tang ha ka por ba long dorbar.",Ngan long politishian shabar  ka iing dorbar: Lapang,https://www.urupang.com/ngan-long-politishian-shabar-ka-iing-dorbar-lapang/
"Shillong, 15 Nohprah:Shi bynta ban pynkhreh shwa ban leit sha ka elekshon, ka United Democratic Party (UDP) ka la rai ban pynlong ia ka rally ha ka 11 tarik Kyllalyngkot ban wan ha Shillong bad ha kane ka jingialang paidbah yn sa pynlait paidbah ruh ia ki mat elekshon ne manifesto jong katei ka seng.Ha kane ka sngi, ka la pynbna ruh ia ki kyrtong sa lai ngut kiba kynthup ia u Bah Lahkmen Rymbui uba dei u MLA barim ka Congress na Amlarem, u Bah Donbok Khymdeit u MLA barim ka Mawhati, bad u Sengal Sangma na Dalu.Baroh haduh mynta ka UDP ka la pynlait 33 ngut ki kyrtong kynthup 11 ngut na Garo Hills bad 12 22 ngut na Khasi Hills.Ka UDP ka kyrmen skhem ba ha kane ka kynti ka iktiar jong ka jingsynshar kan dei ka pali jong ki seng riewlum ban ialam da ka UDP bad ka HSPDP.Ka jingialang bah ka UDP kaba long mynta ka sngi ha Shillong ka la iakren ruh shibun bah ki mat kiba iadei kumno ban pynkhlain ia ka party bad ban pynthikna ban ioh ia ka jingjop ha kane ka elekshon MLA kaban wan ha ka jylla.",11 ‘lyngkot ka rali  UDP ha Shillong,https://www.urupang.com/11-lyngkot-ka-rali-udp-ha-shillong-2/
"Shillong,14 Nohprah:U MP ka Lok Sabha na Shillong konstitwensi u ma Vincent Pala u la ong ba wat la ki don ki MLA kiba phet seng bad kiwei pat ki MLA kiba shongthait noh na ka kam elekshon, hynrei ka seng Congress kam shym la duh mynsiem satia namarba ha ka jaka jong kitei ki phet bad kiba shongthait ki wan da kiwei pat kiba kham tbit shuh shuh ban ia ki ruh. “Ha Jowai u shongthait u ma R.C Laloo mih u ma Andrew Shullai u dei u samla uba la tbit ha ka jingnang jingstad bad ha ka jingiadei kam bad u paidbah, u dei u MBA” ong u ma Pala.Haba kren shaphang ki MLA kiba thmu phet seng u la ong “Peit ha Nartiang u phet u ma Sniawbhalang Dhar wan da u IAS ophisar u ma Jopthiaw Lyngdoh, ha umroi phet u Ngaitlang Dhar wan da u enjiniar u bah George Lyngdoh, ia thew hi ma phi ia u Ngait bad u George, ha Mawsynram u phet u Pynshngaiñ N Syiem wan da u IAS ophisar u Himalaya Shangpliang. Ki phet ma ki, ki wan da kiwei pat kiba kham tbit ban ia ki, na kata ka daw ngam iohi ba ka Congress kan hiar ngi don ki kandidet kiba tbit suda” ong u ma Vincent Pala haba ia kren bad ki nongthohkhubor hadien ba la wai ka jingialang pyllait kot ha Assam Kristi Kendra, Shillong.Kawei pat ka daw ba ka Congress kan nym hiar u ma Vincent, u la ong ba ka dei namarba ki MLA kiba thmu phet seng kim shym la leit lang hajuh hynrei ki saphriang ha la kajong kajong ka Party bad don ruh uba thaw Party thymmai. “Haba peit ia ka jingbym ia tylli ki liang pyrshah, nga iohi ba ka Congress kan wan biang ha ka bor ha u 2018. Man ki elekshon ngi ioh beit 24 ne 25 mynta ruh ngin ym duna ia kitei ki nombor” u la ong.Kumba ka long mynta u bah Pala u la ong ba ka Congress kam pat shym la pynbna kyrtong satia bad shen kan sa pynbna noh bad kan thaw ruh ia ki komiti bapher jong ka kynthup ia ka komiti leit ialap elekshon. La kylli na u bah Pala hato un dei ne-em u nongialap ba hakhmat lane u Star Campaigner jong ka seng Congress ha u 2018, “Borabor ka Election Commission ka ju shah tang 40 ngut ki Star Campaigner bad na kitei ki 40 ngut u MP u la dei lypa u Star Campaigner” ong u ma Vincent.Haba kren shaphang ka bor ka pisa u ma Pala u la ong ba ka pisa kan nym lah da lei lei ruh ban pynjop elekshon ia u briew, “U bah Hoping na Nongstoiñ um ju rem elekshon hynrei um ju don pisa, ka pisa ka lah ban pyni tang ban pyni ia ki lama kiba bun, ki sign board kiba bun, ki nongdih ha surok hynrei kan nym lah ban pynjop elekshon khlem ka jingieit na u paidbah” u la ong.","“Phet u Sniaw wan u Jopthiaw, Pynshngaiñ  u Himalaya, Ngaitlang u George”",https://www.urupang.com/phet-u-sniaw-wan-u-jopthiaw-pynshngain-u-himalaya-ngaitlang-u-george/
"Shillong, 14 Nohprah:Ka Jaintia Hills Truck Owners Association (JHTOA), ka lyngngoh ba U Mukul Sangma, myntri rangbah ka Jylla, u kwah palat ba ka jingtih dewiong, kan hap ha ki kti jong ka sorkar Meghalaya bad ka seng, ka ong ba kam kwah ia u myntri rangbah, ba un tur ruma sha ka hok kynti jong u briew shimet.Katei ka seng, ka ring ksai, da kaba pynpaw ba ka British East India Company, ka sdang kum ka kompeni kaba rit bad hadien kata, ka kurup lut ia baroh ki jaka jong ka ri India bad hangta ka India, ka sa kylla long mraw ha ki British bad la pyni ba ka jingthmu jong u myntri rangbah, ban aiti ia ka jingtih dewiong ha ka Meghalaya Minerals Development Corporation (MMDC), ka kdew hi, ba ka long kum ka jingthmu jong ka sorkar phareng.Katei ka jingleh jong ka MMDC, kan pynkylla riew khlem kam lut ia ki nongniah trok, namar ba ka MMDC, kan pynbiang dalade hi ia baroh ki kam ki duk bad ki trok ban kit mar.La pyni nuksa ia ka Bihar bad ka Jharkhand, ha kaba kitei ki Jylla, ki long kiba pahuh mar khyndew shi katdei, hynrei ki paidbah, kim long trai satia bad la ong shuh shuh, ba ka jingbamsap kaba jur tam ha India, ka dei ka bamsap dewiong bad lada u myntri rangbah, u iai pynbor, lehse, u don ia katei kajuh ka jingmut ban pyniahap kyrdan halor ka jingbamp ia ka Meghalaya kum ka Bihar bad ka Jharkhand.Na ka liang jong ka National Green Tribunal, ka kwah ia ka sorkar ba kan ai ia ka ain ban tih mar poh khyndew, hynrei u myntri rangbah, u kwah pynban knieh syndon ia ka kam tih dewiong na ki paidbah bad kaba dei ka buit kaba kham eh, ban ia ka jingthmu jong ka NGT. Ka seng, ka pynpaw ruh ia ka jingsngew burom jongka ia ki kharkaia, kiba la noh synniang shibun ia ka roi ka par jong u paidlang bad ka JHTOA, ka dawa ba u myntri rangbah, un pan map na ki kharkaia, namar ba ula kren pyrshah ia ki.",KHLEM KAM KI DRAIBAR:  Lada tih dewiong ka MMDC: JHTOA,https://www.urupang.com/khlem-kam-ki-draibar-lada-tih-dewiong-ka-mmdc-jhtoa/
"Shillong, 15 Nohprah:Mynta ka sngi u MLA ka Mawsynram u bah Pynshngaiñ N Syiem u la risaiñ noh na ka jinglong MLA jong u bad ia ka shithi risaiñ u la leit ban ai sha u Lamphang ka Ing Dorbar Thaw-aiñ u Abu Taher Mondal. Haba kren sha ki nongthohkhubor u bah Pynshngaiñ u la ong ba namarba um shym la ai daw satia halor ka jingrisaiñ jong u kumta naduh mynta ka sngi un ym dei shuh u MLA, hynrei u la ong ba lada dei ba u ai daw u Lamphang un dang hap ban tohkit bniah bha ia ki daw jong u. U la ong ba hadien ka jingrisaiñ MLA kaba sah ia u mynta ka long ban risaiñ san a ka seng Congress.La katto katne bnai mynshuwa u bah Pynshngaiñ uba dei ruh u CEM ka KHADC u la byrthen ba un risaiñ noh hynrei ka jingrisaiñ ka la long tad haduh mynta ka sngi, halor kane u la ong ba kham mynshuwa u la thmu ban risaiñ ha u naitung mynta u snem hynrei namar ka jingsahkut ki MLA skhim bad ka jingkwah jong u ban ia shim bynta ha ka dorbar tlang ka la pynlong ia u ban pynjlan shuwa tad haduh mynta ka sngi. U la ong ba ki MLA ha Mawsynram ki la lait lu bad ki la poi sha ki nongioh jingmyntoi bad u la sam ruh ia ki Work Order. U la ong ba sa kawei pat ka daw kaba pynslem ia u ban risaiñ namar ba u kwah ban ia kren ia kiba bun ki ishu kiba u paidbah u ia kynduh jingeh khamtam ka ishu dewiong bad kiwei pat.Haba kylli u la jubab ba haduh mynta um pat ia soh bad ka seng saiñpyrthei ba thymmai ka PDF hynrei un pyniasoh ialade ha ka 19 tarik mynta u bnai ha ka jingialang bah kaba ka PDF kan pdiang burom ia u ha Madan Polo bad ha katei ka sngi u la ong ba na ki MLA un don shuwa tang ma u marwei. Haba kylli biang hato un shimti noh ma u ia ka kam nongialam jong ka PDF kaba dei ka seng kaba bun ki la ong ba ka dei ka seng kaba la thaw ma u, u la ong ba ha ka 19 tarik un rung seng shuwa hynrei hadien katei kan shong ha ki nongialam jong ka PDF ban ia shong pyrkhat.La kylli biang balei u la jied ia ka seng saiñpyrthei kaba thymmai bad balei um shym la leit ban iasoh sha kiwei pat ki seng sainpyrthei ne ki seng riewlum kiba la don lypa lada u kwah ban pyntroin ia ka Congress, halor kane u la ong ba ka daw ba um shym kwah ban pyniasoh bad ki seng riewlum ne kiwei pat ki seng ka dei namarba kitei ki seng ki don ka jingmut jingpyrkhat kaba rim bad kim don satia ka jingpyrkhat kaba thymmai. “U paidbah u la ngiah ia ka jingpyrkhat rim u la kwah da kiwei pat ki rukom pyrkhat thymmai, ki paidbah ki kwah ban iohi ia ka step kaba thymmai ym kajuh shi kajuh” u la ong.U bah Pynshngaiñ u la ther ia ka seng Congress da kaba kdew ia kiba bun ki mat ha kaba u la ong “Ka Congress ka la bakla ha kiba bun ki ishu”. Ia ki ar tylli ki seng riewlum pat kiba ia tehlok mynta kata ka UDP bad ka HSPDP u la ong ba kitei ki ar tylli ki seng ki ia treilang bad ka seng Congress ha District Council ban pynkhyllem ia u. “Ka UDP-HSPDP ki ia paralok bad ka Congress ha District Council ban pynkhyllem ia ka EC ka PDF” ong u bah Pynshngaiñ.","Risaiñ u bah Pynshngaiñ na ka kam  MLA, 19 yn rung PDF ha madan Polo",https://www.urupang.com/risain-u-bah-pynshngain-na-ka-kam-mla-19-yn-rung-pdf-ha-madan-polo/
"Shillong, 15 Nohprah:Ka sorkar India, ka la mynjur ban dang iai bteng ban pyntreikam ia ka Non Lapsable Central Pool of Resources (NLCPR), kaba ailad ia ki jylla jong ka thain shatei lam mihngi, ba kin bei pisa tang 10 percent nalade, ha ki skhim bapher bad ba ka sorkar India, kan bei 90 percent.Katei ka rai kan treikam haduh u snem 2020, ong ka khubor mynta ka sngi bad la mang ruh ia ka jingbei pisa kaba T.5300.00 klur bad katei kan long, na ka bynta ban pyndep ia ki projek ba dang sah bad katei ka rai jong ka kynhun myntri, mynta ka sngi, kan treikam haduh U Lber 2020.Ka kynhun myntri, ka la mynjur ruh ban pyntreikam ia skhim kaba yn tip, kum ka “North East Special Infrastructure Development Scheme” (NESIDS) ka ban sdang trei kam naudh u snem 2017-18, ha kaba yn bei pisa da ka sorkar India, haduh 100 percent bad katei kan treikam na bynta ban tei ia ki skhim pynroi bapher, haduh U Lber 2020.Katei ka NESIDS, kan treikam ban pynbiang ia ka umbam umdih, ka bor ding, ki jaka hiar liengsuin ban kyntiew ia ka kam shang pyrthei bad kumjuh ha ka pule puthi bad ka koit ka khiah.Ka sorkar India, ka la rai ruh ban bei T.264.67klur, ha ki saw tylli ki tnat trei karkhana, kiba don sha ka thain shatei lam mihngi, kiba kynthup ha ka Central Capital Investment Subsidy Scheme (CCISS), 2007 of North East Industrial Investment and Promotion Policy (NEIIPP), 2007.Katei ka skhim kan ai bor ban bei pisa kaba haduh T.500klur, ha kaba yn mynjur, da ka tnat Commerce & Industry. Katei ka jingbei pisa, kan iarap ban nang pynkhlain ia ki kam karkhana bad kan iarap ruh ban pynkhlain ia kito kiba la don lypa ha ki kam karkhana ha ka thain shatei lam mihngi.","Sa 3 snem, yn bei ka sorkar  India, da 90:10 sha Jylla",https://www.urupang.com/sa-3-snem-yn-bei-ka-sorkar-india-da-9010-sha-jylla/
"Shillong, 15 Nohprah:U Working President ka UDP u Bah Paul Lyngdoh u la ong ba ki paidbah ka jylla Meghalaya kim dei shuh ban ai lad ban synshar ki party ba don headquarter ha Delhi namar ba ki trai shnong ki la bit ban synshar hi dalade ialade.Haba kren mynta ka sngi ha ka jingialang bah ka UDP, u bah Paul Lyngdoh u la ong ba ha kine ki 45 snem ba la dep, ia ka Meghalaya la synshar da ka party ba don headquarter ha Delhi bad kane ka pyni ba ki trai jaka ki trai shnong kim pat bit ban synshar bad lada ka long kumne kam don jingmut ban ioh ia ka jylla la jong.“Ngi la shah synshar la 45 snem ha ka party ba don ka Headquarter ha Delhi, ka pyni ba ngim pat long ban synshar hi dalade ialade bad ka jingialeh ban ioh ia ka jylla lajong ka Meghalaya kam don jingmut”, la ong u bah Paul.U la ong ba ha kane ka kynti ki paidbah ka jylla ki dei ban sngewthuh bad ban pyni ba kum ki trai shnong ki la bit ban synshar dalade ialade da kaba kyntait shi syndon ia ki party nabar.“Ha kine ki 45 snem 30 snem la synshar da ka Congress, bad lada ngi dang ai biang ha kiwei ki party kaba don ka headquarter ha Delhi, ka mut ngim pat bit ban synshar dalade ialade bad ka mut ka jingialehkai Hill State kaba bakla namar ba ngim bat bit ban synshar”, u la ong.“Mynta ngi don bun ki nongialam kiba bit ban synshar dalade ialade. Ka la dei ka samoi ban ailad ia ka UDP ban synshar ha ka jylla lajong”, u la ong.U la ong ba ki paidbah ki dei ban long ka jingkylla ha ka jylla ban kyntait shi syndon ia ki party nabar.“Ngi dei ban long ki atiar jong ka jingkylla. Ka Congress bad kiwei ki party kin pyrshang da ka bor jong ka pisa, ka bor jong ki kynhun bad ka bor jong ki katto katne kiba trei na ka bynta ka jingbit jingbiang jongki katto katne ki kynhun, ki paidbah kim dei ban ailad ia kane”, u la bynrap.",Ym dei shuh ban  ai synshar ha ka seng,https://www.urupang.com/ym-dei-shuh-ban-ai-synshar-ha-ka-seng/
"Shillong, 15 Nohprah:Shisngi shuwa ka jingwan u myntri rangbah Duh ka Ri u Narendra Modi ki nongialam ka BJP ki la leit ban jurip ia ka jingpynkhreh pynkhrum ka sorkar ha madan Polo la ki la bit la biang ne-em bad ia katei ka kynhun jurip ka BJP la ialam da u Vice President jong ka u bah J.A Lyngdoh. Ha katei ka jingleit jurip ka BJP ka la lap ba baroh ki jingpynkhreh ki la biang nadong shadong na bynta ka jingwan u Modi lashai ka sngi saitjaiñ.Haba kren sha ki nongthohkhubor u bah J.A Lyngdoh u la ong ka prokram kan sdang naduh ka por 12 baje shiteng sngi bad ha katei ka jingialang kin don ki jingrwai jingshad bad ki jingkren na ki nongialam ka Party BJP. La khmih lynti ba u Modi un poi ha jaka hiar helikoptar ha 7 mer Upper Shillong ha ka por 1 baje ne tam bad la khmih lynti ba un poi ha madan Polo (5th Ground) hapdeng ka por 1 baje haduh 1:30 baje. Nalor u Modi kin don kiwei pat ki myntri sorkar pdeng ki ban ai jingkren ha madan Polo.La kylli na ki nongialam ka BJP, ia ki MLA ha kane ka jylla ki ban ia donlang ha ka jingialang u Modi hynrei kim shym treh ban ia thuh kyrteng hynrei la ioh jingtip na kiwei pat ki lad khubor ba kin don 3 ngut ki MLA ki ban ia shong ha syndah jong u Modi lashai bad kitei ki 3 ngut kin long u bah A.L Hek MLA ka Congress na Pynthor-Umkhrah, u bah Sanbor Shullai u MLA ka NCP na 19th Shillong South bad u bah Robinus Syngkon MLA shimet.U bah J.A Lyngdoh u la ong ba u Modi un mih na madan Polo hapdeng ka por 2 haduh 2:30 baje nohphai sngi bad la khmih lynti ba ki paidbah ki ban wan sha katei ka jingialang kin don kumba 15,000 haduh 20,000 ngut. U la iathuh ba lashai ka sngi u Modi un kaweh lama ruh kum ka dak ka jingplie ia ka surok bah Shillong-nongstoiñ-Tura bad un plie paidbah ruh ia ka ophis ka BJP.Lah ban kdew ba kane ka dei ka sien kaba -ar kaba u Narendra Modi un wan sha nongbah Shillong kum u myntri rangbah duh ka ri India , ha ka sien kaba nyngkong u la wan ha ka 27 tarik u jymmang, 2016 ban kren ha ka 65th plenary session jong ka North Eastern Council (NEC). Ka jingpynkhreh na bynta ka jingwan u Modi ha ka sien kaba-ar ka la biang lut ruh ha ka liang ki bor pahara bad naduh ka rukom pyniaid kali ki pulit ha kaba ka la don ruh ka jinghikai kyrpang ia ki pulit mynta ka sngi ban pyniaid ia ki kali ha kylleng ka nongbah ban lait ka jingdheng kali.Ha kawei pat ka khubor, u Deputy Commissioner ka East Khasi Hills District, Shillong u la pyntip paidbah ba yn ym shah ban rah kino kino ki tiar pynmynsaw lane ki shatri ne ki sikret, ki jingpruid sha ka madan ba long jingialang ha madan Polo.U President ka BJP pat, u Bah Shibun Lyngdoh haba iakren mynta ka sngi u la ong ba u bah AL Hek na Congress, u Bah Sanbor Shullai na NCP bad ar ngut ki MLA shimet u Bah Robinus Syngkon bad u Bah Justine Dkhar MLA kin sa wan lashai ha ka jingialang ban kren paidbah u Modi ha Polo.“Kin shong ha ka rynsan kaba ar ba la khot kyrpang ia ki VIP bad u Modi yn don na ka rynsan ba nyngkong”, la ong u bah Shibun.U Bah Shibun u la ong ba kine ki saw ngut, ki la kular ban wan sha ka jingialang lashai ka sngi bad ka party ka la pynkhreh ban pdiang ia ki.U Justine khar u dei u MLA na Khliehriat katba u Bah Robinus Syngkon u dei na Mookaiaw.u Bah AL Hek u dei u MLA na Pynthorumkhrah uba la ju jop ruh na ka BJP ha ki snem ba la dep lait noh ha u 2013 ba u la iakhun na ka Congress.","Mynta yn wan Shillong u Modi, jurip  ka BJP ia ki jingpynkhreh ha Polo",https://www.urupang.com/mynta-yn-wan-shillong-u-modi-jurip-ka-bjp-ia-ki-jingpynkhreh-ha-polo/
"Nongstoiñ, 15 Nohprah:Ka Hyññiewtrep Youth Council Nongstoiñ Circle, hapoh ka jingialam jong u samla Lumlang Kharsyiemlieh President bad samla Chester Kharbani General secretary, mynta ka sngi ka la leit ban jurip kynsan kynsan ia ka Mela kaba la wanrah da ka Mega Enterprise hapoh ka Madan New-Nongstoiñ West Khasi Hills District.Ha katei ka jinghiar jurip jong ka seng ia katei ka Mela, ka la lap ba ki nongpyniaid ia katei ka Mela ha Nongstoiñ, ki la pynkheiñ ia kawei na ki hukum jong u Deputy Commissioner ka West Khasi Hills, da kaba ka la ialeh pyrshah bad pynlong ruh ia ka jingpyniakhlai kot bad pisa ha katei ka Mela.Hadien ba ka seng ka la iohi ia katei ka jingialeh pyrshah bad pynkheiñ im im peit peit ia kawei na ki kyndon jong u DC kaba hap hapoh ka “Meghalaya Prevention of Gambling ACT 1970”, na ka liang jong ka seng ka la leit ban pyntip noh sha ki pulit ka Nongstoiñ Police Station.Na ka liang jong ki pulit ka Nongstoiñ ruh hadien ba ki la ioh ia ka jingujor na ki samla nongialam jong ka HYC, mar mar ki la hiar ban pynlong ia ka jingkhynra ha katei ka jingpynlong Mela, ha kaba ki lap ruh ba ka long shisha, kat kum ka jingwan u jor jong ka HYC.Kumta na ka liang jong ki pulit ki la kurup noh ia baroh ki tiar pynialehkai khalai na katei ka Mela bad kumjuh ki la rah ruh ia u Manager jong katei ka Mega Enterprise ban pynlong ia ka jingtohkit kaba bniah halor katei ka bynta.","Na ka mela, sha ka ia khalai, kurup  ki pulit ia ka Mega Enterprise",https://www.urupang.com/na-ka-mela-sha-ka-ia-khalai-kurup-ki-pulit-ia-ka-mega-enterprise/
"Shillong, 15 Nohprah:Ka jingialang ka UDP mynta ka sngi ka la rai ban pyrshah jur ia ka jingpyndonkam ka Election Commission of India (ECI) da ki mashin thep vote EVM ha ka elekshon ban wan bad ka la dawa ba dei ban pyndonkam da ki kot ballot paper kumba ju leh mynshwa.Haba kren sha ki nongthoh khubor u Senior working president ka UDP u Bah Bindo M Lanong, u la ong ba ka UDP ka jingialang ka la rai ban dawa na ka ECI ba ka dei ban pyndonkam da ki kot ballot paper ha ka jingiathep vote ha kane ka elekshon MLA ban wan ha ka jylla namar ba ka UDP kam lah ban shaniah ha ki mashin kiba shna u briew bad kiba lah ban leh thok katba sngew bit.U la ong ba ki nongialam ka BJP ki la kam lypa ba ka party kan leh ia ki kam ba phylla ha kane ka elekshon bad kane ka paw ba ka la don eiei ha lyndet ha kaba ia ki mashin la wanrah na ki jylla ba synshar ka BJP sha kane ka jylla.“Ia ki mashin EVM la wanrah na Assam kaba synshar ka BJP, bad na kiwei ki jaka”, la ong u Bah Bindo bad bynrap, ” ki nongialam ka BJP ki la kam lypa ba ka party kan sa leh kam phylla kaba mut ba kila tip lypa”.U la ong ba kumno ka ECI ka la shu shim ia kine ki mashin na kiwei ki jylla bad balei kam lah ban sumar ma ka hi dalade bad kane ka la wanrah ka jingbym sngew shaniah ia ki mashin.“Haba ka ECI ka wanrah ia ki mashin, ki dei ban khot paidbah ban pyni ia ki number ka mashin, ki dei ban khot ia ki nongthoh khubor, ia ki seng sain pyrthei”, la ong u Bah Bindo.U la kynnoh ba ki ophisar ka ECI kim iathuh ia ka jingshisha wat haba la bun kiba pyrshah ia ka jingpyndonkam ia ki mashin EVM ha kiba bun bah ki jylla.“Ia ki mashin la kynnoh ba lah ban leh thok leh tuh bad kane ka pyni ba kam bha haka synshar paidbah”, la ong u bah Bindo.Haba kylli hato ka UDP kan nym iashim bynta ha ka elekshon lada ka ECI kam pyndonkam da ki kot ballot paper, u bah Bindo ka UDP kam shym la rai ban nym iashim bynta ha ka elekshon hynrei ka pynpaw ia ka jingpyrshah ia kane.U Bah Bindo u la ong ba ha kane ka jylla kaba rit kam don jingeh ban pyndonkam da ki ballot paper namar ba kam nym shim por ruh ban niew ym kum sha kiwei ki jylla ba heh. “Ha kane ka jylla ki don tang kumba 40-50 hajar ki nongthep vote ha kawei ka konstitwensi ym kum ha kiwei ki jylla ba don 3-4 lak ngut ki nongthep vote bad kam don eiei ka jingong ba slem ban niew namar ba lada sdang niew 8 am mynstep, 10:30 mynstep la tip ia ka jop ka rem”, u la ong.U la ong ba ia ki jaka niew ruh la suk namar ba lah ban niew ha ki sub-division, ha ki district headquarter kaba pynsuk shibun.“Ngim don jingshaniah ha ka EVM ka ECI namar ba ngi kwah ba ka jingpyniaid ia ka elekshon ka dei ban long kaba khuid bad kaba lait na ka jingartatien”, u la ong.U la ong ba ha ri America ruh ki pyndonkam da ki ballot paper balei ym long ha India kaba dei ka ri synshar paidbah hi kum ka America.U la ong ba ka UDP ka la iai pynpaw ia kane ka jingpyrshah ha ki snem ba la dep ruh ha ka ECI bad haduh mynta ka dang ieng beit ha kane ka nongrim.Kawei pat ka rai ka UDP ka long ban kyntait ia ka jingkam ka sorkar India ba u dewiong u dei jong ka sorkar pdeng namar ba ha kane ka jylla, ia ki jaka ka dei jong ki riew shimet bad ki spah ba don shapoh khyndew ruh.U Bah Bindo u la ong ba ha Meghalaya ka jaka ka dei jong u paidbah jong u riew shimet bad ka la don ka jingpyrshang ha ka por ba dang don ha ka Assam ban kam trai da ka sorkar pdeng ia u deiwong hynrei la pynsangeh noh namar ka jingieng pyrshah.“U Mawshun, u dewiong ki dei jong ka sorkar jylla, tang ka ksiar, u uranium bad petrol ki hap ha ka sorkar India’, la ong u Bah Bindo.“Ki paidbah ki dei ban long trai ia ki jaka ki puta jongki ha kane ka jylla”, u la ong.","Ym lah shaniah ka UDP ia ki  mashin EVM, dawa da ka kot",https://www.urupang.com/ym-lah-shaniah-ka-udp-ia-ki-mashin-evm-dawa-da-ka-kot/
"Shillong, 15 Nohprah:Shisngi shuwa ba u myntri rangbah duh ka Ri u Narendra Modi un wan sha nongbah Shillong uwei u nongialam jong ka seng BJP u la risaiñ noh bad utei u nongialam shen un leit ban pyniasoh ialade sha ka seng NPP. Utei u heh BJP uba la risaiñ noh u dei u bah Ehkupar Nongrum uba dei u State Executive Member jong ka BJP ha kane ka jylla. Utei u rangbah u dei uba la ia khun ha ka elekshon MLA 2013 na Nongthymmai konstitwensi na ka seng BJP bad ha katei ka elekshon u la ioh 3000 duna bad u la wan ha ka kyrdan ba lai.U la ju bat ruh ia ka kam President Shillong City jong ka seng BJP. Halor katei ka jingrisaiñ jong u-u la ong ba um don daw eiei ia ka BJP hynrei kumba ka long mynta u la ong ba kam don shuh ka jingiajan para nongialam bad ym shym la pyntip eiei ia u shaphang kino kino ki kam ha ka Party bad dei hadien ba u la iohi ba ka seng NPP ka kiew bha un sa leit ban pyniasoh noh sha ka seng NPP ha ka taiew ban wan ryngkat ki nongkyrshan jong u.",Risaiñ  u heh BJP,https://www.urupang.com/risain-u-heh-bjp/
"Shillong, 17 Nohprah:U Myntri rangbah ka jylla u Mukul Sangma u la shu leit ai syntiew ia u Myntri Rangbahduh ka ri u Narendra Modi ha ka por ba u hiar na liengsuin ha 7Mer, hynrei u khlem wan synran satia ia u Modi, haba u plie ia ka surok Shillong-Nongstoin sha Tura ha kane ka sngi Saitjain.Nalor u Myntri Rangbah ka jylla, ki ar ngut ki MP ka Congress na Meghalaya kynthup u Bah Vincent H Pala ka Lok Sabha bad ka Kong Wansuk Syiem ka Rajya Sabha kim shym la wan ban synran ia u Modi, wat la ka la don ka jingkhot sngew bha ia ki.Hynrei kaba kham pynduh mynsiem ia ki BJP ka dei namar ba ki saw ngut ki MLA kiba la thmu ban wan iashong lang bad u Modi ha rynsan, kim shym la wan satia.Ki saw ngut ki MLA kiba la kular kham mynshwa ban leit sha ka jingialang u Modi ki kynthup u bah Sanbor Shullai, u bah AL Hek, u Bah Justine Dkhar bad u Bah Robinus Syngkon.U Myntri Rangbah duh jong ka Ri shuwa ban un leit sha ka jingïalang paidbah jong ka seng BJP kaba la buh ha madan Polo u la plie shuwa ïa ka surok na Shillong-Nongstoin -Rongjeng sha Tura bad ha kane ka jingplie ia kane ka surok la don u Lat jong ka jylla u Ganga Prasad, u MP jong ka Tura u Conrad K Sangma bad ki myntri jong ka sorkar pdeng.Ha ka jingshisha ha u mawthoh kyrteng ïa kane ka surok, la thoh, ‘la plie mynta ka sngi da u Myntri Rangbah duh jong ka Ri , la thoh ruh ïa ka kyrteng jong u myntri rangbah ka jylla u Dr Mukul Sangma, u PWD Minister u Martin M Danggo, u MP jong ka Shillong u Bah Vincent H Pala bad ïa ka MP jong ka Rajya Sabha ka kong Wansuk Syiem’.U Modi u la ong ba ka jinglut ba shna ïa kane ka surok ka la kot sha ka T.2300 klur tyngka bad da ka jingdon kane ka surok mynta kan pynduna ïa ka leit ka wan na Shillong sha Tura da 8 kynta.Mynshuwa ban leit sha Tura ka shimpor kumba 15 haduh 16 kynta bad mynta kan shim por noh tang 8 kynta, ha ane ka surok ka jrong haduh 261 KM. U Narendra Modi, u la pynbna ba un theh pisa T.90,000 hajar klur na ka bynta ban shna ïa ki surok ha ki jylla ka thaiñ Shatei Lammihngi ka ri India.Ula ong ba ka Act East Policy jong ka Sorkar BJP kan sa pynlong ïa kane ka jylla kaba kiew ha ka kamai kajih lyngba ka jingmang pisa kaba T.90,000 hajar klur tyngka ha kine ki ar bad lai snem ban sa wan.U la ong ba ha kine ki lai snem ba synshar ka sorkar NDA kan sa mang pisa T. 60,000 klur lyngba ka Special Accelerated Road Development Project (SARDP) ha ka thaiñ Shatei Lammihngi bad T. 30,000 klur lyngba ka Bharatmala ban shna ïa ki Surok National Highway ha kane ka thaiñ.Ha kajuh ka por u Myntri Rangbahduh ka ri u la ïathuh ba ka Sorkar Pdeng ka la pyllait paidbah ïa ka North East Special Infrastructure Scheme (NESIS) ha kane ka thaiñ bad ka jingtreikam, baroh ki projek kiba dang treikam hapoh ka Non Lapsable Central Pool of Resources (NLCPR) yn sa pyllait pisa ban pyndep hapoh u Lber, 2022.U Modi u la ong shuh shuh ba ka jingpynkha ïa ka North Eastern Council ka dei ka thong ban pynstet bad ban pyntrei shaid shaid ïa ki projek ba la mang kyrpang na ka bynta ki Jylla ka thaiñ Shatei Lammihngi.“Naduh ba seng ia ka North Eastern Council dei tang ma nga na ki Myntri Rangbahduh jong ka ri hadien u Morarji Desai uba la ïashim bynta ha ka jingïalang jong ka North Eastern Council”, u la ong.Halor ka jingwan ki myntri sha ka jylla, u Modi u la ong ba hadien ba thaw ïa ka Sorkar NDA ha u snem 2014, u la bthah ïa la ki Myntri Sorkar ba ki dei ban wan jngoh ïa ki jylla ka thaiñ Shatei Lammihngi manla ka 15 sngi.“Ka jingwan ki Myntri Sorkar sha kane ka jylla bad ban sahmiet ka long ban ïoh ïasylllok bad ki paidbah markhmat bad ba kin dup tip ruh ïa ki jingeh ba ki mad bad ki ïakynduh,” u la ong.U la pynpaw ia ka jingkmen ba ka Meghalaya ka la don ha ka map ka lynti rel hadien ba u la plie ia ka ha u bnai Jymmang ka Guwahati-Mendipathar line kaban kyntiew ia ka ioh ka kot jong ka jylla bad ka ri.“Ka Sorkar India ka ladep mang pisa T. 47,000 hajar klur na ka bynta ban shna ïa ki 15 tylli ki lynti Rel ha ka jingjrong kaba 1,385 kilometre,” ong u Modi.U la ïathuh ruh ba ka Sorkar Pdeng ka la mang pisa T.180 klur na ka bynta ban pynheh ïa ka jaka her liengsuiñ jong ka Kad Liengsuiñ ha Meghalaya.","Pep lut ki MLA, sha  ka jingialang u Modi",https://www.urupang.com/pep-lut-ki-mla-sha-ka-jingialang-u-modi/
"Shillong, 17 Nohprah:U Bah PN Syiem, ula mih noh na ka seng Congress hynnin ka sngi. U Bah PN Syiem, u dei u U MLA bad MDC, uba la jop na katei ka seng sain pyrthei. Ula phah ia ka shithi jong ka jingmih seng jongu, sha U Bah DD Lapang, President jong ka MPCC. U Bah Syiem, un pyniasoh bad ka seng PDF, ha ka 19tarik Nohprah ha Madan Polo.",Mih U Bah PN Syiem na ka Congress,https://www.urupang.com/mih-u-bah-pn-syiem-na-ka-congress/
"Shillong, 17 Nohprah:U Myntri Rangbah duh ka ri, U Narendra Modi, ula ther ia ka sorkar ba ialam ka Congress kaba la synshar 10 snem lynter ha ka jylla Meghalaya, da kaba ong ba ka la pynjot thiaw ia ka jingriew spah ka jylla Meghalaya namar ki kam bamsap jongka.Haba kren paidbah ha ka jingialang ha madan Polo ha kane ka sngi Saitjain, u Naredra Modi uba la wan iuh kjat ar sien hapoh ka shi snem ha ka jylla, u la ong “Ka sorkar Congress ha kane ka jylla kam dei na ka bynta u paidbah hynrei ka dei ka sorkar jong ki kynhun runar ba donkti ha ki kam tih marpoh khyndew (mining mafia)”.Haba kynthah ia u myntri rangbah ka jylla, u Modi u la ong ba kane ka sorkar Congress ka la shah shong kulai da ki kam bamsap bampong suda naduh ka tnad pule puthi haduh ka jingbym ioh kam ioh ki samla.U la pynpaw ia ka jingsngew bynniaw ba kumba 70 percent ki nonghikai primary teacher ha Meghalaya kim pat long kiba tbit nalor ba dang duna 1700 ngut ki nonghikai ha ki skul lower primary school ha ka jylla.Ym tang katta, u Modi u la ther ruh ba ha kane ka jylla, wat ki kynthei khynnah ruh kim shngain bad kyntu ia ki paidbah ban ai ka jingkyrshan ia ka BJP ha kane ka elekshon ban wan ban pynioh ia ka Meghalaya kaba roi bad kaba suk ba sain.“Ia ka BJP, ka mat ka long tang ka roi ka par, kaba sted bad ka roi ka par kaba baroh”, la ong u Modi.U la ong ba kiwei ki jylla kum ka Assam bad Manipur kiba synshar ka BJP ki iaid sted bha ha ki kam pynroi.U myntri Rangbahduh u la pynthikna ia ki paidbah ba ka sorkar BJP kan wanrah ia ka jingim ba kham bha, kaba kham shngain ia ki kynthei bad ka jingioh kam ioh kam ia ki samla.Halor ka jinglong ka koit ka khiah ha ka jylla, u Myntri Rangbahduh ka ri u la ong ba ki lad jingsumar ha Meghalaya ki long kiba sangsot wat haba ka jylla ka ioh ia u Myntri Rangbah uba dei u doktor dalade.“Ka jingtip jong u Myntri Rangbah ka Meghalaya ha ka koit ka khiah ka kham lah ba ia nga. Hynrei sniew bok ba ki lad jingsumar ha ka jylla ki la sangsot bha. La don ka jingduna doktor specialist ha ki aspata sorkar, nalor ki dawai kim biang”, la ong u Modi.Haba kdew ia ka surok Rymbai-Bataw-Borkhat-Jalalpur kaba la mang pisa naduh ka sorkar UPA ha u snem 2011, u Modi u la ong ba kane ka surok la dei ban dep naduh mynnoh hynrei haduh mynta khlem lah ban pyndep.“Ka jingpynslem ban pyndep ka dei namar ba ka sorkar jylla kam shym la lah ban ai ia ka Utilisation Certificate ia ka jingpyndonkam ia ka pisa kaba la dep pynlait da ka sorkar pdeng” u la ong.U la kren ruh ia ka jingsahdien ka shnong khappud ka Huroi ha East Jaintia Hills ha kaba ka la byrthen ban nym iashim bynta wat ha ka elekshon 2018.U Myntri Rangbahduh u la buh jingkylli ia ka sorkar jylla, “mano ba pynbor ia ki paidbah ban shim kat kane ka rai ba tyngeh. Nga sngew ba ki paidbah ka Meghalaya ki dei hok ban ioh ia ka jingsynshar kaba khuid, hato kam dei ka jingkitkhlieh ka sorkar jylla ban ai ka jingim kaba kham bha ia ki paidbah”, u la ong, bad bynrap, “Mynta ka la dei ka por ia ki paidbah ban siew kylliang ia baroh kine ki jingleh sniew ka sorkar Congress ha ka jylla”.","70 percent ki nonghikai Primary, kim long kiba bit: Modi",https://www.urupang.com/70-percent-ki-nonghikai-primary-kim-long-kiba-bit-modi/
"Shillong, 17 Nohprah:“Kumno phi long, kumno phi man”, ki dei ki jingkren ba u Myntri Rangbah u la pynsngew mar ia ieng na shuki ban kren sha ki paidbah ha ka jingialang paidbah kaba la long ha kane ka sngi Saitjain ha madan Polo, Shillong.U la bteng biang da ka phareng pat, “Ka Khrismas kaba kmen bad Snem Thymmai basuk iaphi baroh”.Ha ka jingkren kaba 50 minit eiei, u Modi u la kren khleh da ka phareng bad da ka Hindi.Kane ka sien baar ba u Myntri Rangbahduh ka ri un wan iuhkjat ha ka jylla tang hapoh shi snem. Kham mynshwa, u la wan ha u bnai Jymmang.U Modi u la iathuh ba ha ka por ba u wan ha u Jymmang, u la ioh ruh ban tem bom ban sakhi ia ka jingsha Khasi ha Mawphlang.“Ha ka por ba nga wan mynshwa ha u bnai Jymmang, nga la ioh ban tem bom nga la sakhi ia ka jingshad kaba itynnad”, la ong u Modi.U la ong ba ka jylla Meghalaya ka dei kaba riew spah ha ka mariang hynrei sngewsih ba ka sorkar Congress ka la pynjot thiaw ia ki.U Myntri Rangbahduh ula iakynduh ia ki nongialam niam mar ia hiar ha kad liengsuin ha 7Mer, ha shwa ba un leit phai sha Delhi.Ha kane ka sngi ki nongïalam jong ki ar tylli ki Balang kiba paw bha ha kane jylla Meghalaya, ka Balang Katholik bad ka Balang Presbyterian, kila ïa kynduh ïa u Myntri Rangbah Duh jong ka Ri India ha Upper Shillong.Ha ka jingïakynduh u Myntri khynnah ka tnad kam jngohkai pyrthei ruh u la Alphonse u la ïa don lang.Kane ka jingïakynduh jong u Myntri Rangbah Duh jong ka Ri ïa ki nongïalam niam ka long ban pynsngewthuh ba ka party BJP kam don ïa kata ka jingpyrshah ïa kano kano ka niam, ka jingkren baroh ka long tang ban pyntieng khoh tynpan ïa ki paidbah, ka jingkynnoh pyrshah ïa ka BJP kam dei kaba shisha.","“Kumno phi long, kumno  phi man?”, kren Khasi u Modi",https://www.urupang.com/kumno-phi-long-kumno-phi-man-kren-khasi-u-modi/
"Nongstoiñ, 17 Nohprah:Ka jingailad biang jong ka Iing bishar ba hakhlieh duh jong ka Ri (Supreme Court), ban shah biang sa kumba saw bnai ban shalan ia u dewiong ba dang sah ha baroh kawei ka Jylla, ka la long ka jingkmen kaba khraw ia kiba bun balang hynrei hapdeng jong katei ka jingkmen kiba ju trei shitom don bun ruh ki riew shim kabu kiba shu kwah ban kjit suk ia ka umsyep jong kiwei.Ia katei la pynthikna hadien ka jinglap da ki nongniah trok halor ka jingmih jong kawei ka khyrdop khrong khajan beain ha surok Maweit bad katei ka khyrdop, ka la mih ha ka kyrteng jong ka Synjuk ki Nongsynshar Shnong Maweit Area, kaba la khrong pisa ruh na ki trok lyngba ka slip kaba T.50/- kawei ka trok.Katei ka khyrdop lum khajna beain jong katei ka seng SNSMA ka don hapoh Maweit ia kaba ym shym la ai bor mano mano ban khrong ia ki trok kiba iaid lyngba katei ka surok bad katei ka jingleh ka jong ki kala ktah shisha ia ki nongkhaii dewiong kumjuh iaki nongniah trok.“Lada ka long tang shisien ngim da lei lei namar lada ki donkam jingiarap ngim lah ban kiar bad ngi hap hi ban iarap hynrei haba man ka trip ba ngi wanphai ngi hap ban siew sha katei ka jaka lum khajna na ka liang jong ngi ngim sngewiahap shuh” Ong ki nongniah trok.Katba u Bah D. Kharsati uwei na ki nongniah trok uba ju kit ia u dewiong na Maweit bad pynhap hapoh Thahkanar u la iathuh ba ha kine ki snem kiba la dep ym shym la don kino kino kiba shim kabu hynrei ka jingmih jong katei ka khyrdop khrong khajna jong katei ka seng Synjuk Ki Rangbah Shnong Maweit Area ka la pynlong iaki nongniah trok ba kin hap pynlut tam ia kaei kaba la mang ha lynti kum ka bai bam bad kiwei kiwei.Ha kaba iadei bad katei ka bynta na ka liang jong ki nongniah trok ki la kyrpad iaki bor pyniaid Distrik ba kin tuklar lem ia katei ka kam bad ban pynduh pyndam noh ia katei ka jaka khrong khajna beain namar lada kam tuklar eiei ne ban pynduh pyndam kin sa mih bun tylli ki jaka khrong khajna namar shisien ba la ailad ia kawei la eh ban pynduhjait hadien.",MAWEIT: Mih khyrdop lum  pisa beaiñ na ki trok kit dewiong,https://www.urupang.com/maweit-mih-khyrdop-lum-pisa-beain-na-ki-trok-kit-dewiong/
"Jowai, 17 Nohprah:Ki pulit ka East Jaintia Hills ha ryngkat ka jingiarap ki pulit ka Assam jong ka Dima Hasao District ki la ioh ban siat iap ia ar ngut ki suba ehrang jong ka NDFB ban ioh pyllait im ia u Khar Nepali uba la shah rahbor na Narwan East Jaintia Hills.Katkumka khubor na U SP ka East Jaintia Hills, u la iathuh ba ha ka 4 tarik une u bnai, uwei u khar Nepali uba shong ba sah ha Pyrdung, Jalaphet u la shah rah bor ha ki briew ki bym lah ban ithuh na ka bynta ban dawa pisa na kiba ha iing hasem jong u.Hadien ba ki pulit ki la ioh ia ka jingujor, ki la bud dien bad ha ka jingbud dien jong ki la ioh jingtip ba kitei ki nongrahbor ki la set along ia utei uba shah rahbor, ia u ba la tip kyrteng kum u Mahindra Rai.“Hadien ba ngi la ioh jingtip ia kane, ngi la pan ia ka jingiarap na ki pulit Assam kiba la kloi ban iarap ia ngi bad ngi la leit hiar sha katei ka jaka ban ker kut ia ka iing dara kaba la set byndi ia utei u Mahindra Rai”, ong u heh Pulit ka East Jaintia Hills.Ka khubor na ki pulit, Khliehriat PS, EJH ka la iathuh ba ki la leit hiar sha katei ka jaka haka miet Thohdieng bad baroh shimeit ki la iaid ia ka khlaw ka btap ban poi ha katei ka jaka kaba don ha 3 Kilo jong ka Block 19 hapoh ka thain Umrangso kaba hap hapoh ka Dimahasoa District ha ryngkat ki pulit na 3 Kilo kiba kynthup ia ki pulit Batalion ka Assam bad Meghalaya.Ha ka step pyrngap jong ka 16 tarik ki la ioh kerkut ia ka jaka ba la buhrieh ia utei u ba shah rahbor bad ki la pyrta ia ki nongrahbor ban aiti ia lade (surrender) hynrei la mih uwei ha ryngkat ka tiar ban siat sha ki pulit bad ki pulit ruh ki la hap ban siat kylla bad utei u ba siat sha ki pulit u la kyllon ha madan.“Hadien ba ula kyllon la mih sa uwei pat ban tam da ka juh ka pistol ban siat ia ki pulit bad ngi la siat ia utei ruh haduh ba u la kyllon ha madan”, la ong u Circle Inspector ka Khliehriat, u Subir Sangma uba la ialam ia ka kynhun ki pulit EJH kiba kynthup ia u SI PR Marak, SI L Kharsyntiew bad ia ka kynhun ki pulit 3rd Battalion ha ryngkat ki pulit na Assam hapoh ka jingialam u SI Sanjeeb Terang bad ka kynhun battalion jong u ha ryngkat ki shipai na ka 43 Battalion jong ka Assam Rifle.La iathuh ba ia utei u khar Nepali uba la shah rahbor la ioh ban pyllait khlem kano kano ka jingmynsaw katba ia kitei ki ar ngut ki suba kaikhlaw la kit sha Halflong Hospital ha kaba ki la khlad noh na ka daw ka jingmynsaw jur.","Liem ar ki NDFB,  lait u ba shah rahbor",https://www.urupang.com/liem-ar-ki-ndfb-lait-u-ba-shah-rahbor/
"Nongpoh, 17 Nohprah:Kumba ka ju long ha ki por u men barim bajah, haba uno uno u briew u la shah jied ban long kum u khlieh ka shnong ne Rangbah shnong, ka ju don ka jingai Syrnod ne pynkup burom lyngba ka Jainspong Tynrai, kumta haba pyni ia ki riti dustur u men barim, ka ophis u Sirdar ka Elaka Nongpoh, Hima Khad-Ar Lyngdoh, hynnin ka sngi Saitjain ka la leit ban ai ia ka Syrnod ha ryngkat ka Jainspong Tynrai ia u Bah Jyan Sylliang, u Rangbah Shnong ba thymmai ka shnong 20 mer.Ha katei ka sngi, u Paiem Wanphrang Syiem, Sirdar ka Elaka Nongpoh, Hima Khad-Ar Lyngdoh, ha ryngkat ka jingdonlang ki riew rangbah ka shnong kaba kynthup naduh ki rangbah shnong ba rim, ki longkmie, ki khun samla lem bad kiwei kiwei, ki la wan ban sakhi na ka bynta ban pynskhem ha ka rukom u Men barim ia u Rangbah shnong.",Pynskhem ia u Rangbah  Shnong 20 mer,https://www.urupang.com/pynskhem-ia-u-rangbah-shnong-20-mer/
"Jowai, 17 Nohprah:U wei u heprit ba dang 9 snem ka rta u la ngat ha ka apot ban shah pyniap tang namar u nongpyniap u sngew thut ban ia lop samla bad ka hynmen jong u kaba shong die waidong ha ka Shnong Mookyndur.Kane ka jingjia ka la jia hynnin ka miet ha ka shnong Mookyndur ha kaba ia ka metiap jong utei u heprit uba la tip kyrteng Edi Shylla la lap hynne ka step na ka tyllong umbam ha katei ka shnong.La iathuh ba hynnin ka meit katba utei u heprit u dang shongkai bad ka hynmen jong u, la wan u Amos Synkon uba dei na katei ka juh ka shnong ban pyrsia samla lane ialob samla bad ka, hynrei namar ba u donlang utei u heprit, um iohlad satia ha kaba khadduh u la phon la phah ia u ban mih shabar ha kaba u la ialam ia u sha ka jaka kynjah ban ksih ia u na ryngdang ban ban shoh ia u haduh ban da iap bad u sa bret pat ha katei ka pung um bam ka shnong.Ia ka met jong utei u heprit la wan kit sha Ialong District Hospital na ka bynta ban post mortem bad ki pulit ki la lap ruh ia ki dak mong ha ka met jong u kaba pyni shai ba la bret ia ka met jong u ha katei ka pung hadien ba ka dep pyniap tang ban pyni ba u la ur ne hap ha katei ka pung um bad u la iap jyllop.Ki pulit ka WJH ki la kem ia utei u Amos Syngkon bad ki la wanrah ia u ha khmat ka iing bisharTangba na ka liang kiba haiing kim pat shym la wan ujor ejahar satia haduh mynta ka sngi U Blei, lehse namar ki bun kam ban pyndep ia ka niam ka rukom ia ka met jong utei u heprit.",Shah pyniap u hep 9snem,https://www.urupang.com/shah-pyniap-u-hep-9snem/
"Shillong, 17 Nohprah:U MLA ka Khliehriat, u Bah Justine Dkhar, u la ong ba um treh ban leit iashim bynta ha ka jingialang ka BJP ba la wan u Myntri Rangbah-duh ka ri u Narendra Modi ha kane ka sngi Saitjain, namar ba kim pat risain na ka jinglong MLA.Haba kren mynta ka sngi, u bah Justine u la ong , “Ka dei ka jingialang ka party kaba iadei bad ka sain pyrthei, ngim pat risain ngim lah ban leit iasoh bad ka BJP”.U la ong ba ha ka jingshisha, ka la don ka jingkhot ban leit sha katei ka jingialang hynrei namar ba kim pat sngew dei ban leit sha ka jingialang.“Ka jingiakren ban rung sha ka BJP ka la don bad ngi don ka jingthmu hynrei ngim pat lah ban leit sha ka jingialang namar ba ngim pat risain ia ka kam MLA”, u la ong.“Watla ngi don ka jingthmu ban rung BJP hynrei ngin dang pyrkhat bad ngin sa pynbna ia kaei kaba dei ban leh hadien ba la pyndep ia ki jingdonkam”, u la ong.U la ong ba ka jingbym leit ka dei namar ba ki don ki kam ba hap ban pyndep shwa ha kaba iadei bad ka jinglong MLA bad yn sa peit hadien.Katba ia kiwei ki MLA haba pyrshang ban phun ym ioh satia. Lah ban kdew ba saw ngut ki MLA kynthup u Bah AL Hek, u Bah Sanbor Shullai bad u Bah Robinus Syngkon nalor u Bah Justine Dkhar la kam da ki nongialam ka BJP ba kin wan iason bynta lang ha ka jingialang ba wan u Modi ha kane ka sngi Saitjain hynrei ym don uwei ruh uba wan kumba la khmih lynti.Ka jingbym poi jong ki 4ngut ki MLA, ka la pyn lyngngoh jur ia ki paidbah, kiba leit sha katei ka jingialang, namar ba ki nongialam ba ha khlieh jong ka seng ha Jylla, ki la put turoi, ba kitei ki MLA, kin don lang ha ka jingialang paidbah, u myntri rangbahduh.Kiwei pat ki lad khubor, ki pynpaw ba ka jingpep jong kitei ki 4ngut ki MLA, ka dei ban don kano re kano ka daw ha lyndet, namar ba ki nongialam jong ka seng BJP, ba kynthup ia U Bah Shibun Lyngdoh bad U Bah JA Lyngdoh, ki la iai kren pynthikna, ba kitei ki saw ngut, kin don lang ha ka rynsan ha Polo, ha ryngkat bad u myntri rangbahduh.Ha ki khyndiat sngi ba ladep, U Bah AL Hek, ula ai mynsiem ia ka seng NPP, ha kaba u pynpaw, ba kan jop kham bun ki MLA, ha kane ka elekshon 2018.",NGIM PAT RISAIN: Ym long leit  sha ka jingialang BJP: Justine,https://www.urupang.com/ngim-pat-risain-ym-long-leit-sha-ka-jingialang-bjp-justine/
"Nongpoh, 18 Nohprah:“Wat la shipor nga la mih na ka Party Congress bad nga la leit ban pyniasoh sha kiwei pat ki Party, hynrei haba nga la pynshong nongrim bha bad iohi ia ki kam babha ia kaba la leh da u Dr. Celestine Lyngdoh, na ka bynta ban wanrah ia ka roi ka par ha ka Konstitwensi, ka pynlong ianga ba ngan wan ban pyniasoh biang sha ka Congress da ka jingthmu ban ai jingkyrshan ia u Dr. Celestine” ong u Bah Nicky Kharthangmaw.Khyndiat kum ban shu kdew hangne, U Bah Nicky Kharthangmaw, uba la long teng kum u General Secretary ka Umsning Block Congress Committee (UBCC), u la leit ban pyniasoh noh ialade sha ka Party HSPDP, ha kaba u la long kum u President ka HSPDP Umsning Constituency.U Bah Nicky Kharthangmaw, haba kren bad u Nongthohkhubor, u la iathuh ba ka jingmih noh na ka seng HSPDP ha ryngkat ki nongbud, kam dei ba u shem ne lap daw, hynrei ka dei namar ba u don ia ka jingthmu ban ai ka jingkyrshan kaba pura ia u Dr. Celestine, na ka bynta ban pynjop donburom ia u Dr. Celestine ha kane ka Ilekshon 2018.Namarkata, lyngba kane ka jingwan pyniasoh Congress u Bah Nicky Kharthangmaw, khlem pep kan wanrah ia ka jingkylla bad kaba lah ban nangai mynsiem shuh shuh ia u Dr. Celestine Lyngdoh ba un jop suk ha kane ka Ilekshon 2018 na ka Umsning Cnstituency. Namar kum ban shu kdew hangne, kat haduh mynta bun na ki paidbah nongshong shnong ka Umsning Constituency, ki dang kwah hi ba u Dr. Celestine Lyngdoh un dang iai long kum u MLA kata hadien kane ka Ilekshon ka ban sa long ha u snem 2018.",HA U BOM: Pyniasoh Congress  U President ka HSPDP Umsning,https://www.urupang.com/ha-u-bom-pyniasoh-congress-u-president-ka-hspdp-umsning/
"Shillong, 18 Nohprah:U nongleh Majik ba pawnam ka nongbah Shillong u John Lanong, un pyni ia ka majik paidbah haduh 10 kynta ha Khyndailad ha ka 22 tarik mynta u bnai naduh ka por 10 baje mynstep haduh ka por 8 baje mynmiet.Haba kren sha ki nongthohkhubor mynta ka lah sngi u blei u John Lanong u la ong ba u la don ka jingthmu naduh u snem 2011 ban iarap ia ki khunswet ne ki khynnah ki bym don jaka shong jaka sah, hynrei nalade hi u la ong, ba um lah ban pynmih pisa kumta un hap ban pyndonkam da ka sap ba u Blei u la ai kyrpang ia u ban pynmih pisa na ka bynta kitei ki khynnah kiba mad ia ki jingeh jingjynjar.U John u la ong ba u la thawlad ban lum pisa ban iarap ia kitei ki khunswet da kaba leh Majik hakhmat ki paidbah ha Khyndailad bad yn ym oh dor ia ki, hynrei un lum ia ka pisa katba ki sngewlah ban ai sngewbha. U la ong ba ha katei ka sngi un pynkhreh lai tylli ki synduk, kawei ka synduk pisa, kawei ka synduk ban buh ia ki jaiñ barim ba ki briew kin ai bad kawei pat ban buh ia kino kino ki jingai sngewbha na ki briew kiba don ka mynsiem sngewlem. U la ong ba kaba mih na katei kaba ki paidbah kin ai un khang tala noh sbak bad un ym khylliew satia tad haduh ka sngi ba dei ban ai sha kita kiba dei hok ban ioh bad ia ka synduk yn plie beit hakhmat jong ki ha ka por ba leit ai bad kumjuh ruh hakhmat ki nongthohkhubor ki ban long kum ki sakhi.U John u la ong ba ka jingim jong ki khun swet ka dei ka jingim kaba ki jaw ummat baroh shisnem lynter bad da ka jinglah ban leit ai sngewbha ia ki kum ka jingai sngewbha Kristmas kan wanrah ia ka dur khmat ba phuh samrkhie ha ki bad katei ka jingleh kumtei u la shim ba ka dei ka Majik na ki Ummat sha ki khmat phuh samrkhie. Ha katei ka sngi u la ong ba un pynlong tang ki Majik kiba rit namarba kan long beit ha surok bad um lah ban pynlong ia kiba heh naba kiba heh donkam da ka rynsan ka ban da na ka diang bad na ka mon na bynta ki Majik ba heh.",MAJIK: 10 kynta ha Khyn- dailad ban iarap khunswet,https://www.urupang.com/majik-10-kynta-ha-khyn-dailad-ban-iarap-khunswet/
"Shillong, 18 Nohprah:Ka Seng Khasi Mylliem ka pynpaw ka jingsngewkmen ba la ioh ia la ka hok hadien ka shisnem tam ka jingbishar ka iing bishar Meghalaya Highcourt ha ka 6 tarik Nohprah 2017, halor ka jingshah pynpra ia u maw nongrim kpep thang briew (kaba la jia ha ka 24 tarik Nailur 2016).Ia kane ka jaka la ai da ka Dorbar Raid ka Hima Mmylliem, San kur khatwei kur ia ka Seng Khasi Mylliem, kaba dei ka jaka Raid ha Iew Mylliem Rim.Ka Meghalaya High Court kala pynmih ia ka rai ba ka Seng Khasi Mylliem kala lah ban pyndonkam ia ka jaka kaba la ai da Ka Raid, la ong ka kyrwoh na u Secretary Seng Khasi Mylliem.","Hadien shi snem, ioh jaka  thang ka Seng Khasi Mylliem",https://www.urupang.com/hadien-shi-snem-ioh-jaka-thang-ka-seng-khasi-mylliem/
"Nongpoh, 19 Nohprah:Wat la ki kynhun sengbhalang ha ka jylla ki iai dawa na ka sorkar ba ka dei ban shna bad pyntreikam ia ki kyndon ain ki ban teh pyrkhing ia ka jingwanrung kyrthep ki mynder ha ka jylla, hynrei wat hapdeng katei ka jingdawa, pynban ki klet pat ban kyntu ia ka sorkar na ka bynta ban pynbiang ia ka jaka talasi mynder (Infiltration Check Gate) kaba la don lypa mynta ha Byrnihat, kaba dei ruh kawei na ka jaka rung (Gate Way) kaba kongsan tam ha ka jylla.Lah ruh ban kdew hangne, ba bun na ki bar jylla ki bym don kot don sla bad khamtam eh ia ki mynder ri kiba wan na Bangladesh, kiba la iohbat ha ki jaka bapher ha ka jylla ki dei kiba la iaid lyngba katei ka jaka.Ha ka jingjurip da u Nongthohkhubor U Rupang, ia katei ka jaka Talasi mynder ha Byrnihat, kaba dei ruh kawei na ki jaka talasi mynder kaba la slem bha ha ka jylla, la lap ba katei ka jaka talasi mynder ka dang don hapdeng shibun ki jingduna bad kata ka long naduh ka jaka treikam ki briew kiba ap ha katei ka jaka, ka rukom khynra ia ki nongleit nongwan (bar jylla) lem bad kiwei kiwei.Kumba ka long haduh mynta, ki nongap ha katei ka jaka talasi mynder, ki kham phaikhmat bad khynra tang ia ki kali kamai, katba ia ki kali jong ki riew shimet (Private) ym don kiba khynra bad haba kumne ka jingkylli kaba mih ka long, hato ka jingkit ia ki bar jylla bym don kot don sla bad mynder ri, ka dei tang ki kali kamai?La lap ruh ba katei ka jaka kaba ka sorkar ka la pynlong kum ka jaka ban peit ia ka jingwan rungtuh ki mynder, kam don wat tang ka jingthoh, ka ban kdew ba katei ka jaka kaba ka sorkar ka buh na ka bynta ban khynra ia ka jingwanrungtuh ki bar jylla bym don kot don sla bad mynder ri.Ha ka jingjurip ia katei ka jaka, u Nongthoh-khubor u la ioh ban iakren bad ki nongap ha katei ka jaka, ha kaba wat na ka liang jong ki ruh ki la pynpaw ia ki jingeh kiba iakynduh, ha ka por ba ki don ha ka kam, ha katei ka jaka, namar ka jingdon ki jingduna bad kiba ka sorkar kam pat pynbiang.Ki la iathuh ruh ba kat haduh mynta, ba ka sorkar kam buh wat tang kawei ka kali ka ban long kyrpang tang na ka bynta jong katei ka jaka talasi, kumta halor ka jingbymdon kali bunsien ki shem jingeh, namar haba don ki khep ba don ki kali kiba ju phet tuh na katei ka jaka bad haba jia kum katei kim ioh kali bad ki shu beh da ki kali kaba ki bat na surok.Namarkata, haba iadei bad kitei ki jingduna kiba don ha katei ka jaka talasi mynder ha Byrnihat, ka la dei ka por ia ka tnat sorkar ba kan pyrkhat na ka bynta ka jingdonkam jong ki nongtrei kiba don ha katei ka Infiltration Check Gate ha Byrnihat.","Talasi tang ia ki kali kamai,  laitluid ki kali shimet",https://www.urupang.com/talasi-tang-ia-ki-kali-kamai-laitluid-ki-kali-shimet/
"Shillong, 18 Nohprah:Ha ka 11 tarik mynta u bnai, uwei u heprit uba dang 14 snem karta uba la tip kyrteng kum u Kenny Kharpuri, u la shah shoh ha ki rangbah briew na ka daw ka jingiakynnoh tuh. Katei ka jingjia ka la jia ha ka shnong Sohlab ka shnong kaba don marjan bad ka Shella. Kiba haing hasem jong utei u khynnah ha ryngkat ka seng HYC Shella Area Unit, ki la pynrem jur ia katei ka jingjia bad ki la dawa ruh na ki bor jong ka aiñ ban pynshitom ia ki briew kiba donkti ban shoh ia utei u khynnah uba dang 14 snem karta.Ka kyrwoh khubor na uwei uba haing uba la tip kyrteng kum u Silbanus Kharpuri bad kumjuh ruh ka kyrwoh khubor na u President ka HYC Shella Area Unit u bah Macdonald Mawa ka la iathuh ba ha ka 10 tarik mynta u bnai ka la jia ka jingshah tuh na ing jong u ban Bonsien Dkhar bad ha ka sngi kaba bud utei u rangbah bad katto katne ngut kiwei pat ki la leit ban tan ia u Kenny na ingsah jong u ha ka por 8 baje mynmiet.La ong ba ha katei ka por ki hynmen ki para ki la pyrshang ban kren sngewthuh, hynrei u bah Bonsien bad kiwei pat kim sngap satia bad ki la tan beit beit ia utei u khynnah sha ing jong u MLA ka Shella, U Dr.Donkupar Roy kaba don ha Sohlab, ka dei ka ing ka bym don nongsah briew, hynrei u don tang u Chowkidar marwei bad hangtei ki la bom la tied jem ia u haduh ba un da mynsaw.Mar ia ioh jingtip ia kane ki la ong ba u kpa jong utei u khynnah u la leit sha katei ka ing u MLA bad u la sei jubor ia u khun lajong na kti jong kitei ki briew bad u la pynkit noh ia u sha Civil Hospital, Shillong, ha katei hi ka miet ban shah sumar bad ki bahaing ki la ujor pulit ruh ia katei ka jingjia sha Shella Police Station. La kylli na u President ka HYC u Macdonald Mawa, kaei ka jingiadei kitei ki briew bad u MLA ka Shella ha kaba ki la nud ban leh trai ia ka ing jong u ban leit ialam ban shoh ia utei u khynnah u la ong ba u shu tip ba ki dei ki briew kiba kanbas elekshon ia u Dr.Don.","Ha ïng u MLA ka Shella, shah shoh u khynnah 14 snem",https://www.urupang.com/ha-ing-u-mla-ka-shella-shah-shoh-u-khynnah-14-snem/
"Shillong, 18 Nohprah:Ha ki jingialehkai World Cup, ki ju don ki nongiathuh lypa ia kiba jop bad kiba rem bad uwei na ki nongiathuh lypa ha ki jingialehkai World Cup Football u dei u dohkha, uba la tip kum u Paul-Octopus. Ha u snem 2010 u Paul u la iathuh lypa ba ka jingialehkai phainal kan long hapdeng ka spain bad ka Netherland bad ka Spain kan jop ia ka phainal, katei ka jingiathuh lypa u Paul ka la pynkyndit ia ka pyrthei, naba ka la urlong shisha ha kaba ka Spain bad ka Netherland ka la poi sha ka phainal bad ka Spain ka la jop ia ka World Cup 2010.Mynta ha nongbah Shillong ruh u la don u Octopus lane u nongiathuh lypa ia ki nongjop bad ki nongrem ha ka jingialehkai phutbol, utei u Octopus ka nongbah Shillong u dei u nongleh Majik, ba la pawnam bha u John Lanong uba shong basah ha ka shnong Malki. U John Lanong u la ong ba mynta u la long uba la khreh bad uba la biang nadong shadong ban iathuh lypa shaphang ka phutbol mano ban jop, mano ban thep kol, ha ka minit ba katno un thep kol bad mano ban ioh Red Card ha ka minit ba katno bad ia katei u la ong ba u la lah ban leh mynta.Hynrei ia mynta kaba sdang u la ong ba un ym pat leh ia ki jingialehkai kiba shabar jong ka Shillong, hynrei un leh beit shuwa tang ia ki jingialehkai kiba tang ha Shillong beit kum ka Shillong Premier League ym ia ki ISL ne I League. Katei ka jingiathuh lypa u la ong ba kan dei kaba kham pher, naba shuwa ban sdang ka jingialehkai hapdeng ki ar tylli ki kynhun un leit ban buh kawei ka synduk kaba la don lypa ki jingthoh mano ban jop, mano ban thep kol, ha ka minit ba katno bad kumta ter ter bad ia katei ka synduk ba la khang tala, un ym plied satia tad haduh ban da kut ka jingialehkai. Nangta ia katei ka synduk, yn ym shah iano iano ruh ban ktah bad wat ma u ruh un kynriah noh na katei ka jaka sha kawei pat ka jaka, hynrei dei ban plie beit ia ka synduk ba la khang tala tad haduh ban da kut ka jingiakhun.La kylli balei um shu iathuh lypa beit shuwa ban sdang ka jingiakhun, u la ong ba katei kan wanrah jingeh lada u leh kumtei naba ki kynhun kiba rem ki lah ban sngew rem lane sngew diaw mynsiem bad katei ka lah ban ialam pynban sha ka jingsniew, hynrei kaba shu pyni beit ia ka synduk hadien ka jingialehkai kan ym ktah than ia kiba rem. U la ong ba shu buh lada don ka jingialehkai hapdeng ka Shillong bad kawei pat ka kynhun, lada un iathuh lypa noh ba rem ka Shillong , ki briew ki lah ban hiar thma pynbna ia u ruh.","MANO BAN JOP: Mano ban  thep kol, ha ka minit ba katno!",https://www.urupang.com/mano-ban-jop-mano-ban-thep-kol-ha-ka-minit-ba-katno/
"Shillong, 18 Nohprah:Ka elekshon Sordar Raid Lyngkhat, kan long ha ka 22tarik mynta u bnai. Ki jaka thep vote, kin long ha Nongtyngur, Nongeitning bad Mawlyn-nong. Ka jingdon ki vote, ka long 1,500 vote.Ka jingthep vote, kan sdang naduh ka por 8baje mynstep bad kan kut ha ka por 4baje nohsngi. Ki nongialeh, ki long U bah K Kristerwell Tangsong, uba dei U Sordar barim, uba na Nongtyngur bad U bah Holland Khongyiang na Riwar. Katei ka long katba kum ka kyrwoh na U bah Hilarius Peter Pyngrope Chairman ka elekshon komiti jong ka 4 Raid.",Elekshon Sordar Raid Lyngkhat,https://www.urupang.com/elekshon-sordar-raid-lyngkhat/
"Shillong, 18 Nohprah:U President ka Khasi Students Union KSU, u la ong ba ka la dei ka por ba ki MLA ka jylla ki dei ban kren noh da ka ktien Khasi ha iing dorbar thawain khnang ban pynsted noh ia ka jingioh ia ka jingithuh na ka sorkar pdeng ha ka Bynrap ba Phra ne ka Eight Scheduled ka riti synshar ka ri.U President ka KSU Bah Lambokstarwell Marngar haba kren hadien ba la pynlong ia ka jingbuh syntiew ha u mot u Parad Soso Tham shi bynta ban kynmaw burom ia ka jingdap 77 snem ka jingkhlad jongu mynta ka sngi, u la ong ba ka KSU ka ai ka jingkyrshan kaba tyngeh ia ka Khasi Authors Society KAS halor ka jingiakhih jongka ban pynrung noh ia ka ktien Khasi ha ka riti synshar ka ri.“Ka la dei ka por ba ki MLA kin kren noh da ka ktien Khasi ha iing dorbar shi bynta ban pynsted ia ka sorkar pdeng ba kan ithuh noh ia ka ktien Khasi”, la ong u Bah Lambokstarwell.U la kdew ia ka jingnoh synniang u Parad Soso Tham kum u Myllung ba khraw ka jaitbynriew ha u thiar ka thoh ka tar Khasi kaba long haduh mynta kum ka nongmuna ba kynsai.“Ngin kyrshan ia ka Khasi Authors’ Society (KAS) ha ka jingiakhun jongka ban dawa ban pynrung noh ia ka ktien ha ka Eighth Schedule ka riti synshar ka ri” la ong u President ka KSU.Kumjuh ruh u general secretary ka Hynniewtrep Youth Council (HYC) u Bah Robert Kharjahrin u la ong ba ka jaitbynriew Khasi ka dei ban bud ia ki dienjat ba la buh da u Myllung Soso Tham ban long kum ka jingai mynsiem.Shwa ia kane, ka tnad Arts and Culture ka jylla ruh ka la pynlong ia ka jingrakhe lyngkhuh sngi iap jong u Parad Soso Tham kaba 77 ha kane ka sngi Nyngkong.Ha ka jingialang ha Soso Tham Auditorium, u Regional director ka ICSSR u Manish Singh u la long kum u kongsan uba la pynkynmaw ia ki matti ba khraw jong u Myllung Soso Tham ban pyndap ia u thiar ka thoh ka tar jong ka jaitbynriew Khasi. U long ruh ba u Soso Tham u long kum u nongiathuh lypa bad u nongai mynsiem ia ka jaitbynriew.Ha kane ka sngi, ki sengbhalang ruh kum ka HYC ba la ialam da u secretary u Bah Robertjune Kharjahrin, ka KSU ba la wan da u Bah Lambokstarwell Marngar bad u Bah Donald V Thabah kiba dei u President bad general secretary ki la pynlong ia ka jingkynmaw burom ia une u Myllung ka ri Khasi da kaba buh syntiew ha u mot sahkynmaw jongu kaba don ha phyllaw ka Soso Tham Auditorium, Shillong.Ki nongialam ka PDF ruh kynthup u Bah Hamletson Dohling, Bah Hadrian Lyngdoh ki la wan buh syntiew ha u mot sahkynmaw u Soso Tham.",Ki MLA ki dei ban kren  Khasi ha iing dorbar: KSU,https://www.urupang.com/ki-mla-ki-dei-ban-kren-khasi-ha-iing-dorbar-ksu/
"Amlarem, 18 Nohprah:U Ma Firstborn Mannar, uba dei u kyrtong jong ka UDP ha kane ka Election shiteng samoi ba la dep na ka 1War East Constituency, ula khot mynta ka sngi ia ki nongkyrshan jongu ha shnong Pdengshakap bad ha katei ka jingialang, ki la rai da kawei ka sur na ka bynta ban mih noh na ka seng UDP, namar ba kim hun ia u kandidet ba pynieng mynta da katei ka seng, u ma Lahkmen Rymbui.Ha ka jingialang, u Ma Firstborn bad ki nongkyrshan jong u ki la rai na da kawei ka kawei ka jingmut na ka bynta ban ai jingkyrshan pura noh ia u MLA u ba mynta u Ma Stephanson Mukhim, na ka 7 Amlarem Constituency.U Ma Firstborn, ula ialeh ia ka elekshon MDC ba dang shu dep na War East jong ka Jaintia District Council, ha kaba ula ioh 851 vote.","RUNG U LAHKMEN, MIH U FIRSTBORN: Un kyrshan ia U Ma Stephan",https://www.urupang.com/rung-u-lahkmen-mih-u-firstborn-un-kyrshan-ia-u-ma-stephan/
"Shillong, 18 Nohprah:Ka HSPDP ka sngew lyngngoh ia ki jingkynthoh jong u Bah Pyshngain N Syiem pyrshah ia ka seng HSPDP ha kine ki khyndiat sngi ba lah dep.Ha ka jingkynthoh jong u ia ka seng ula ong ba ki paidbah ki la ngiah ia ka HSPDP. Ha ka kyrwoh u Bah Londoner Sohtun ka HSPDP, u la ong ba ki paidbah ki phai khmat sha ka seng HSPDP mynta ka kynti halor ki ishu ba ka ieng bad ka jingiateh ka HSPDP-UDP kan leh bha ha kane ka elekshon ban wan bad da ka jingialam jong u Blei bad jingieid jong ki paidbah.“Ngi ngeit skhem ngin ioh ia ka sorkar seng riewlum. Ha kajuh ka por ka seng ka kwah ban kylli ” Balei u Bah PN Syiem u kynthoh tang ia ka HSPDP, UDP bad Congress? Balei um kynthoh ia kiwei pat ki Seng? Hato ka PDF kan iatreilang bad ka NPP & BJP hadien ka election?”, u la ong.U la ong ba ki paidbah ki dei ban long kiba stad ban ym shah pynbieit tang ha ka kyrteng jong ka jaidbynriew. Ka seng ha ki sngi ban wan kan sa sei madan ia ki jyrsieh treikam jong u Bah Pynshngain N Syiem, khnang ba ki paidbah kin tip ia ki jingshisha baroh bad ba kin ym shah ialam bakla.","Byrthen ka HSPDP, ban sei  ia ka jyrsieh u Bah Pynshngaiñ",https://www.urupang.com/byrthen-ka-hspdp-ban-sei-ia-ka-jyrsieh-u-bah-pynshngain/
"Shillong, 18 Nohprah:Ki samla pule ka Sohra Government College kiba don hapoh ka lama jong ka Sohra Government College Student Union ki la dawa ba ka sorkar ka dei ban pyntreikam noh ia ki jingdawa jong ki hapoh mynta u bnai, lym kumta kin shim da kiwei pat ki lynti ia khih.Haba kren sha ki nongthohkhubor mynta ka sngi u President jong katei ka Union u samla Ethelbert Khongrymmai u la ong “Lada ka sorkar kam leh eiei hapoh mynta u bnai , ngin shim da kiwei pat ki lynti”.Katkum ka jingiathuh utei u President u la ong ba naduh ba la ithuh ia katei ka kolej kum ka Kolej sorkar ha u snem 2011, ka jingthung Principal ka long ka bym ithuh ithaw ha kaba mynta la thung tang hapoh 10 ne 12 bnai la pynkynriah noh bad ka Kolej ka hap ban iaid khlem Principal 2 ne 3 bnai bad hadien thung biang bad pynkynriah biang bad katei ka bteng kumtei shi kumtei haduh kine ki sngi. U la ong ba katei ka jingbym lah ka sorkar ban pynneh Principal ka la ktah ia ka rukom treikam ka kolej bad ka jingtyllun ki kam ka dkoh noh khamtam ha kaba ia dei bad ka pisa pilaiñ.U la iathuh ba naduh u risaw mynta u snem katei ka kolej kam don Principal hynrei ka sorkar kam pat wanrah Principal da uwei pat haduh mynta ruh. U la iathuh ba ha ka 24 tarik u naitung mynta u snem ki la leit ban ia kynduh ia ka myntri ba peit ia ka tnad DHTE ka kong Roshan Warjri ban ia kren ia kiba bun ki mat ba katei ka Kolej ka ia kynduh jingeh bad ka myntri ka la kular ban pynurlong noh, hynrei haduh mynta tang kawei ruh ym pat iohi dak eiei. U la pynkynmaw ba la ia kren ban pyntreikam noh ia ka T.1.40 klur tyngka ka Skhim ba la ioh na ka RUSA ban pynbha ia katei ka kolej naduh ki kamra klas bad kiwei bad ha katei ka por u la ong ba ka myntri ka kular ban sdang noh hapoh ka 31 tarik u risaw hynrei haduh mynta ruh u la ong ba ym iohi dak satia. U President katei ka Union u la ong ba ka Sohra ka dei ka jaka ba jur slap kumta ka sorkar ka dei ban pyntreikam noh ha kine ki por shuwa ban wan ka aiom slap.Nangta u la ong ba katei ka kolej ka donkam kyrkieh ruh ia ka Hostel, namar ba kumba ka long la bun ki samla na kylleng ki jaka khamtam na ki thaiñ Shella, Pynursla bad na Shillong ruh kiba la wan pule sha katei ka kolej bad ki hap ban sah ing wai bym don Hostel. Ki la iathuh ba kumba ka long mynta ki samla pule ki hap ruh ban shong khapngiah ha kamra klas kumba 6 ngut ha kawei ka ben bad 200 ngut ha kawei ka kamra klas kaba rit namar bym don jaka shong. Katei ka jingtuid ki samla na ki thaiñ bapher bapher ban leit pule sha Sohra Kolej ki la iathuh ba ka dei hadien ka jingkhang dewiong ba kiba bun ki kmie ki kpa kim don pisa ban phah pule ia ki khun jong ki shawei hynrei ki hap ban pynrung ha katei ka kolej. Ha katei ka jingiakynduh bad ki nongthohkhubor la donlang ruh u Secretary katei ka Union u Vickychall Kharmih ryngkat kiwei pat ki nongialam.","SOHRA KOLEJ: Byrngem ki  Samla pule, ba kuman ka sorkar",https://www.urupang.com/sohra-kolej-byrngem-ki-samla-pule-ba-kuman-ka-sorkar/
"Shillong, 19 Nohprah:Mynta ka janmiet palat hajar ngut ki nongkitkam Nongkrem Block Congress Committee, ki la poi ha Smit bad shim ka rai ban trei shitom ban pynjop ia u kyrtong na ka seng Congress u bah John F Kharshiing, na ka 22- Nongkrem Assembly Constituency.Ha katei Ka jingialang ki nongkitkam ka Seng Congress ki la ong ba ha kane ka kynti ka donkam ia ki paidbah ban wanrah ia ka sorkar kaba skhem kaba neh bad kaba lah ban ai ia ka suk Ka sain ka jingmane laitluid Ka seng kaba ithuh ia Ka rukom I’m ki riewlum.U bah john F Kharshiing, bad u bah SG Khongiong, GS EKHDCC, u la kyntu ia ka jingtrei shitom jong baroh ban ioh ia ka jingjop kaba donburom. U la ong ba ka jingiakhun ka long mynta hapdeng Ka Congress bad ka BJP namar katei Ka seng BJP Ka la dep ia teh lok bad bad ki parti ba rit kum Ka NPP, UDP, HSPDP, PDF bad kaba shai ka long dei tang Ka Congress kaba ieng ban ia leh pyrshah ia ka BJP.Ia katei Ka jingialang la pyniaid da u Bah Lamborsing Nongrum, Working President, NBCC, ha ka jingiadonlang u bah SG Khongiong, General Secretary, EKHDCC, bad kiwei kiwei ki nongkitkam jong ka Nongkrem BCC kiba la shah pynskhem hakhmat jong ki heh jong ka Seng Congress.",Ki nongialam Congress ha Smit,https://www.urupang.com/ki-nongialam-congress-ha-smit/
"Shillong, 19 Nohprah:Kawei ka kali Bolero ka la mih na Guwahati ban leit kai pyngngad sha Dawki, ka la ia tyngkhuh bad kawei ka trok Dumper ha ka por 3 baje mynstep ha Umsning hajan ophis BDO. Katei ka Bolero ka ia tyngkhuh bad katei ka trok kaba wan na mar pyrshah jong ka. Ha katei ka Bolero ki don 5 ngut ki briew kiba shong hapoh, kawei na ki, ka la mynsaw jur katba kiwei pat ki mynsaw malu mala. Kiba la mynsaw ki dei kiba la tip kyrteng kum ka Nisha Niommi 22 snem karta. Ka 108 kaba don ha Umsning ka la pynkit ia kaba mynsaw sha Umsning CHC.Ha kawei pat ka jingjia, uwei u nongniah trok u la mynsaw jur hadien ba kawei ka trok kaba wan nadien kaba la pynher sted bha ka la tynrah nadien jong ka trok kaba u niah. Katei ka jingjia ka la jia ha ka por 5 baje mynstep ha Shangbangla, Ri-Bhoi District. Utei u nongniah u dei uba la tip kyrteng kum uJoshland Mawlong 24 snem karta. Ka 108 kaba don ha Nongpoh ka la pynkit ia u sha Civil Hospital, Nongpoh hynrei kham hadien la pynkynriah noh sha Civil Hospital, Shillong.Sa ha kawei pat ka jingjia, kawei ka Mahindra Pick up ML10 B 5429, ka la noh sharud surok ha Umran Niangbyrnai, Ri Bhoi District. Katei ka jingjia ka la jia ha ka por 9:52 baje mynstep katba katei ka kali ka dang thmu ban leit sha Umsning. 2 ngut kiba shong hapoh ki la mynsaw, ki dei kiba la tip kyrteng kum u Johnson Thabah 16 snem karta bad u Fernando Thabah 23 snem karta. Ka 108 emergency service kaba don ha Umsning ka la pynkit ia ki sha Umsning CHC.","Mih na Guwahati ban leit  Dawki, aksiden ha Umsning",https://www.urupang.com/mih-na-guwahati-ban-leit-dawki-aksiden-ha-umsning/
"Shillong, 19 Nohprah:Na ka daw jong ka shuti tlang, kumta ki pulit ki pyntip ba ka surok kaba iaid shiliang na Dhankheti sha Fire Brigade, lyngba ka Don Bosco bad ka Laitumkhrah Police Point, kan iaid noh baroh arliang, naduh ka 20tarik Nohprah 2017, haduh ban da pynbeit da kumwei pat, ong ka khubor.",Arliang iaid kali sha Dhankheti,https://www.urupang.com/arliang-iaid-kali-sha-dhankheti/
"Shillong, 19 Nohprah:Ki nongialam ka NPP ki la iathuh ba shen ki 8 ngut ki MLA na ki seng saiñpyrthei bapher kin wan ban ia soh sha katei ka seng bad katei ka seng kan ym pynlong satia ki jingialang heh kumba leh kiwei pat ki Party, hynrei kan shu pdiang burom ia ki ha ki prokram kiba lyngkot. U State President ka NPP u Dr.W.R Kharlukhi u la ong ba ki 8 ngut ki MLA ki ban wan ia soh shen ha kine ki khyndiat sngi ki long u bah Prestone Tynsong, Sniawbhalang Dhar, Ngaitlang Dhar,Rowell Lyngdoh na ka seng Congress, u bah Remington Pyngrope na ka UDP, u bah Hopeful Bamon, u bah Stephan Mukhim bad Comingone Ymbon. Hynrei nalor kitei ki 8 ngut ruh u Dr.Kharlukhi u la ong ba kin dang don biang ki MLA na ri Lum Khasi-Jaintia ki ban wan ia soh sha katei ka seng. “Phin sa lyngngoh ha kine ki sngi hadien ka jingwan jong kitei ki MLA nalor ki 8 ngut, dei na kata ka daw ngi ong ba ngi biang lut mynta ha ri Lum Khasi-Jaintia bad ha ri Lum Garo u kumjuh” ong u Dr.Kharlukhi da kaba bynrap ba u myntri rangbah un dei beit kat na ki thaiñ kiba jop bun ki MLA, u Khasi ne Garo.Mynta ka sngi ki nongialam ka NPP ha kaba la ia donlang u President ka East Khasi Hills u bah Jied Kurbah, ki la pdiang ia u bah Ehkupar Nongrum ryngkat ki spah ngut ki nongkyrshan jong u kiba la wan ia soh sha ka seng NPP bad ki la pynbna ruh ba u bah Ehkupar un dei u kyrtong jong ka seng NPP na Nongthymmai konstitwensi.Ha katei ka jingialang ba lyngkot la donlang ruh u MDC ka Sohryngkham u bah Pyniaid Sing Syiem ban synran lang namarba ki konstitwensi kiba u bah Pyniaid u peit kum u MDC kum ka Nongrah, Lapang bad kiwei ka dei ka konstitwensi kaba hap ha Nongthymmai ha ka elekshon MLA. Ki nongialam ka NPP ki la pyntip ruh ba lashai ka sngi kin pdiang burom ruh ia u bah Sounder Cajee u ban pyniasoh ialade bad ki nongkyrshan sha ka seng NPP bad ban long ruh kum u kyrtong na 19th Shillong South konstitwensi.","Ha kajuh ka sngi yn rung  NPP, 8 ngut ki MLA",https://www.urupang.com/ha-kajuh-ka-sngi-yn-rung-npp-8-ngut-ki-mla/
"Shillong, 19 Nohprah:Ka jingialang ka People Democratic Font (PDF) kaba long mynta ka sngi ha madan Polo ka la pynbna ia u bah Pynshngain N Syiem kum u kyrtong Myntri Rangbah lada ka party kan ialam ia ka bor synshar hadien ka elekshon 2018.U President ka PDF u Bah Ibanlumlang Marbaniang u la ong ba ka PDF ka la jied ia u Bah Pynshngain kum u kyrtong Myntri Rangbah ha kane ka elekshon ban wan lada ka party ka wan ha ka bor synshar. U Bah Pynshngain u la shah thung ruh kum u chairman ka Coordination Committee ban ialam ia ka elekshon jong ka party.Haba kren sha ki nongthoh khubor hadien ba la wai ka jingialang, u Bah Pynshngain u la ong ba ka PDF ka plie ia baroh ban iatreilang ha ka sorkar lada kiwei ki party ki mynjur bad pdiang ia ka nongrim ka PDF.“Ngim don jingkhang ban iatreilang badno badno ha ka sorkar lada ki pdiang ia ka nongrim ka PDF”, la jubab u bah Pynshngain haba kylla la ka PDF ka pdiang ne em ban thaw sorkar lang bad ka BJP.U la ong ba ia mynta ym pat lah ban kren ne ban ong katno ngut ka PDF kan jop hynrei yn sa peit hadien ka elekshon.Haduh mynta ka PDF ka la pynbna 22 ngut ki kyrtong bad shen kan sa pynbna shuh sa kiwei ha kiwei ki jaka.U Bah Pynshngain u la kyntait ban iakhun ar tylli ki konstitwensi namar ba haduh mynta u dang pynkhreh beit ban iakhun na Mawsynram watla bun kiba wan khot ia u ban ialeh na North Shillong, na Nongpoh ruh. “Haduh mynta ngan iakhun beit na ka Mawsynram watla ki la don kiba wan khot ban ialeh na North Shillong bad na Nongpoh, ngin sa peit hadien”, u la ong.U bah Pynshngain uba la shah sospon na ka Congress, u la risain noh na ka jinglong MLA bad kumjuh na ka party dang shen kaba la ialam ia u ban shimti ia ka kam nongialam jong ka PDF.Ha kane ka sngi, ka PDF ka la pynlait paidbah ruh ia ka shap u Mombati bad kumjuh ia ki 16 tylli ki mat elekshon jongka.",KYRTONG MR: Pynbna  ka PDF ia u Bah Pynshngaiñ,https://www.urupang.com/kyrtong-mr-pynbna-ka-pdf-ia-u-bah-pynshngain/
"Shillong, 19 Nohprah:U Chief Executive Member (CEM) ka KHADC u Bah Pynshngain N Syiem u la ianujor ia ka jingialeh ka sorkar MUA-II ba ialam da u Dr Mukul Sangma ban pynkhyllem ia ka Executive Committee ka People Democratic Forum (PDF), ka long kumba iakhun ki ar tylli ki kynhun radbah ka lympung phutbol La Liga League ka Spain, kata ka Barcelona bad ka Real Madrid.Haba kren paidbah ha ka jingialang pdiang ia u sha ka People Democratic Front (PDF) mynta ka sngi ha madan Polo ba la wan sakhi ki paidbah byllen, u Bah Pynshngain u la ong, “La kumba ialehkai MUA-II Football Club bad ka PDF Football Club, ki la pyrshang bun ki buit ban thep kol hynrei khlem poi shano shano namar ba ma ngi, ngi uba ialehkai na bak, ha bak beit bad u kapten u ialam beit”.U la ong ba ka sorkar MUA-II ba ialam u Dr Mukul Sangma kum u Myntri Rangbah ka la thmu ban pynkut ia u da kaba sospon noh na ka Congress, hynrei 6 ngut ki MDC ka Congress ki la phet pynban, bad ka Congress kaba thmu ba don jingbun paid ha KHADC ka rit paid syndon.“Ha Congress ki mut dur ban sospon noh ia une uwei (PN Syiem) hynrei ki duh 6 ngut pynban ki MDC, kim tip ba don ki lieutenant ki kapten kiba khlain ha ka kynhun jong ngi”, u la ong u Bah Pynshngain.U la bteng biang, “Haba kut ha ka pyrkhat ban ioh majority ba don 10 ngut, sah sa tang san ngut pynban”.U CEM ka KHADC u la pyniasyriem ialade bad u khlur ialehkai ka ri Argentina u Diego Maradona ha ka jingiakhun pyrshah ia ka sorkar MUA-II ba ialam u Dr Mukul.“U Mardona haba biang ka team ym lei lei, u jop beit”, la ong u Bah Pynshngain.U la bteng biang, “Ki pyrshang ban thep kol ia ka PDF da kaba mait kyrteng hynrei khlem rung ka bol ha ka kol. Kane ka dei ka bym ler ka sorkar. Kine ki bym sngewthuh ain kumno kin shna ain ia ki paidbah”, u la ong.Ha kajuh ka por, u Bah Pynshngain u la ther ia ka sorkar kaba la wanrah ia ki ain ban pyntroin ia ka jaitbynriew kum ka jingwanrah ia ka ain ka shna iing ka Meghalaya Urban Development Authority (MUDA) shabar ka jaka Municipal, ka ain Rangbah Shnong .“Ki shna ain mait kyrteng kam treikam, shna ain ia ki Parliamentary Secretary ruh hap risain shimet shimet bym shah ka High Court. Kumno kin shna ain haba ialade kim pat sngewthuh ban shna ain”, la ther u bah Pynshngain ia ka sorkar MUA-II.U la ong ba ka 6th Scheduled ka thmu ban ailad ia ki Khasi bad Jaintia, Garo ban shna ia ki ain katkum ka jinglong lajong, hynrei mynta la mad ia ka umsaw kum ka jingshah hukum ha ka High Court kaba la pynmih ia ka hukum pyrshah ia u Rangbah Shnong baduh ba la khynniuh ki Rangbah shnong, sordar, ki syiem ki la tieng ban soi kot soi sla.Ym tang katta, ha sor la phah ia ka MUDA ban ai permishon ban shna iing, hadien ba la shna hap ban ioh ia ka Occupancy Certificate, hadien ka Occupancy Certificate hap siew sa ka khajna. “Kane ka la wanrah ia ka jingeh jong ka jinglong jong ngi ha kaba ka bor sorkar ka la pyrshang ban pyntlot ia ka bor ka District council khnang ba kan nym lah ban iada ia ki ain ka sorkar”, la ong u Bah Pynshngain.U la ong ba ka la wanrah ia ka ain khang bat ar maloi ban long MLA/MDC haduh ba ki MDC ba bat MLA ki la risain noh. “Hapdeng ka umsaw, ka eriong, ki paidbah ki dei ban rai kaei ba kin rai ia ka jaitbynriew, bun kiwei ki MLA ba long MDC, ki la risain ia ka kam MDC kum u Bah Ardent, Bah Metbah namar ba ki kwah ia ka shuki ksiar MLA”, u la ong.“Nga la kylli ialade hato nga shong ban iada ialade ne ia u paidbah, bad ha kaba kut ka mynsiem ka ong rai na ka bynta ka ri, haba rai ia ka ri jia katba jia, haba rai ia ka ri, kampher lada shah mait kyrteng MLA ruh”, u la ong.U la ong ba k jaitbynriew ka shem jingeh namar bym don ki ain ba shai ban iada ia ka jaitbynriew haduh mynta la shu pynbud ia ka ain ka sorkar Assam.","MUA-II Vrs PDF, kum ka  Barcelona bad ka Real Madrid",https://www.urupang.com/mua-ii-vrs-pdf-kum-ka-barcelona-bad-ka-real-madrid/
"Shillong, 20 Nohprah: Ka jingiatreilang ka UDP bad ka HSPDP ka la ktah ia ka Sohiong ha kaba ki nongialam jongka, bad ki dkhot na ki jaka bapher bapher ka shnong ki la mih ban iasoh sha ka Congress.Haba kren ha ka jingialang pdiang sha ka Congress ha Sohiong mynta ka sngi, u Bah Alester Sun u president UDP Rangshken circle u la ong ba ka daw kaba pynlong ia u ban wan ban kyrshan ia u Bah HDR ka dei halor ka rukom treikam kaba khlem shah shiliang jongu wat ia ki bym kyrshan ruh.“Ka jingtreikam u Bah Heh Don kala ialam ia ngi ban iadonlang ban kyrshan ia u. Nga dei u president ka Rangshken circle naduh 1998 bad  kum u president ruh ka Synjuk Ki Rangbah Shnong Rangshken ki 15 Shnong”, la ong u Bah Alester.U la ong ba ki don 11 ngut ki Rangbah Shnong na thain Rangskhen kiba kyrshan ha u Bah Don bad lait 4 ngut.“U Maheh Don um ju thew ia kiba pyrshah ruh bad ngi la rai ban kyrshan ia u Bah Heh Don mynta”, la ong u Bah Alester.U la ong ba ki Seng riewlum ki pyrta ha ka elekshon ba ieid jaitbynriew hynrei ki iatreilang bad ka BJP kaba synshar ha ka ri kaba la wanrah jingma ia ka ri.Kumjuh u Bah Charles Thabah u working president Sohiong UDP Circle u la ong ba mynshwa u dei uwei na kiba hakhmat ban pyrshah ia u Maheh Don hynrei ka la pynlong ia u ban wan phai sha ka Congress halor ki kam ba u la leh ban wanrah ia ki kam pynroi sha ka konstitwensi.“Ngi kwah ba u Maheh  Don un dang jop biang na Sohiong. Baroh shi katta ha ki snem ba la dep nga dei u nongshun ba nyngkong tam u maheh Don bad sngew bang ban kynther ia u soh uba soh hynrei sngewsih ba katba nang kynther ma nga, khar ei kiwei ia u soh ba hap”, la ong u bah Charles.U la ong biang, “Ia u Bah Samlin Mangiang te ym pat donkam ther namar bym pat don soh eiei”.U Bah Chares u la ong ruh ba watla lada u Maheh Don u ong wat kyrshan ruh ngin kyrshan beit ia u mynta.”Ki nongialam ka UDP nalor ki ong ban iathoh bad u Bah Ardent M Basaiamoit hynrei ngim kwah ban iathoh para shynrang bad ngi iathoh bad ka Kong (Congress) namar ba ngi dei ki Rangbah”, u la ong.U la ong ba um iahap ban ialam da u bah Samlin uba iaid da lynti bym dei bad kynther da kaba ong ba ki seng riewlum ki long tang kum ki shang kha pylleng ka BJP ban wan kharoi sha kane ka jylla.“Lada u Maheh Don u jop la thikna 100%  ba un long Dy CM”, la ong u Bah Charles bad bynrap ba bun ki samla na thain Sohiong kiba shu prut lyngkha bad wat u bah Samlin Malngiang, ka lok jongu ruh ki la shah thungkam ha u Bah HDR”, la ong u Bah Charles.Hynrei ka jingleh jong u Bah Samlin ka long kum u briew ba rieh tngen ha u sla u diengbah uba tim pat ba u dieng u long uba sniew dur khlem sngewthuh ba u ai jingtngen ia u.","Ba phah kyrshan ia ka HSPDP, phet Congress ki  UDP  Sohiong",https://www.urupang.com/ba-phah-kyrshan-ia-ka-hspdp-phet-congress-ki-udp-sohiong/
"Shillong, 19 Nohprah:Ka Synjuk ki Nongsynshar Shnong, ka Bri u Hynniewtrep (SNSBH) ka dap da ka jingsngewnguh kaba khraw ia ki paradoh parasnam, kiba la ai ka jingkyrshan ia ka Synjuk naduh ba sdang mih ki jingeh kiba ktah ia ki Dorbar Shnong ha baroh kawei ka Bri u Hynniewtrep. “Ha ka jingiaid lynti kaba jlan jong ka Synjuk ngi la kynduh shibun ki dieng pyngkiang kiba har rukom la jar katta, ngi don ka jingkynmaw ia ki paidbah baieid jong ka Bri u Hynniewtrep ha lyndet jong ngi, kiba la kyrshan bad shaniah ia ngi bad ai mynsiem bad jingshlur ia ngi ban bteng ia ka kam” ong ka kyrwoh na U bah RL Blah General Secretery, ka Synjuk ki Nongsynshar Shnong.Namarkata, ka Synjuk kam lah satia khlem da ai khublei bad sngewnguh ia baroh ki para ri bad ki para doh para snam, na ka bynta ka jingkyrshan bad ka jingshaniah bad iai shah kaba ki la pynpaw ha ki nongialam jong ka Synjuk.Ka Synjuk ka sngewdei ruh ban ai khublei bad sngewnguh ia u Myntri Rangbah bad ka Sorkar jong u, kaba la khot ia ka Synjuk sha ka jingiakren bad shah shkor ia ka jingtyrwa jong ka ban long ksiang hapdeng jong u Myntri Rangbah ka Jylla bad u CEM ka KHADC ban ia kren sngewthuh bad pynbeit ia ki mat kiba ki paidbah ka Bri u Hynniewtrep ki ia tyngkhuh jingeh.Ka Synjuk kam lah satia khlem da ai khublei ia u CEM ka KHADC u Bah P. N Syiem bad ka Executive Committee jong u, namar lada ym dei na ka jingshim khia jong ka KHADC ban ai da ka Mukotduma ha ka Supreme Court jong ka Ri India; ki ba bun ki Dorbar Shnong (khamtam kiba hap hapoh ka KHADC) kin ym jin da la ioh bor satia ban bteng biang ia ki kam kumba long mynta. Ka Synjuk ka ai khublei ruh ia ka KHADC, namar ba ka iai buddien ia kiwei kiwei de ki kam kiba ka jaitbynriew ka ia kynduh jingeh.Kaba ai mynsiem eh ia ka Synjuk ka dei ka jingjia kaba la jia ha ka 14tarik Nohprah 2017 mynba ka la don ka jingialang hapdeng ka Sorkar, ka KHADC bad Ka Synjuk. Ha katei ka jingialang ki MDC kiba la poi sha ka jingialang kim dei satia tang na ka liang synshar, hynrei la ia don ryngkat ruh kiba na ka liang pyrshah. Katei ka jingleh jong ki ka la pynpaw ia ka mynsiem shim khia kaba ki don na ka bynta ka jait bynriew khlem khein ia ka jingiapher jong ki party sain hima kiba ki don.Ka Synjuk ka ai khublei ruh ia ka JHADC kaba da ka jingshim khia jong ka, ki Dorbar Shnong bad ki para doh para snam ka Ri Jaintia ki la lait na ka jingeh bad ki jingiatakhuh bad ka ain.Kumta ka Synjuk da ka jingkmen kaba khraw ka ai Khublei Khrismas basuk bad Snem Thymmai bakmen ia U Myntri Rangbah bad ka Cabinet jong u, u CEM bad ki dkhot ka EC jong u bad ki MDC baroh jong ka KHADC khamtam eh ia ki para ri ka Bri u Hynniew trep bad ia baroh ki nongshong Shnong ka Jylla Meghalaya.","KI KSIANG U MUKUL, PYNSHNGAIN:  Pyn iakynduh ki Rangbah Shnong ia ki arngut",https://www.urupang.com/ki-ksiang-u-mukul-pynshngain-pyn-iakynduh-ki-rangbah-shnong-ia-ki-arngut/
"Shillong, 19 Nohprah:Ka kynhun jong ka Election Commission (EC), ban ialam da U AK Joti, Chief Election Commissioner bad ki Election Commissioner, ba kynthup ia U Om Prakash Rawat bad U Sunil Arora, kin wan poi ha Shillong, ha ka 22tarik Nohprah 2017, na ka bynta ban pynkhreh ia ka elekshon MLA 2018.Kitei ki heh elekshon, kin don arsngi ha Shillong bad kin da la leit phai sha Shillong, kin sa pynbna ia ka tarik elekshon ha ka Jylla, kaba lah ban long ha U Kyllalyngkot 2018.Ha u snem 2013, lah ban pynkynmaw, ba la pynbna ia ka elekshon ha ka taiew ba nyngkong jong u kyllalyngkot 2013 bad la pynlong ia ka elekshon ha ka 23tarik Rymphang 2013.Ha katei ka jingwan jong ki heh elekshon, kin ia kynduh ia U Chief Electoral Officer, Bah Frederick Kharkongor, ki heh jong ki bor District kum ki Deputy Commissioner, ki Superintendent of Police bad kin ia kynduh ruh ia U Chief Secretery bad U Director General of Police.Ka por treikam jong kane ka dorbar, kan kut ha ka 6tarik Lber 2018. Ha katei ka jingwan jong ki heh elekshon, kan don ruh ka jingiakren ia ki mashin evm, namar ba ki don kiba ujor bad ki bym kwah ban pyndonkam da kitei, namar ba ki kwah ban shon da ki kot, kum ha ki por mynshwa.Ha ka jing ia kynduh ha ki khyndiat taiew ba ladep, la iathuh ba ki seng sain pyrthei bapher, ki ai jingmut ia ki bor pyniaid elekshon, ba kin pynlong ia ka elekshon ha ka taiew ba nyngkong jong U Rymphang, kaba mut ha shwa, ba kin sdang plie ki skul ha ka Jylla.",ELEKSHON 2018: Ha ka taiew  ba nyngkong U Rymphang?,https://www.urupang.com/elekshon-2018-ha-ka-taiew-ba-nyngkong-u-rymphang/
"Shillong, 19 Nohprah:U State President ka NPP u Dr.W.Kharlukhi u la ong ba kane ka elekshon 2018 kan long thik kum ka elekshon ha u snem 1998. U Dr.Kharlukhi u la ong ba ha u 1998 ka jur bha ka lyer isih Congress bad mynta ka elekshon ruh ka lyer isih Congress ka jur bha ha kane ka jylla. U la pynkynmaw ba ha u 1998 u don bad ka seng UDP ha kaba u la shah pynduh tiket, hynrei namar ka jingjur palat jong ka jingisih Congress ha katei ka por u la kyrshan ia u kyrtong ba ka UDP ka la pynieng bad u la ong ba ha utei u snem ka la don ka jingiashad ia kyrdem paidbah bad ka jingiarah lama ha kaba ka Congress ka la brut artad na ri Lum Jaintia.U la pynkynmaw ba ka dawbah jong ka jingshah rem ka seng Congress ha u 1998, ka dei na ka daw ka jingkhang pom dieng bad mynta pat ki nangbun shuh shuh ki ishu ba ki paidbah ki isih Congress ha kaba ka ishu khang dewiong ka dei kawei na ki mat kaba ktah eh ia ki paidbah ha baroh kawei ka jylla. “Ka elekshon 2018 kan long thik kum ka elekshon 1998, ka Congress kan brut na ri Lum Jaintia ha kane ka sien ba mynta” ong u Dr.W.Kharlukhi. Utei u nongialam ka NPP u la pynkynmaw ia kiba bun ki jingjia ha ka elekshon 1998 bad ka lyer pynrem Congress ka jur bha tang katto katne taiew shuwa ka elekshon ym da ki bnai bad u la ong ba ha kane ka sien ba mynta ruh ka Congress ka lah ban kob ba kan dang jop bun hynrei tang katto katne taiew shuwa ka elekshon bun kiei kiei ki jingphylla kin sa jia khamtam hadien ka jingwan ia soh ki MLA.U Dr.Kharlukhi u la ong ba katkum ka jinglong jingman ka politik mynta kat kaba u lah ban shemphang u iohi ba ka NPP kan dei kawei na ki seng ki ban jop bun ki MLA bad kan dei ruh ka seng ka ban jop bun ngut tam ki MLA. U la ong ba kumba ka long mynta ka NPP kan jop kumba 20 na ki 24 tylli ki konstitwensi ha ri Lum Garo hynrei ia katei u la ong ba yn ym lah ba nkhein sting namar ka jingbun ki nongiaknieh tiket bad lada jia ba uba duh tiket un kyrshan ia uba ioh ka mut da kaba suk 20 hynrei lada ka don ka jingiakhun pyrshah kan ym duna pat ia ka 10 ngut.Utei u nongialam NPP u la ong ba ha ka elekshon MP shiteng samoi na Tura konstitwensi ka NPP ka la pynliem 7000 vote ia ka lok jong u Dr.Mukul na Ampati konstitwensi bad mynta kan dei sa ka pali u Dr.Mukul ban rem, “Ia ka lok ngi lah pynliem 7000 vote mynta sa ia u Lok” ong u Dr.Kharlukhi.",Ka elekshon 2018 kan long kum  ka elekshon 1998: Dr.Kharlukhi,https://www.urupang.com/ka-elekshon-2018-kan-long-kum-ka-elekshon-1998-dr-kharlukhi/
"Shillong, 19 Nohprah:U Bah LG Nongsiej uba dei uwei na ki MDC ba la pynbna tiket da ka People Democratic Front (PDF) ban iakhun na Nongstoin u khlem wan sha ka jingialang pdiang ia u Bah Pynshngain N Syiem mynta ka sngi ha madan Polo.Na ka liang u nongthoh khubor uba pyrshang ban iakren bad u Bah LG Nongsiej, u la iathuh ba ka jingbym lah jongu ban wan sha ka jingialang ka dei namar ba u don sha Vellore ban leit ia ka khun ba pang.“Ngam dei ba pep khnang sha ka jingialang hynrei nga don sha Vellore ba hap peit ia ka khun ba pang”, la ong u Bah LG Nongsiej haba iakren bad u nongthoh khubor.U la ong ba u la dep pyntip sha u Bah Pynshngain ba um lah ban wan namar kane ka daw.",Jah U Bah LG Nongsiej ha ka jinglang,https://www.urupang.com/jah-u-bah-lg-nongsiej-ha-ka-jinglang/
"Shillong, 20 Nohprah:La ioh jingtip ba u Dr. Jelington Ryndong u la leit thied phom tiket Congress ban ia khun ha ka elekshon MLA 2018 na Pynursla konstitwensi bad ki khubor ki la sawa bha ha ki thaiñ Pynursla ba u Dr.Ryndong un dei ruh u kyrtong jong ka seng Congress ha u 2018 na Pynursla. Haba ia kren pat bad u President jong ka Pynursla Block Congress Committee u bah Han Khongtani u la ong ba haduh mynta kam pat don satia ka jingiapynbeit, hynrei kan don pat ka jingialang ha ka 22 tarik mynta u bnai ban shim rai na ka bynta u kyrtong.La ia kren bad ki nongialam jong ka District Congress Committee (East Khasi Hills) bad na ka jingiakren bad ki la sngewthuh ba ia ka tiket na Pynursla konstitwenis kam don shuh ka jingiakren hapoh District hynrei ka long beit bad ka MPCC. Lah ban kdew ba shuwa ia kane ka khubor ki la don ki jingsawa ka kyrteng jong ki katto katne ngut ki briew ki ba ka Congress ka kwah pyniakhun na Pynursla hynrei kumba ka long pat mynta la ong ba un dei u Dr.Ryndong watla ym pat shym la lah ban pynthikna.",22 tarik yn rai  kyrtong ka  Congress Pynursla,https://www.urupang.com/22-tarik-yn-rai-kyrtong-ka-congress-pynursla/
U Sordar ka Raid Shabong u Bah Biggestson Lyngdoh u la ioh ia ka sanad na u Syiem ka Hima Khyrim myn ha ka 20 tarik ha ka ophis treikam jong ka Hima Khyrim ha Nongkrem ha ka jingia don ryngkat lang u Chairman ka Election Committee ka 4 Raid u bah Hilarius Peter Pyngrope ryngkat lang bad ki riew Rangbah napoh ka Raid Shabong,Ioh sanad u Sordar ka Raid Shabong,https://www.urupang.com/ioh-sanad-u-sordar-ka-raid-shabong/
"Shillong, 20 Nohprah:U bah Sounder Stong Cajee la leit pyn iasoh ialade mynta sha ka seng NPP bad la pdiang burom ia u da u State President ka NPP u Dr.W.R Kharlukhi. U bah Sounder un ia khun ha ka elekshon MLA 2018 na 19th Shillong South konstitwensi na ka seng NPP. Lah ban kdew ba u bah Sounder u dei u President barim jong ka seng FKJGP bad hadien ba la iehnoh ia katei ka seng u la thaw ia ka seng saiñ pyrthei kaba la tip kum ka People Democratic Movement ( PDM) bad ha katei ka por katei ka seng ka la jop 3 ngut ki MLA bad ialade pat u la jop MDC na Mylliem konstitwensi. Hadien ba la khylliap noh ia ka PDM u bah Sound u la ia soh sha ka seng Congress bad hadien ka seng Congress sha ka seng BJP bad tang hadien khyndiat por pat u la leit ia soh sha ka NPP.",Rung NPP  U bah Sounder Cajee,https://www.urupang.com/rung-npp-u-bah-sounder-cajee/
"Shillong, 22 Nohprah:Ka sorkar ka la sdang ban pyntyllun ia ka jingsam Tin Aluminium jong ka skhim Chief minister Housing Assistance Programme (CMHAP), ka la sdang mynhynnin ka sngi na Mylliem C&RD Block bud pat mynta sa ka Mawsynram C&RD Block. Ki don haduh 410 tylli ki longing ba duk na Mawsynram konstitwensi kiba la ioh mar 3 ban ka tin lyngba katei ka skhim bad ia kitei ki tin la sam da u BDO u bah R.K Marbaniang ryngkat u bah Suly Lyngdoh Chairman jong ka block Selection Committee.Haba kren ha katei ka jingialang sam Tin u bah Suly Lyngdoh, u la ong ka jingsted katei ka skhim ban poi sha Mawsynram konstitwensi ka dei lyngba ka jingshimkhia jong u bah Himalaya Muktan Shangpliang u kyrtong ka seng Congress na Mawsynram ha u 2018. U la ong ba u bah Shangpliang u la tynruh ia ka sorkar ban pynpoi noh sha ka Mawsynram khnang ba kan long kum ka jingai sngewbha Kristmas ia ki paidbah. U la ong ba u bah Shangpliang u la leit ban ia kynduh ia u myntri rangbah ka jylla u Dr.Mukul Sangma kumjuh ruh ia u myntri ba peit ia katei ka tnad Housing u Zenith Sangma ban pynkloi ia katei ka kam.",Mar 3 ban ioh tin ki  410 ïng ha Mawsynram,https://www.urupang.com/mar-3-ban-ioh-tin-ki-410-ing-ha-mawsynram/
"Shillong, 20 Nohprah:U myntri rangbah ka jylla u Dr.Mukul Sangma u la kyntu ia ki paidbah ba ha manla ki elekshon ki dei ban peit bha ia ki Manifesto lane ki mat treikam ba ki seng saiñpyrthei bapher bapher ki kular ia u paidbah. “Phin ym iohi ia kawei ruh ba kin leh” u la ong.U Dr.Mukul u la ong ba dei tang kane ka sorkar kaba u ialam na ka seng Congress kaba pyndep ia ki kular kiba la khlei ha ki paidbah ha ka por elekshon, “Ngi la pyndep ia ki kular ba ngi la khlei ia u paidbah, kata ka dei ka synshar paidbah, ngi la pyndep ia ka Manifesto jong ka seng Congress” u la ong haba kdew ia kiba bun ki kam pynroi kiba ka sorkar hapoh ka jingialam jong u ka la leh kum ka jingplie Civil –Sub-Division, jingplie C&RD block, Police Station, ki surok, ki jingkieng, ki jaka sumar bad kiwei pat.Haba kren shaphang ka jingthaw lad ka sorkar ban wanrah ia ka roi ka par ha kane ka jylla u la kdew ia ka jingioh pisa na ka Asian Development Bank (ADB) ha kaba u la ong ba katei ka projek kam dei satia kaba la thmu na ka bynta ki tnad puthi hynrei u la lah ban pynrung ia ka pule puthi ha katei ka projek bad la lah ban shna ia ki ign skul bad kiwei pat. U la ong ba ka pisa ka wan na ADB 125 Million Dollar bad 100 Million Dollar ka ai ka ADB katba 25 pat na ka jylla bad ia kane ka sorkar pdeng ka hap siew 90% katba ka sorkar jylla pat 10%.","“Man ki elekshon, peit ia ki mat ilekshon ki seng saiñ pyrthei”",https://www.urupang.com/man-ki-elekshon-peit-ia-ki-mat-ilekshon-ki-seng-sain-pyrthei/
"Nongpoh, 21 Nohprah: Kumba ka long haduh mynta na ki 5 tylli ki Konstitwensi kiba don hapoh ka District, kata kaba kynthup naduh ia ka Umroi, Mawhati, Umsning bad Nongpoh Constituency, ka Party Congress ka la dep ban pynbna ia ki Kyrtong, hynrei kaba sah pat ka long sa tang ha Jirang Constituency, ha kaba ki paidbah nongkyrshan ka Party na katei ka Konstitwensi ki la pynpaw ia ka jinglynga, namar ka jingpynslem ban pynbna noh ia u Kyrtong u ban ieng iakhun na katei ka Konstitwensi.Halor ka jingpyn slem ki heh nongialam ka Congress ha ka Distrik bad jylla ban pynbna noh ia ka Tiket na katei ka Konsti twensi, kiba bun na ki riew rangbah bad kiba dei ruh ki nongkyrshan ba radbah ka Congress, ki la pynpaw lem ia ka jing lynga halor kane ka jingpynslem ka Party ban bynshet ia u Kyrtong na ka bynta ban aireng na katei ka Konstitwensi.Ka jingtip kaba la ioh ban lum da u Nongthohkhubor, la ong ba na katei ka Konstitwensi ki la don kumba lai ngut ki kyrtong kiba la iaid paidbah na ka bynta ban ialap Ilekshon ha katei ka Konstitwensi bad kita ki kynthup ia u Bah Witness Sancly na ka shnong Sohkyrbam Domphlang, u Bah Badhok Nongmalieh na Mawtnum bad ka Kong Sarita Laitphlang na Shillong, hynrei napdeng kitei ki Lai ngut kat haduh mynta ka Congress hi kam pat pynbna la iano ka ibit ban pynlong kum u kyrtong na katei ka Konstitwensi.Haba iadei bad kane ka jingpynslem ka Party Congress ban pynbna noh ia ka Tiket na katei ka Konstitwensi, u Nongthohkhubor u la ioh ban iakren bad u Bah D. Ranee, Rangbah Shnong ka Jirang Centre Village, ha kaba katkum ka jingiathuh da une u rangbah la ong bun na ki nongkyrshan ba radbah ka Congress na katei ka Konstitweisi, ki la pynpaw ia ka jinglynga namar ka jingpynslem palat da ka Party ban pynbna noh ia ka Tiket.Namarkata, nalor ba ka jingjied ia ki nongmihkhmat kam da slem shuh bad ha kajuh ruh ka por na ka bynta ban aimynsiem ia ki nongkyrshan ka Party Congress ha ka Konstitwensi, ka la dei ka por ia ki heh nongialam ka Party ba ki dei ban pynbna noh ia ka Tiket, khnang ba kan ym wanrah ia ka jingkulmar ia ki paidbah nongkyrshan, u la bynrap.","Napdeng ki 3 ngut, ym pat lah rai  ka Congress ha Jirang Constituency",https://www.urupang.com/napdeng-ki-3-ngut-ym-pat-lah-rai-ka-congress-ha-jirang-constituency/
"Shillong, 20 Nohprah:U myntri ka tnad pynroi sor ka jylla u bah R.V Lyngdoh u la ong ba mynshuwa ki la mih ki kynhun ban kynnoh pyrshah ia u ban ong ba dei ma u, uba la pynrung ia ki shnong bapher ka Upper Shillong hapoh ka MUDA bad ki la kynnoh ruh ba u ai jaka ma u ia ka jaka ka Veterinary sha ki shipai Air Force. “Ka mat MUDA ka dei naduh u snem 2011, ngam pat long myntri sorkar hynrei ki ong beit ba dei u bah Ronnie, u myntri rangbah u iohi ba ki myntri sorkar ba na sor kim lah treikam ia kane, u la ai ha nga ia ka shuki myntri pynroi sor” ong u bah R.V Lyngdoh.Shuh shuh u la ong ba la pynphriang ia kitei ki jingkynnoh ban pynduh jingshaniah ia u paidbah hynrei mynta u la ong ba pynkut noh ia katei ka ishu MUDA ha kaba ka sorkar ka la aiti beit ha ki district Council ba kin peit ia ka rukom shna ing shna sem ba kin long kiba skhem, “La aiti ha ki District Council ba kin ai jingbit ban shna ing, ka shong sa ha ki” ong biang u bah Ronnie.U la ong ruh ba kane ka bynta ka dei kaba ka sorkar ka la dep pynkut bad lada jia ba wan ki kynhun ban pynsngewthuh bakla ban dang pyntieng MUDA dei ban kynnoh ia ki kum ki nongshukor ia u paidbah, “Lada dang wan ki ban pyntieng ia phi ban ong ba phi hap MUDA, ong ia ki phi la shukor khie leit noh” ong u bah Ronnie ha ka jingialang plie skul kaba la long ha Pomlum Secondary School mynta ka sngi.","La aiti ha ki District Council ban  ai jingbit shna ïng, ka shong ha ki",https://www.urupang.com/la-aiti-ha-ki-district-council-ban-ai-jingbit-shna-ing-ka-shong-ha-ki/
"Jowai, 20 Nohprah:Duna lai hajar ngut ki paidbah na ka thain Nartiang khamtam eh na ka thain Par umkhen bad na ka thain Khanduli border West Jaintia bad Karbi-Anglong Assam ki la wantuid sha ka jingialang paidbah jong ka seng PDF ha Ummulong ia kaba la pynkreh kyrpang da ka PDF Nartiang Zonal Committee.Ha katei ka jing ialang la pynshai paidbah ia ka nongrim jong ka PDF da u General Secretary ka Seng u bah Auspicious Lyngdoh Mawphlang ha kaba u la ong ba ka tynrai jong ka jingsah dien ka jaitbynriew kadei ka jingbymbiang ka kamai kajih bad ka ioh kam ioh jam.“Kan myntoi aiu ban don ka iing shnong kaba bha, ki surok kiba jyllih bad ki scheme bapher bapher jong ka sorkar lada ka longing longsem jong ngi ka long kaba duk tasam”, la ong utei u nongialam ka seng PDF.“Lada ngi kwah ban roi ban par,ngi donkam nyngkong ban biang ia ka kam ka jam na la rymbei, dei hangta ba ngin sa lah ban rat dyngkong ia ka jingduk bad jingkyrduh”, u la bynrap.Ha kane ka sngi, la ioh ruh ia ka jingkren na u kyrtong ka PDF, u bah Judah Wahlang u kyrtong ka Sohiong, utei u kyrtong ka PDF u la kren bun kiei kiei kiba lah shisha ban tei ia ka imlang ka sahlang naduh ka jingkhang tih dewiong ka NGT, ka jingkhang tih maw bad tih shyiap jong katei ka juh ka tnad sorkar ba donbor kaba ryngkat kyrdang bad ka iing bishar Supreme Court.“Ka PDF ka don ka thong ban rat dyngkhong ia ka jingduk naduh na tynrai. Ngin rat na tynrai khnang ba kine ki jingeh kim nymlah shuh ban suh thied ha ka imlang ka sahlang”, la ong u bah Wahlang.Utei u kyrtong ka seng na Sohiong u la ong ruh ba ka spah kam lah ban wanrah ia ka jingkylla. “Ki Election kiba ladep ka pher na kane ka Elction ban wan namar ha kane ka Eletion ngin ia kren ia ki lai tylli ki mat kiba kongsan- kiba kynthup ia ka , ban kyntiew ia ka rep ka riang, ban thaw ia ki ain kiba iahap bad ka dustur ka riti jong ka Jaitbynriew bad ka lawei ki khun rit bad kito ki ban dang kha.U bah Pynshngain N Syiem haba kren ha katei ka jingialang u la ong, “Lada phim don ka iing shnong (Iing Dorbar kaba biang, wat khuslai, lada phim don ki kam ki jam wat khuslai hynrei ka kortam kadei ka jingim kaba bha lyngba ki jingkylla nadong sha dong.“Ngi la shah tyngdung ha ki bun ki liang, kam pher lada ngim don ia u surok uba biang, ka um kaba biang, ka rep ka riang kaba biang hynrei kaba kongsan tam ka dei lada ngi duh nong ia ka jaitbynriew rit paid, la ong utei u nongialam.Ha ka juh ka por, ki surok kiba jyllih, ki phutpath bad ka spah kam lah ban wanrah ia ki jingkylla hynrei tang da ka bor jingstad ym da ka bor ka jingshympaang.Ka jingialeh jong ngi kam shong ha ka por, hynrei ha ka buit, kito kiba kwah ban hiar thma iwei ia iwei pat ki dei kiba khuid shisha ban iati ia kaei kaba ki la lap.","Tuid duna 3 hajar, kiba kyrshan ia  u kyrtong ka PDF ha Ummulong",https://www.urupang.com/tuid-duna-3-hajar-kiba-kyrshan-ia-u-kyrtong-ka-pdf-ha-ummulong/
"Shillong,20 Nohprah: Hadien ka jingkren jong u CEM ka KHADC ha madan Polo u bah Pynshngaiñ N Syiem kaba u la ong ba ki paidbah ki ia kynduh jingeh namar bym lah shna aiñ ki nong mihkhmat, ka KHNAM State Youth Wing lyngba ka kyrwoh khubor ka la kylli kylla na u bah P.N Syiem bad na ki MDC ka PDF ha KHADC, hato ka aiñ aiu ki la shna ha District Council.“Kaei ka ain kaba phi la shna ha district council ki ban myntoi ia ka jaitbynriew?” ong ka kyrwoh na ka KHNAM kaba la kylli biang balei ba ka PDF kam lah ban shna aiñ ban pynthikna  ba tang ki trai ri trai muluk kin lah ban thep vote sha ka elekshon MDC ia kiba ka KHNAM ka la buh jingthoh bad kala dawa na ka EC jong ka PDF naduh u 2015.“U juh u briew u ba la long MLA ha ka party congress la ar samoi (10 snem) u dang tip bad kyndit bynriew mynta shwa ka elekshon 2018 ,  ba ia kynduh jingeh ki paidbah bym lah shna ain ki nongmih khmat.  U paidbah u don hok ban kylli kaei ka ain kaba phi la shna lade pyrshang ban wanrah ha ka assembly ha ki 10 snem ka jinglong  nongmih khmat jong phi,  lane ki MDC ka PDF ki la shna ain mo ha district council” ong katei ka kyrwoh khubor.",“Kaei ka aiñ  phi lah shna ha  District Council”,https://www.urupang.com/kaei-ka-ain-phi-lah-shna-ha-district-council/
"Nongpoh, 22 Nohprah:Ki ar-tylli ki kynhun sengbhalang na Ri Bhoi kiba kynthup ia ka Ri Bhoi People Movement (RBPM) bad ka Ri Bhoi Youth Welfare Organisation (RBYWO), ki la pynpaw ia ka jingpyrshah kaba jur halor ka result jong ki Staff Nurse kaba ka DHS, ka la pynmih ha ka 11 tarik mynta u bnai.Ha ka kyrwoh ia kaba la phah da u Bah John Mawphniang, Secretary ka RBPM bad u Bah D.Shadap, Vice-President ka RBPYWO, la ong ba ka daw hi kaba la pynlong ia ki ba kin pynpaw ia ka jingpyrshah, ka dei halor ka nongrim ba na ki 240 ki samla Khasi Jaintia Category, hynrei ki don tang 10 ki samla na Ri Bhoi kiba la shah thungkam bad dei namar kane ka daw kaba la pynlong ia kitei ki ar seng ban pynpaw ia ka jingsngewrem, namar kane ka jingshah niew shiliang khmat ki samla na Ri Bhoi kam dei tang ha katei ka tnat, hynrei ha kiwei kiwei pat ki tnat sorkar bapher bapher.Shuh shuh, kitei ki ar-seng ki la iathuh, ba katkum ka jingioh jingtip jong ki, la iathuh ba bun na ki samla ka Dong Ri Bhoi, ki la leit ban ujor sha ki da kaba ba ki lah bha ha ki Exam bad kiba la don Experience bun snem ha ka kam hynrei kim pass, katba la ioh pynban da kito kiba dang shu pass shen bad kiba dang long junior.Kitei ki nongialam, ki la pynpaw ruh ia ka jingbym shanniah ia ka Personal Interview, khlem ki Video Recording, namar ka jingdon jong ka Personal Interview, ka long kum ka jingplie lad ia kito kiba don ka jingiadei bad ki heh ki hain bad kaba khniot pat ia kito ki nongkyndong, kiba duk bad ki bym don ka jingiarap naei naei ruh.Namarkata, na ka liang ki nongialam jong kitei ki ar-seng, ki la dawa na ka ophis u DHS ba kin thung shuh shuh ia ki Staff Nurse kiba dei na Ri Bhoi, khnang ba kan ialong ryngkat kumba long lem kiwei pat ki Distrik, lem da kumta kitei ki nongialam ki la byrngem ruh ba kin shim da ki lynti kiba kham tyngeh, pynkut ka kyrwoh.",ONG KI ARSENG:  Personal Interview,https://www.urupang.com/ong-ki-arseng-personal-interview/
"Shillong, 20 Nohprah:U MLA ka Sohiong u Bah HDR Lyngdoh u la ioh jingmynsiem biang hadien ba ki briew jongu, kiba la leit ban kyrshan sha u kyrtong ka HSPDP ha ka elekshon MDC bad kumjuh ki nongialam ka UDP ki la wan ban iasoh sha ka Congress ban ai ka jingkyrshan ba radbah ia u ha kane ka elekshon MLA ban wan.Mynta ka sngi, ka Congress Sohiong ka la pdiang sngewbha ia u Working President ka UDP Sohiong circle u Bah Charles Thabah, bad u Bah Alester Sun jong ka Rangshken UDP circle nalor kiwei pat kiba dei na ka UDP.Ia kine ki dkhot ka UDP la pdiang sngewbha sha ka sem Congress ha ka jingialang kaba long ha Sohiong mynta ka sngi ba la don lang u Bah HDR Lyngdoh, u Working President ka MPCC u Bah James Lyngdoh bad kiwei.Haba kren ha kane ka jingialang, u Bah HDR u la ong ba mynshwa ki ju iashrut bad iadait, hynrei mynta ki la iakdup lang bad kane ka pyni ia ka dak ka jingkyrmen na ka bynta ka elekshon ban wan.“Mynshwa ngi iashrut mynta ngi iakdup. Kane ka khubor ka long ban phah sha ki paidbah ba ka UDP bad Congress ki iatreilang. Kiba iatreilang bad ngi, kim nym iakynduh jingbabe. Shisien ba la rung bad ngi,  ym don jingthut shuh ba phin mih namar ba ngi trei bait ia ki paidbah”, la ong u Bah HDR.U la ong ba kum u nongmihkhmat paidbah ym ju don por wat tang ban thiah ban dem ruh namar ba u angnud ban pyndep bad ban peit ia ki jingeh jongki.“Nga ngeit ba mynta phin ai biang ka jingshaniah ia nga namar ba ngam don sngi ym don por ban pyrkhat ialade hynrei nga pyrkhat beit tang ia phi ki paidbah”, u la ong.U la ong ba teng teng tang ban thiah ruh ym ju ioh ba iakynduh briew bad u  thiah tang 2-3 kynta.Ha kajuh ka por, u Bah HDR u la ther ia ki seng riewlum kiba iadon bynta bad ka BJP da kaba ong ba ki dei kum ki nongwanrah ia ka BJP sha kane ka jylla.“Ym don ba pdiang ia ka BJP ha kane ka ri jong ngi. Ki Seng riewlum ki long kumba ialam ia ka BJP namar ki ong ban nym iatreilang bad ka Congress kin iatreilang bad ka BJP”, la ong u Bah HDR.U la ong ba dei tang ka Seng Congress kaba lah ban ialeh pyrshah ia ka BJP ban ai jingsynshar ba bha namar ki Seng riewlum ki kut tang ha khanapara.“Lada nga jop bad wan biang ha ka bor, ngan pyrshang ban wanrah sa ka civil sub-division ia ka Sohiong namar ba la ioh Block”, la ong u Bah HDR.Shwa ia kane, u Bah James Lyngdoh u Working president u la ong ba dei ka Congress kaba ai ia ki district council ha ka jylla, kaba thaw ia ka skhim bylla 100 sngi, ka Rights To Education,  ka skhim ja sngi ki khynnah, ka NHRM,  ki kali 108,  ka skhim khaw duk ne NFSA.U la ther pat ia ka sorkar NDA ba ialam da ka BJP ba ka la synshar donbor bad ia ka  sngi Khrimas  ka pynlong sngi Trei,  ia ka Good Friday  ka pynbna kum  ka Digital Day,  ka khang bam masi, pynkylla pisa shimiet shimiet haduh ba wanrah jingiap briew.“Ka BJP ka kular ban thep pisa ha account ki paidbah hadien haduh mynta khlem don eiei bad ki shu pynbiej”, u la ong.U la ong ba ka jingwanrah ia ka GST ka ktah lut ia ki paidbah namar ba tang ban thied top top ban phun la shah ot nalor bap hah siew khajna jingkamai ia ki Khasi ka bym ju leh mynno mynno ruh.Kumjuh u la ther ia ki Seng riewlum ba ki dei paralok bad ka BJP bad kane ka paw haba ia ka kyrtong President ka ri ki kyrshan ia ka kyrtong jong ka BJP bad ki kyntait ia ka kyrtong ka Congress.",SOHIONG: Wan phai iing kiba iaid sakma,https://www.urupang.com/sohiong-wan-phai-iing-kiba-iaid-sakma/
"Shillong, 22 Nohprah:Ha ka 30 tarik mynta u bnai ki heh ka Aam Aadmi Party, kin wan sha nongbah Shillong ban ia syllok bad ki nongtrei jong katei ka seng kiba don ha kane ka jylla na ka bynta ka elekshon 2018. Ha katei ka jingiakynduh ha ka 30 tarik ki heh ka AAP kin shim rai ruh katno ngut kin pynieng kyrtong ha kane ka elekshon MLA 2018 ha kane ka jylla bad kin ia kren ruh ia ki mat ia kanbas elekshon bad lano ba kin sdang noh ban ialap elekshon.","30 tarik, yn wan ki heh AAP",https://www.urupang.com/30-tarik-yn-wan-ki-heh-aap/
"Shillong, 22 Nohprah:Ki MLA thmu phet seng ki nang sngew jngan bha ban risain na ka jinglong MLA, wat la ki la byrngem kham slem naduh mynshwa. Katkum ka jingtip ka jingslem jongki, ka long namar ba ki kwah ban ioh shwa ia ki skhim MLA, kaba dang sah ban sam sha ki paidbah, namar ba haduh mynta ka dang sahteng khamtam ha ki jaka ba kito ki MLA ba thmu ban phet noh.La ioh jingtip ba ka skhim MLA la sahteng khlem pat lah ban pyllait ha kito ki konstitwensi ba ki MLA ki ialeh pyrshah ia u Mukul Sangma, kiba dei ki MLA ka Congress. Ka la don kiba la sam ia ki katto katne ki skhim hynrei la iaid lait ia ki MLA kumba jia ha Mawsynram ha kaba ia ka skhim tin sop iing bad ha kiwei ki jaka.Ha kawei ka liang, u President ka BJP u Bah Shibun Lyngdoh u la ong ba ka jingpynkhreh ka seng, ban pdiang ia ki MLA ban wan iasoh ka dang iaid shakhmat watla kim pat ioh ia ka jingpynthikna ia ka por.“Kumba ki la pynsngew ka party ka don ha ka jingpynkhreh ban pdiang ia ki ha kano kano ka por tangba ka shong ha ki namar ba ka rukom pyrkhat u briew ka iapher na uwei sha uwei pat”, la ong u Bah Shibun.Ki saw ngut ki MLA kiba la sma bha ban rung BJP ki long u Bah AL Hek, u Bah Sanbor Shullai, u Bah Justine Dkhar bad u Bah Robinus Syngkon, hynrei haduh mynta kim pat ai khubor lano kin rung namar ba ki dang pynkhreh kumno ban risain shwa.U Bah Shibun u la iathuh ruh ba u Alphonse uba peit ia ka Meghalaya ia kane ka elekshon ban wan, un sa don sha kane ka jylla kham bun ban ialap elekshon, naduh u bnai Kyllalyngkot bad ka jingpyrshang ban wanrah sa u president ka BJP u Amit Shah un wan ban ialap elekshon sha kane ka jylla.","Jngan ki MLA byrngem risain,  bym lait lut ki skhim MLA",https://www.urupang.com/jngan-ki-mla-byrngem-risain-bym-lait-lut-ki-skhim-mla/
"Shillong, 22 Nohprah:Ha ka jingiakynduh mynta ka sngi bad u Chief Election Commissioner u AK Jyoti ki seng saiñpyrthei ha kane ka jylla ba kynthup ia ka NCP, KHNAM ,UDP ki kwah ba ka Election Commission ka dei ban pynbiang jingkheiñ tiak pa tiak ha manla ki Polling Station ban pyntikna ba ka vote kaba mih ha ka EVM kan ia ryngkat bad kaba mih ha ka Voter Verifiable Paper Audit Trail (VVPAT).Katei ka jingia-kynduh ki seng saiñpyrthei ia u CEC ka dei kum ka jingiasyllok pynkhreh ia ka elekshon MLA 2018 ban pynthikna ba kan dei ka elekshon kaba khuid kaba baroh kin pdiang da kaba hun mynsiem khlem kynnoh shuh kumba long ha ki por ba la dep. Lah ban kdew ba ka kynhun jong ka Election Commission ka la wan jngoh ia kane ka jylla namar ki jingpynkhreh elekshon bad shen hadien ba kin leit phai kin pynbna noh ia ka tarik thep vote bad niew vote.Ka Election Commission ka la ong ba ia ki vote ba ki paidbah ba la thep yn pynbiang jingkhein ia ka EVM bad VVPAT tang ha kawei ka Polling Station na kawei ka konstitwensi hynrei ki seng saiñpyrthei ki kwah ba ka dei ban pynbiang lut ha baroh 3082 tylli ki Polling Station kiba don ha ki 60 tylli ki konstitwensi. Lah ruh ban kdew ba ka dei ka sien kaba nyngkong kaba yn pyntreikam ia ka VVPAT ha ka elekshon MLA ha kane ka jylla. Ka VVPAT lane ka Verifiable Paper Record (VPR) ka dei ka jingpyntikna ba ka vote ba ki paidbah ki thep ki dei ruh ban tip ba ka leit shisha sha ka Party ba ki mut ban thep. Ka dei ruh kawei ka ban khanglad ia ka jingleh thok ha ka elekshon. Nalor u CEC , kiwei pat kiba la wan mihkhmat ia ka EC ki long u Election Commissioner u OP Rawat bad Sunil Arora.Ki Party ki bym hun ki la ong ba kin pynbor ia ka Election Commission ban pynbiang jingkheiñ ha baroh ki konstitwensi namarba ha kane ka jylla ki dang don khyndiatngut ki nongthep vote kaba tang 60 konstitwensi bad kawei ka konstitwensi ki don tang kumba 30 hajar ngut eiei. Hynrei ha katei ka jingiakren ka EC ka la pynthikna ba kan ym don eiei ka jingleh thok ha ka EVM.U Senior Working President ka UDP u bah Bindo M Lanong u la ong ba ki EVM lah ban leh thok, u la ong ba watla ka don ka jingleh thok ha kiwei ki jaka hynrei ka UDP ka dei kaba la ujor ia kane. U la ong ruh ba ka General Council jong ka UDP ka la shim ruh ia ka rai ban dawa ban pyndonkam beit da ki Secret Ballot haba thep vote ha ka jylla Meghalaya bad ki jylla ka thaiñ shatei Lam Mihngi bad ia katei ka la dep phah ruh ia ka jingdawa sha ka Election Commission. U bah Bindo u la ong ba u CEC u la kular ba kan ym don ka jingleh thok bad ia ki mashin EVM, yn peit hi beit tang da ka tnad elekshon bad u la kyrpad ia ki Party ba kin shaniah ha ka Election Commission.","NCP, KHNAM, UDP kim kwah  thep vote da ki mashin EVM",https://www.urupang.com/ncp-khnam-udp-kim-kwah-thep-vote-da-ki-mashin-evm/
"Shillong, 28 Nohprah:U Bah Comfort Doloi u rangbah ba pan tiket na ka BJP ban iakhun na Jirang constituency, u la ong ba ha kine ki 45 snem ba la ioh ia ka jylla,ka Jirang ka la ioh nongmihkhmat da u panah suda lait noh tang ar ngut kata u Snomik Kalwing bad u Bah Gerson Lyngdoh kiba dei hi na thain Jirang bad lait na kine baroh kiba long MLA ki dei kiba nabar ka Jirang konstitwensi.Haba kren sha ki lad pathai khubor mynta ka sngi, u Bah Comfort Doloi u la ong ba ka la donkam kyrkieh ban ioh ia ka jingkylla ha ka konstitwensi Jirang kaba dang sahdien ha baroh ki liang kaba la mihkhmat da ki sohshnong suda ha ki 35 snem.“Ka Jirang constituency naduh ba la ioh ia ka Meghalaya ka la ioh ia ki nongmihkhmat kiba nabar ka konstitwensi suda bad ka la donkam ia ka jingkylla”, u la ong.U la ong ba kine ki ar ngut kiba dei ki trai ka thain ki long MLA ha ki snem 70 bad 80 hynrei lait nangta naduh u Bah Hober Hynniewta, Bah JD Rymbai bad u MLA ba mynta u Bah Lambok Mylliemngap kim dei satia na thain Jirang.U la ong ba ki kam pynroi ba shisha ki wan ha ka por ba long MLA ki trai shnong kynthup u bah Snomik Kalwing bad u Bah Gerson Lyngdoh ha kaba ki don ki primary school bad ka bording.“Hadien kine, wan long MLA sa u Bah JD Rymbai bad hadien da u u Bah Hober Hynniewta bad u Lambok Mylliemngap bad ki kam pynroi kim don satia ha ka konstitwensi bad ka daw ka dei namar ba la synshar da ki briew kiba nabar ka thain”,u la ong.U Bah Comfort u la ong ba baroh ki kyrtong na Jirang constituency kiban iakhun ha kane ka elekshon 2018 ki dei ki heh spah heh saipan suda bad dei tang ma u, uba dei tang u nonghikai skul.U la ong ba kaba nyngkong lada un jop ka long ban wanrah noh da ka Civil Sub Division ha Patharhmah.Hynrei haba kylli la un ioh tiket ne em na ka BJP, u Bah Comfort u la ong, “Kam long kaba suk ban ong la ngan ioh ne em ia ka tiket namar ba mynta ki don kumba saw ngut kiba pan tiket na ka BJP hynrei lada ngam ioh ruh ngan iakhun beit ia ka elekshon kum u kyrtong shimet”.Ha u snem 2003, u Bah Comfort u la iakhun teng ia ka elekshon na ka HSPDP na Jirang constituency.","45 snem, 2 ngut ki trai  shnong, ki MLA na Jirang",https://www.urupang.com/45-snem-2-ngut-ki-trai-shnong-ki-mla-na-jirang/
"Shillong, 22 Nohprah:Ki pulit ki dang wad mynta ia u wei u nongñiah Taxi kamai uba ñiah ia ka kali ML-05L 2896 ha kaba ia dei bad ka Laitumkhrah PS case No.147 (09)2017 U/S POCSO Act. Ki pulit ki kyrpad ia ki paidbah ba don jingtip shaphang utei u nongniah kali ba kin pyntip sha ki pulit bad yn buhrieh ia ka kyrteng jong ki. Kane ka long ka kyrwoh khubor na u DNR Marak , IPS.",Wad ki pulit ia u nongñiah Taxi,https://www.urupang.com/wad-ki-pulit-ia-u-nongniah-taxi/
"Shillong, 22 Nohprah:Kiwei ki Party ha kane ka jylla kim shaniah tylli ban thep vote da ki mashin EVM ha ka elekshon MLA ha kane ka jylla, hynrei ka NPP kam tieng satia ia kitei ki mashin EVM bad ka la ong ba kam don satia kano kano ka jingleh thok hynrei ka dei beit ka rai jong u paidbah. Haba ia kren ha kine ki khyndiat sngi bad u State President ka NPP u Dr.W Kharlukhi u la ong ba ka Election Commission ka la dep ban kob ia kino kino ki Party kiba kynnoh ba lah ban leh thok ia ka EVM ba kin sei da ki jingshisha.“U Arvind Kejriwal dei uwei na kitei kiba kob ban pynshisha hynrei haba la dei ka por u wanrah da ka EVM lajong, nga ruh nga lah te ban shna EVM ban wanrah ka jong la jong, thaw lypa naduh na ïng ban pynshisha” ong u Dr.Kharlukhi uba la kob ba lada ki don ki Party kiba kiba lah ban pynshisha ba ka don ka jingleh thok un ngeit ia kata hynrei kat bym pat lah un ym ngeit ba kan don ka jingleh thok.U la pynkynmaw ba ha ka elekshon MP shiteng samoi ha Tura u myntri rangbah ka jylla u Dr.Mukul Sangma u la kynnoh ba ka jingrem ka lok jong u ka Dikanchi Shira ha katei ka elekshon ka dei namar ka jingleh thok ka EVM, “Ka sorkar ka jong u, u bat hi ma u ia ki EVM ruh, ngi lei ngim iohi ngim ktah, ngim don bor hi ruh ban ktah ia ka EVM hynrei haba la rem pat u kynnoh ba leh thok ka EVM yn ia ong kumno haba kumta” ong u Dr.Kharlukhi haba ia kren ha kine ki khyndiat sngi bad u nongthohkhubor.","“U bat ma u ia ka EVM, haba  rem u kynnoh ba leh thok”",https://www.urupang.com/u-bat-ma-u-ia-ka-evm-haba-rem-u-kynnoh-ba-leh-thok/
"Shillong, 22 Nohprah:U Bah Bajinwell Khongtim (60), uba dei u tymmen basan jong ka Balang Presbyterian Um-niuh Tmar, ula khlad noh mynta ka sngi, ha ka jingshah iuh ha ka kali linebus, kaba wan na Um-niuh Tmar sha Shillong.Katei ka jingjia, ka dei ha ka por 7.30 mynta ka step, ha kaba utei u rangbah, u dang hiar na kali ha ka shnong Tangmang, hynrei, ula kum ur bad kawei ka kjat jongu, ka la rung shapoh kali bad ka la shah iuh ha ka shaka kaba shadien jong katei ka kali.La kit mar mar ia utei u rangbah sha Civil Hospital, Shillong, hynrei, ula khlad noh ha shiteng lynti, ong ka khubor na ki pulit Pynursla, mynta ka sngi. Katei ka kali kaba don ia u number ML E 9854 bad ka dei kaba la niah da U Bah Majibur Khongsdier, uba na Umniuh Tmar. Ki pulit, ki iathuh ba ka jingur jong utei u rangbah, ka dei na ka jingbakla jongu hi, ha kaba ula kyndit ha ka por ba pynim biang ia ka kali kaba ieng ha katei ka jaka.","Khlad U Tymmen Basan, ba shah iuh kali",https://www.urupang.com/khlad-u-tymmen-basan-ba-shah-iuh-kali/
"Namar ka shuti kristmas; ka ophis U Rupang, kan khang naduh ka 23tarik Nohprah haduh ka 26tarik Nohprah 2017. Kumta U Rupang, un mih biang ha ka 28tarik Nohprah 2018.Ngi ai khublei Kristmas iaphi ki nongpule baieid.Editor & Publisher Rupang lem bad baroh ki nongtrei jong U Rupang bad ka Riwar Offset Press.",Khublei Khristmas 2017,https://www.urupang.com/khublei-khristmas-2017/
"Shillong, 28 Nohprah:U MLA ka seng Congress na Mylliem konstitwensi, uba dei ruh u myntri ka sorkar jylla, uba peit ia ka tnad pynroi sor bad ha kajuh ka por uba dei ruh u nongaiktien ka seng Congress ha kane ka jylla u la ong ba ka BJP ka dei ka seng saiñpyrthei kaba kwah ban wanrah tang kawei ka niam ha ka ri India kumba long ka Pakistan. “Kumba long ka Pakistan kaba la pynbna kum ka Islamic Republic , ka BJP ruh ka thmu ban pynlong tang kawei ka Niam ha baroh kawei ka ri India” ong u bah Ronnie V Lyngdoh haba kren ha ka jingialang kaba la long mynta ka sngi ha ka shnong Nongpyiur, Upper Shillong.U bah Ronnie u la ong ruh ba dang katto katne sngi mynta u myntri sorkar pdeng u Anand Kumar Hedge, u la pynpaw ba u kwah ban pynbeit thymmai noh ia ka riti synshar ka ri India ne ka Constitution bad u kwah ban weng noh ia ka kyntien Secular lane ka jingmane laitluid na katei ka Riti synshar ka ri India. “Dang shen u myntri ka sorkar pdeng u Anand Kumar Hedge u la ong ba dei ban pynduh noh ia ka kyntien Secular na ka riti Synshar ka ri India, lada pynduh noh ia katei ka kyntien ka mut ba ngim laitluid shuh ban mane blei ha ka jingngeit jong ngi” u la ong.Shuh shuh u bah Ronnie u la ong ba ha ka jylla Jharkhand kaba synshar da ka sorkar BJP ka ing dorbar mynta ka la dep pan thaw ia kawei ka aiñ kaba ia dei bad ka niam ne ka jingngeit jong ki briew bad katkum katei ka aiñ u la ong ba lada don kiba kwah ban kylla niam ki hap ban ioh jingbit shuwa na ki bor District bad lada jia ba ki kylla niam khlem da ioh jingbit kin ngat ha phatok 3 haduh 4 snem bad kin shah daiñ kuna ruh 50 hajar haduh 1 lak tyngka. U la kren sha ki paidbah ba dei tang ka seng Congress ka seng kaba heh kaba lah ban ia khun pyrshah ia ka BJP bad kiwei pat ki seng kin ym lah satia.","“Kumba long ka Pakistan, ka BJP  ka kwah kawei ka Niam ha ri India”",https://www.urupang.com/kumba-long-ka-pakistan-ka-bjp-ka-kwah-kawei-ka-niam-ha-ri-india/
"Nongpoh, 28 Nohprah:Ha kawei na ki jingjia ba sngewsih bad kaba la jia hynnin ka sngi ha ka shnong Umeit, Ri Bhoi, ha kaba arngut ki Longkmie kiba dei ruh shi Kiaw shi Pyrsa, ki la khlad noh hashen, hadien ba kawei ka par maw kaba don ha katei ka shnong ka la twa kynsan bad btep im, ia kitei ki arngut ki Longkmie.Kitei kiba la khlad noh na ka jingtwa kynsan jong katei ka par maw, la tip kyrteng kum ka Kong Rin Kharbithai (70) na Nongthymmai, Kyrdem kaba dei ka Kiaw kurim bad ka Kong Jesinta Malngian (28) na Umeit bad la ioh jingtip ruh ba ka Kong Jesinta ka dei ka Longkmie kaba dang armet ha ryngkat I khun ba dang 8 bnai ha kpoh.Katkum ka jingiathuh da u Rangbah shnong ka Umeit, u Bah Kyrshan Chyne, la ong ba katei ka jingjia ka la jia hynnin ka sngi ha ka por 10:30 mynstep, ha ka por ba kitei ki longkmie ki dang bunkam ban tam ia ki maw na katei ka par maw, hynrei khlem poi pyrkhat bad kyndit kynsan katei ka par ka la twa bad tap syndon da ka khyndew bad ki mawbah bad kaba la pynlong ia kitei ki arngut ba kin khlad noh hashen.La ioh jingtip ruh, ba tang mar ia twa katei ka par mar ki paidbah ha ryngkat ka jingiatreilang ki pulit ka Umiam PS, ki la ialeh kat lah kat iai na ka bynta ban sei ia kitei ki metiap da kaba tih lyngba ki kor puh shilum, hynrei dei tad ha ka par janmiet ki la ioh ban sei ia ka Kong Jesinta Malngain, katba ia ka Kong Rin Kharbithain la ioh ban sei tad haduh mynta ka step.Kumta, hadien ba la dep ban sei ia kitei ki metiap ki pulit ka Umiam Police Station, ki la rah noh ia kitei ki metiap rah sha Civil Hospital Nongpoh.",Shah tep im ki shi Kiaw shi  pyrsa ba twa ka par maw,https://www.urupang.com/shah-tep-im-ki-shi-kiaw-shi-pyrsa-ba-twa-ka-par-maw/
"Nongpoh, 04 ‘lyngkot:Wat hapdeng ka jingpyrshah kaba jur na ki nongrep kiba la shah ktah bad ki bym pat ioh jingsiew na ka jingpyntrei ia ka New Umtru Hydro Electric Project (NUHEP), hynrei mynta ka sngi ka jingwanplie u Dr Mukul Sangma, kam shym la don jingwit ei ei, namar ka jingplie ia katei ka jaka pynmih bording kaba la tei naduh u snem 2007 ha ka jinglut kaba la kot sha ka T. 629 klur.Ha kane ka sngi, kitei ki nongrep kiba la pyrshah ban plie ia katei ka jaka pynmih bording, ki la pynlong da ka jingrah lama iong ha ka por ba u Dr. Mukul Sangma lem bad kiwei ki heh ophisar ka sorkar jylla, ki poi ha katei ka jaka, tangba ka shu kut noh tang ha ka jingrah lama bad kam don jingpynwit ei ei ha ka por ba ki pynlong jingialang bad plie paidbah syndon ia katei ka jaka pynmih bording.Haba kren ha kane ka sngi, u Dr Mukul Sangma, u la pynpaw ia ka jingkmen ban iohi ba ka jylla ka la ioh ban plie sa ia kawei ka jaka pynmih bording, ka ban long ruh ka jingmyntoi kaba khraw ia ki paidbah ha ka jylla h baroh kawei.U la pynpaw ruh, ba ha kane ka jylla ki don bun tylli ki jaka kiba lah ban pynlong ia ki kum ki jaka pynmih bording bad ha kajuh ruh ka por ka jinglah ban tei ia kiba kum kine ki jaka pynmih bording, ka pynmyntoi ym tang ia ka jylla hynrei khamtam eh ia ka tnat MeECL ba kan lah ban sam bording wat sha kiwei ki jylla ba marjan.“Ka jingtei ia kiba kum kine ki jaka pynmih bording, ka pynmyntoi ym tang ha ka ban pynmih bording, hynrei khamtam eh haba iadei bad ka jingpynneh ia ki umbam umdih, ka ban long ka jingmyntoi ia ki paidbah hi, hynrei sngewsih pat ban pynpaw ba ha man la ki jaka ba thmu ban tei ia ki jaka pynmih bording, ka ju don beit ka jingpyrshah, ha kaba bun ki briew ki nang tang ban pyrshah, ki klet pat ia ki jingmyntoi kiba ki ioh lyngba ka jingdon jong kiba kum kine ki jaka pynmih bording” ong u Dr. Mukul Sangma.Namarkata, na ka bynta ban wanrah ia ka roi ka par ha ka jylla khamtam eh haba iadei bad ka jingpynmih bording, u Dr Mukul, u la kyntu ia ki paidbah ba ki dei ban sngewthuh ban iatreilang, khnang ba kaei ka jingthmu ka tnat MeECL bad sorkar jylla kin long kiba jop, u la bynrap.Nalor u Myntri Rangbah, ki heh ophisar na ka tnat Meghalaya Energy Corporation Limited (MeECL) kiba kynthup ia u Bah WMS Pariat, Chairman ka MSERC, u Bah E.W Nongrum, Director Power Generation ka MeECL, u Bah P.S Thangkhiew, CMD MeECL, u Bah A.G West Kharkongngor, CMD ka NEEPCO lem bad kiwei kiwei.Ha kawei pat ka liang, haba iadei bad ka jingpyrshah ki nongrep ha katei ka jaka, u Myntri Rangbah ka jylla lem bad ki heh ophisar, ki la khot iakren bad kitei ki nongrep, na ka bynta ban iakren halor kitei ki jingdawa jongki, hynrei ha kane ka jingiakren ym pat lah ban shim ia ka rai kaba pynhun ia kitei ki nongrep kiba la shah ktah, ha kaba ia kaei kaba la dawa da kitei ki nongrep yn sa shong pynkhat bha.Haba iadei bad katei ka jingdawa na kitei ki nongrep, na ka liang ka HNYF, Northern Region, kaba la leit ban synranlang ha kane ka sngi, lyngba u President u Bah Marcus Marten, ka la kyntu ia ka sorkar bad khamtam ia ka tnat MeECL ba ka dei ban pynbeit noh kham kloi halor kitei ki jingdawa da ki nongrep kiba la shah ktah na ka jingtei ia katei ka jaka pynmih bording.","Pyrshah ki trai jaka, plie beit  U MR ia ka NUHEP ha Byrnihat",https://www.urupang.com/pyrshah-ki-trai-jaka-plie-beit-u-mr-ia-ka-nuhep-ha-byrnihat/
"Jowai, 3 ’lyngkot:Haduh San ngut ki MDC Congress ka JHADC ki la iehnoh ia ka Party ban bud ia ki MLA jong ki bad ban iasoh noh bad ka party NPP bad BJP.Kitei ki san ngut ki MDC ki kynthup ia u ma Thombor Shiwat, u CEM barim, u Deputy CEM barim u ma Kilometer Lytan, u EM barim u ma Joinriwell Pyrtuh, u ma Phein Nanglein bad u ma Riio Sten MDC na Barato.Napdeng kitei ki san ngut, tang u ma Joinriwell u ban leit iasoh sha ka BJP, katba baroh kiwei pat kin iasoh bad ka NPP ha kine ki khyndiat sngi ban wan, la iathuh ka tyllong khubor.Ka Congress Party kaba ialam ia ka synshar khadar ha JHADC ka la duna paid mynta, hadien ka jingmih kitei ki 5 ngut. Ha u snem 2014 ka Congress ka la jop haduh 15 ngut bad hadien la rung sa u MDC shimet u ma Phasmoon Dkhar bad u Het Pohthmi.U ma Het Pohthmi ruh u la mih noh na ka seng Congress ban kyrshan ia u kyrtong ka NPP, u ma Stephanson Mukhim na Amlarem.Kat haduh mynta ka Congress ka dang don sa tang 11 ngut ki Congress.Ka Dorbar Tlang jong ka District Council kan long ha ka 22 tarik une u bnai ha ka por 11 baje.Ha ki khyndiat sngi ba ladep, U ma KM Lytan uba dang shu shah jied kum u Deputy Chief Executive Member hapoh ka kynhun jong ka Executive Committee ba lam khmat da u ma Awhoi Andrew Shullai, u la shah weng kyndit na ka shuki Deputy CEM bad kane ka la pynlyngngoh wat ia u ma Lytan uba khlem da tip ia ka daw ba sha lyndet.U ma Andrew Shullai u la thung bujli da u ma Deseous Pohshna (Ma Dhar) uba dei u MDC ka Congress na Narpuh uba dei ruh u nongkyrshan u ma Shitlang Pale, u myntri barim bad u kyrtong ka Congress na Sutnga Constituency.Haba iakren bad u ma Shullai lyngba ka phone u la ong, “Kam don kano kano ka daw, hynrei la leh ia kane katkum ka rukom kaba la leh na ka por sha ka por”.Na ka liang u ma Lytan pat u la ong, “Nga ngam tip ia ka daw bad halor kane ngan khot ia ka jingialang ia ki paidbah ba kyrshan ia nga ban ia pyrkhat halor kane ka jingshah weng jubor na ka shuki Dy. CEM”Ia kane ka jingialang u la iathuh ba un lum ha ka 2 tarik une u bnai ban wan.Ka don ka khubor kaba ia thuh ba ka daw ka long ba une u MDC u la shah pynbor ha u Dr. Mukul Sangma, myntri rangbah ka jylla ban mih bujli kum u kyrtong jong ka party hadien ba u ma Coming One Ymbon u la mih noh na ka seng Congress ban iasoh bad ka NPP.Kawei pat ka tyllong khubor ka la iathuh ba lehse u dei u nongkyrshan jong u ma Ymbon ba ka Congress ka la rai ban weng noh ia u na ka shuki Dy. CEM.Na ka liang u ma Lytan u la kyntait ia kane bad u la ong ba lada dei na kata ka daw, ka Congress ka la dei ban leh kumjuh ia ki katto katne ki MDC kiba kyrshan ia kiwei pat ki party khamtam ha ka thain War Jaintia hadien ka jingmih jyndat u President ka WJHDCC, u ma Lahkmen Rymbui ban iakhun ia ka Election ban wan na ka ticket UDP.“Ngan sa iakren bha bad phi hadien ka jingialang ha ka 2 tarik”, la ong u ma Lytan haba iakren bad u Rupang.","JHADC: Mih 5 ngut ki MDC  Congress ban iasoh NPP, BJP",https://www.urupang.com/jhadc-mih-5-ngut-ki-mdc-congress-ban-iasoh-npp-bjp/
"Nongpoh, 04 K’lyngkot:Kum ka dak ban pynpaw ia ka jingsngewkmen halor ka jingshah jied u Dr. Celestine Lyngdoh, ban long kum u President ka Meghalaya Pradesh Congress Committee (MPCC), mynta ka sngi ki heh nongkitkam ka Party Congress na ka District Block Congress Committee lem bad na ki Block bapher bapher ha Ri Bhoi, ki la leit ban pdiang burom ia u Dr. Celestine Lyngdoh na Byrnihat, hadien ka jingwanphai jong u na Nongbah Delhi.Ha kane ka jingleit pdiang burom, kaba la iadonlang da baroh ki heh nongialam ka Congress lem bad ki nongkyrshan ba radbah kaba kynthup ia ki Longkmie ha Ri Bhoi, ha kaba ki la pdiang burom da kaba ai syntiew ia U Dr. Celestine Lyngdoh kum u President ba thymmai ka MPCC.",Pdiang ki heh Congress ha Ri Bhoi ia u President ka MPCC,https://www.urupang.com/pdiang-ki-heh-congress-ha-ri-bhoi-ia-u-president-ka-mpcc/
"Nongstoiñ, 4 ’lyngkot:Wat la hadien ka jingkyrpad jong ki nongniah trok ia ki bor pyniaid District jong ka West Khasi Hills ba kin tuklar lem halor ka jingmih khyrdop lum pisa beain ha Maweit, ia kaba la leh ha ka kyrteng jong ka Synjuk ki Nongsynshar Shnong Maweit Area West Khasi Hills District, pynban haduh kine ki sngi katei ka jinglum pisa beain da katei ka synjuk ka dang iai bteng.Na ka liang jong ki nongniah trok, ki la pynpaw ia ka jingbynniaw da kaba ong ba lada ym lah ban pynduh pyndam ia katei ka jaka khrong khajna beain khlem pep kin sa mih bun tylli ki jaka khrong khajna beain ha katei ka surok.Katei ka jing buh khyrdop lum khajna beain jong katei ka Synjuk ki Nongsynshar shnong jong ka Maweit Area ka mih hadien ba ka iing bishar jong ka Supreme Court ka la ai ia ka hukum ban kit biang ia u dewiong ba dang sah ha baroh kawei ka jylla Meghalaya.Kum ban shu pynkynmaw ba katei ka synjuk ka la khrong pisa ia ki trok kit dewiong ha ka dur jong ka jinglum synniang, da kaba khrong ia ki trok kiba kit ia u dewiong ha kaba kane ka la ktah shisha ia ki nongkhaii dewiong kumjuh iaki nongniah trok.",Bynñiaw ki nongniah trok ba  bteng ka jinglum khajna beaiñ,https://www.urupang.com/bynniaw-ki-nongniah-trok-ba-bteng-ka-jinglum-khajna-beain/
"Shillong,4 ‘lyngkot:Katba ka jingialang ka NPP ha madan Polo ka dang iaid shakhmat u bah Rowell Lyngdoh u kyrtong katei ka seng na Mawkyrwat konstitwensi u la hiar na rynsan ba shong ki kynrem ki lyndan sha ka jaka ba shong ki paidbah. U bah Rowell u la wan shong tiap ha syndah ba shong une u nongthohkhubor. Tang mar ia iohi, ia u bah Rowell une u nongthohkhubor u la ai khublei kti bad u la kylli “Balei bah phi wan shong pynban shane?’, “Em phi nga khriat palat ban shong hajrong, nga kham i syaid shane ba shat ka sngi” u la jubab.U bah Rowell u la shong ha jaka shong ki paidbah ha ka shuki jong u lain ba -ar bad u la neh hangtei haduh ban da wai ka jingialang. Shuwa ban pynwai artad ia ka jingialang ka la don ka jingia shondur lang jong baroh ki kyrtong ka NPP kiba don ha rynsan, hynrei ha katei ka por la don na ki nongialam kiba wad ia u bah Rowell bad ki nongthohkhubor ki la iathuh ha ki bad ki kdew ba u don ha madan ha jaka shong ki paidbah. Hadien ba baroh ki kynrem ki lyndan ki la hiar na rynsan ki nongialam jong u bah Rowell ki la wad ia u ‘Shano i madeng?’ ki kylli. Ki nongthohkhubor ki la kdew biang sha ka jaka shong ki paidbah.","“Nga khriat palat”, hiar u bah Rowell  na rynsan sha jaka shong ki paidbah",https://www.urupang.com/nga-khriat-palat-hiar-u-bah-rowell-na-rynsan-sha-jaka-shong-ki-paidbah/
"Shillong, 4 ‘lyngkot:Haba jubab ia ka jingpan jingpynshai jong u bah D.D Lapang , u General Secretary Incharge Meghalaya u C.P Joshi u la pyntip ba ia mynta u James Lyngdoh un long u Working President jong ka seng Congress ha kane ka jylla.",U James u Working President ka Congress,https://www.urupang.com/u-james-u-working-president-ka-congress/
