content,title,url
"Katto katne ngut ki longkmie kiba don ka jingsngewkhia halor ka jingshah shukor ha uwei u rangbah uba hikai ïa ka jingïalehkai Martial Art ia uba la tip kyrteng kum u Bah Donnie Rani uba pynïaid ïa ka skul hikai Karate, Kickboxing bad kiwei de ki jingïalehkai, ka skul kaba la tip kum ka Meghalaya School of Martial Art, kaba don ha ka shnong Laitkor ha ka dong Kynton U Mon.Ha ka jingiakren bad ki lad pathai khubor ha ka sngi Baar, kine ki longkmie kiba kynthup ia ka Kong Sylvia Dkhar, ka Kong Jessica Blah, ka Kong K.Nongkhlaw bad kawei pat longkmie kiba na ka shnong Kharang, ki la kynnoh ba dang ha ka lympung ïakob kaba dang dep long shen ha Deradun, watla ka jingïakob jong ki khynnah rit kiba hap hapoh ka Category Sub Junior kam shym la don satia ka jingïakob, hynrei u Bah Donnie Ranee u la shukor ïa ki ba ka don kane ka jingïakob ha kaba ki kmie ki kpa ki la pynlut ia ka bai leit bai wan jong ki khun namar ynda la poi sha ka lympung ïakob kam shym la don satia ka jingïakhun ha ka Category Sub Junior.Kawei pat ka bynta kaba kine ki longkmie ki la kynnoh pyrshah ïa u Bah Donnie Ranee ka long halor ka jingdawa jong u ia ka bhah na ka pisa jong ki khynnah kiba jop ha ki jingïakob shabar jylla, kiba ïoh khusnam pat na ka sorkar Meghalaya, ha kaba ula dawa ban ioh bhah 10 percent na kiba ki ïoh bad 5 percent na ka Scholarship ba ki ïoh na ka sorkar bad ia kito kiba kyntait ban siew ia kaba u dawa, u beh noh ïa ki.",UJOR KI KMIE BA SHAH SHET KI KHUN HA U NONGHIKAI MARTIAL ARTS,https://batesitv.com/ujor-ki-kmie-ba-shah-shet-ki-khun-ha-u-nonghikai-martial-arts/
"Ka seng sainpyrthei Hill State People’s Democratic Party (HSPDP) ka la rai ban pynkut noh ïa ka jingïatreilang bad ka seng sainpyrthei United Democratic Party (UDP) hapoh ka lama jong ka Regional Democratic Alliance hadien ka jingshah rem noh ha ka elekshon Lok Sabha ba dang shu dep long shen.Ka HSPDP bad ka UDP ki la pynieng ïa u President barim jong ka HYC u Bah Robertjune Kharjahrin kum u kyrtong ha ka elekshon Lok Sabha.Ïa kane ka pyntip da u Working President ka UDP u Bah Paul Lyngdoh uba long ruh u Myntri ka Sorkar Jylla ha ka jingïakren bad ki lad pathai khubor ha ka sngi Palei.“Ki don bun ki daw halor ka jingbym poi jong u kyrtong ka RDA sha ka thong, bad kata ka daw kumba phi ïohi wat ka HSPDP ruh ka la rai ban weng noh na ka RDA,” ong u Bah Paul.“Namarta kine ki dei ki daw kiba kongsan ba hap ban pdiang.  Mynta ki don bun ki daw bad kawei na kita ki daw ka long ba ngim lah ban trei bha ha ka rukom kaba ngi la leh bad kaba ngi la rai ha ka RDA, ïa ka kyrteng jong u kyrtong la pynbna ha ka khyllipmat ba khatduh, shi snem hadien ba u kyrtong jong ka VPP u la leit rung kylleng ki shnong,” u la ong.Haba kylli, u Bah Paul u la ong, “haoid, ki (HSPDP) la pynpaw ïa ka jingbymmon shuh ban dang ïatreilang hapoh ka RDA. Phi lah ban ong ba ngi pyrkhat ba kata ka dei kaba bha tam da kaba ïaid noh la ka jong ka lynti ba ngim lah ban kynjoh wat tang 5 percent na ka jingïoh vote ha kane ka kynti khamtam jin da lada ïakhun beit tang ka UDP mrawei, lehse ngi lah ban tam ïa kata.  Kine ki dei ki daw.”“Kata ka dei ka jingpynpaw da ka HSPDP bad ngi donkam ban ïakynduh biang ban ïapynbeit ïa kine ki mat,” u la bynrap.","PRA KA KTEM RDA, RAI KA HSPDP BAN PYNKUT NOH KA JINGTREILANG BAD KA UDP",https://batesitv.com/pra-ka-ktem-rda-rai-ka-hspdp-ban-pynkut-noh-ka-jingtreilang-bad-ka-udp/
"Ka Employment Monitoring Cell jong ka KSU ha ka Lah Sngi U Blei ka la iakynduh ia u Dean jong ka College of Post Graduate Studies in Agriculture Sciences, Umiam ban pan jingpynshai halor ka jingpyllait ia ka post Library Assistant.Katkum ka Advertisement ba lah  pynlait ha 30.10.2023, ki don ar tylli ki post ba lait na bynta ka post Library Assistant, kawei na bynta ka Unreserved Category bad kawei na bynta ST category ha kaba la shem ba na ki 23 ngut ki Short Listed Candidates ym don satia ka kyrteng jong ki samla na ka Khasi-Jaiñtia category watla ki la plai ia ka kam.Na ka liang jong u Dean ka College u la pynshai ba ki samla Khasi kiba aplai ia kane ka kam ki dei kiba pyndep ia ka Bachelor Degree da kiwei pat ki jingpule bad ki leh ia ka Master jong ki ha ka Library & Information Science bad katkum ka Ordinance jong ka Central Agricultural University (CAU) ba lah pyllait ha 18.10.2023, ki nongthepkam na bynta ka Library Assistant ki dei ban pyndep ia ka Bachelor Degree ha Library & Information Science.Ka Seng ka la pynsngew ha u Dean ba ha ka jylla Meghalaya, ym pat don ka Bachelor Degree na bynta ka Library & Information Science bad kane ka dei kawei na ki daw ba ki samla ka jylla kim shim iohlad ban pyndep ia kane ka jingpule.Ka Seng ka la dawa ban pynsangeh shwa shipor ia ka jingthep kam na bynta ka Library Assistant katba kam pat iohlad ban mudui ban pynkylla ia kane ka Ordinance ban ailad ia ki samla Khasi ban ioh thepkam ha kaba iadei bad kane ka bynta.","JAH KYRTENG KI SAMLA KHASI BA APLAI ÎA KA POST LIBRARY ASSISTANT HA PGSAS, UMÏAM",https://batesitv.com/jah-kyrteng-ki-samla-khasi-ba-aplai-ia-ka-post-library-assistant-ha-pgsas-umiam/
"Ka Na Rympei FC ka la long ka kynhun ban ïohrah ïa ka nam lahduh ha ka 1st Hynñiewtrep U-16 Football League ba la pynlong da ka Hynñiewtrep Youths’ Council (HYC) Central Body Sports Cell daba pynliem noh ïa ka Tanaw FC lyngba ka jingïashut tie-breaker.Ka jingïalehkai hapdeng kine ki ar kynhun ka la long kaba shongshit bad kaba itynnad. Ha ka jingïakhun ha ka kylla step ka Tanaw FC ka la ïoh ban pynkhih nyngkong ïa ka jar.  Ynda la poi ka jingïakhun ha ka kylla miet bad shwa ban kut ka por sa tang ar minit ka Na Rympei FC ka la lah ban pynïakhaid da kaba ïoh pynkhih ïa ka jar.U Referee uba la rai ban pynïakhun da ka Extra Time hynrei kine ki ar kynhun kim shym la lah satia ban ïoh pynkhih ïa ka jar bad ka jingïakhun ka la shu kut noh da ka jingïashut tie breaker ban rai ïa ka jingjop bad ka jingrem.Ha kane ka sngi, u President Rangbah ka HYC Bah Roykupar Synrem u la long kum ku Kongsan katba u Vice President Bah Donboklang Kharlyngdoh u la long kum u Symbud Kongsan.Ka HYC ka la pynkup burom ruh ïa ki arngut ki samla ka jylla, kata, ïa u samla Niawki Ïakai uba lah wanrah burom ïa ka jylla ha kaba u la ïoh ban long u National Refferee jong ka Wushu bad kum u Coach jong ka Jylla ha ka Wushu bad kynthup ruh ïa u samla Banteilang Jyrwa uba la wanrah burom ïa ka jylla kum u Champion Motor Cross Rider jong ka i.Ïa ka khusnam la sam da u President bad u Vice President jong ka seng.  Ïa ka khusnam Best goalkeeper la rah da u samla Wallamjingsuk Khongshun na ka Na Rympei FC, Best Player la ïoh da u samla Frezio Majaw na ka Tanaw FC bad ïa ka nam top scorer la ïoh da u samla Bankit Mujai na ka Nangïaikiew FC.",RAH NAM LAHDUH KA NA RYMPEI FC HA KA 1ST HYNÑIEWTREP U-16 FOOTBALL LEAGUE,https://batesitv.com/rah-nam-lahduh-ka-na-rympei-fc-ha-ka-1st-hynniewtrep-u-16-football-league/
"U Myntri Rangbah ka Jylla u Conrad K Sangma, ha ka sngi Palei ula pyllait paidbah ïa ka Chief Minister’s Research Grant (CMRG) ban pynshlur ïa ki jingwadbniah hapoh ka Jylla.Ïa ka CMRG la pyllait ha ka jingïalang kaba long ha Secretariat ba la sakhi lang da u Myntri ka tnat Arts & Culture Bah Paul Lyngdoh bad ki ophisar ka Sorkar Jylla.Ka jingthmu jong ka CMRG ka long ban pynshlur ïa ki jingwadbniah ba kynthup ïa ka Arts & Culture, ki jaitbynriew riewlum trai jylla, ka ktien ka thylliej, ka jinghiar pateng, ki jingtei sahnam u menbarim bad kiwei kiwei. Mana kawei pa kawei ka projek ki nongwad bniah kin ïoh ïa ka song pisa ba 3 lak ban pyndep hapoh 10 bnai.Haba kren ha ka jingpyllait paidbah ïa ka CMRG, u Myntri Rangbah Conrad K Sangma ula ban jur ïa ka jingkongsan ki jingwad bniah bad jingbuh jingthoh. U la ong, “ngi don ka jingsngew ba ngi duna bha ka jingbuh jingthoh bad ka jingwadbniah. Ka jingwad bniah ba da leh thikna bad ka jingbuh jingthoh ki dei ki mawbyrsiew ïa kiba bun ki kam pynroi. Kane ka sienjam ka thmu ban kyrshan ïa ki scholar bad ki nongwad bniah kiba angnud ban synniang hynrei ki bym don ïa ki nongkyrshan”.“Ngi ïohi ba kane ka jingwad bniah kan dei ka jingai pateng ïa ka jingnang jingtip ka ban ai jingmyntoi ïa ki pateng ki ban wan. Ka jingthmu jong ngi ka long ban nang pynheh ïa kane ka prokram katba nang ïaid ka por. Ngi kwah ban sdang da kaba rit, shemphang na ki bad sa nang pynheh,” ula ong.",3 LAK YN ÏARAP NA KA CMRG ÏA KIBA LEH ÏA KI JINGWADBNIAH HA MEGHALAYA,https://batesitv.com/3-lak-yn-iarap-na-ka-cmrg-ia-kiba-leh-ia-ki-jingwadbniah-ha-meghalaya/
"Ka Domsohkhai Sports Club ka la long ka kynhun ka ban iohrah ia ka song pisa kaba T. 1 lak ha ka lympung ialehkai 1st Invitation Footbal Tournament 2024 ba la pyniaid da ka Southern Border Sports Association (SBSA) hadien ba ka la lah ban pynliem noh ia ka Nongkdait Nongtwah Sports Club ha ka jingiakhun phainal kaba la long ha madan Panchiring, South West Khasi Hills District ha ka 29 tarik Jylliew, 2024.Ha kane ka sngi u Myntri ka Sorkar Jylla u Bah kyrmen Shylla u la long kum u Kongsan ha ryngkat ka jingsakhi lang jong u MLA ka Ranikor Constituency u Bah Pius Marwein, u District Sports Officer jong ka South West Khasi Hills District u Bah Damang Syngkon bad kiwei kiwei kiba la shah khot sngewbha.Kum ban shu pyntip hangne, ba ka jingpynlong jong ka Southern Border Sports Association ia kane ka lympung ialehkai phutbol ka long ban kyntiew ia ka sap ka phong jong ki samla ha ka jingialehkai phutbol, kata, tang ia ki samla kiba shong basah hapoh ka Ranikor Constituency ha kaba ym shym la shah satia ia kiwei pat ki rangialehkai kiba dei na shabar jong ka Constituency.Lyngba kane ka lympung ialehkai ka Association don jingthmu ruh ban jied ia ki rangialehkai kiba kynsai napoh ka Ranikor Constituency na ka bynta ban iashim bynta ha ki lympung ialehkai phutbol ki ban sa long ha nongbah Shillong.",1 LAK ÏOH KHUR KA DOMSOHKHAI SC HA KA 1ST INVITATION FOOTBALL TOURNAMENT,https://batesitv.com/1-lak-ioh-khur-ka-domsohkhai-sc-ha-ka-1st-invitation-football-tournament/
"Ki ophisar shipai Border Security Force (BSF) bad Border Guard of Bangladesh (BGB) ha ka Lah Sngi u Blei ki la iakynduh lang ha ka jingialang ‘Inspectors General BSF-Region Commanders BGB Level Border Co-ordination Conference’ kaba la sdang naduh ka Lah Sngi u Blei bad ka ban sa kut noh ha ka sngi Palei kaba la long ha Frontier Headquarter BSF, Shillong.Ia kane ka jingialang la ju pynlong manla ka ar snem hapdeng ki ar tylli ki kynhun shipai kiba pahara khappud ban iakren ia ki mat bapher bapher kiba iadei bad ka jingmyntoi lang na ka bynta ka jingiada ia ka khappud kynthup ia ka jingiatreilang ban pyrshah ia ki kam runar ruser ha khappud, ban iathir iatai ki kam pynroi kiba dang sahteng ha ka khappud, ban khanglad bad ban iada ia ka jingjam beain ha khappud.Ha ka jingialang kaba la sdang ha ka sngi ka sngi, ïa ka kynhun jong ki shipai pahara khappud na ka ri Bangladesh la pdiang sngewbha da ki ophisar jong ki BSF ha ICP Dawki bad ha Umpling BSF campus, Shillong.Ïa ka kynhun shipai BGB na ka ri Bangladesh kaba kynthup ïa ki 13 ngut ki ophisar shipai la khlieh da u Md Shazedur Rahman Additional Director General, uba dei u Region Commander jong ka South East, Chattogram.Na ka liang jong ki shipai BSF, la khlieh da u Patel Piyush Purusottam Das, uba dei u Inspector General BSF Tripura Frontier ryngkat ki 12 ngut ki dkhot jong ka BSF na Meghalaya, Silchar bad Tripura Frontiers bad ki nongmihkhmat jong ka Ministry of Home Affairs, Ministry of External Affairs bad NCB.Ha ka sngi pynkut jong kane ka jingialang, yn sa iasoi ruh ia ka Joint Record of Discussion da ki nongialam jong kine ki tylli ki kynhun shipai.",ÏASYLLOK KI SHIPAI BSF BAD BDR BAN TEM ÏA KI KAM RUNAR HA KHAPPUD INDIA-BANGLADESH,https://batesitv.com/iasyllok-ki-shipai-bsf-bad-bdr-ban-tem-ia-ki-kam-runar-ha-khappud-india-bangladesh/
"Na na ka daw ka jingthut jong ka jinglong ka suiñbneng bad kaba lah ruh ban dang wanjia ka jingtwa khyndew ha shilynter ka Rngaiñ ka surokbah NH-40 Shillong – Dawki, ka ophis Sub-Divisional Officer (C), Pynursla Civil Sub-Division la ai jingmut ïa ki paidbah ban long kiba phikir bad peitngor haba ïaid na kane ka surok ha kine ki por ba jur slap bad ban kiar ruh katba lada ki kam kim da long kiba donkam eh.Ka ophis Sub-Divisional Officer (C) shuh shuh la ong ba ki bor badei peit ki la khmih bniah bha ïa ka jinglong jingman na ka bynta ban ai ki jingïada ïa ki paidbah.",BTHAH U SDO BAN DA HUSIAR HABA ÏAID NA KA SUROK SHILLONG-DAWKI,https://batesitv.com/bthah-u-sdo-ban-da-husiar-haba-iaid-na-ka-surok-shillong-dawki/
"Ia ka met jong u Dhrubajyoti Kalita, uba la ngam jyllop katba u dang jngi ha wah Aradonga, la lap ha ka sngi U Blei.Ia ka met jong Dhrubajyoti Kalita uba la 21 snem ka rta la lap na ka jaka bam khana ha ka shnong Mawkhrang kaba don ha khappud ka jylla Assam-Meghalaya hadien ka jingwad shitom da ki Pulit ka Meghalaya bad ka Search & Rescue Team (SRT) na Meghalaya.U Kalita, ryngkat bad saw ngut ki paralok na ka shnong Milanpur kaba hap hapoh ka Chayagaon Police Station, Kamrup district, ki la leit bam khana ha katei ka jaka ha ka sngi Saitjaiñ. Kane ka kynhun ka la leit jngi ha wah Aradonga, ha kaba u Kalita u la ngam jyllop.",NGAM JYLLOP U SAMLA NA BOKO HA JAKA BAM KHANA HA MAWKHRANG,https://batesitv.com/ngam-jyllop-u-samla-na-boko-ha-jaka-bam-khana-ha-mawkhrang/
Ka kynhun ki nongsam khaw reshon ha East Khasi Hills District ki la pynpaw ka jingpyrshah ia ka jingbthah jong ka Sorkar Jylla ba ki nongsam reshon ki hap ban buh ia ka tarajur thymmai ba la tip kum ka e-scale mashin ban pynbiang thik pa thik ia u khaw reshon haba sam sha ki paidbah.Ha ka jingiakren bad ki lad pathai khubor u Bah Danny Langstieh uba dei u dkhot jong ka Fair Price Shop Dealer Association u la ong ba kum ki nongsam khaw reshon kim lah satia ban pdiang ia kane ka jingbthah jong ka sorkar namarba u khaw uba la sam sha ki nongbam khaw reshon u dei uba wan na shabar jong ka jylla bad na ka jaka ba la sei ia u khaw tad haduh ban da pynpoi ha Guwahati u khaw u la nang hap khyndiat pa khyndiat na ka byrni tad haduh ba da pynpoi sha ki dukan sam khaw reshon ha kane ka jylla.U la ong ruh naei ki nongdie khaw reshon kin pynbiang haba u khaw naduh ka jaka ba la sei um biang bad ong ruh ba ki nongsam khaw reshon ki pdiang sngewbha ia ka jingtyrwa jong ka sorkar ban pyntreikam ia ka e-scale machine hynrei u khaw naduh ka jaka ba u wan u dei ban biang beit 50 kilo ha manla ka shi byrni bad um dei satia ban duna ia kata.,KHÑIUM KI NONGSAM KHAW RESHON BAN PYNTREIKAM DA KA E-SCALE MACHINE,https://batesitv.com/khnium-ki-nongsam-khaw-reshon-ban-pyntreikam-da-ka-e-scale-machine/
"Ka Dorbar Shnong Mawryngkneng ha ka sngi Thohdieng ka la ïeng pyrshah ïa ka jingai jingkyrshan jong u MLA ka Mawryngkneng Constituency u Bah HS Kharpran ban buh ïa ka Police Checkpost ha surokbah National Highway ba dang hap hapoh u pud u sam jong ka shnong Mawryngkneng.“Ka jingpyrshah ka long ba ka Checkpost ka wanrah ïa ka jingthud ïa ka leit ka wan jong ki paidbah namarba ka dei ka surokbah National Highway ïa kaba ki nongshong shnong ki ju ud na ka por sha ka por,” la ong u Sordar jong ka shnong  Mawryngkneng Bah Peter Lawai ha ka jingïakren bad ki lad pathai khubor ha Shillong Press Club.“Ka tnat Pulit ka aidaw ba hap ban talasi ïa ki trok kiba kit beain ïa u dewiong bad ngi la ïakren ruh bad u Superintendent of Police hynrei u ong ba hap ban buh beit ïa ka Checkpost,” ong u Bah Lawai.“Ngi kyrpad ïa u MLA ba un ym leh ïa kane ka kam kaba long pyrshah ïa ka rai jong ka Dorbar Shnong Mawryngkneng,: u la bynrap.Katkum ka jingong jong u Bah Lawai, ka Mawryngkneng Police Station ka dang duna ki nongtrei wat ban ai jingshakri ïa ki paidbah bad lada buh sa ïa ka Checkpost ki Pulit kiba dei ban peit ïa ka shongsuk shongsaiñ, ban ai jingïarap ha ki jingïarap ba kyrkieh ki hap ban bunkam noh ha ka Checkpost bad kin ym lah shuh ban ai jingshakri shi spah na ka shispah.“Ka jingdon jong ka Checkpost ki Pulit kin ym don por shuh wat tang ban leit pahara ha iew ha hat, ha ki shnong ki thaw, ha surok bad ngi ïohi ïa ka jingjyllei ki jingshah tuh masi, tuh sniang ha ki shnong ki thaw, ki kali ba ïaid ha ka surok National Highway ki shah lute, ki nongniah kali ki shah shoh bad shah pynmynsaw. Kane ka dei kaba ngim kwah ban don ïa ka Check post,” la pynpaw u Sordar ka shnong Mawryngkneng.“Haba don kino kino ki jingjia bad ki jingkulmar ha ki shnong ki thaw bad ki jingjia bapher bapher khamtam haba ïohkem ïa ki nongkhaii drok bad ki nongdih drok lada ngin pyntip sha ki Pulit ka jingjngai kaba tang 50 mitar kan bam por shiteng kynta haduh shi kynta ban ïoh jubab. Ka daw ka long ba ym don briew bad ki briew ki don lut ha Checkpost.Lada ka long ha kane ka dur, ka Police Station kaba don ha Mawryngkneng kan ai jingshakri tang ïa ka Check post ne kan ai jingshakri ïa u paidbah,” la buh jingkylli u Bah Lawai.“Lada ki ong ban talasi ïa ki briew kiba wan nabar, ha Byrnihat ka don ka Anti-Infiltration Check Gate, ha Ratacherra ka don ka Anti-Infiltration, kata ka dei ka kamram jong ki (Pulit) bad lada ki sngew ba ka don ka jingma ban kem ïa kino kino kiba suba sniew shipor ki lah ban buh ïa ki Checking Point,” u la ong bad bynrap.Halor kane ka jingpyrshah ïa ka Checkpost, u Bah Lawai u la ïathuh ba kum ki nongïalam shnong kin sa leit pynsngew hakhmat ka Director General of Police ka Jylla ka Kong Idashisha Nongrang.“Lada ka tnat Pulit, ka tnat Kam Pohïing bad u MLA ki leh pyrshah ïa kane ka jingpyrshah jong ka Dorbar Shnong ngim banse na ka liang jong ki nongshong shnong ngin ym ïashim bynta shuh ha ki jingïalang bad ka tnat Pulit hapoh ka Mawryngkneng Police Station.”U la ïathuh ba ka jingmut jong ka Dorbar Shnong ka long ban pynkhlaiñ ïa ka jingdon jong ki nongtrei ha Mawryngkneng Police Station namar ka jingkharoi ki jingsniew na ka jingjyllei jong u drok. “Ngi ai jingmut ruh ba ka Sorkar ban buh noh da uwei u Officer on Special Duty bad ki Staff jong u ban peit beit thik tang ïa ka NDPS Case. Kumno ujuh u ophisar un peit ïa ka Criminal Case, Civil Case, Drug Case.  Ka thaiñ Mawryngkneng ka dei ïa ka National Highway bad nongdie drok kiba nabar ki wan na ka por sha ka por bad ki pynjah burom ïa ka shnong ka thaw namarba ngim shym la ïohi ba ka Sorkar kan buh beit thik tang ïa u ophisar uba peit beit thik tang ïa u drok,” u la ong shuh shuh.U la ai jingmut ruh ïa ka Sorkar ba kan kyntiew ïa ka jingïarap pisa ïa ki Village Defence Party (VDP) namarba ki she jingeh ban treikam lada ym don ki lad jingïarap.Shuh shuh u la ong ba ka Dorbar Shnong ka la kyntu ïa ka tnat Pulit ban pynkhlaiñ shuh shuh ïa ka Women Police Cell ha Mawryngkneng Police Station bad ban ki Pulit pynïaid kali ban telakam ïa ka jingniah stet ki kali ban lait na ki jingjia ba sngewsih ïa ki paidbah ha surokbah.",PYRSHAH KA DS MAWRYNGKNENG BAN BUH CHECKPOST HA SUROK NATIONAL HIGHWAY,https://batesitv.com/pyrshah-ka-ds-mawryngkneng-ban-buh-checkpost-ha-surok-national-highway/
": Ka Joint Action Committee ki khun ki hajar ka Hima Sohiong ha ka sngi Thohdieng ka la kyrpad ia ka Khasi Hills Autonomous District Council ban pyndep noh hapoh shi bnai ia ka jingjied ia u Lyngdoh bathymmai jong ka Hima Sohiong.Ka Executive Committee jong ka Khasi Hills Autonomous District Council ha ka 14 tarik, Jylliew, 2024 ka la pynmih ia ka jingpynbna sha ka Hima Sohiong baroh kawei hadien ka jingkhmih bniah ia ka kaiphod tohkit jong u Inquiry Officer la shem ba u Bah Banshemphang Thabah u la pynkheiñ ia ka Section-6 jong ka United Khasi and Jaiñtia Hills Autonomous District (Appointment and Succession of Chief and Headmen) Act, 1959.Ha kane ka jingpynbna u Deputy Secretary jong ka Executive Committee ka Khasi Hills Autonomous District Council u la pyntip ba la weng noh shi syndon ia u Bashemphang Thabah kum u Lyngdoh jong ka Hima Sohiong katkum kane ka kyndon.Ia mynta ia ka synshar ka khadar hapoh ka Hima Sohiong la peit bad pyniaid da u Acting Lyngdoh.Ha ka jingiakren bad ki lad pathai khubor u Bah Purningstar Shabong uba dei u Chairman jong ka JAC ki khun ki hajar ka Hima Sohiong u la ong ba ka jingjied ia u Lyngdoh ba thymmai jong ka Hima Sohiong ka dei ban long da ki khun ki hajar jong ka Hima Sohiong ym shuh da ki Saw Lyngdoh kumba ju long ha ki snem ba la leit noh.“Ngi sngewthuh lada ym don hi u Lyngdoh bapura ka lah ban buh jingeh ia kiba bun.  Ka jingdon jong u Acting Lyngdoh um lah satia ban weng ia ka jingeh jong ki khun ki hajar ka Hima. Dei na kata ka daw ngi kwah ba ka District Council kan pynkloi ban buh tarik bad ban pynbna noh kham kloi ia ka elekshon jied Lyngdoh hapoh ka Hima Sohiong,” u la ong.",HAPOH SHI BNAI ANGNUD KI PAID KA HIMA SOHÏONG BAN ÏOH ÏA U LYNGDOH THYMMAI,https://batesitv.com/hapoh-shi-bnai-angnud-ki-paid-ka-hima-sohiong-ban-ioh-ia-u-lyngdoh-thymmai/
": Ka Dorbar Shnong Mawryngkneng ha ka sngi Thohdieng ka la aiti da ka jingthoh ha u District Veterinary Officer ka East Khasi Hills da kaba tyrwa ban ai skhim jingiarap shwa ia ki nongri jingri kiba la tbit ha ka kam ri jingri ha ka shnong Mawryngkneng.Ha ka jingiakren bad ki lad pathai khubor u Sordar jong ka shnong Mawryngkneng Bah Peter Lawai u la iathuh ba  ka jingkyrpad ia u District Veterinary Officer ka long ban pynbiang ia ki dawai dashin ha ka Veterinary Dispensary ha Mawryngkneng khnang ban pynsuk ia ki nongri jingri bad iathuh ruh ba ki don ki nongri jingri kiba ladep ioh jinghikai pyntbit kiba lah ban iada ia ki jingri jingdub bad ban sumar haba wan lynshop ki khlam jingpang bapher bapher.“Ka jingbym don ki dawai bad ki drip na ka bynta ki sniang, ki syiar, ki masi ka la pynduh mynsiem ia ki nongri jingri,” u la ong.U la iathuh ruh ba ka jingkyrpad ka long ban kham pynbun ia ki nongtrei ha Veterinary Dispensary naduh ki Staff bad ki VFA ba kin dup lah ban ai ka jingshakri kaba kham bha ia ki nongri jingri.Ka Dorbar Shnong Mawryngkneng ka la kyrpad ia u DVO ban pynioh ia ka Training Hall kaba pura hapoh ka Veterinary Dispensary Office khnang ban dup ai jinghikai bad jingpynshai sha ki nongri jingri ban sngewthuh kham bha ia ka kam ri jingri.U la iathuh ruh ba ka jingkyrpad ka long ban buh ia ka Boar Semen Collection Centre bad ka Demonstration FarmU la ong ruh haba wan ki jingmyntoi na ka sorkar, dei ban ai nyngkong shwa sha ki nongri jingri kiba la sdang la kham slem ia ka kam ri jingri bad kiba la don ia ki syrnot ba la pyndep ia ka jingshah hikai pyntbit bad kiba don ruh ia ka mon ban ri jingri bad ka jingpynshisha na u Veterinary Officer shwa ban ioh ia ka skhim ri jingri.Kawei na ki mat kaba kham kongsan, ka dei ka jingpyniaid iew ia ki jingri.  Ka Dorbar Shnong ka la kyrpad ia u DVO ban wanrah noh da ka Marketing Cell ha ka jaka jong ka Pig and Poultry Farm khnang ba kan long ka jingmyntoi hi ia ki paidbah ha ka iohkam iohjam da kaba die ia ki pylleng bad ka doh sniang.","AI SKHIM SHWA ÏA KI NONGJRI JONGRI BA LA TBIT, TYRWA KA DS MAWRYNGKNENG ÏA U DVO",https://batesitv.com/ai-skhim-shwa-ia-ki-nongjri-jongri-ba-la-tbit-tyrwa-ka-ds-mawryngkneng-ia-u-dvo/
"Ki Pulit jong ka Anti Narcotic Task Force ka East Khasi Hills ryngkat ki Pulit jong ka Mawryngkneng Police Station kiba la ioh jingtip kaba bniah na ki tnat syntiat ha ka sngi Thohdieng mynta ka taiew ki la pynlong ia ka jingtalasi ia ki kali ha Mawryngkneng Police Station bad iohkem ia uwei u briew uba la tip kyrteng kum u B. Lallianzama 36 snem ka rta uba shong basah ha Law u Sib, Madanrting, Shillong.Ha ka jingtalasi ia ka kali, ki Pulit ki la ioh kurup 1,00,000 (shi lak) tylli ki suba dawai kuli Yaba kiba khia 10.122 kilo.Ki Pulit ki la kurup ruh ia kawei ka Mobile Phone bad kawei ka kali Maruti BREZZA kaba don ia u nombar ML05-P-3646.Ki Pulit ki la register case ha Mawrynkneng Police Station hapoh ka Section 22(C)29 jong ka NDPS Act.",1 LAK TYLLI KI DAWAI KULI YABA KURUP KI PULIT NA U SNAR KHAIÏ DROK,https://batesitv.com/1-lak-tylli-ki-dawai-kuli-yaba-kurup-ki-pulit-na-u-snar-khaii-drok/
": Khnang ban lap ia ka jingdon jong u khñiang jingpang HIV/AIDS ha ki longkmie kiba armet, ka Maternal & Child Health Hospital (MCH), Jowai bad ka Meghalaya Aids Control Society, Shillong ha ka sngi Baar ka la plie paidbah ia ka Integrated Counselling Testing Centre (ICTC) ha MCH Hospital, Jowai.Ha kane ka sngi, la sakhi lang da u Superintendent jong ka MCH Jowai Dr. E. War, ka Project Director jong ka MACS ka Dr. B. Decruse, u Incharge DM&HO West Jaintia Hills District Dr. K Dhar nalor kiwei kiwei.Ka Dr. B. Decruse ha ka jingkren lamkhmat, ka la iathuh ba ka Integrated Counselling Testing Centre (ICTC) ka dei ka jaka ban pynlong ia ka jingiasyllok bad ki briew na ka bynta ban batai halor u khñiang jingpang HIV bad ia ka jingdonkam ban leh tes ia ka snam khnang ban tip la ki don ne kim don ia u khniang jingpang HIV katkum ka mon sngewbha ka jong ki bad ka pynthikna ba ia ka kaiphod jong ka jingleh tes snam yn tip tang u nongpang bad u doktor uba u sumar sukher ia ki.Ka jingleh test ha kane ka ICTC ha MCH Hospital, Jowai kan sdang naduh ka jingleh ia ka Medical Checkup tad haduh ban da kha ia ki khunlung bad lada lap ba ki don ia u khniang jingpang yn sdang noh mardor ia ka jingsumar khnang ba u khniang un ym hiar sha ki khunlung katba ki dang don hakpoh ka kmie.",BAN LAP ÏA KIBA DON HIV/AIDS LA PLIE ÏA KA ICTC BAN LEH TEST ÏA KI LONGKMIE BA ARMET,https://batesitv.com/ban-lap-ia-kiba-don-hiv-aids-la-plie-ia-ka-ictc-ban-leh-test-ia-ki-longkmie-ba-armet/
"Ka Hynniewtrep Youths’ Council (HYC) Seng Kmie ha ka sngi Palei ka la phah biang sa lai ngut ki samla kiba la im kyrni ha ka jingdih drok ban ïoh jingsumar ha ka Alive Again Foundation, ka Rehabilitation Centre kaba don ha ka jylla Assam.U General Secretary ka HYC Bah Isaac W Basaïawmoit u la ong, naduh ka 2 tarik Jymmang 2024 ba la pynbna ïa ka thma ban ïakhun pyrshah ïa u drok, ka seng khlem shongthait, ka la leit sha kylleng ki jaka ym tang ban khynra ne thang ïa u drok hadien ba la kynrup na ki nongdih drok hynrei ka seng ka la sneng la kraw bad la phah ruh ïa kine ki samla sha ki Rehabilitation Centre hadien ba la ai jingmynjur na ki bahaiing jong kine ki samla.Kane ka dei ka wat kaba phra bad kumba 24 ngut ka seng ka la phah ïa ki samla ba la im kyrni ha u drok ban leit shah sumar ha kane ka Rehabibilitaion Centre kaba don ha  Assam khnang ba kin ïoh biang ïa ka jingim ba thymmai.","SHA REHAB CENTRE, ASSAM PHAH SUMAR KA HYC ÏA LẠI NGUT KI SAMLA KYRNI DIH DROK",https://batesitv.com/sha-rehab-centre-assam-phah-sumar-ka-hyc-ia-lai-ngut-ki-samla-kyrni-dih-drok/
"Uwei u rangbah Garo ia uba la tip kyrteng kum u Tripash Sangma uba shong basah ha 12 mer Jorabad, Ri-Bhoi District u la duh ia la ka jong ka jingim hadien ba u la shah iuh ha ka trok ha Lad Umroi ha ka Lah Sngi u Blei ha ka por kumba 9:00 baje mynstep.Katkum ka jingtip ba la iohlum, la iathuh ba u Tripash Sangma u la mih na la ing da ka Scooty kaba don ïa u number AS01-EA7149 bad la u jong u khun uba la tip kyrteng kum u Master Moncembirth Marak ban leit shim ia ka Migration Certificate, hynrei ynda poi ha Lad Umroi u la iakynduh pynban ia ka jingjia kaba sngewsih hadien ba ka trok kaba don ïa u number NL01-AB-9291 ba la ñiah da u Sunil Kumar Jha na Kamrup Assam ka la tynrah ïa ka Scooty bad iuh ïa u Tripash Sangma haduh ba ka met kan da lwet katba u khun pat u la mynsaw jur ha kane ka jingjia.Ia une u khun uba la mynsaw la pynkit noh sha Umsning CHC bad ki Pulit ki la rah noh ia ka met jong u Tripash Sangma sha Civil Hospital Nongpoh na ka bynta ban leh ïa ka Post Mortem.  Ka jingtohkit halor kane ka jingjia ka la ïaid shakhmat.",LWET KA MET U RANGBAH GARO BA SHAH ÏUH HA KA TROK HA LAD UMROI,https://batesitv.com/lwet-ka-met-u-rangbah-garo-ba-shah-iuh-ha-ka-trok-ha-lad-umroi/
"Da ki spah ngut ki paidbah nongshong shnong jong ka thain Umden, Ribhoi District ha ka Lah Sngi u Blei ki la wan poi kyndit ha ka jaka shah thngan jong ka Kong Bindas Syiem ha Parking Lot kaba don markhap bad ka Ophis Additional Secretatiat, Shillong ban pynrem jur ia ka Sorkar MDA namarba ka jingleh matlah ha kaba iadei bad ka jingjot rathai jong ka surok Nongpoh-Umden-Sonapur.La sakhi ba ki paidbah ka thain Umden kiba la wan poi kynsan ha kane ka jaka ki la rah ruh da ki plakad ban pyrta shla da ki sur ba pynrem ia ka Sorkar ba la ialam da ka National Peoples Party (NPP), ia u Myntri Rangbah ka Jylla u Conrad Sangma, ia u Symbud Myntri Rangbah u Bah Prestone Tynsong bad ia u Superintendent of Police ka East Khasi Hills u Ritu Raj Ravi halor ka jingthombor ia ka jaka shah thngan ka kong Bindas ha miet 9 tarik mynta u bnai.U Chairman ka Synjuk ki Rangbah Shnong Raid Nongtluh Bah Matthias Syiem ha ka jingiakren bad ki lad pathai khubor u la ong ba ka jingwan paidbah sha Shillong ban ai jingkyrshan ia ka Kong Binda ka dei ka rai kaba la shim ha ka jingialang kaba la long ha madan Mathana ba la pynlong da ka Nongtluh Mathan Development Forum (NMDF) ryngkat ka Synjuk ki Rangbah Shnong Raid Nongtluh.Haba kylli u la iathuh ba ki paidbah kiba iashim bynta ha kane ka jingwan kiew sha nongbah Shillong ki dei na ki 100 tylli ki shnong jong ka thain Umden.U la ong ruh ba lada ka kam ka dawa, ki nongialam jong ka Synjuk bad ki paidbah ka thaiñ Umden ki lah ban synran da kaba shong shah thngan lang bad ka Kong Bindas ha nongbah Shillong.",TUR KYNSAN KI PAIDBAH KA THAIÑ UMDEN HA JAKA SHAH THNGAN KA KONG BINDAS,https://batesitv.com/tur-kynsan-ki-paidbah-ka-thain-umden-ha-jaka-shah-thngan-ka-kong-bindas/
"Ka Synjuk ki Rangbah Kur ka Bri u Hynñiewtrep ka la pynïar ïa ki shnat treikam da kaba pynïar tnat ha kylleng ka Bri u Hynniewtrep kynthup ha East Khasi Hills, West Khasi Hills South West Khasi Hills bad ha ka sngi Saitjaiñ la pynkha ïa kane ka shnat treikam ha Jaiñtia Hills.Ha ka jingïalang kaba la long ha Ïalong Dorbar Hall la pynshai shaphang ka jingthmu jong ka Synjuk ban ïada ïa ki riti dustur tynrai ba la kren da u Bah Erwin K Syiem Sutnga bad u Bah Raphael Warjri.  Hadien ka jingkren da kine ki rangbah la ïashim bynta ruh da kiwei kiwei ki rangbah na ka thaiñ ha kaba ki la kdew byllai ki jingeh ba ïa tyngkhuh ha ka imlang sahlang kiba la ktah shibun khamtam ha kaba la khynra ïa ki riti dustur tynrai da ki briew ba shim kabu ban myntoi lyngba ka khaii pateng bad kiwei kiwei ki jingmyntoi kum ki riewkum jong ka jylla.Ka Synjuk ba la seng ha u snem 2019 mynba u Bah H.S Shylla u dang long u Chief Executive Member (CEM) jong ka Khasi Hills Autonomous District Council ka la maitphang ban buhti da ki atiar jong ka aiñ ban shna ki aiñ-rew kiba dei ban ïada ïa ka jaitbynriew.  Haduh mynta kita ki aiñ-rew ki dang sahteng ha ka Sorkar Jylla bad khlem pat ïoh ka jingmynjur na u Lat ka jylla ban pynlong aiñ pura. Jar la katta ka jingpyrshang ka dang ïaid shitrhem shaphrang ban kyntu ïa ka Sorkar ban pynurlong ïa ka jingthrang jong ki paidbah ka jylla.Ha kajuh ka rukom ki rangbah na rilum Jaiñtia ruh ki la ïa synrop lang ha kata ka jingthmu bad la rai synrop ban phah ki jynthoh sha ka Jaiñtia Hills Autonomous District Council (JHADC) na ka bynta ban pynlong aiñ noh kham kloi.Ha kane ka jingïalang la jied ruh ïa ki nongkitkam jong ka Synjuk ki Rangbah Kur ka Bri u Hynñtrep kaba la jer da ka Dorbar ki Waheh Kur Ri Jaiñtia.Ki nongkitkam ki long u  Bah Khroo Lamsalanki Pariat kum u  President, Bah Pyrkhat Shylla bad Bah D Donstan Khonglah kum ki Vice President, Bah Hamkhian Dkhar kum u General Secretary, Bah Gremalin H Bareh kum u Assistant Secretary, Bah Abutt Nelson Muksor kum u Treasurer, Bah Standbyme Sari kum u Media Secretary bad baoh ki rangbah kum ki longsan mansan ha ka Dorbar Nongkitkam kiba dei artat ki khlieh rangbah jong ki kur lajong ha la ki thaiñ.Shuh shuh ka Synjuk ka la pynkhreh ruh ban ïashem bad ki Rangbah Kur na ka thaiñ Ri Bhoi ha ka 11 tarik mynta u bnai ha Shillong na ka bynta ban pynkha sa ïa ka shnat ha Ri Bhoi.Khyndiat bnai mynshwa ka la don ka jingïasyllok bad ki Rangbah Kur na Ri Bhoi na ka bynta kane bad la khmih lynti ba yn sa urlong noh kloi lan khamtam ba la thmu ban pynlong ïa ka Dorbar Pyllun ha u bnai Nailar 2024.Na ka liang ka shnat na Jaiñtia Hills la pynkhreh ban pynskhem ha ka 27 tarik mynta u bnai ynda la pynbiang da ki nongkitkam thymmai.",HA RILUM JAIÑTIA LÀ PYNKHA ÏA KA SHNAT TREIKAM KA SYNJUK KI RANGBAH KUR KA BRI U HYNÑIEWTREP,https://batesitv.com/ha-rilum-jaintia-la-pynkha-ia-ka-shnat-treikam-ka-synjuk-ki-rangbah-kur-ka-bri-u-hynniewtrep/
": Ka National People’s Party kaba bat ia u lakam synshar ha ka jylla ka la mad ia ka jakhom khait hadien ba ki arngut ki kyrtong na Shillong bad na Tura ki la shah pynliem lyndang ha ka elekshon Lok Sabha ba la niew vote ha ka sngi Baar.Ka Sitting MP jong ka Tura ka Agatha K Sangma bad ka Dr. Ampareen Lyngdoh kaba la long ruh ka Myntri Sorkar ka Jylla bad ka kyrtong na Shillong ki la mad ia ka jingshah rem ha kane ka elekshon.Ha Shillong, u Dr. Ricky AJ Syngkon na ka Voice of the People Party u la pynrem ïa u Sitting MP u Bah Vincent H. Pala na ka seng Congress da kaba tam haduh 3.7 lak ki vote, kaba dei ka jingjop kaba tam bun bha kaba la don ha ka jylla.U Dr. Syngkon u la ïoh palat 5.68 lak ki vote bad u la long u namtam ha ka jingiakhun bad pynliem ruh ia ka kyrtong ka NPP ka Dr. Ampareen Lyngdoh, ia u kyrtong ka UDP Bah Robert June Kharjahrin, bad ia ki arngut ki kyrtong shimet ba kynthup ia u Prof. Lakhon Kma bad ia u Bah Peter Shallam.Ki paidbah kiba thep ha u NOTA ki long 11008 vote.Ha Tura, ka Agatha ka la shah pynliem ha u kyrtong jong ka Congress u Saleng A. Sangma uba la tam haduh 1.55 lak vote na ka jingdon kiba nong thep vote haduh 6.74 lak ngut.Ka Agatha ka la ïoh 2.28 lak vote na ka Tura Lok Sabha Constituency kaba don 24 tylli ki Assembly Constituency.Ha u snem 2019, u Bah Pala u la ïoh 53 per cent na ki vote (4.19 lakh) na Shillong Seat katba mynta ka kynti u Dr. Syngkon u la ïoh 58 percent na ka jingdon jong ka vote.U Nongïalam ka National People’s Party bad u Myntri Rangbah ka jylla u Conrad K Sangma haba kren ha ka rynsan X u la ai khublei ïa ki arngut ki MP kiba thymmai na Meghalaya, kata, ia u Saleng A. Sangma bad ia u Dr Ricky Syngkon.U Conrad u la ong, ‘ngi pdiang ïa ka rai jong ki paidbah bad nga ai khublei ïa u Saleng A Sangma bad u Dr. Ricky Andrew J. Syngkon ba kin lah ban trei bha ha kane ka kam kaba thymmai.”","JOP KPUT U DR. RICKY A. J. SYNGKON, LIEM LYNDANG KI SITTING MP NA SHILLONG BAD TURA",https://batesitv.com/jop-kput-u-dr-ricky-a-j-syngkon-liem-lyndang-ki-sitting-mp-na-shillong-bad-tura/
"Ka jingduna jong ka BJP ban ioh ia ka jingbun paid ha ka Ingdorbar Thawain Lok Sabha, u Myntri Rangbah ka Jylla Bihsar u Nitish Kumar u la long mynta kum u ‘kingmaker’ ha kaba ka seng sainpyrthei jong u, ka Janata Dal (United), ka la jop 12 seat ha ka elekshon Lok Sabha ba la niew vote ha ka sngi Baar.U Nitish Kumar u dei ruh uwei na kiba la don bynta ban pynkha ia ka INDIA Bloc ryngkat ka jingiatreilang ka seng Congress, TMC bad kiwei kiwei ki party.  U Nitish u la phet noh sha ka NDA ba la lamkhmat da ka BJP hadien ba la mih ka jingiapher jingmut ha ka kynhun India Block.Ka JD(U), kaba iakhun na ki 16 tylli ki Seat hapoh ka shatri jong ka National Democratic Alliance (NDA), ka la jop sa ar tylli ki seat na kaba la khmihlynti.  Da kane ka jingjop, u Kumar u la long u nongialam sainpyrthei ba ki khmat baroh ki phai sha u.Sa uwei pat u dkhot jong ka NDA u dei u Chirag Paswan uba ialam ia ka Lok Janshakti Party (Ram Vilas) kaba la jop san seat.U nongialam jong ka Rashtriya Janta Dal (RJD) u Manoj Jha uba long ruh u MP ka Rajya Sabha  u la pynkynmaw ba kumno u Kumra u la leh ia ka bynta kaba kongsan tam ha ka jingpynkha ia ka INDIA bloc ba la lamkhmat da ka Congress ha kane ka elekshon Lok Sabha.“Ngi la thaw ia ka kynhun bad u Nitish Kumar. Ngi tip ba u ju pynsngew ia ki jingbym sngewiahap ia ki jingleh donbor ha ka sainpyrthei da ka BJP,” u la ong.  Dang khyndiat sngi, u nongialam jong ka RJD u Tejashwi Yadav u la ong ba kan sa jia ka jingjia kaba khraw ha ka sainpyrthei ha Bihar hadien ka jingniew vote jong ka elekshon Lok Sabha.Ki nongialam jong ka JD(U) ki iathuh ba ka party kan iaineh beit bad ka NDA bad kan sa leit ban iashim bynta ruh ha ka jingialang jong ka NDA ka ban sa long ha Delhi ha ka 5 tarik mynta u bnai.Na ki 40 tylli ki seat ha Bihar, ka paralok jong ka NDA ka Rashtriya Lok Morcha ba la lamkhmat da u Upendra Kushwaha ka la shah pynliem ha ka Karakat Seat, katba u nongialam ka Hindustani Awam Morcha (Secular) u Jitan Ram Manjhi u la jop na Gaya (reserved) Seat da kaba pynliem ia uba iakhun pyrshah u Kumar Sarvajeet uba la pynieng da ka RJD.Ha kane ka elekshon Lok Sabha ha Bihar, ka Janata Dal (United) ka la jop 12 seat, ka BJP ka la jop 12 seat, ka Janshakti Party(Ram Vilas) ka la jop 5, ka Rashtriya Janata Dal ka la jop 4 seat, ka Congress 3seat, ka Communist Party of India (Marxist-Leninist) (Liberation) 2 seat, ka Hindustani Awam Morcha (Secular) 1 seat bad Independent 1seat.",ELEKSHON LOK SABHA 2024: KYLLA ‘KINGMAKER’ U NITISH KUMAR BAN RAI THAW SORKAR HA DELHI,https://batesitv.com/elekshon-lok-sabha-2024-kylla-kingmaker-u-nitish-kumar-ban-rai-thaw-sorkar-ha-delhi/
":  U President jong ka Hynniewtrep Youths Council u Bah Roy Kupar Synrem ha ka sngi Baar u la leit hajir hakhmat ki Pulit jong ka Sadar Police Station hadien ba u la shah pynngat ha ki kyndon jong ka Meghalaya Maintenance of Public Order (MMP) bad ha ki kyndon jong ka Indian Penal Code (IPC) tang hapoh khyndiat kynta ba ki dkhot ka HYC ki la leit ban kyndang bad ban pynra ïa ki ïing sah beaiñ jong ki poiwir ha Lum Survey dang shen.Wat hapdeng ka jingther jong u slap, la sakhi ba ki dkhot jong ka HYC ki la leit synran ia u Bah Synrem shwa ba un rung shapoh thanat ha kaba ki Pulit kim shym la shah satia ia ki dkhot ban rung shapoh ka phyllaw jong ka thanat hynre la bthah ia ki ban ap shabar ka phalor jong ka thanat.Ha ka jingiakren bad ki lad pathai khubor, u Bah Synrem u la ong kum ki nongialam jong ka seng kiba trei na ka bynta ka bha ka miat jong ka jaidbynriew kin ngat beit ha ki jingshah pynngat kyndon hynrei watla katta kum ka seng kan ieng skhem ban trei bad ban shakri ia ki paidbah khamtam eh ha kaba iakhun thma pyrshah ia u drok.Shuh shuh u la iathuh ba sa arngut ki nongialam jong ka seng ba kynthup ia u Vice President bad ia u General Secretary kin sa khot hajir ha ki Pulit ha ki khyndiat sngi ki ban sa wan.",ISHU LUM SURVEY: LEIT HAJIR U PREIDENT KA HYC HAKHMAT KI PULIT KA SARDAR PS,https://batesitv.com/ishu-lum-survey-leit-hajir-u-preident-ka-hyc-hakhmat-ki-pulit-ka-sardar-ps/
": Ki ophisar ka ophis Customs (Preventive) Headquarter, Shillong kiba la hiar sha ka shnong Biswanath Chariali, Assam ha ka sngi Balang mynta ka taiew ki la ioh ban kurup saw tylli ki bniat Hati kiba khia 27.992 kilo bad kine ki bniat ki dei jong ki Hati na ka ri India.Ia ki bniat Hati la pynhap hapoh jong ka aiñ Wildlife Protection Act (WLPA), 1972 bad la kem hapoh ka kyndon 50 jong ka WLPA, 1972.  Ia ki bniat hati la aiti noh sha ka tnat Wildlife.Ka Ophis Custom ka la ai khublei ia ki Pulit jng ka Biswanath Police Station bad ia ka tnad khlaw kiba la synran lang ban ioh kurup ia ki bniat Hati.Katkum ka Wildlife Protection Act (ba la pynbeit thymma) naduh ka 1 tarik, Iaiong, 2023 la ai bor shuh shuh ia ka ophis Custom ban iakhun pyrshah ia ka jingiakhaii  tuh ia ki mrad khlaw hapoh ka Ri India.  Halor kane bor ba la pynkup ka ophis Customs ka la kham ioh lad ban iakhun pyrshah ia kane ka jingiakhaii beain  ia ki mrad khlaw.Mynta hapoh shisnem ka ophis Customs (Preventive), HQ, Shillong ki la ioh ban kurup ia ki Kerbei kiba la kot haduh  68.87 kilo bad  11.536 kilo jong Ambergris Whale Vomit bad kurup ruh 360 gram bniat Hati bad ka khlieh jong  u sim Kohkarang, ka sim  Flame, khun shrieh Orangutan.  Ia kine ki mrad la iada hapoh ka Wildlife Protection Act, 1972, kaba trei kam ha Meghalaya, Mizoram bad  Assam.Ka ophis Custome ka la kut jingmut ban ia khun pyrshah ia ka jingkhaii beain ia ki mrad khlaw ha khappud  bad kiwei ki kam sniew bad kin iatreilang ruh bad kiwei ki kynhun kiba iada na kane ka jingkhaii beain ia ki mrad khlaw.","KURUP KA OPHIS CUSTOM ÏA KI BNIAT  HATI NA ASSAM, SHAH KEM U SNAR KHAÏI TUH",https://batesitv.com/kurup-ka-ophis-custom-ia-ki-bniat-hati-na-assam-shah-kem-u-snar-khaii-tuh/
"U Archbishop jong ka Jylla Niam Bah Shillong u Most Rev. Victor Lyngdoh ha ka sngi U Blei u la plie bad pynkhamti ia ka Parish Thymmai ba la ai kyrteng “Mary Our Help Christian,” Mawpdang, East Khasi Hills District ha u Rev. Fr. Sebastian Tirkey kum u Parish Priest bathymmai.Kane ka dei ka Parish kaba 43 ha ka Jylla Niam Bah Shillong kaba don ha New Shillong Township ia kaba la saindur  ha ka rukom kaba kyrpang namarba ki paidriewngeit ki dei ki la pynkhreh bha ban pdiang ia ka jingwan jong ka Parish ba la sakhi da ki hajar ngut ki paidriewngeit.Ka Balang Mawpdang baroh shikatta ka hap hapoh ka Parish Sts. Peter and Paul kumba 27 snem bad u Archbishop Victor u la ibit ban ai Parish. Hapdeng ka jingphyrnai jong ka bneng ki Lyngdoh bad ki Riewniam shynrang bad kynthei ki la ioh bynta ia ka Mass Bakhuid.U Rev. Fr. Barnes Mawrie uba dei u Asst. Parish Priest jong ka Parish Mawpdang u la don lang ha kane ka sngi kynthup ruh u Rev. Fr. Laurence Nongkseh u Parish Priest jong ka Pynthorumkhrah Parish, u Provincial jong ka Shillong Province bad kiwei kiwei.Ka Parish Mawpdang ka dei kaba pynkha na ka Parish Pynthorumkhrah Sts. Peter & Paul bad ka dei ka Parish balai hadien ka Mawpat Parish.U Archbishop Victor Lyngdoh haba plie ia ka Parish ha Mawpdang u la pynbna ba u Sohblei Sebastian Tirkey un long kum u nongsharai mynsiem banyngkong ban peit ban jngoh ia ki paid u Blei ha kane ka Parish ha kaba u la pynkhamti ryngkat ka pynkup bor katkum ka iktiar jong ka Canon Law jong ka Balang Catholic.U Archbishop u la ai bor ha u Rev. Fr. Sebastian Tirkey da ka jingphla jingngeit jong ki Apostle, ka jingkular ban shakri ia ki paid u Blei, ka jingdoh ieid ia ki saw tduh dong ka duwan, nangta la ialam sha ka khet jingphla bad ka jingaiti  ia u shabi jong ka Parish ha u nongsharai banyngkong.Hadien ba la pynkhamti ia u Sohblei Sebastian Tirkey ia ka bor jong Balang , u Vicar General jong ka Jylla Niam bah Shillong u Rev. Fr. Richard Manbha Majaw  u la pynbna ia ki kyndon bad ia u pud u sam jong ka Parish thymmai kaba iatakhuh  ia ki Parish bamarjan kum ka Mawryngkneng, ka Mawpat, ka Nongrah bad ka Mawbri Parish.Nangta, u Archbishop u la ai ia ka dulir ia kaba la shon muhor da u Archbishop Victor Lyngdoh bad ka jingsoi ia ki dulir. Ka jingplie Parish ha Mawpdang ka dei ka jingkylla jong ka por bad kaba don ka khanatang ha Jylla Niam Bah Shillong ha ka jingdon jong ki Parish Oriest na ki Parish ba markhap.Ka Mawpdang Parish kan duh noh ia ka Balang Mawkasiang kaba la shah pyniasnoh sha ka Mawpat Parish bad ka Parish Mawbri ka ioh noh ia ki Balang shnong Mawkhanu, Lumdiengngan, Wahmyntait baroh shi katta ba la peit da ka Mawpat Parish.Ka khanatang jong ka Balang Mawpdang ka dei kaba la dap 100 snem tam ha kaba ka Balang ka la poi ha u snem 1917 lyngba u Apostol ka ri Khasi u Rev. Fr. Sohblei Vendrame, u Rev. Fr. Ussai,  u Rev. C. Attard, u Rev. Fr. Peter Schiavon kiba dei ki mishoneri na ka ri Italy.",PYNBNA U ARCHBISHOP VICTOR LYNGDOH ÏA KA PARISH THYMMAI HA MAWPDANG,https://batesitv.com/pynbna-u-archbishop-victor-lyngdoh-ia-ka-parish-thymmai-ha-mawpdang/
"Ka Hynñiewtrep Youth Council (HYC) ha ka sngi Balang ka la dawa ïa ka North-Eastern Indira Gandhi Regional Institute of Health and Medical Sciences (NEIGRIHMS) ban kyntiew ïa ka Seat pule MBBS bad Nursing na ka bynta ki samla pule na kane ka jylla Meghalaya ka ban sdang naduh ka samoi pule kaba mynta.Ha ka dorkhas ba la aiti ha u Director jong ka Institute, u President ka HYC u Bah Roy Kupar Synrem u la ng ba ka jingdon jong ki Seat pule na ka bynta ka MBBS ha NEIGRIHMS ba la mang tang na ka bynta ka jylla Meghalaya katkum ka Admission Notice ha u snem 2023-2024 ka long tang 14 Seat na ki 50 seat.Ïa ka jylla Nagaland la ai 10 Seats bad la ai paidbah sha baroh ki jylla ka thaiñ shatei lammihngi kynthup ïa ka Sikkim 18 seat. Kumba ka long, kiwei kiwei ki jylla ka thaiñ shatei lammihngi kynthup ïa ka Nagaland ki dei kiba la don la ki jong ki Medical College ha ki Jylla jong ki.“Namarkata, ngi dawa ba ki Seat na ka bynta ka jylla Meghalaya dei ban kyntiew naduh ka samoi pule kaba mynta,” u la ong.U Bah Synrem u la kdew ba ka NEIGRIHMS ka don ïa ka College of Nursing ha ka jingpule M.Sc Nursing bad B.Sc Nursing Courses kaba don haduh 10 seat bad 50 Seat.“Hynrei, ym shym la mang satia ïa ki Seat na ka bynta ki samla pule ka jylla Meghalaya ha kine ki ar tylli ki Course. Namarkata,  ngi dawa ïa ka Institute ba kan shimkhia mardor ban mang kyrpang ïa ka Seat na ka bynta samla pule riewlum ritpaid jong ka Jylla Meghalaya naduh ka samoi pule ojng u snem 2024 bad ban pynshong nongrim na ka Merit List jong ka All India NEET examination,” u la ong.Ka HYC ka la dawa ruh ïa ka Institute ban pynbeit thymmai ïa ka Recruitment Rules (RRs) lyngba ka Advertisement kaba la pynmih ha ka 17 tarik, Risaw, 2023 kaba dei na ka bynta ka jingthung ha ka kam Store Keeper.“Da kaba buh ïa ki kyndon jong ka “Possessing Diploma/Degree in Materials Management/Warehousing Management/Purchasing /Logistics/ Public Procurement from recognised University/ Institute”…ka dei ka jingpyrshang jong ka Management ban kyntait khamtam ïa ki nongthep kam trai jylla kiba la trei da ki snem ha ka kam ha kaba ïadei bad kane ka kam ba ki aplai,” la kdew u Bah Synrem.“Wat ki shlem pule kum ka AIIMS, New Delhi kim shym la buh ïa ki kyndon ba eh hynrei ki la ai jingithuh ïa kiba la tbit ha ka kam khamtam ha kaba ïadei bad ka jingthungkam. Namarkata, ngi dawa ba dei ban pynbeit thymmai ïa ka RR kaba long ryngkat bad ka AIIMS, New Delhi bad ban sangeh mardor ka jingthungkam tad haduh ban da pynbeit pura ïa ki rukom treikam,” u la bynrap.Ka HYC ka la kyntu ruh ki bor pynïaid jong ka NEIGRIHMS ban thungkam Nurse ïa ki trai jylla, kiba la don ka jingtbit bad ka kyrdan pule kaba biang ban thung ïa ki kam kiba lait bad ban pynrungkam ïa ki Nurse kiba la trei contractual basis hapoh ka Institute.Katkum ka jingtip ba la ïohlum kumba 40 haduh 50 ngut ki briew ba la shah thung kum ki Nursing Officers ha ka jingthungkam baladep lyngba ka NORCET kim shym la leit trei ïa ka kam ne iehnoh ïa ka kam.“Kano kano ka jingpyrshang ban pyndap ïa ki kam kiba thylli na ka thup kyrteng jong ka NORCET ba dang shu dep pynlong shen ngin ym pdiang da leilei namarba ngin ieng ha ka nongrim kaba ngi ladep ïakynduh ïa phi. Ïa ka jingthungkam dei ban leh da ka NEIGRIHMS da kaba pyndonkam ïa ka OMR method na ka bynta ka jingïaid beit jong ka kam,” la ong ka HYC ha ka dorkhas.Da kaba pynkynmaw ba ka Institute ka dei kaba don hapoh u pud u sam jong ka KHADC, u Bah Synrem u la ong ba ka long kaba donkam ïa kino kino ki bym dei ki trai jylla kiba ïohkam hapoh NEIGRIHMS ba ki dei ban ïoh ïa ka Trading Licence na ka KHADC.“La lap ba dang shen ka jingdie ïa ki Tender da ka Store & Procurement Section, NEIGRIHMS kam shym la buh ïa ka kyndon kaba bthah halor ka Trading Licence na ka KHADC. Kane ka long ka bym lah satia ban pdiang bad kino kino ki briew kiba donkti ban ym pynrung ïa ka kyndon ban shim ïa ka Trading Licence na ka KHADC dei ban pynshitom da ka Institute. Ngi ïaiban ïa ka jingshisha bad ka nongrim ba ngi ieng ba ka NEIGRIHMS ka dei ka Autonomous Institute kaba don hapoh ka Tribal Area jong ka jyla Meghalaya da ka jingthmu ban ai jingshakri ïa ki paidbah nongshong shnong ka jylla Meghalaya baroh kawei.  Namarkata, dei ban plie lad nyngkong eh ïa ki trai jylla ban ïohkam bad kumjuh ruh ha ka pule puthi ha ki Course bapher bapher ba la tyrwa da ka Institute,” la ong ka seng.",KYNTIEW SEAT MBBS BAD NURSING ÏA KI SAMLA NA MEGHALAYA DAWA KA HYC ÏA KA NEIGRIMHS,https://batesitv.com/kyntiew-seat-mbbs-bad-nursing-ia-ki-samla-na-meghalaya-dawa-ka-hyc-ia-ka-neigrimhs/
"Da ka jingsngewkhia ia ka jingjyllei ki nongkhaii bar Jylla ha thain Byrnihat, Baridua, Khanapara, Umroi Cantonment, Rangment bad kiwei kiwei, ka Confederation of Ri Bhoi Peeple (CoRP) hapoh ka jingialam u President bah Bandari Ryntathiang rngkat ki dkhot hynne ka sngi ka la leit kynduh bad ai dorkhas ia u Chief Exective Member ka Khasi Hills Autonomous District  Council (KHADC) u bah Pyniaid Sing Syiem ban tehlakam ia ki nongkhaii bar jylla ha Ri Bhoi District.Ha ka jingiakynduh ka CoRP ka la ai jingmut ia u CEM ba ki dukan bar jylla kiba wan khaii hapoh u pud ka Council ki dei ban wah ia ka Trading License hakhmat dukan, khnang kin tip ia ki dukan ba la don license, bad kane kan iarap ruh ia ki nongtrei ka council ne ki kynhun sengbhalang haba ki leit khynra ia ki dukan bar jylla.Ki nongialam ki la pynpaw kumba long mynta ym tip kino ki dukan don ba don license bad ki bym don license namar ym pat don ki dukan bar jylla ba wah License hakhmat haduh mynta, kumta ki bar jylla ki shim kabu bad ka pynshlur ia kiwei pat ban wan khaii beain khlem traiding license kaba wanrah ka jingduhnong ba khraw ia ka Council baroh kawei.Kumta ka la kyntu ia u CEM ba ka Conncil ka dei ban btah ia baroh ki dukan ki dei ban wah sahkhmat dukan ia ka Trading License khang ba kin tip bad kan iarap ruh ban khanglad ia kito ki briew ba shu wankam trai ia ki dukan ha ka por khynra Lisence.Kumjuh ka seng ka kyntu ia u Bah Pyniaid Sing Syiem ba ka Council ka dei ban sangeh noh ban ai trading License ia ki kam ba ki trai jylla ki lah ban trei hi, namar lada ka ai license ka long kumba ka khanglad ia ki trai jylla ha ka khaii pateng bad ki bar jylla ki nangiai jyllei na ka por sha ka por.Halor kane u CEM ula ong, ba un shimkhia ia katei ka kam ban tehlakam ia ki bar jylla ba wan khaii beain ha Ri Bhoi District, ula pynpaw ba u kloi ban pdiang ia ka jingai jingmut ka seng bad ki dukan ki dei ban wah ia ki Trading Licence hakhmat ki dukan ban iohi bad ula bynrap ia kane yn pyrshang shwa ban pyntreikam na Ri Bhoi District.",UJOR KA CoRP SHA KA KHADC BYM BUH HAKHMAT DUKAN ÏA KI TRADING LICENSE,https://batesitv.com/ujor-ka-corp-sha-ka-khadc-bym-buh-hakhmat-dukan-ia-ki-trading-license/
"Ka Khasi Students’ Union (KSU) ha ka sngi Thohdieng, ka la dawa ïa ka Sorkar Jylla ban sei madan ïa ki mark ba la ïoh da ki nongïakhun kam shuwa ba kin leit sha ka Walk-in-Interview rung kam nos da kaba ïateh kontrak (Contractual Basis)Katkum ka shithi ba ka seng ka la phah sha ka Director of Health Services (DHS), u Chairman ka KSU-Employment Monitoring Cell u samla Reuben Najiar u la ong ba ka KSU ka sngewkhia halor ki jingkynnoh jong ki nongïakhun kam kiba aplai ïa ka kam Staff Nurse bad kane kan long katkum ka jingpynbna laitkam kaba la pynmih ha ka 06/03/2024 da ka DHS,Shillong.Ha kaba iadei bad kane, u samla Najiar u la ong katkum ka jingpynbna laitkam, ki la don shibun ki kyndon ba la buh da ka Ophis ban jied ïa ki nongiakhun ha ka interview katkum ka jingwan shakhmat jong ki, hynrei ki la mih pat shibun ki jingkynnoh jong ki nongaplai kam ki bym mih kyrteng ha ka thup Interview, ba ka thup ka dei kaba leh thok bad ia ka thup la pynkhreh da ka jingphah jong ki briew kiba bat ïa ki kyrdan bapher bapher hapoh ka Sorkar.Ka Seng ka la kam ruh ba ki la don ki jingkynnoh ba ki nongapkai kam ba la shah jied ha ka Walk-in-interview kim shym la kot katkum ki kyndon ba la buh da ka OphisShuh shuh ka seng ka la dawa ba khnang ban ioh jingshai halor ka thup ki kyrtong ba la shah jied ban leh i aka interview bad ban kiar ïa ka jingkynnoh ka ophis DHS ka dei ban pynmih ia ki mark jong baroh ki kyrtong kiba aplai ïa ka kam khnang ban  ki nongaplai kam ruh kin hun.“Ngi la dawa ban sei madan ïa ki mark jong baroh hashwa ka walk-in-interview,” la dawa ka seng.",PHAH SEI KA KSU ÏA KI MARKS BA ÏOH NA KI NONGÏAKHUN KAM NOS,https://batesitv.com/phah-sei-ka-ksu-ia-ki-marks-ba-ioh-na-ki-nongiakhun-kam-nos/
"Ka Kong Idashisha Nongrang, ka Ophisar IPS ka la shimti kum ka Director General of Police (DGP) ba thymmai jong ka Jylla Meghalaya ha ka Lah Sngi u Blei.Ka Kong Nongrang kaba dei na ka Batch 1992 IPS Officer ka dei ka kynthei Khasi banyngkong eh bad ka Ophisar IPS ban shimti ïa kane ka kyrdan ha ka tnat Pulit jong ka Jylla.Tang shu poi ha phyllaw jong ka Police Headquarter, Shillong ha ka step Lah Sngi u Blei ka tnat Pulit ka la pdiang burom ïa ka Kong Idashisha Nongrang bad hadien kane ka Kong Nongrang ka la shong jingïalang bad ki Ophisar jong ka tnat Pulit ban ïakren ha kaba ïadei bad ka jingpyntyllun ïa ki kam nangne shakhmat hapoh ka tnat.Ka Kong Nongrang kan shakri ha ka tnat Pulit haduh ka 19 tarik, Jymmang, 2026.Dang shen ka Union Public Service Commission (UPSC) ka la mynjur ïa ka kyrteng jong ka Kong Nongrang, nalor u Ram Prasad Meena, ADG ka Border Security Force (BSF), u Deepak Kumar, ADG ka Central Reserve Police Force (CRPF) na ka bynta ka shuki DGP.Kum ka Ophisar IPS ka la shakri ha kylleng ki bynta bapher bapher ka jylla, ha ka Intelligence Bureau (IB),  nangta, kum ka Director General (DG) jong ka tnat Civil Defence & Home Guard, Meghalaya shwa ba kan shah thung kum ka DGP hadien ba ka samoi shakri jong u DGP barim u Lajja Ram Bishnoi ka la kut ha ka 19 tarik mynta u bnai.",SHIMTI KA KONG IDASHISHA NONGRANG KUM KA DGP BATHYMMAI KA JYLLA,https://batesitv.com/shimti-ka-kong-idashisha-nongrang-kum-ka-dgp-ba-thymmai-ka-jylla/
": Hapdeng ka jingiakhun ban rat dyngkhong ia u drok naduh ki Sengbhalang, ki Seng Longkmie, ki Seng Samla Shnong bapher bapher hapoh South West Khasi District, kyndit kynsan ki don pat ki riew shimkabu katto katne da kaba wanrah ia ki nongbylla bar jylla ki bym biang kot biang sla kiba dei ruh ki nongdih drok kaba la pynap jingma pynban ia ki khun samla.Ha ka miet sngi Saitjaiñ ka Seng Samla Shnong Mawlangwir ka la ioh bat ia uwei u bar jylla uba trei bylla ha ka shnong Mawlangwir uba la buaid drok bad u la shang makia ia ka shnong hynrei ki samla jong ka shnong kiba la peit siar bha ki la bat bad tohkit shano u mut ban iaid ban ieng, hynrei une u bar jylla u la pan jingpruid kylla bad tyrwa drok pynban ia ki da kaba u ong lada ki kwah drok un ialam ia ki sha iingsah jong u ban ai drok ia ki.Kumta ki samla jong ka shnong ki la bat bad aiti ha ka KSU Mawkyrwat Circle ba kin bishar ia u bad ka KSU hadien ba ka ladep ban bishar ka la aiti noh sha ki Pulit jong ka Mawkyrwat Police Station.Ka KSU Mawkyrwat Circle ka la pynpaw ia ka jingsngewkhia kaba jur halor kane ba wat hapdeng ka jingiakhun kaba jur bha ban rat dyngkhong ia une u jingdih basniew hapoh ka District pynban u nangkha roi kat nangmih ki sngiKa Seng ka la maham tyngeh ruh ia kito ki briew kiba wanrah ia ki nongbylla kiba nabar khlem ki kot ki sla kiba biang.",TYRWA DROK U BAR JYLLA ÏA KI DKHOT KA SENG SAMLA SHNONG HA MAWLANGWIR,https://batesitv.com/tyrwa-drok-u-bar-jylla-ia-ki-dkhot-ka-seng-samla-shnong-ha-mawlangwir/
"Ka Hynñiewtrep Youths Council (HYC) Ri Mulliang Circle, hadien ba ka la lap ba ki don ki bar jylla kiba die pathar ïa ki dawai ha ka thaiñ Tynghor bad ha kiwei de ki shnong bamarjan kiba don ha ki thaiñ khappud ka la pynlong ïa ka seng ban sngew artatien ba ïoh lehse u drok un ïoh ban rung laitlain ha kane ka thaiñ.Halor kane ka bynta, ka Seng ba la lamkhmat da u President jong ka HYC Ri Muliang Circle u samla Disterborlin Wanniang ryngkat ka jingsynran lang da u President ka HYC West Khasi Hills District Unit u samla Lumlang Kharsyiemlieh ha ka sngi Balang ki la leit ban ïakynduh ïa ka District Medical & Health Officer (DM&HO) jong ka West Khasi Hills District ban ïakren halor ka jingdie dawai pathar ki bar Jylla ha ka thaiñ Tynghor, Langja, Langpih bad ha kiwei de ki shnong kiba don ha khappud jong ka West Khasi Hills District.Ka seng ka la kyntu ia ka DM&HO ba kan shimkhia halor kane ka long nalor ka jingdon jong ki bar Jylla kiba die dawai pathar, ki la don ruh sa ki nongdie jingbam kiba shu thad madan bad die pathar bad kane ka lah ban buh jingma ïa ka koit ka khiah jong ki paidbah.","JYLLEI KI BAR JYLLA BA DIE DAWAI PATHAR HA KI SHNONG KHAPPUD KA WKH, UJOR KA HYC HA KA DM&HO",https://batesitv.com/jyllei-ki-bar-jylla-ba-die-dawai-pathar-ha-ki-shnong-khappud-ka-wkh-ujor-ka-hyc-ha-ka-dmho/
"It was double delight for Mawlai SC as they were able to defend their Shillong Premier League title by defeating Rangdajied United FC 1-0 in the final of SPL 2023 today.Donlad Diengdoh (26′) scored the only goal of the game with a powerful header to seal the result at the SSA Stadium at First Ground, Polo, despite Rangdajied throwing everything they could and even being denied by the crossbar in the second half.Rangdajied were left to rue their missed chances as they were consigned to the runners-up spot for a second consecutive season as they had also finished behind Mawlai in 2022.Mawlai received the champions’ trophy and cheque of Rs 3 lakh from the chief guest, the Chief Secretary of Meghalaya, Shri DP Wahlang. The runners-up cheque of Rs 1.5 lakh was presented to Rangdajied by the Chief Engineer of the State Sports Council Meghalaya, Shri BM Syiem. Other dignitaries present on the occasion included Meghalaya Football Association President Shri H Dohling, Shillong Sports Association President Shri Eugeneson Lyngdoh and other senior officials of the SSA.The highly-anticipated match saw the SSA Stadium packed to the rafters with fans, with the supporters of Mawlai standing out with their bright yellow flags. The atmosphere was electric from the first whistle and the action on the pitch did not disappoint.Donlad had missed the semifinal through injury and there were doubts whether he would be fit enough for the grand finale but he made it into Mawlai’s starting line-up. Despite being the danger man, he found himself with plenty of room to head in a corner untroubled by defenders for what was his sixth goal of the season. The goal also made him the second-highest scorer this year, behind only Shillong Lajong’s Deibormame Tongper (8 goals).Rangdajied were determined to come back at Mawlai in the second half and they made two attacking substitutions to try and do that – bringing on Dameki Khongstia and Wanlamsuk Nongkhlaw at half time.The pair were involved together in the 78th minute when Dameki whipped in a cross but Wanlam was just out of its reach. Soon after, Aibiangmame Nongneng had a free-kick and fired it through the wall but Mawlai goalkeeper Siwel Rymbai was right behind it.Seven minutes of stoppage time were added on by the fourth official and this is where RUFC came inches from an equaliser. Wanlamsuk dived forwards to meet a cross and the header beat Siwel, hit the crossbar and came down. The No. 11 was convinced it had crossed the line but the assistant referee was in the best position and play continued until the final whistle a couple of minutes later.The final was an absolute thriller of a contest that brought the entire 2023 season of the SSA’s football pyramid to a resoundingly successful conclusion. The 2024 season will soon begin with the Fourth Division, the lowest rung on the pyramid.",MAWLAI’S REIGN CONTINUES WITH VICTORY IN SPL 2023 FINAL OVER RANGDAJIED,https://batesitv.com/mawlais-reign-continues-with-victory-in-spl-2023-final-over-rangdajied/
"Hadien ba ka UPSC ka la pdiang ia ki lai tylli ki kyrteng na ka bynta ka shuki Director General of Police of Meghalaya, ka BJP Meghalaya State Unit ha ka sngi Palei ka la iakynduh ia u Myntri Rangbah ka Jylla u Conrad K. Sangma ban pynsngew ia ka jingdawa ban thung ia ka Kong Idashisha Nongrang, IPS (RR – 1992) kum ka DGP jong ka jylla.Ha ka jingiakren bad ki lad pathai khubor, Chief Spokesperson ka BJP Bah Mariahom Kharkrang, uba dei ruh u IPS Officer ba la shongthait u la ong, ‘ka Kong Nongrang ka long kaba bit ban shimti ia kane ka kyrdan, lada kheiñ ia ka jingshakri kaba la shem napdeng ki kyrteng ba la pdiang (da ka UPSC) bad ka long ruh kaba shemphang bad kaba tbit  ban shakri hapoh ka tnat Pulit.”“Ngim shim ia kane ka sienjam bad ngi kyrmen shem ba kane ka ophisar kynthei riewlum, kaba la kha bad kaba la heh la san ha Meghalaya, ka dei ban long ka nongialam hapoh ka tnat Pulit ka Jylla namarba ka sngewthuh ia ka jingeh  jong ka jylla, kaba long ka bynta kaba kongsan tam ban pyntyllun shakhmat ha ka jingtreikam jong ka tnat Pulit,” la ong u Bah Kharkrang.",PYNSNGEW KA BJP HA U CM BAN THUNG DGP KA JYLLA DA KA KONG IDASHISHA NONGRANG,https://batesitv.com/pynsngew-ka-bjp-ha-u-cm-ban-thung-dgp-ka-jylla-da-ka-kong-idashisha-nongrang/
"U Assistant Inspector General (AIG) barim ka tnat Pulit ka Jylla u Bah GK Iangrai ha ka sngi Palei u la ujor da ka ejahar pyrshah ia u Director General of Police (DGP) ka Jylla u Lajja Ram Bishnoi da kaba kynnoh ba u la pyndonkam bakla bad pynjulor ia u Registration Number Plate jong ka kali.Ha ka ejahar, u AIG barim u la ong ba ka Enquiry Committee ba la thung ha ka 18 tarik, Naitung, 2022, ha  ka kaiphod kaba don ha ka Para 1 jong ka sla 3, ka kdew kumne harum: “kawei ka ka kali Hyndai Verna ba la set ha Central Workshop la pyndait da u nombar thok bad ym shym la rejistar ia ka kali da u AIG-A, namarba ym don satia ki kot ki sla.”U la ong ba ka jingpynkhreh ia ka kaiphod ka paw ba la shu leh tangdep rukom, kata, ban shu ong khlem da leit jurip ha ka jaka bad ban bishar bniah ia ka rekod jong jong ka tnat Transport.Katkum ka shithi hapoh ka Right to Information (RTI) kaba 27 tarik Naitung, 2023 halor katei ka kali, kata, ka Verna 1.6 VTVT la rejister bad ka tnat Transport, ka Sorkar Meghalaya, Shillong kum ka ML-02-A-0001, ha ka kyrteng jong u Director General of Police, ka Sorkar Meghalaya.Ka jubab RTI ba la ai da ka tnat Tranport, ka Sorkar Meghalaya ka la lap ba ka kaiphod jong ka Inquiry Committee, ka kdew ba dei ban pynshitom ia ki dkhot jong ka Committee,” ong u Bah Iangrai.Shuh shuh ha ka Ejahar, u AIG barim u kdew, “u Lajja Ram Bishnoi, uba bat ia ka shuki jong u Director General of Police, Meghalaya, u la wan sha Shillong, ban shimti ia ka kam ha ka 17 tarik, Jymmang, 2022 da kaba shong ha ka kali Kia Carnival Limousine Model rong lieh, kaba don ia u Rregistration jong ka Sorkar Assam, hynrei hadien kata, la iohi ba u Lajja Ram Bishnoi, ha ka jingiasuhbuit kam bymman, la pynkylla ia u number Plate jong ka kali bad mynta u la pyndait da ka number plate ba thymmai uba don ia u registration number ML-02-A-0001, uba dei u nombar ba la rejistar na ka bynta ka kali Verna 1.6 VTVT.”U la ong la lap shuh shuh ba ka kali Kia Carnival Limousine ka dei ka kali kaba shu shim wai, na ka bynta ki kam, jong u Lajja Ram Bishnoi, hynrei u la pyndonkam ia kane ka kali na ka bynta kam shimet, kumba la sakhi na ki dur ba la pyndonkam bad ka jingdon jong u ha ka kali.U AIG barim u la ong ba katkum ka Rules and Standard Guidelines, u Director General of Police ka Srokar Meghalaya, Shillong u dei hok ban pyndonkam tang ia ka kali kaba hapoh T. 12 lak, katba ka kali kaba la pyndonkam mynta ka shongdor haduh T. 40 lak, ia kaba u DGP, ka Sorkar Meghalaya um dei hok satia.“Ki jingshisha baroh ba la kdew haneng ki long thik tang Offence of Criminal Conspiracy bad ka Criminal Breach of Trust bad ka jingshna thok, bad shukor ba la leh da u Lajja Ram Bishnoi. Namarkata, nga kyrpad ia phi ban register case pyrshah ia u nongleh kam bymman ba la kdew haneng hapoh ki kyndon jong ka aiñ bad ban pynngat kyndon mardor khnang ban pynthikna ba u dei ban ioh ia ka jingshah pynshitom,” la ong u AIG ha ka ejahar.","KYNNOH U AIG BARIM BA PYNDONKAM BAKLA U DGP ÏA U NOMBER PLATE, UJOR EJAHAR HA SADAR PS",https://batesitv.com/kynnoh-u-aig-barim-ba-pyndonkam-bakla-u-dgp-ia-u-nomber-plate-ujor-ejahar-ha-sadar-ps/
": Ki paid u Blei ha Madanryting kin sa sakhi ia ka jingplie ia ka Parish bathymmai ha ka 12 tarik mynta u bnai da u Archbishop ka Jyllaniambah Shillong u Most Rev. Victor Lyngdoh ryngkat ka jingsakhi lang jong u Vicar General u Rev.Fr. Richard M. Majaw bad kiwei kiwei ki Lyngdoh Sohblei.Katkum u kyrwoh, la pyntip ba ka jingplie ia ka Parish U Khrist U Syiem, Madanryting yn sdang da ka Mass Bakhuid ha ka por 10.00 baje mynstep.Ki bor pyniaid jong ka Balang Catholic Madanryting ki khot bad wer ia ki paidriewngeit jong ki Parish ba hap hapoh ka jylli jong ka Jyllaniambah Shillong ban sakhi lang ha kane ka sngi.",12 TARIK YN PLIE ÏA KA PARISH THYMMAI HA MADANRYTING,https://batesitv.com/12-tarik-yn-plie-ia-ka-parish-thymmai-ha-madanryting/
"Ka Awaken India Movement (AIM) Meghalaya State Unit ka la pan jingshai na ka Directorate of School Education & Literacy (DSEL) ka Sorkar Jylla halor ka jingpynkylla ïa ki skul ai jinghikai sha ki jaka sumar nongpang bad pynrung kyrteng ïa u Aadhaar.Ka Awaken India Movement (AIM) Meghalaya State Unit ryngkatlang bad kiwei pat ki State Unit kiba don ha manla ki Jylla jong ka Ri India ka la ïakynduh lang ha ka Jylla Hyderabad ha kine ki sngi ba ladep lyngba ka National Meeting Central Body jong baroh kawei ka Ri India.U Chairman jong ka AIM, Meghalaya State Unit Bah Banshai Marbaniang, u iathuh ba ha ka jingialang la shim ia ki rai kiba bun ka la mih shakhmat ban kyrsiew da jingïatylli ha ka ban ïeng ïada namar ki para bynriew halor ka jingshah pynbor ban ai DAWAI bad AADHAAR ynda hadien ba la ïohi bad sakhi halor ka jingpyrshang jong ka Sorkar Kmie kumjuh ki Sorkar Jylla bapher bapher.“Kane ka long ban wanrah ïa ka pyntreikam bakla khlem da ailad halor ka Synshar Paidbah ha manla ki ïit ki Hima katkum la ki Shnong bapher bapher khamtam hapoh ka Jylla Meghalaya kaba don la ki jong ki Autonomous District Council bad ba dang hab hapoh ka Minority Status jong ka Riti Synshar Paidbah (Constitution) jong ka Ri India,” ong ka AIM.Haba ïoh ïa ki jingpynsngew da ki Kmie ki Kpa jong ki Khynnah Skul lyngba ki skul sorkar jong ka Jylla ha kaba shah pynbor ban phah ïa ki khun jong ki ha kaban pyndep ïa ki Blood test, weight bad height measurement kumjuh bad kiwei pat ki rukom ai jingsumar dawai halor kiba bun rukom khlem da don ka jingtip bad jingpynshai paidbah khamtam lyngba ki Kmie ki Kpa kiba ri ba sumar ïa la ki jong ki khun.“Kane ka la kylla long ka lynti kaba wanrah ïa ka jingbakla shikatdei eh halor ka longbriew manbriew ha sla pyrthei. Haba phai halor ka rukom jingïada khamtam ban pynbor khlem da ïoh jingmynjur lyngba ki nongri nongsumar ka long kaei kaei ka bymlah ban pdiang lada pyrkhat halor ka hok bad jingshisha,” ong ka AIM.Ka kynhun Awaken India Movement (AIM) kaba don hapoh ka Jylla Meghalaya ka la pynpaw ïa ka jingsngew artatien haba ïohi ba ka la don ruh ka jingshah pynbor jong ki Khynnah Skul ban pyndep ïa u Aadhaar bad ynda haba la wad bniah la shem ba na ka liang jong ka Supreme Court badon burom ka la ai ïa ka rai kaba skhem ban pynpaw ba ymdei ban pyntreikam ïa u Aadhaar hapoh ki jaka pule skul bad ym ruh ban shim naduh kaba sdang ban pynrung skul ïa ki khynnah pule.Kumjuh haba phai sha u Education Minister jong ka Sorkar India u Shri. Dharmendra Pradhan ula pynpaw ïa kajuh ka phang ba ym dei ban pynbor ïa ki khynnah pule ban leh Aadhaar bad kim dei ruh ban duh kino kino ki jingmyntoi haba kum ki khynnah skul kidei ban ïoh. Kane ka la long ka mat kaba hakhmat eh ha kaba bun na ka liang jong ki MP Cabinet Minister kila pynpaw.Ka AIM ka la pyrshang ban wad bad tihbniah halor kaei ka bynta kaba kongsan haduh ban wanrah ka jingkulmar ïa ki khynnah skul khamtam na bynta ki kmie ki kpa jong ki haduh ban pynlong kum ka jaka ai jingsumar ïa ki khyllung khynnah hapoh ki Skul bapher bapher da kaba shim ïa ki kum ki nongpang ha kum kitei ki bynta kiba khlem da ïoh jingpynshai pura nalor ba ki Khynnah Skul kim don kano kano ka jingpang hapoh ka met jong ki.“Kum ki briew ngi dei ban kyndit bynriew noh namar bunsien kiwei pat ki jait dawai bapher bapher halor kiba bun ki bynta kiba dei banrung shapoh ka met longbriew manbriew ki don ïa ka jingktah (Side Infections) hapoh ka met, ha kaba ngi kum ki briew ngim lah ban tip pura ïa kane. Ngim lah ruh ban tip shai balei kumta ka jia bad lada dei ba ki Doctor baroh ki hap ban pynshai lane ban ïathuh ïa kane nga ngeit ba yn ym don ruh ki ban leit shim dawai ne wat dih Dawai,” bynrap ka AIM.Na ka liang jong ka AIM Meghalaya State Unit ka pan ïa ka jingpynshai kaba pura lyngba ka Sorkar Jylla bad ngi hap ban buh ka jingkylli ba halor kaei kadaw bah kaba pynlong ïa ki khynnah skul ba kin hap ban ai dawai haba leit skul da jingkoit jingkhiah” bad “Ka jingbuh ïa ki Skul na bynta jong ngi ki briew ka long ban leit pule na bynta ban ïoh ïa ka jingnang jingstad, ne la ka skul kadei ruh ban long kum ka Hospital ka ban hap ban sumar Nongpang?”.Ka AIM Meghalaya ynda haba ka la pyrshang ban leit ïakynduh ïa u Education Minister jong ka Sorkar Jylla Meghalaya Shri. Rakkam A Sangma bad u Director jong ka DSEL Shri. Swapnil Tembe, IAS, ym shym la ïoh lad ban ïakynduh bad khlem da pynslem la hap ban leit ïakynduh ia u Joint Director jong ka DSEL u Bah L. Lyngdoh.Kane ka jingleit kynduh ka long ban ai ïa ka jingthoh bad ban pan ïa ka jingpynshai kaba pura halor kine ki bynta kumba la shem bad ïohi. Na ka liang jong u Joint Director u la pan por ban pynshai haduh ka taïew kaban sa wan halor kiba bun ki bynta jong kane ka bynta kaba wanrah ïa ka jingsumar jingpang hapoh ki Skul bad ban phah wanrah Aadhaar ïa ki Khynnah skul.Ka AIM Meghalaya State Unit ka la phah da ka jingthoh shapoh ka Directorate of School Education & Literacy, Govt. of Meghalaya ban pynpaw halor kiba bun ki bynta ha kaba ïadei bad ki Khyllung Khynnah kiba dei ban ïoh ïa ka jingpule kaba pura da kaba pynkulmar jingmut ha kaban wanrah noh sha ki jaka ai jingsumar bad kiwei kiwei.“Lada pyrkhat jylliew shuh shuh baroh la shim ba kane ka long ka bynta kaban wanrah ïa ka jingïaleh pyrshah namar ka imlang sahlang ïa la ki jong ki aiñ kiba don hapoh ka Ri India bad ka Jylla baroh kawei bad kumjuh halor ka jingim briew man la iwei pa iwei lada phai khamtam katkum ki khyrnit jong ka Hok ba dei ban ïoh kum ki nongshong shnong hapoh riti Synshar paidbah jong ka Ri India,” ong ka AIM.Kumba la kdew shai katkum ki khyrnit ter ter naduh 14 haduh 22 bad kumjuh lada phai halor jong ka Right of Children to Free and Compulsory Education (RTE) Act 2009, Human Rights Education with  Children bad shuh shuh la sakhi ruh ba kine baroh kiba ka Sorkar ka ïalam ban pynïaid bakla lada phai halor ki rai kiba na ka liang jong ka Supreme Court ka la shim ban pynpaw paidbah, ong ka kyrwoh kaba la phah da u Bah Banshai Marbaniang shongknor ka AIM ha Meghalaya.",KAM KA AIM BA SHAH PYNKYLLA KI SKUL KUM KI JAKA SUMAR BAD PYNRUNG KYRTENG AADHAAR,https://batesitv.com/kam-ka-aim-ba-shah-pynkylla-ki-skul-kum-ki-jaka-sumar-bad-pynrung-kyrteng-aadhaar/
"Ka Sorkar Jylla ka la pyndam noh ïa ka hukum ‘be-aiñ ba la pynmih ha ka kyrdan Under Secretary ka tnat Social Welfare da kaba kam ba la ai jingbit lyngba ka jingai syrnot Scheduled Tribe (ST) sha ki nongaplai kiba shim ïa ka jait na u kpa lane na ka kmie lane ka jingshim jait na u tnga da ka kynthei kaba bym dei ka Khasi.Ïa kane ka rai ba la pyndam noh ïa ka hukum ba la pynmih ha ka 21 tarik, Naitung, 2020 la pynbna da u Myntri ka tnat Social Welfare Bah Paul Lyngdoh ha ka sngi Thohdieng.Ha ka jingïakren bad ki lad pathai khubor u Bah Paul Lyngdoh u la ïathuh ba ha ka 28 tarik Rymphang, mynta u snem  u la lum ïa ka jingïalang bad u Executive Member bad ki ophisar jong ka Khasi Hills Autonomous District Council (KHADC) bad ïa ki nongmihkhmat na ka Hynñiewtrep Youth Council (HYC) ha kaba ïadei bad ka hukum ba la pynmih ha ka kyrdan Under Secretary ka tnat Social Welfare sha ki Deputy Commissioner jong ka East Khasi Hills bad West Khasi Hills ha u snem 2020.Ka shithi ka ong, “ka Lineage Act, 1997 kam khang hynrei ka shah ban ai syrnot ST sha ki nongaplai kiba shim jait la ka long na u Kpa ne ka Kmie bad ka kynthei ka bym dei ka Khasi kaba shim jait na u tnga.”Katkum ka jingong jong u Bah Paul, uno uno u ophisar jong ka Sorkar um don ka hok ban pynmih ïa kano kano ka hukum kaba ïatakhuh bad ka Aiñ ba la mynjur da ka KHADC.“Ha ka jingïasyllok, kaba nyngkong eh ka jingïakren ka long ba ka aiñ kaba ïadei bad ka jingai jait ladep ban mynjur ha ka dur jong ka Bill da ka KHADC bad kane ka Bill ka la ioh ruh ïa ka jingmynjur na u Lat ka Jylla Meghalaya, namarkat, ka la long ka aiñ bapura.  Haba u Lat u la shon muhor kaba mut ba ka la ïaid lyngba ki lynti ba la dep bishar da ka tnat DCA bad ka la ioh ïa ka jingmynjur, yn ym don uno uno ruh u ophisar ka Sorkar Meghalaya uba don ïa ka hok ban pynmih ïa ka hukum kaba ïatakhuh bad ka Bill kaba la long ka Aiñ kaba la don lypa shwa ban pynmih ïa ka Administrative Order.  Namarkata, ngi lap ba dei ban pyndam ïa kane ka hukum  bad ka jingïalang ka la mynjur ba dei ban pynduh shisyndon ïa kane ka hukum,” u la ong.U la ïathuh ba ki don ruh ki kyndon ba la pynmih ha kaba ïadei bad ka jingai ïa ka syrnot SC/ST lyngba ka Office Memorandum (OM) kaba 19 tarik, Lber, 2014 sha ki Deputy Commissioner jong ka East Khasi Hills bad ka West Khasi Hills Districts.“Halor kane, ka syrnot ithuh jinglong Khasi ka dei kaba donkam bha ïa baroh shwa ban aplai ïa ka syrnot ST, ha kaba nyngkong eh ban ioh ïa ka syrnot ithuh jinglong khasi ba la ai da ka KHADC,” ong shuh shuh u Bah Paul.“La rai ruh ba ïa ka OM yn pynbeit noh mardor da kaba pynrung ïa ka kyntien, “ïa ka Tribe certificate na ki bor ba dei peit na ki jaka ba hap hapoh u pud u sam jong ka KHADC,” kan long kum kawei na ki kyndon,” la ong u Myntri bad ïathuh ruh ba u la soi bad mynjur ïa ka File kaba ïadei bad kane ka rai.Haba kylli, kaei ka jingpynshitom ïa u ophisar uba pynmih ïa ka hukum be-aiñ, u Bah Paul ula ong, “ïa mynta, kaba ngi la leh ka long ban pynbeit ïa kaba bakla,” bad bynrap ba ki syrnot ST ba la ai katkum ka hukum ba ladep pynmih yn shu khein ïap noh.",PYNDAM KA SORKAR JYLLA ÏA KA HUKUM BE-AIÑ KA SOCIAL WELFARE BA SHAH AI JAIT KPA,https://batesitv.com/pyndam-ka-sorkar-jylla-ia-ka-hukum-be-ain-ka-social-welfare-ba-shah-ai-jait-kpa/
": Ka Khasi Students Union (KSU) East Jaiñtia Hills District Unit ha ka sngi Balang ka la pan jingshai na u Deputy Commisisoner jong ka East Jaiñtia Hills District u A. Baranwal halor ka jingpynkynriah ïa ka Check-post ki shipai BSF ha Sonapyrdi.Ha ka sngi Baar, u DC u la khot ïa ki heh shipai BSF halor kane ka mat.Kum ban shu pynkynmaw ba ka jingkhot ïakren ka dei hadien ba ka seng bad ka shnong Sonapyrdi lem bad ki paidbah na ki thaiñ Huroi, Hingaria, Lejri, Myrli bad kiwei kiwei ki lah mih paidbah ban pynpaw ka jingpyrshah kaba jur haba don katei ka ktem ha ka 26 tarik u bnai ïaïong 2024.Haba ïakren bad ïoh jingshai na u DC u la ong ba ka jingïakren ka long kaba seisoh bad hapoh kine ki sngi yn pynmih ïa ka hukum ban kynriah noh ïa ki mar mar. Ka seng ka la suba ruh ba ka lah ban don ka jingbym kohnguh ïa ka order u DC ynda la pynmih hynrei ka seng ka la kyntu ba ïa kane ka mat ym tang ban shu pynsngewbha ïano ïano da kaba shim rai kyrkieh hynrei dei ban ïakren haduh ba kan urlong syndon.Ka seng ka maham ruh ban ïamih paidbah biang lada jia ba ki BSF kim treh ban kynriah bad lada ki bteng ka jingleh heh bad ktah kti ïa u paidbah.Kum ban shu kynmaw biang ka seng ka la ïaid lynti ïa kane ka mat ban dawa beh ïa kitei ki BSF la jan 6 snem mynta ha kaba naduh ka shnat treikam ka seng ka KSU Sonapyrdi unit, ka KSU Narpuh Circle tad haduh ba hap ban mih paidbah hapoh ka jingïalam ka KSU EJHDU.Ka seng ruh ha ka 18 tarik u bnai Nailur 2023 ka la pynsngew shaduh ka miej jong u myntri ba dei peit ïa ka Kam Pohïing u Bah Prestone Tynsong hynrei khlem don kano kano ka jubab na ka sorkar halor kane.“Ka jingdawa jong ngi hi ka long ba ngim dei ban ïohi shuh ïa ki BSF ha katei ka jaka bad ha Dona Umbluh hajan Ratachera. Kyntang ïawai ka seng ka pynpaw ïa ka jingsngewnguh ïa ka bor district kaba la shimkhia ban khot ïakren bad ki BSF bad kyrmen kan long kaba seisoh haduh ba kut khlem ki jingthud. Ka seng kan ïai buddien halor kane ka mat ha ki sngi ban wan,” ong ka KSU.",HAPOH KHYNDIAT SNGI YN PYNKYNRIAH ÏA KA CHECK-POST BSF NA SONAPYRDI SHA KHAPPUD,https://batesitv.com/hapoh-khyndiat-sngi-yn-pynkynriah-ia-ka-check-post-bsf-na-sonapyrdi-sha-khappud/
"In a combined effort to curb illegal activities along the Indo-Bangladesh border, the vigilant troops of BSF Meghalaya Frontier and Meghalaya Police, successfully seized a huge quantity of Sugar from the bordering area of South Garo Hills district of Meghalaya on Sunday.Based on specific information, BSF troops from the 200 Battalion, in collaboration with the Meghalaya Police, conducted a joint operation near the Indo-Bangladesh border.During the operation 42,300 Kgs of Sugar worth more than Rs. 16 lakh were recovered from an abandoned house located in close proximity to the International border.The seized Sugar bags were handed over to the Rongra police station for further action.In another operation, Seema Praharis of 193 Bn BSF seized clothing item i.e. Sarees, worth more than Rs. 3 Lakh, while being smuggled to Bangladesh from the International border of East Khasi Hills, Meghalaya.",BSF MEGHALAYA & LOCAL POLICE SEIZES A HUGE QUANTITY OF SUGAR AT INTERNATIONAL BORDER,https://batesitv.com/bsf-meghalaya-local-police-seizes-a-huge-quantity-of-sugar-at-international-border/
": Khyndiat sngi hadien ba ki shipai Border Security Force (BSF) ki la shoh bad kawut lathi haduh ban da mynsaw ïa ki riew paidbah bad pynjulor ruh ïa ki kali ha East Jaiñtia Hills, ha ka sngi Thohdieng ki dkhot jong ka Khasi Student Union (KSU) East Jaiñtia Hills District Unit ryngkat ka jingsynran lang jong ki Waheh Shnong ki la tur sha ka ktem jong ki shipai BSF kaba don ha Sonapur.Ki Waheh Shnong, ki dkhot ka KSU, kynthup ïa ki riewpaidbah na ki shnong bapher bapher jong ka East Jaiñtia Hills ki la mih paidbah ban pynpaw ïa ka jingpyrshah halor ka jingthombor jong ki shipai BSF pyrshah ïa kiba luilui kiba dei ki nongshong shnong jong ka thaiñ Narpuh.Katba ki Waheh Shnong, ki dkhot ka KSU bad ki paidbah ki dang tur sha ka jaka ba don ka ktem ki shipai BSF ki Pulit ki la wan poi ha kane ka jaka ban tem ioh ka mih kano kano ka jingkulmar.Ki Pulit ki la pynsngewthuh ïa ki Waheh Shnong bad ïa ki dkhot ka KSU ban ym thaw jingkulmar.Ka jingïakhih jong ka KSU ka long halor ka nongrim ba ki shipai BSF ki sah beain ha kane ka jaka ha Sonapur bad nalor kata ki pyndik ïa ki Khasi-Pnar kiba sah ha ka thaiñ Narpuh da kaba talasi ïa ki kali, da kaba bom lathi ïa ki paidbah.Shwa ba ka KSU kan pynlong ïa ka jingïakhih ka la mih ka thma ktien hapdeng ki Waheh Shnong bad ki Pulit ha kaba ki la ther tyngeh ïa ka jingkhie wahleng jong ki shipai BSF.U Waheh shong jong ka Shnong Sonapyrdi u Bah E. Lamare u la ong ba ki shipai BSF kim shym la ioh ïa ka jingbit na ka Dorbar Shnong ban buh ïa ka ktem hapoh u pud u sam jong ka shnong.",DA KA JINGBITAR THALAIÑ KI WAHEH SHNONG BAD KSU ÏA KA JINGTHOMBOR KI BSF HA SONAPUR,https://batesitv.com/da-ka-jingbitar-thalain-ki-waheh-shnong-bad-ksu-ia-ka-jingthombor-ki-bsf-ha-sonapur/
"U Deputy Commissioner ka Ri-Bhoi District u Arpit Upadhyaya ha ka sngi baar u la pynmih ïa ka hukum ba la bthah ïa baroh ki ophisar ba hakhlieh jong ki tnad treikam bapher bapher ha Ri-Bhoi District ban long kiba peitngor namar ka jinglong jingman ha East Khasi Hills, kaba lah ban ktah ïa ki district bamarjan.“Ban pynthikna ïa ka jingshngaiñ ki nongkynti ka Sorkar bad ban ïada na kino kino ki jingpyrshang jong ki runar ban pynjot bad pynjulor ïa ki ing ophis, ki kali sorkar bad kiwei kiwei, baroh ki District Head bad ki Ophisar la bthah ba kin buh ïa ki nongap  ha ka por mynmiet, ban pynbiang lypa ïa ki Fire Extinguishers, u shyiap bad ka um ha ki ophis treikam lada don kano kano ka jingjia,” la hukum u DC.“Ki kali sorkar dei ban pynieng ha ki jaka kiba shngaiñ ba kynthup hajan ki PS/OP/BH bad ha ki jaka ba la bthah da ka ophis jong u Superintendent of Police, Ri- Bhoi District. Dei ban kiar katba lah ban pynieng ïa ki kali ha ki jaka sah jong ki Ophisar lymda dei ki jaka kiba shngaiñ. Ïa kino kino ki jingjia dei ban pyntip mardor sha u Superintendent of Police, Ri Bhoi District, lyngba u nombar +918730940080/+919850084514 (Police Control Room), 112 (Help line),” la bthah u DC.La pynmih ïa kane ka hukum khnang ban pyllait na kino kino ki jingshah pynjulor jong ki mar sorkar.“La bthah ïa baroh ba kin bud pyrkhing ïa kane ka hukum khlem bakla.  Kiba leh bym suidñiew kin shah pynshitom,” la maham u DC.",BTHAH U DC RIBHOI ÏA KI OPHISAR BAN PEITNGOR ÏA KI OPHIS SORKAR,https://batesitv.com/bthah-u-dc-ribhoi-ia-ki-ophisar-ban-peitngor-ia-ki-ophis-sorkar/
"Ka Hynñiewtrep Youths Council (HYC) Sports Cell  Central Executive Commitee ka la plie paidbah ia ka 1st Hynniewtrep U-16 Football League kaba la long ha madan Malki.La plie ia kane ka lympung ialehkai da u Vice President jong ka Seng u Bah Donboklang Kharlyngdoh ryngkat ka jingiadonlang jong ki dkhot ka Dorbar Shnong Malki bad  ki nogshah khot sngewbha.La pyniaid ia kane ka program da u Chairman jong ka Sports Cell samla Franky Kharumnuid bad la pynlong ia kane ka lympung ialehkai kum shi bynta ban rakhe ia ki mawmer ka jingdap 10 snem jong ka seng.Ka jingiakhun kaba la long ha kane ka sngi ka ka long hapdeng ka PFR pyrshah ia ka Albinus, ka Lamjingshai pyrshah ia ka Tur shaphrang, ka Nangiaikiew pyrshah ia ka Little Kickers ba ka Little Star Academy pyrshah ia ka Merinda.",PLIE PYRDA KA HYC ÏA KA 1ST HYNÑIEWTREP U-16 FOOTBALL LEAGUE,https://batesitv.com/plie-pyrda-ka-hyc-ia-ka-1st-hynniewtrep-u-16-football-league/
"Shillong, ïaïong 17: Lai ngut ki nongtuh kali na jylla Assam ki la shah thang im ha ka khlaw kaba ha East Garo Hills District ha ka step jong ka sngi balang. Katkum ka jingïathuh jong ki pulit la ïathuh ba ka la don ka jingsuba ba kadei ka kynhun jong kiba tuh kali kiba la leh ïa kane ka kam.Arngut na kine kiba la shah thang im ki dei kiba la tip kyrteng kum u Zahidul Islam bad u Jamor Ali.“Imat kane ka dei ka kam tuh kali bad ka kynhun ki nongtuh,” ong u SP ka East Garo Hills Bah SA Rynjah.U la ïathuh ba u  Zahidul Islam u dei uba ju donkti ban tuh kali na Dudhnoi bad Krishnai bad u dei ruh uba case NBWA pyrshah ïa u ha Krishnai PS. Katba u  Jamor Ali u dei u ba donkti ban tuh masi ha Matia PS, Assam.Ka khubor na ki Pulit ka ïathuh ba ha ka 16 tarik mynta u bnai ki la ïoh ïa ka jingujor ba shu pyntip ba u Jamor Ali (35) ryngkat lang bad u nongñiah u  Noor Ahmed bad u  Zahidul Islam (25) ki la mih na ka la ïing ha ka janmiet 15 tarik mynta u bnai ban wan sha Meghalaya ban leh ïa ki kam kiba kongsan sha Meghalaya.Ka khubor ïa ka ïathuh kitei ki briew na Assam ha ryngkat bad u nongñiah jong ka kali ba ki shim wai, ki la shah pynïap bad shah thang haduh bym ithuh shuh ha ka thaiñ Rongmil, kaba jngai kumba 15 Km na Rongjeng, East Garo Hills.Ïa kine ki met ïap ba ladep thang la tep ha kawei ka thliew ha ka thaiñ Rongmil.La ong ba kane ka jingpynïap kaba la jia tang arsngi shuwa ka ilekshon, ka la pynsuhjer ïa ki nongshong shnong jong ka thaiñ.Shuh shuh ka khubor ba la ïoh na ki Pulit ka ïathuh ba kine ki lai ngut ki briew ki la mih na Goalpara ha ka step sngi Ba-ar bad ka jingïakren briew ba khatduh eh jong ki, lyngba ka phone ka dei ha ka por 6 baje mynstep ha ka por ba ki phone ïa la ki bahaïng ba ki dang ïabam jingbam step ha surok hadien ba rung sha East Garo Hills lyngba ka surok Damra-Dainadubi-Wageasi sha Rongmil.Ka khubor ka la ïathuh ba ki bahaïing jong ki, ki la khuslai hadien ba baroh lai ngut kim shym la phone shuh baroh shisngi bad kumta, ki la pyntip mar mar sha ki Pulit ba kin ïarap wad lem.Ha kaba ïadei bad kane ka jingjia ki Pulit ha ka jingtohkit, ki la lap ïa ka kali maruti swift kaba ki shimwai na kawei ka khlaw siej ha ka thaiñ Rongmil bad kane ka kali ka la ingkhong khait na ka jingshah thang.Ki Pulit kila pynjur ïa ka jingtohkit ha kane ka jaka bad shem ba kane hi ka dei ka jaka ba la pynïap ïa kine ki briew bad ki runar ki la thang ïa ka met ha shuwa ba kin tep ha kawei ka thliew.La ong ba artylli na kine ki metïap la tep lang ha kawei ka thliew katba kawei pat la lap na kawei ka thliew ïa kaba la suba jur ba ka dei ka met jong u nongñiah jong ka kali.","SHAH THANG IM LAI NGUT KI NONGTUH KALI NA ASSAM HA KHLAW RONGJENG, EAST GARO HILLS",https://batesitv.com/shah-thang-im-lai-ngut-ki-nongtuh-kali-na-assam-ha-khlaw-rongjeng-east-garo-hills/
": U Pator barim jong ka Sumer Patorship kaba hap hapoh ka East Jaintia Hills District Bah Remington Pasleiñ u la kam kam ba u sakhi da la ki jong ki khmat ia ka jingthep vote tuh ha Pala Polling Station kaba hap hapoh ka Sutnga-Saipung Constituency ha ka elekshon Lok Sabha kaba long ha ka 19 tarik, Iaiong, 2024.Haba pyntip ia kane ka jingjia sha u nonglum khubor jong ka Batesi TV lyngba ka telephone, u Bah Remington u la kam ruh ba wat haba la pyndait ia ka CCTV hapoh kane ka Polling Station hynrei ka jingthep vote tuh ka la iaid beit shakhmat naduh ka por 9 baje mynstep ba u la poi ha kane ka Polling Station ban thep ia ka vote.Shuh shuh u la kam ruh wat haba u la iakren bad u Presiding Officer bad ia u Rangbah Shnong ban pynsangeh ia kane ka jingthep tuh ia ka vote jong kiwei hynrei kim shym la sngap satia bad kynnoh ruh ba u Rangbah Shnong u ong ba kam shym la mih kano kano ka jingkulmar.“Nga la iakren bad ki ophisar namarba ki briew ki mih ki thep (vote), ki ong ba ngi thep ia ki bahaïing hasem, nga la ong lada kim wan te nai thep.  Ngam dei ba nga bishni iano iano. Nga khlem ong ban thep iano iano. Tangba kawei nga kwah ba uwei u briew un thep tang kawei ka vote. Ki leh beit ia kane da kaba thied khlieh briew, ka long kaba sngewsih.Nga kwah ban leh eiei nangne shakhmat,” u la ong.Haba kylli, u la ong, “la thikna beit mano ba ai pisa phi la tip hi.  Nga la ujor ha ki ophsiar ba don hangto, u Rangbah Shnong um sngap bad u ong ba ngi khlem iakulmar hangne ngam tieng. Nga la ong ba lada kulmar ne ym kulmar hynrei ban thep ia ka Vote jong u briew ne ka briew ym long.  Nga ong ba dei ban pynduh ia kane ka jingthied khlieh briew bad ia kito kiba ieng lang ban ong ai ia kato ka slip jong phi ban pynthep ma ngi. Ki ia ai ki bapli.  Nga lah ban pynshisha bad nga kloi ban mih wat ha ki lad pathai khubor.  Nga kwah ban tem ia kine ki kam ba kam dei shuh ban jia nangne shakhmat.”“Nga iohi da la ki jong ki khmat ba u briew u thep 6-7 vote marwei. Ki ophisar ba don hanngto kim sngewthuh eiei ruh,” u la ong bad bynrap ba lada ka jingdon jong ka CCTV kam pyni ia kaei kaba u la sakhi u la kob ba u kloi ban shah kem bad shah set along.Halor kane, u Bah Remington u la iathuh ba u la ujor lyngba ka telephone sha u Deputy Commissioner (Election) uba dei ruh u District Election Officer jong ka East Jaiñtia Hills District u Abhilash Barwanwal halor kane ka jingjia khnang ban pynsangeh ia ka jingthep vote tuh ha kane ka Polling Station.Haba pyrshang ban kylli na u Deputy Commissioner jong ka East Jaintia Hills u la pyntip lyngba ka SMS ba u la phah tohkit ha u Sector Officer ban ioh ia ka kaiphod kaba bniah.",KAM U PATOR BARIM KA SUMER BA DON KA JINGTHEP VOTE TUH HA PALA POLLING STATION,https://batesitv.com/kam-u-pator-barim-ka-sumer-ba-don-ka-jingthep-vote-tuh-ha-pala-polling-station/
"Ka samla Barilang Pyngrope kawei na ki samla kaba ju khih ju ksar bha na ka bynta ban dawa ïa ka hok jong ki samla wadkam ha ka sngi U Blei ka la khot bad wer ïa ki samla wadkam na rilum Khasi bad Jaiñtia ban mih ryntih ha ka sngi Baar mynta ka taiew ha ka por 10:30 baje mynstep ban leit tur sha PTS, Golflink na ka bynta ban pan jubab na ka Central Recruitment Board jong ka tnat Pulit ha kaba ïadei bad ka jingpynrit ïa ka rta thungkam ha ka jingthungkam Pulit.Dang shen ka tnat Pulit ka la pynbna ïa ka jingpyllait 2938 tylli ki post hapoh ka tnat Pulit.  Ha kane ka jingpynbna, la pyntip ba ka rta rung kam na ka bynta ka post Constable ka long 21 snem bad 27 snem na ka bynta ka post Sub Inspector.Ha u kyrwoh ba la phah lyngba ka Video sha ki lad pathai khubor, ka samla Barilang ka la ong, “ki samla ki la pynpaw ïa ka jingbitar, ka jingsngewsih bad ka jingduh mynsiem jong ki ha kaba ïadei bad ka jingthepkam ha ka tnat Kam Pohing namarba la pynrit syndet ïa ka rta thepkam da kaba pynmih ïa ka Revise Guidline khlem jingpynbna.  Ki samla ki dap da ka jingsngew bitar ïa ka Sorkar Jylla kaba leh donbor haduh katne katne. Ki samla ki la pan ïa ka jingpynbeit, hynrei kim ïoh.”“Ha ka 8 tarik mynta u bnai, ngi ki samla pule Agriculture ruh ngi ïohi ba ka Meghalaya Public Services Commission (MPSC) ki la bakla hangne hangtai bad kloi kloi ki pynmih ïa ka jingpynbeit.  Hynrei balei pat mynta ngim ïoh ïa ka jingpynbeit kaba ki samla ki kwah,” la buh jingkylli kane ka samla.“Ki samla ki la pynpaw ha nga, ym tang ïa ka jingduh mynsiem jong ngi hynrei ki pynpaw ïa ka jingtylli bad ka jingryntih ba ki long kiba kloi ban mih madan da ka jingïaryntih.  Ka la dei ka por ba ngin mih madan ba ngin buh jingkylli ïa ka Sorkar ba kumno ka lah ban leh katba mon haduh katne katne ïa ki samla khamtam ki samla kiba la pynkhreh da ki snem bad kiba la pyndep ïa ki jingpule. Ki samla ki la shu duh ïa ka lad ban aplai ( kam) na ka daw ka jingwan lynshop ka jingpang khlam Covid-19.  Kum kine ki khynnah ki donkam palat ïa ka jubab na ka Sorkar,” ka la ong.“Ngin hap ban pyni ba ma ngi ki samla ngim tieng shuh bad kim lah shuh ban leh donbor ïa ngi.  Ngi ngin mih ryntih baroh la shisngi ha PTS Golflink namarba ka Central Recruitment Board ka don hangtei bad ngin kylli ïa ki nongthung kam halor kano ka kyndon ba ki mut ban leh kumne,” la ong shuh shuh kane ka samla bad bynrap, “nga kyrpad ïa ki samla wadkam ba kin mih shakhmat bad khlem ka jingïatylli ngin ym lah ban poi shakhmat.”“Ha ka rta kaba 18 snem haduh 21 snem ki samla ki dang dei ban pynleit jingmut ha ka jingpule katba ka Sorkar ka pynsyllang ïa ngi bad mynta ngim lah shuh ban pynleit jingmut khamtam kito kiba dang pule ïa ka Class-12 bad ha ka Degree Level.  Nga kyrpad ïa ki longkmie bad ïa ki longkpa ba kin wan kyrshan lem ïa ngi. Ngin leit khlem jingtieng bad ngin buh jingkylli ïa ka Sorkar ba kumno kan knieh ïa ka hok jong ki samla ba kin tuh ïa ka kam, ba kin tuh ïa ka jingkwah jong ki samla bad ka jylla jong ngi ka dei kaba duk bad kaba duna bha ha ka jingïohkam bad ha ka pule puthi ruh ka dei kaba ran shadien. Sa katno ka Sorkar kan pynjot bad kan pynpra ïa ka jylla,”  ka la ong shuh shuh.","16 TARIK YN TUR KI SAMLA WADKAM SHA PTS, GOLFLINK BAN PAN JUBAB NA KA CRB",https://batesitv.com/16-tarik-yn-tur-ki-samla-wadkam-sha-pts-golflink-ban-pan-jubab-na-ka-crb/
"UJOR DA KA EJAHAR HA SADAR POLICE STATIONU MLA jong ka Voice of the People Party na North Shillong Constituency Bah Adelbert Nongrum ha ka sngi Balang u la kynnoh kylla ia u Symbud Myntri Rangbah ka Jylla uba peit ia ka tnat Kam Pohing Bah Prestone Tynsong  ba u la ialam bakla halor ka Advertisement khot rungkam Pulit.“Kane katba kim pat lah ban pynmih ia ka hukum lyngba ka Personel Department kam biang. Wat ialam bakla Symbud Myntri Rangbah, phi ladep mynjur ha ka Kynhun Myntri hynrei phi khlem pynmih lyngba ka Personel Department kumba long ka Office Memorandum kaba la pynmih ha ka 3 tarik, Rymphang, 2022,” ong u Bah Adelbert Nongrum ha ka jingiakren bad ki lad pathai khubor hadien ba ladep ban ujor ejahar ha Sadar Police Station.“Kane ka dei ka bym don jingkitkhlieh jong kita kiba kam nongialam kim don ka jingkitkhlieh ia ki khun samla, khamtam ha kum kane ka por ka jingkyrduh kam,” la kynthoh u Bah Nongrum.“Lada phi ong ba nga ialam bakla bad ngam tip ia ka ain, sngewbha ujor pyrshah ia nga da ka ejahar bad kane kam dei ka sien kaba khatduh ba ngan wan da kane ka lynti bad ka dang don sa kawei pat kaba ngan sa pynbna lada ki ophisar ki phiel namarba ka sorkar mynta kam donbor,” la kob u Bah Nongrum.Haba buh jingkylli, u la ong, “ha ka 8 tarik, Lber, phi pyllait ia ka Advertisement bad ha ka 16 tarik, Lber ka wan ka Model Code of Conduct (MCC) bad phi leh aiu naduh ka 17 tarik, 18 tarik, 19 tarik, 20 tarik, 21 tarik bad phi ap mynta la jan shi bnai ban pan jingbit na ka Election Commission of India (ECI). Hato kane kam dei ba phi kwah ban pynduh ia ka hok jong ki khun samla ba phi kwah tang ban dep ka elekshon ba phin mynjur da ka Office Memorandum ba thymmai ba kan long ka jingduhnong kaba khraw na ka bynta ki khun samla.”“Nga sngewthuh ba ka tnat Pulit katkum ka jingkylla jong ka por, ka lah ban pynkylla ia ka Recruitment Policy. Wat ym klet ba u Myntri Rangbah ka Jylla u ladep pynpaw ba ka jingpynbna (notification) ladep ban pynmih ha kaba iadei bad ka rta kaba u kren ha ka 26 tarik, Rymphang, 2024.  Haba nga iakren bad u Secretary jong ka tnat Kam Pohing ba ka Office Memorandum kaba thymmai dang don hapdeng ka jingpynkhreh haba kumta kumno phi lah ban iaid shakhmat ban khot aplikeshon ia ki khun samla,” la kynthoh u Bah Nongrum bad bynrap ba kane ka la pynkulmar jingmut shuh shuh ia ki khun samla kiba thep kam.“Haoid, u Symbud Myntri Rangbah u la pule ia ka 2nd para jong ka Office Memorandum 3.02.202 hynrei phi khlem kdew ia ka kyntiew kaba ong, kumba la pynbna da ka Personel Department. Dei na kata ka daw kane ka Advertisement ka long kaba be-ain,” u la ong.U la ong shuh shuh katba ka Office Memorandum kaba thymmai kam pat mih, ka Office Memorandum kaba la pynmih ha ka 3.02.2022 ka dang ieng kaba kdew ia ka rta thungkam haduh 32 snem ka rta bad pynjlan sa 5 snem kaba long 37 snem.“Ka tnat Pulit ka dei ban leh ia la ka jong ka kamram bad lada phim shimkhia ka dang don sa kawei pat ka lynti kaba nga dang pynkhreh ban iaid shakhmat,” u la ong.","U DY. CM U ÏALAM BAKLA HALOR KA ADVERTISEMENT RUNG KAM PULIT, KYNNOH U BAH ADELBERT",https://batesitv.com/u-dy-cm-u-ialam-bakla-halor-ka-advertisement-rung-kam-pulit-kynnoh-u-bah-adelbert/
": Ka Hynñiewtrep Integrated Territorial Organisation (HITO) Nongthymmai Circle ha ka taiew ba ladep ryngkat ka jingsakhi lang jong u President rangbah u Bah Donbok Dkhar ka la pynkup burom ia ki heprit kiba la wanrah nam bad burom ia ka Jylla Meghalaya ha ka lympung ialehkai Sambo kaba long ha Haryana kaba la tip kum ka 14th National Sambo Championship 2023-24.Kine ki nongialehkai ki dei na ka Sambo Association of Meghalaya ba la lamkhmat da u Bah Elton Swer kum u President.Lai ngut ki nongialehkai kiba la ioh khur ia ka takma ksiar ki long Amaziah Syiemlieh, Dame Hector Marboh bad Samuel Mukherjee. Lai ngut kiba ioh khur takma Rupa ki long Mewanshanlang kharsyiemiong, Iaphilabet Rani bad Haridey Tamang katba uwei uba la ioh khur ia ka takma rnong u dei u Nangkitboklang Diengdoh.","WANRAH BUROM KI NONGÏALEHKAI SAMBO SHA KA JYLLA, PYNKUP BUROM KA HITO",https://batesitv.com/wanrah-burom-ki-nongialehkai-sambo-sha-ka-jylla-pynkup-burom-ka-hito/
"U President jong ka Indian National Congress (INC) u  Mallikarjun Kharge ryngkat ka jingsakhi lang jong ki Nongialam ka All India Congress Committee (AICC)  u la pyllait paidbah ïa ka Manifesto kaba don shi khung ki jubanlak ban leh na ka bynta ki paidbah nongshong shnong ha ka ri India lada ka Congress ka iohbat ia u lakam synshar hadien ka elekshon Lok Sabha ka ban sa long ha 19, ïaïong, 2024.Ki jubanlak kiba ka Congress ka la khlei paidbah ha kane ka ilekshon sha Lok Sabha ka long ban wanrah ia ka jinglong kaba mar ïa ryngkat, ban ïada ka jinglaitluid ki niam bad ïa ki ritpaid, ban kyntiew ïa ki samla, ka jingaibor shuh shuh ïa ki kynthei, ki khun kynthei, na ka bynta ki nongrep bad ïa ki kynhun ba im na ka kam tong dohkha bad kum juh na ka bynta kiba trei kam bylla.Ka Congress ka kular ruh ban ïada ïa ka riti synshar jong ka Ri India, ban pynneh pynsah ïa ka synshar paidbah, ban pynbha biang ïa kaba la pynsniew, ki lad pathai khubor, ki ïing bishar, ka jingïaleh ïa ki kam bamsap, ban pynneh pynsah ïa ki riti dustur.Kiwei kiwei ki bynta kiba la kdew ha ka kular ilekshon ka long ban kyntiew ïa ka ïoh ka kot ka Ri, ka jingïaburom ïa ka jingsynshar hapdeng ka Sorkar Pdeng bad ki Sorkar Jylla, ban ïada ia ka Ri bad ban ïada ïa ka mariang. Ka jubanlak ka don haduh 54 sla.",ELEKSHON LOK SABHA: SHI KHUNG KI JUBANLAK KULAR KA CONGRESS HA KA MANIFESTO,https://batesitv.com/elekshon-lok-sabha-shi-khung-ki-jubanlak-kular-ka-congress-ha-ka-manifesto/
"Katba ki sngi ki la nang jan ban jied nongmihkhmat sha Parliament na Shillong bad Tura Seat, ka tnat Election jong ka Jylla Meghalaya ka la pynsdang ia ka jingthep vote ia ki tymmen ki kro ha la ing ha North Garo Hills District kaba la sdang naduh ka sngi Palei bad ka ban bteng haduh ka 8 tarik mynta u bnai.Katkum u kyrwoh ba la phah da ka tnat Election, ka jingthep vote jong ki tymmen ki kro ha Amlarem Assembly Segment kan sdang naduh ka 12 tarik mynta u bnai bad la thmu ban pyndep haduh ka 13 tarik mynta u bnai.Ka jingthep vote na ka bynta ki Absentee Voter hapoh ka South Garo Hills la buh sngi ha ka 12 bad 13 tarik mynta u bnai.Ha Ri Bhoi la buh sngi ha ka 8 tarik mynta u bnai.  Ka jingthep vote ki Absentee Voter hapoh ka South West Garo Hills la buh sngi ba kan long naduh ka 6 tarik haduh ka 8 tarik mynta u bnai.Ka jingthep vote ha la ing ia ki Absentee Voter ha East Garo Hills kan long ha ka 12 tarik bad 13 tarik mynta u bnai.Ka jingthep vote ha la ing na ka bynta ka West Garo Hills la buh sngi ha ka 8 tarik bad 9 tarik mynta u bnai.",ELEKSHON LOK SABHA: SDANG KA JINGTHEP VOTE ÏA KI RIEWTYMMEN NA ÏING,https://batesitv.com/elekshon-lok-sabha-sdang-ka-nongthep-vote-ia-ki-riewtymmen-na-iing/
": Kawei ka kali Gypsy jong ki Pulit kaba pynieng ha Mawlai Police Station, Shillong ka la shah wiang ding ha ka step phyrngap ha ki runar ki bym lah satia ban tip ki dei kiei.Katkum ka jingioh jngtip na ki Pulit, kane ka la jia ha ka por 2:00 baje eiei.Ha kaba iadei bad kane, ki Pulit ki la register case bad ka jingtohkit ka dang iaid shakhmat.",WIANG DING KI RUNAR ÏA KA KALI GYPSY KI PULIT HA MAWLAI POLICE STATION,https://batesitv.com/wiang-ding-ki-runar-ia-ka-kali-gypsy-ki-pulit-ha-mawlai-police-station/
"Ka jingkhie kynsan ka eriong erngit ha ka miet sngi u Blei ha kylleng ka Jylla ka la wanrah ïa ka jingïam kthang jong kawei ka longing ha ka shnong Mawroh Laitdom, Eastern West Khasi Hills District ha kaba u khun shynrang uba dang kumba 3 snem tam ka rta u la khlad noh hadien ba ka eriong kaba jur ka la jynrat ïa ka ing kaba ki shong ki sah bad bret ïa ki briew sha surok.Ka kmie jong une u heprit uba la tip kyrteng kum u Wiki Lawriniang, ka la ïathuh ba ki la thmu ban pynkit noh ïa u sha Tirot Sing Civil Hospital, Mairang hynrei namar ka jingkhyllem jong ki dieng hapdeng surok ka la pynlong ïa ki kali ba kim lah shuh ban ïaid bad kumta ki la hap ban shu pynkit noh sha Laitdom PHC hynrei kaba sngewsih ka long ba une u heprit u la khlad noh ha kane hi ka hospital.Katkum ka khubor ba la ïohlum, la ïathuh ba ki don haduh palat 80 tylli ki iing kiba la julor bad ki don ruh ki jingri kum ki sniang ki bym lah ïaid shuh namar ka jingshah ban ha ki synrum ba la pynkhyllem da ka eriong.",ÏAM KTHANG KA KMIE BA ÏAP U KHUN NABA JYNRAT KA ERÏONG ÏA KA ÏING HA MAWROH LAITDOM,https://batesitv.com/iam-kthang-ka-kmie-ba-iap-u-khun-naba-jynrat-ka-eriong-ia-ka-iing-ha-mawroh-laitdom/
"U Superintendent of Police ka East Khasi Hills District u Rituraj Ravi u la maham tyngeh ia ki paidbah ba kim dei ban pynsaphriang ia ki khubor lamler kiba iadei bad ka jingjia ha ka 27 tarik mynta u bnai ha ka shnong Ichamati.“Ka la poi ka jingtip sha ngi ba ki don katto katne ki khubor thok bad ki khubor lamler kiba la pynsaphriang ha ka Social Media ha kaba iadei bad ka jingjia ha ka 27.03.2024 ha ka shnong Ichamati. Kum kine ki khubor lamler ki buh jingma, bad pynthud ia ka shongsuk shongsain,” ong u SP ha u kyrwoh ba la phah sha ki lad pathai khubor.Ha kaba iadei bad kane, la kyrpad ban ym pynphriang ia kum kine ki jingjia khlem da wad ia ki jingpynshisha.  Ngi kyntu ia ki paidbah ba kin ym pynsaphriang ne iasam kum ia kine ki jait khubor khlem da wad shwa ia ki jingshisha.  Ngi kyrpad ruh ia ki paidbah ban ai ka jingiatreilang ban tem ia ka jingpynphriang ia ki khubor thok ha ka Social Media, la ong shuh shuh u SP","WAT PYNPHRIANG IA KI KHUBOR THOK HALOR KA JINGJIA HA ICHAMATI, MAHAM U SP",https://batesitv.com/wat-pynphriang-ia-ki-khubor-thok-halor-ka-jingjia-ha-ichamati-maham-u-sp/
"Ka Executive Committee jong ka Dorbar Shnong bad kiba bun na ki paidbah nongshong shnong jong ka shnong Mawlai Syllaikariah, kaba hap hapoh ka Mawlai Constituency ki la rai ban ‘boycott’ ne ban ym iashim bynta ha ka Elekshon Lok Sabha ka ban sa long ha ka 19 tarik, Iaiong, 2024.U Rangbah  Shnong jong ka Mawlai Syllaikariah Bah C. Shullai ha ka jingiakren bad ki lad pathai khubor ha ka sngi Palei u la iathuh ba ka jingshim rai jong ka Executive Committee jong ka Dorbar Shnong ka long halor ka jingleh mynthi jong ka Sorkar Meghalaya Democratic Alliance (MDA) ka bym shym la sngap ia ka jingkyrpad ban maramot ia ka surok PWD bad ia ki surok shnong bad lynti iaid kjat hapoh ka shnong ba ka tnat PHE ka la tih bad thep ia ki pipe um mynta la shi snem tam.U la iathuh ba u Additional Chief Engineer jong ka tnat PHE u la wan peit hi dalade bad u la ong ba un sa bthah ia u Kontraktor ban shna noh ia ka surok bad ia ki lynti shnong ba ladep tih hynrei la jan shi snem la shu ieh beit kumto.“Dang lai bnai duna ngi ladep ai ia ka jingthoh da ka kti ha ka Ophis PHE hynrei ka long kumba ibeiñ ia ka shnong ba ki iehsat kumne,” la iathuh u Bah Shullai.“Ha u snem 2022 ka tnat PHE ka la wan buh ia ki pipe um ban ai um ia ka shnong lyngba ka Greater Shillong Water Supply Scheme (GSWSS).  Ki la sdang ban tih ia ka surok PWD, ia ka surok shnong bad ia ki lynti iaid kjat naduh u snem 2022 hynrei ynda ladep tih, ki shu ieh noh kumto.  Ha ka por ba slap, da ki bnai ngi (hap ban) iaid nalor ka ktieh. Ha ka por ba rang u pumpum u rung sha ki ing jong ki briew,” ong u Bah Shullai.U la iathuh ba ka Executive Committee jong ka Dorbar Shnong ka la kyrpad ia u Kontraktor ban tap bad ban leh bha noh bad shipor u la sdang ban leh bad u iehnoh bad u la sdang biang bad iehnoh.  “Bun ki briew ki la mynsaw ha ka por ktieh ba slap. Ngi la kyrpad rit ia u kontraktor hynrei u shu ong toto bad shu kut tang ka ktien,” la ong u Rangbah Shnong.“Shipor u la sdang biang (ban trei) bad u la iehnoh shiteng. Ki don ki jaka kiba hap ngi ban shna hi da ka shnong bad ngi la hap ban pynlut da ka pisa shnong kumba 15 hajar haduh 20 hajar ba ki nongleit nongwan kin suk bad ki kali kin suk iaid. Ki don ki jaka ba ki kali kim long shuh wat tang ban iaid,” u la bynrap.“U Kontraktor u la sdang trei bad la wan noh u slap u iehnoh. Shipor ngi la iaishah namarba la hap u slap bad hadien kata ngi la kyrpad biang ban pyndep noh ia ka kam ba ki paidbah kin suk ka leit ka wanm” u la ong shuh shuh.Katkum ka jingiathuh jong u Rangbah Shnong, ki don leilei ki jaka ba ki briew haba ki iaid mynmiet ki hap hapoh ki thliew. Ki la don arngut ki khynnah rit kiba hap ha kine ki thliew ki la mynsaw. I don iwei ruh i longkimie ba dang armet i la liat ha kane kajuh ka thliew bad i la mynsaw bad donbok ba dang don kiba lap ban sei ia i na thliew.“Ha ka khongdong ha lailad, kiba niah Scooty mynmiet ki ur, ki hap bad ki mynsaw bad bun ruh ki Scooty ki la sniew. Ngi la kyrpad ia ka tnat PHE bad ngi la ai ruh da ka jingthoh hynrei kam leh eiei,” u la ong.“Ngi la khot ia u MLA u ong ba um lah ban leh eiei namarba ka dei ka kam jong ka PHE bad u MDC ruh kumjuh u ong ba dei ka kam jong ka PHE um lah ban leh eiei.  Ngi la thoh da ka shithi sha ka tnat PHE ruh ki sngap manman khlem ai jubab haduh mynta,” u la bynrap.U la iathuh ba ha ka taiew baladep, kum u Rangbah Shnong u la phah noh da ka ujor lyngba ka Public Grievances Complaint sha u Myntri Rangbah ka Jylla hynrei mynta la jan shitaiew ym don satia ba jubab eiei halor kane ka jingai ujor.“Ym don ba salia haba ngi shem jingeh.  Ngim don lad shuh bad ka lad mynta ka long sa tang ba ngin ym iashim bynta shuh ha ka elekshon Lok Sabha namarba ngim i myntoi. Ngi jied ia ki nongmihkhmat ba kin dup lah ban iarap ha ki kam pynroi bad ki jingeh ba ka shnong ka ud ka nam ban pynsngerw sha ka Sorkar hynrei ka shu kut noh kumto,” ong u Bah Shullai.“Haba ngi jied ia ki nongmihkhmat ngi mut ba kin mihkhmkat ia ngi ki paidbah bad ban rah ia ki jingeh jong ngi sha ka Sorkar pynban ngi sngew ba kam don jingmyntoi,” la kren diaw u Bah Shullai.“Ka Executive Committee ka la rai ba ngin ym iashim bynta ha ka elekshon Lok Sbha namarba ka Sorkar kam leh eiei. Kam don jingmyntoi lada ngi thep vote.  Bun ki nongshong shnong ki ong ba ngin ym thep vote. Hynrei ka shong pat ka mon shimet jong kito kiba kwah ban thep vote hynrei kiba bun hi ki ong ban ym thep vote,”la iathuh u Bah Shullai haba pyntip ia ka jingshim rai jong ka Dorbar Shnong bad ki paidbah nongshong shnong.“Ngin  ym shim jingkitkhlieh shuh ban pyniaid beit iaid ryntih ia ki Polling Station bad ngin ieh beit ba ka Sorkar kan leh katba ka sngewbit hynrei ka shnong kam don jingkitkhlieh.  Lada ka Sorkar kam iohi bad kam shimkhia ia kane ka jingeh kaba ngi la pynpaw shwa ka Elekshon MP ngi kum ka shnong ngin ym iashim bynta eiei,” la bynrap shuh shuh u Bah Shullai.Katkum ka jingiathuh jong u Rangbah Shnong, ki nongthep vote ha ka shnong Mawlai Syllaikariah ki don 1500 ngut bad lah ruh ban tam namarba ki don kiba dang shu pynrung kyrteng thymmai ha ka Electoral Roll.",RAI KA EC KA DS MAWLAI SYLLAIKARIAH BAN “BOYCOTT” ÏA KA ELEKSHON LOK SABHA,https://batesitv.com/rai-ka-ec-ka-ds-mawlai-syllaikariah-ban-boycott-ia-ka-elekshon-lok-sabha/
"U Bah Vincent H. Pala uba long u nongïalam jong ka seng Congress bad uba dei ruh u sitting MP ka Shillong Seat ha ka sngi Baar u la ong ba ka BJP kan ym jop palat ïa ka 200 Seat ha ka elekshon Lok Sabha ka ban sa long.U la kynnoh, lada ka BJP ka ïoh 370 Seat, kan pynkylla ïa ka Riti Synshar jong ka ri da kaba weng noh ïa ka kyntien ‘secularism’ khnang ban pynurlong ïa ka jingphohsniew ban pynlong ri Hindu ïa ka India.Ha ka jingïakren bad ki lad pathai khubor hadien ba ladep thep kyrteng, u Bah Pala u la ong, “kumba ka long mynta, ki (BJP) khlem pynbna ïa ka thup kyrteng basaw.  Balei?  Namarba bun ki jingïashrut hapoh ka party. Namarkata, ban ong ba kin jop palat 200 Seats ka long kum u dak jingkylli uba heh na ka bynta jong namarba kim don kyrtong ha ki jylla kum ha Meghalaya bad ha North East. Kumno phin khmihlynti ba kin jop?  Ka dei tang ka buit ban pynbiej ïa ki paidbah.”U la ong ba ka BJP ka ïoh 303 ngut ki MP ha ka elekshon ba ladep bad mynta ka kynti ka BJP kan hiar bha ha Maharashtra, Karnataka, Delhi, Bihar, Punjab, UP, Himachal Pradesh bad ha kiwei kiwei ki jylla.  U la ong, “ha South India, palat 130 ngut ki MP bad mynta ka kynti, ka Congress kan ïoh kham bun ki Seat (na South).”Haba pynpaw ba ka jingbuh thong jong ka BJP ban jop haduh 400 Seat ka dei tang ka jingpyrta ban ai dak ïa ki paidbah ka ri India, u Bah Pala u la ong, “ngi don 540 ngut ki MP.  Ban pynkylla ïa ka riti synshar jong ka ri India ka BJP ka donkam 362 ngut haduh 370 ngut, na kata ka daw ki pynbna 370. Hato ki thmu aiu da kaba ong 370, 370 ki la aidak lypa ban maham ïa ki paidbah ka ri India lada ngi ïoh 370, kin pynkylla ïa ka riti synshar jong ka ri?  Ka kyntien “secularism” kin weng na ka riti synshar jong ka ri India.Lada la weng ïa ka kyntien “secularism” na ka riti synshar kan long kum ka Pakistan. Ka Pakistan ka dei ka ri Muslim, ka Bangladesh ka dei ka ri Muslim, ka Iran ka dei ka ri Muslim, ngin sa long kum ka Pakistan, kino kino kiba ngeit ha kiwei kiwei ki jait niam kan long beaiñ.  Kane ka dei ka jingthmu jong ka jingpyrta 370-400. Ki tip ba kin ym ïoh hynrei ki shu kwah tang ban pynpaw pyrthei, kin leh beit ïa kane, kin pynkylla ïa ka India sha ka ri Hindu bad kane ka dei ka jingphohsniew jong ka BJP, la ong shuh shuh u Bah Pala.“Nga la thikna ba bun na phi ki dei ki Hindu, bun na ki paralok jong ngi ki dei ki Hindu bad ngi kwah ai ka ri kaba shongsuk shongsaiñ, ngi kwah ïa ka ri kaba lait na ki jingshah thombor, ngi kwah ïa ka ri kaba lait na ki jingeh kumba la mad da ka Pakistan, Bangladesh bad kiwei kiwei,” u la bynrap.Haba kynnoh ba ka jingïashrut hapoh ka BJP kan jur bha ha kane ka kynti u Bah Pala u la ong, “ki diaw mynsiem mynta ka kynti. Phi ïohi ba bun na ki MP ba la kham rangbah, ki shah pynduh tiket bad wat ïa kiba bun ki MLA ruh kim ailad satia. Lada phi peit ha Maharashtra, ha Madhya Pradesh bad Rajasthan, phin ïohi ba ïa ki nongïalam ba la rangbah ki la shah bret shabar, ki wanrah da ki nongïalam ba thymmai.”Haba kynthoh ruh ïa u Myntri Rangbahduh ka ri u Narendra Modi u Bah Pala u la ong, “sa kawei pat kaba kham kongsan ka dei kaba jarjar, phi tip lada ngi tei ïa ka Ingmane, uno uno u rangbah niam u hap ban pynkyntang hynrei mynta u Myntri Rangbahduh ka ri India tang ban pynpaw pyrthei ïa ka Ram Mandir ha ka jaka ban ailad ïa ki Sadhu ba kin leh ïa ka kamram, ki politishian ki leh ïa ka kam jong ki.  Ka jingthylli hapdeng ki Hindu, ka jingthylli hapdeng ka BJP bad kito ki briew kiba dei ban leh ïa ka kamram ka la nang ïa jngai.  Ka BJP haba peit na ka liang ka niam, ki la leh bakla, na ka liang ka saiñpyrthei ki la leh bakla bad kin ym ïoh hi ruh wat 200 seat.”Da kaba pynpaw ban dang jop na Shillong seat, u Bah Pala u la ïathuh ïa ki jingjop jong ka Congress ha ki 15 snem ba la leit noh.  U la ong ba ki don bun ki jingdonkam ba dang dei ban leh khamtam ha Meghalaya kaba dang donkam ïa ka kad liengsuin ba thymmai.“Ka Congress ka la lehbha ha ka liang ka pule ka puthi, ka jingpynïasoh ïa ki surok, ka khaii ka pateng, ka jingsam marbiang ïa ka ïoh ka kot.  Ka polisi ba ka Congress ka la leh mynshwa, bad ka polisi jong ka sorkar ba mynta ki ïapher baklybak.“Nga dei tang ma nga u MP, uba la shah pynwit ha ka BJP bad kiwei kiwei ki MP la ka long ha Assam,  ha Arunachal Pradesh, bun kiba la leit noh ruh balei namarba ki la shah pynbiej ne shah byrngem, ki la phah tynruh ïa nga da ka ED, ka IT ruh kumjuh hynrei nga shaniah bad nga ieid ïa ki paidbah ka Meghalaya.  Nga don mynta hangne na ka bynta ki paidbah bad ki paidbah hi kin shaniah bad kin ai vote ïa nga,” u la ong.","KA BJP KAN YM JOP PALAT 200 SEAT HA KA ELEKSHON LOK SABHA, ONG U BAH VINCENT PALA",https://batesitv.com/ka-bjp-kan-ym-jop-palat-200-seat-ha-ka-elekshon-lok-sabha-ong-u-bah-vincent-pala/
"Ka CMC Mawiong kaba hap hapoh ka jingpeit jingkhmih baroh shikatta da ka St. Dominic Savio Church Mawlai Parish ha ka sngi U Blei ka Jylla Niam Bah Shillong la kyntiew kyrdan sha ka Parish ba thymmai kaba don la u jong u nongsharai mynsiem rangbah.Ka Jylla Niam Bah Shillong ka la jer kyrteng thymmai ïa ka CMC Mawiong, ha ka jingplie Parish thymmai kum “Ka Maria ka Syiem U Rosari Bakhuid’ ïa kaba la pynbna da u Archbishop jong ka Jylla Niam Bah Shillong u Most Rev. Victor Lyngdoh da ka jingsynran lang jong u Parish Priest jong ka Mawlai Parish u Rev. Fr. Telesphor Nonglang bad kiwei kiwei ki Lyngdoh Sohblei.Shwa ban pynlong ïa ka Mass Bakhuid, u Archbishop Victor ha ryngkat ki paid u Blei la ïashim bynta ha ka proseshon u Sla Tlai ban kynmaw burom ïa ka jingrung jong u Jisu Khrist sha nongbah Jerusalem.U Archbishop Victor kum u kongsan u la aiti ha u Vicar General ka Jylla Niam Bah Shillong u Fr. Richard Manbha Majaw ban pynbna ïa ka Dulir treikam bad u pud u sam jong ka Parish Mawiong.U Fr. Majaw haba pule paidbah ïa ka Dulir u la pyntip ba u pud u sam treikam jong ka Parish Mawiong u ïakynduh shaduh ka Parish Mawlaingut, Parish Mawprem, Parish Mawlai bad Parish Umbir.Ki shnong kiba hap hapoh ka jingpeit jingkhmih jong ka Parish Mawiong ki long ka CMC Nongkwar, ka CMC Umjajew, ka CMC Umthlong bad ka CMC Umjapung.Ïa ka Parish Mawiong la shimti ban peit bad sumar ïa ki khun Khristan Katholic da ki Phadar ka Jingïasyllok Diocesan ne ki Phadar Trai Ri, la ïathuh u Archbishop Victor uba la thung ïa u Rev. Fr. Alfred Lyngdoh Nongbri kum nongsharai mynsiem banyngkong eh jong kane ka Parish.U Archbishop Victor haba pynkupbor ïa u Fr. Alfred Lyngdoh Nongbri uba la duwai kyntang ryngkat ka kylli ka pyrthew ïa u Nongsharai bathymmai ryngkat ka jingduwai ban phla ïa ka jingngeit jong ki Apostol.Kumba dei ka bynta ka Balang ban pynkhamti bad ai bor ïa ki Lyngdoh Sohblei; u Fr Alfred u la khlei ïa ka jubanlak da kaba kular ban bud ryntih ïa ki Dulir ba la ai da ka Jylla Niam Bah bad ban ïatrei lang bad ka Balang ryngkat bad ki paid U Blei.Haba pynkupbor shuh shuh u Bishop Victor Lyngdoh ban pynskhem ïa kane ka kam kum u Nongsharai u ïalam ïa u Fr, Alfred Lyngdoh Nongbri ban dohieid ïa ki sawdong jong ka Duwan bad ka kam ban shong ha Khet Jingphla.Ka kam ba kyntang tam jong ka jingpynkupbor ïa ki nongsharai jong ka Parish bathymmai ka dei da u Lyngdoh Sad ha kaba u la aiti ïa u shabi jong ka Tabernacle ka jaka ba shong ba sah ka Met bad ka Snam jong U Jisu Khrist ba ladep pynkyntang.Hadien ka jingpynkupbor na ka liang u Archbishop u la aiti ïa ki kot dulir bad ka jingïasoi ïa ka sakhi satar hapdeng ka Parish Council u nongsharai mynsiem banyngkong.U Archbishop Victor hadien ka jingpyndep ïa ka deiti lehniam u la plie ïa u Mawnongrim, bad pynher ïa ki baloon bad ka jingot ïa u cake.",AI SNGEWBHA PASKHA KA JYLLA NIAM BAH SHILLONG DA KA PARISH THYMMAI ÏA KA CMC MAWÏONG,https://batesitv.com/ai-sngewbha-paskha-ka-jylla-niam-bah-shillong-da-ka-parish-thymmai-ia-ka-cmc-mawiong/
"Ka seng kieng atiar Hynniewtrep National Liberation Council (HNLC) lyngba u kyrwoh ba la phah da u General Secretary cum Publicity Secretary u Bah Sainkupar Nongtraw sha ki lad pathai khubor ha ka sngi Thohdieng ka la ong ba ladep ban ithuh durkhmat ia u briew uba donkti ha ka jingiap jong u Bah Cherishstarfield Thangkhiew.Ha u kyrwoh, une u nongialam ka HNLC u la ong, ba u Pulit Ophisar uba donkti ha ka jingiap jong u Bah Cherish un sa mad ia ka jingeh bad byrngem ruh ba ka seng kan thwet bad kan sa pynshitom bad khrai khlieh ia u.“Ki jingiaithok ba bunsien bad ka jingtrei shitom ki Pulit ban buhrieh ia ki jingshshisha ki dei ki sakhi, leh mynleh bym tip halor ka jingshisha ba pyrshang ban tep ia ka jingshisha,” ong u kyrrwoh ka HNLC.Ha ka bynta kaba sdang jong u kyrwoh, ka HNLC ka la pynpaw ruh ia ka jingsngew lyngngoh ban lap ia ka jingkam jong ka tnat Pulit halor ka Audio Recording ba la kynnoh ba uwei u dkhot ba la shah kem jong ka HNLC u la iakren bad u Military Commander jong ka HNLC u Bah Sanbor Pala.  Hato ka tnat Pulit ka mut ban ong ba u Bah Cherishterfield Thangkhiew u dang im? la buh jingkylli ka HNLC.Ka HNLC ka la buh jingkylli ruh sa katno ngut ki mynsiem ba luilui kin kylla langknia ha ki ktang suloi jong ka tnat Pulit ka Jylla Meghalaya tang na ka daw ba la suba ba ki lah ban dei u Bah Sanbor Pala. Sa mano ban kylla langknia?  Hato kin shu pynlong sohpdung ia ki nongialam sengbhalang da ka jingsuba ba dei u Sanbor Pala? Lada ki iohkem ia u Sanbor Pala shisha, ngin yn don jingiada ban len ia ka dur ba shisha jong u. Peit, kumno ki kem bym dei ia u Bah Tarzan Lymba halor ka jingsuba ba u dei uba donkti ha ka jingpynthei ia u bom IED, la ong ka HNLC.Ka HNLC ka la ong, ba katkum ka Judicial Report 2022 jong u Justice (Retired) T. Vaiphei, ki Pulit ki la kam bad kynnoh ba u Bah Cherishterfield Thangkhiew uba la ai kyrteng ialade kum u Sanbor Pala, u dei uba donkti ban dawa pisa bad ban pynbthei ia u bom IED.  Kane ka pynmih ar tylli ki ishu: ka jingtlot ka tnat syntiat ki Pulit bad ka buit ban shukor ia ki paidbah, ia ki sengbhalang bad ia ki bahaing hasem jong u Bah Thangkhiew ba u Bah Cherishterfield Thangkhiew u dei u Sanbor Pala bad uba leh ia ki kam pyntriem ha ka kyrteng sin Sanbor Pala.  Ka jingpyniap ia u Bah Cherishterfield Thangkhiew halor ka jingkynnoh ba u iakhun la ngeit ba ka dei ka jingiasylla hapdeng katto katne ngut ki Myntri jong ka Sorkar MDA, la kynnoh shuh shuh ka seng HNLC.Ha kaba iadei bad ka jingkynnoh ba ka HNLC ka la ialam bakla ia ki samla da kaba pynbiej ban ai jingmyntoi bad ban ai kali, ka HNLC ka la kynthoh kylla da kaba ong ba ka Sorkar Pdeng bad ka Sorkar Jylla ki la ai khusnam ia ki Pulit Ophisar bad ia ki shipai kiba donkti ban pyntyrha, ban pynshitom, ban pyniap, ban set byndi ia ki nongialam riewlum bad ia ki riew paidbah ba luilui da kaba ai pisa, pynkiew kyrdan, ai ribon, ai medal, bad kiwei kiwei ki khusnam.“Ki samla Hynñiewtrep ruh ki dei hok ban ioh khusnam na ka jaidbynriew lane na ka HNLC lada ki iakhun bad pyniap ia ki nonglehbor kiba long ka jingma ia ki briew bad ia ka ri jong ngi.  Ka HNLC ka iaroh ia ki samla kiba len lade monsngewbha na ka bynta ka jaidbynriew lajong.  Ki ieng ban iakhun pyrshah ia ki Pulit, kiba buh shwa hakhmat eh ia ka bha ka miat jong ki briew ki bym dei ki riewlum,” la ong ka HNLC.Shuh shuh ka HNLC ka la kynthoh ruh ba bun na ki Ophisar Pulit Khasi ha ka tnat Pulit, kum ka Kong Claudia Lyngwa bad u Bah Vivek Syiem, ki dei tang ki ophisar khun shipiah kiba buhrieh ia ka dur ba shisha jong ki ha lyndet ka dur ba paw jong u Hynniewtrep.",BYRNGEM KHRAI KHLIEH KA HNLC ÏA U PULIT OPHISAR UBA SIAT ÏAP ÏA U BAH CHERIS,https://batesitv.com/byrngem-khrai-khlieh-ka-hnlc-ia-u-pulit-ophisar-uba-siat-iap-ia-u-bah-cheris/
"Ka Bharatiya Janata Party (BJP) ka la kyntait ban ai tiket ia ki kyrtong kiba tyrwa ban iakhun ia ka elekshon Lok Sabha 2024 ha Meghalaya, kata, na Shillong bad na Tura Parliamentary Constituency.Ka BJP ha ka sngi Thohdieng ka la pynmih ia ka rai ban kyrshan tylli ia ka National People’s Party (NPP) ha Shillong bad ha Tura ban ioh ia ka jingjop.La pyntip ia kane da u nongaiktien ka BJP na Delhi Sambit Patra uba ong, “katkum ka jingbthah jong u National President u J.P Nadda, ka BJP kan kyrshan ia ki kyrtong ka NPP ha Meghalaya, kata ha Shillong bad ha Tura Parliamentary Seat.”Ha u kyrwoh ba la pynmih ha ka Twitter , u Patra u la ong, “katkum ka jingbthah jong u National President ka @BJP4India, Shri@JP Nadda Ji, nga sngewbha ban pyntip ba ka BJP kan ai ka jingkyrshan ia ki kyrtong ka NPP ha baroh artylli ki Seat ka Meghalaya (Shillong bad Tura).”U la pyntip ruh ba ka BJP kan kyrshan ia ka NPF ha ka Outer Manipur Constituency bad ia ka NDPP ha Nagaland ha ka Elekshon Lok Sabha 2024.Ka Bharatiya Janata Party (BJP) ka dei ka paralok kaba iatreilang hapoh ka Sorkar MDA-2 ba ialam da ka NPP ha Jylla Meghalaya bad ka NPP ka dei ka paralok kaba iatreilang ha ka Sorkar National Democratic Alliance ha Delhi ba la ialam da ka BJP.Kum ban shu pyntip hangne, ba ka BJP Meghalaya State Unit ka la phah 11 tylli ki kyrteng sha Delhi, kiba la tyrwa ban iakhun na ka tiket jong ka BJP ha ka elekshon Lok Sabha ha Shillong bad Tura Parliamentary Seat.Napdeng kine ki 11 ngut, san ngut ki dei kiba ka party ka la phah ia ki kyrteng kiba tyrwa ban iakhun na Shillong Seat ba kynthup ia u Myntri Sorkar Bah Alexander L. Hek, ka Dr Fenela Lyngdoh Nonglait, u President barim ka BJP Bah Ernest Mawrie, u President ka BJYM Bah Mewaker Lyngdoh bad ka Kong Sumitra Laloo.Na Tura Seat, kiba pan tiket ki long u u MDC ka Tura Bernard N. Marak, u MLA barim Winnerson D Sangma bad u KC Boro, u MDC barim u Boston Marak, ka Riya Sangma bad u Thomas Marak.","KYNTAIT KA BJP BAN PYNÏENG KYRTONG HA MEGHALAYA, RAI BAN KYRSHAN ÏA KA NPP",https://batesitv.com/kyntait-ka-bjp-ban-pynieng-kyrtong-ha-meghalaya-rai-ban-kyrshan-ia-ka-npp/
"Ka khubor ba la saphriang ha Social Media ka la iathuh ba ki don kumba 50 ngut ki briew ba la kah durkhmat bha ialade bad kiba rah da ki tiar ki tar pynmynsaw ki la rung ha skulbah North Eastern Hill University (NEHU) ban thwet ia ki nongialam jong ka North Eastern Hills University Students Association (NEHUSU) kiba dei ruh ki nongialam jong ka Hynñiewtrep Youths Council (HYC) NEHU Unit, kata, u Banpynbiang Riang bad u Mandor Diengdoh hadien ba la kynnoh ba kine ki arngut ki nongïalam jong ka HYC ki la khang ia ka prokram jong ka Rashtriya Swayamsevak Sangh (RSS) ha ka 20 tarik mynta u bnai kaba la thmu ban pynlong prokram ha skulbah NEHU.U nonglum khubor tang shu ioh jingtip halor kane ka jingsaphriang ka jingthoh ha rynsan Social Media u la leit sha NEHU bad sakhi ba ki Pulit SOT bad ki Pulit ka Mawkynroh Outpost ki la pahara ha phyllaw ka skulbah NEHU.Watla ki Pulit kim shym la lap satia ia ki briew kiba kah durkhmat bad rah ia ki tiar pynmynsaw hynrei ki la pynkhlaiñ ia ka jingpahara ban tem ia kino kino ki jingjia ba sngewsih kiba lah ban jia ha kano kano ka por bym lah ban poi pyrkhat.U General Secretary ka NEHUSU u Banpynbiang Riang haba iakren bad u nongthoh khubor u la ong, “ki don kiba kam ialade na ka sengAkhil Bharatiya Vidyarthi Parishad (ABVP) kawei ka kynthei bad arngut ki shynrang.  Nga la leit lang bad ki paradkhot ka seng na Mawlai ban iakynduh ia ki bad ka rukom kren ka long beit balei ba ngi pynsangeh ia ka prokram jong ki RSS. Nga la batai beit ia la ka jong ka nongrim balei ba la pynsangeh. Ka rukom kren ka long kaba khor bha bad ka bym sngewtynnat.”“Ka kynthei ka dei ka Khasi bad uwei u shynrang u dei u Khasi bad uwei u Garo,” la iathuh u samla Riang.“Ha ka jingiakren ki pynksan beit ia ka nia lajong bad bad nga ruh nga la kren beit halor ka nongrim lajong,” u la ong.U la iathuh hadien ba u la leit phai noh ban leit prokram hadien shikynta ka jinglong jingman ka skulbah NEHU ka la ipher bha.  “Hadien shikynta ka jinglong jingman ha NEHU ka ipher bha.  Ki briew ki la wan naduh mynsngi ban peit thuh bha ia nga bad ka rukom wan jong ki ka long kaba i shankhmat bha bad ngam tip la ki dei ne kim dei ki khynnah pule ha NEHU,” u la ong.“Ynda la dep jingialang nga wan phai noh bad u Mandor bad u la ioh jingtip ba ki don ki briew ba kah durkhmat ki don ha NEHU. Shisha (ngi lap) hajan Petrol Pump (NEHU) ki don kumba 50 ngut ne 60 ngut ki briew ba la kah durkhmat ki bat ia ki tiar. Ban sangeh shiteng lynti ym long shuh u Man u pynher ia ka kali.  Ynda la leit shaw ia u paralok sha Hostel ki don ki briew kumba 3-4 ngut ki shu wan peit bad ki iaid noh sharum.  Ynda la wan buh ia u paralok ngi la leit peit biang hynrei ki briew kim don shuh ki la iaphiah kynhun la ka jong,” la ong u Samla Riang.“Nga la ioh ia ka khubor na ki Security ba ki (briew bym lah ithuh) la kawang bilor ia ka Guest House ICCR bad ki don ki khynnah kiba ap ia ka Hostel 19 bad 20 ha ka por kumba 8:00 baje shaneng,” la ong u samla Riang.Haba kylli, “ka don ka jingthmu ban pynlong ia ka prokram bad ynda ngi la wad bniah bha ngi lap ba ki nongshah khot sngewbha ki dei ki nongialam ba hakhlieh ka RSS.  Kane ka prokram ka dei halor ka Indian Modern Literacy Language hynrei ynda la bishar bha ka dei ka Education Cell jong ka RSS.”“Ki khlem ioh jingbit na ka NEHUSU bad ki pynlong ia ka prokram ha ka por ba ngi don ia ka Cultural Night jong ka NEHUSU. Na kata ka daw ngim shah ba ka iatakhuh bad ka prokram jong  ngi,” u la ong shuh shuh.“Ngi don ia ki sakhi ba ka don ka jingiadei bad ka RSS na kata ka daw ngim kwah ba kan don kum kata.  Nga ka seng ngin sa shimkhia ia kane ka kam bad ka HYC ruh kan sa shimkhia,” la bynrap u samla Riang.U la iathuh ruh ba u la pyntip ia ki Pulit tangba ki la poi kham slem sha NEHU bad nalor kata wat ki Security bad ki samla pule ki iohi ia ki briew kiba kah durkhmat kiba ialum lymbung shi jaka ha NEHU.",SAPHRIANG KA KHUBOR BA THWET KIBA KAH DUR KHMAT ÏA KI NONGÏALAM HYC HA NEHU,https://batesitv.com/saphriang-ka-khubor-ba-thwet-kiba-kah-dur-khmat-ia-ki-nongialam-hyc-ha-nehu/
": Ka Seng Bharatiya Janata Party (BJP) Meghalaya, ka la pynpaw ba kam pat da don eh ka jingktah na ka jingbym pat pynbna ia ka kyrteng ki kyrtong na ka liang ka High Command na Delhi namar kumba ka long mynta ka dang ka por hynrei ki la angnud pat ba la kumno kumno na ka liang ka party Sengkmie kan dei ban pynbna noh mynta u taïew.“Haoid, ngi sngewthuh ba ka party ka la kham slem ban pynbna ïa ki kyrtong ki ban ïakhun ïa ka ilekshon Lok Sabha na Shillong bad Tura Parliamentary seat, hynrei kumba ka long mynta kam pat da ktah than eh ïa ngi kiba trei hapoh ka party namar ka por ka dang biang hynrei tang kawei kaba ngi kwah ban kyrpad ïa ka High Command ne ka BJP Sengkmie ba kan pynbna noh ha une u taïew,” ong u Bah M Kharkrang u Chief Spokesperson jong ka BJP Meghalaya haba iakren bad u nonglum khubor.Lah ban pynkynmaw ba na ka liang ka Election Commission of India (ECI) ha ka sngi Saitjaiñ, ka la pynbna ba ka jingïathep vote ha kine ki artylli ki constituency ka Jylla Meghalaya bad kiwei ki Jylla ka thaiñ Shatei Lam Mihngi, kan long ha ka 19 tarik ïaïong.Ka BJP na Delhi, ka la dep ban pynbna ïa 267 ngut ki kyrtong ban ïakhun ïa ka ilekshon hynrei ka la buhteng ban pynbna ïa ki kyrtong ban ïakhun na Meghalaya.Ka Party ka la phah haduh san tylli ki kyrteng jong ki kyrtong kiba kwah ban ïakhun na Shillong bad hynriew tylli na Tura constituency.  Kine ki san ngut ki long u Myntri Sorkar Jylla  Bah AL Hek, u President barim ka party u Bah Ernest Mawrie, ka Kong Fenela L Nonglait, u Ba Mewaker Lyngdoh bad Kong Sumita Laloo.Na Tura ki long u MDC ba mynta ka Tura Bernard N Marak, u Boston Marak, Riya Sangma, KC Boro, Winnerson D Sangma bad u Thomas Sangma.Ki kyrtong ban ïakhun na Shillong seat ki long u MP ba mynta ka Congress u Bah Vincent H Pala, ka Myntri Sorkar ka Kong Ampareen Lyngdoh na ka NPP, u Robertjune Kharjahrin na ka RDA, u Dr Ricky AJ Syngkon na ka VPP bad ki arngut ki kyrtong shimet ba kynthup ia u Bah Daniel Kurbah bad u Prof. Lakhon Kma.Na Tura, ka MP ba mynta ka Agatha K Sangma kan ïakhun na ka NPP, u MLA ka Congress Saleng A Sangma bad u Nongïalam ka Trinamool Congress u Zenith Sangma.",KHMIH LYNTI KA BJP MEGHALAYA PYNBNA NOH ÏA KI KYRTONG MP NA SHILLONG BAD TURA,https://batesitv.com/khmih-lynti-ka-bjp-meghalaya-pynbna-noh-ia-ki-kyrtong-mp-na-shillong-bad-tura/
"Shillong, Lber 17: U MDC ka BJP na Tura u Bernard N Marak ha ka sngi U Blei u la ong ba ha rilum Garo, ka Centre Scheme Monitoring Committee (CSMC) ka la leh ïa kiba bun ki kam kaba kynthup ïa ki kyrteng jong kito kiba ïoh myntoi kiba la shah iehnoh da ki Gram Sevak ha ki Block.“Ki nongshong shnong ki la pynpaw ba da ki hajar ngut ki longïing ki la shah ieh napoh ka thup kyrteng ba la ai sha ki Block da ki Secretary ki VEC (Gram Panchayat). Ban peit ban pynïaid kam bad ban ïarap, la thaw ïa ka CSMC ha ki VEC level kaba la pynkupbor ïa ki nongshong shnong ban peit ïa ki jingtreikam jong ki skhim ka sorkar pdeng khnang ba ki longïng kin ym shah ieh bad ba ki longïng kiba la shah ban beiñ kin ïoh ïa kitei ki skhim,” ong u Marak ha u kyrwoh ba la phah sha ki lad pathai khubor.U la ong ba ka kynhun jong ka Monitoring Committee ka la pynpaw ba bun na ki longïng longsem ki la shah ieh ha ki gram sevak bad ha ki block ha ki por ba la leit bad da kiba bun ki snem hynrei mynta ki la shah kynthup bad ki la long ki nongïashim bynta kiba shit rhem ha ki committee jong ki shnong.Ki longïng kim shym la ïoh ia ki skhim kum ka PMAY (BPL houses), NREGA (Job cards), RATION CARD, IHHL (Latrines), Pension bad kiwei namar ym don uwei ruh uba shim khia ban ïarap ïa ki ha madan. Ha ka jaka ban lum ïa ki ïa ki jingtip kiba bniah na kitei ki longïng, ki Gram Sevak kiba la don ki jingduna ki nongtrei ha kiba bun ki C and RD block, ki la kyntu ïa ki VEC secretary ban shim ïa ki kyrteng jong ki longïng longsem na ka bynta jong ki hynrei kiba bun ki shnong ki Secretary ki VEC ki pulom ban kynthup ïa ki longïng kiba dei hok ban ïoh ki lad jingmyntoi ban shah kynthup lang hapoh ka thup, u la bynrap.U Marak u la ong ba ki la don ki por jong ki jingtreikam, ki kyrteng jong ki longïng kiba dei hok ki la jah napoh ka thup ki nongïoh jingmyntoi naba ki la don katto katne ki nongtrei ki seng saiñ pyrthei kiba la don hapoh ka thup ha kaba kane ka la ïalam sha ka jingshah iehnoh ki longïng kiba dei hok ban ïoh ïa ki skhim hapoh ki kyrdan jong ka Gram Panchayat.“Ha kiba bun ki jingjia, ka kynhun jong ngi ki la leit ban pynshisha ïa ka thup kiba ïoh myntoi kaba ngi la ïoh napoh ka Centre kaba la paw ba ki longïng ba duk kiba la don hapoh ka thup ki khlem ïoh ïa ki skhim wat hapdeng ba ki kyrteng jong ki ki don hapoh ka thup jong ka sorkar pdeng,” u la ong da kaba bynrap, “Ki la don ruh ki jingjia ha kaba kijuh ki longïng ki ïoh bunsien ki jingmyntoi tang namarba ki ïoh ka jingkyrshan na ki katto katne ki nongïalam saiñ pyrthei.”U la ong ba lyngba ki RTI la pynpaw ba ki la don bun ki jingbakla ha kaba pyntreikam ïa ki skhim ka sorkar pdeng. Bun ki tnat sorkar kim pynpaw ïa ka kyrteng ki sub-contractor bad ki jingtip ba bniah jong ka JJM, PMGSY, NREGA, ki supplier bad kiwei namar kine ki contractor ki dei jong ki katto katne ki seng saiñ pyrthei. Ka BJP kan sa pynpaw ïa baroh hadien ba la ïoh shibun ki jingtip lyngba ka CSMC.",KYNNOH U MDC KA TURA BA DUH KI LONGÏING BADUK KA RILUM GARO ÏA KI SKHIM SORKAR PDENG,https://batesitv.com/kynnoh-u-mdc-ka-tura-ba-duh-ki-longiing-baduk-ka-rilum-garo-ia-ki-skhim-sorkar-pdeng/
"Ka Meghalaya Joint Action Committee (MJAC) ha ka sngi Thohdieng ka la ujor sha u Chief Secretary ka Jylla u Bah Donald P. Wahlang bad kyntu ba un shimkhia ban tuklar lem halor ka jingkynnoh ba ki Pulit ki donkti ban dawa pisa na ki trok kit maw, mawria, dewbilat, dpei dewiong bad na ki trok kit marbam.“Ka jingdon jong ki Police Outpost ha shilynter ka surokbah National Highway naduh East Jaiñtia Hills, West Jaiñtia Hills, East Khasi Hills bad Ribhoi District ki dei ki jingpang ha ka jingïaid lynti jong ngi. Manla ka por ba ngi hap ban ïaid lyngba ïa kine ki Police Outpost ngi shah pynbor ban siew da ka dor kaba heh watla ka dei ka pisa kaba ngi hap ban pynlut ban thied bam ha ka jingïaid lynti. Don ki khep ba ngi hap ban shah jingit da ki sngi namarba ngi la lut ka pisa na ka daw jong kine ki Police Outpost.Kaba kham pynmong shuh shuh, kine ki Police Outpost kiba dei ban peit ïa ka shongsuk shongsaiñ, pynban, manla ka sngi ki dawa pisa na ki nongñiah trok,” ong ka dorkhas na ka MJAC ba la soi da u Chairman Bah Biangshwa Shylla, u Finance Secretary Bah Balen Thubru bad u General Secretary Bah Enrico D. Passi.“Ki trok ki shah pynsangeh kumba 12 haduh 15 sien ha ki Police Outpost ba don ha ki surokbah National Highway kiba leh mynleh ban talasi ïa ka jingkit palat pud, ka jingshalan dewiong be-aiñ bad talasi ïa ki kot ki sla jong ki trok khnang ban ïohlad ban dawa pisa T.100 haduh T. 500 na kawei kawei ka trok kiba kit ïa ki maw, mawria, dewbilat, dpei dewiong bad na ki trok kit marbam,” la kynnoh ka MJAC.“Wat haba rah ïa ki kot ki sla kiba biang ban kit ïa ki mar, ki Pulit ki dawa pisa nga ngi ha ka por mynsngi bad ha ka por mynmiet.  Lada ki nongñiah trok ki kyntait ban siew ïa ka pisa ba ki shah dawa ki Pulit ki shoh ïa u nongñiah bad pynjulor ruh wat ïa ki trok bad ym shah hi ruh ïa ki trok ban ïaid,” kynnoh shuh shuh ka MJAC.“Ka bym lah ban long ba u Pulit un dawa pisa khlem ka jingtip jong uba kham halor jong u.  Hadien ba la pyntreikam ïa ka GST, ngi ngeit ba ki Pulit kin ym tuklar ïa ka kam jong ngi namarba ngi la pynbiang ïa ki kot ki sla kiba biang hynrei ngi shah pynbor ban siew ïa ka pisa watla bun na ki trok ki dei kiba don ïa ki kot ki sla kiba biang ban ïaid ha ki surokbah.  Ym baroh ki trok ki ïakynduh jingeh.  Ki don ki khep haba ki Pulit Traffic ki lah ban pynsangeh ïa ka Trok, hynrei ym dei ban shu pynsangeh lut naphang.  Kum ka nuksa, shispah tylli ki trok kiba ïaid, bad u pulit u pynsangeh lut ïa ki.  Hato kine ki trok kin mad lut ïa kajuh ka jingeh,” la buh jingkylli ka MJAC.Ka MJAC ka la kam ruh ba wat hapdeng ka jingtalasi bad pynsangeh ïa ki trok kumba 12 haduh 15 sien hynrei ka jingshalan beaiñ ïa u dewiong ka dang don ha East bad ha West Jaiñtia Hills District.  Haduh mynta, ki dang don byllai ki trok kit dewiong kiba kit ïa u mar sha ki jaka bapher bapher ka District, ka Jylla bad wat sha ka jylla Assam khlem sangeh.“Kum kine ki kam yn ym lah ban leh khlem ka jingïada da ki bor sorkar. Kaba pynlyngngoh, ba bun na ki trok kit dewiong ki dei ki jong ki bahaing hasem ne kiba don ka jingïadei kaba jan bad ki briew kiba don ha ka bor,” la kynnoh ka MJAC.“Ngi kyrpad ïa phi ban pynsangeh noh mardor ïa kine ki jingdawa pisa da ki Pulit ha shilynter ka surokbah,” la kyrpad ka MJAC ïa u Chief Secretary bad phah kopi ruh sha u Myntri Rangbah ka Jylla, sha u Symbud Myntri ka tnat Kam Pohing ka jylla bad sha u Director General of Police ka Jylla.",UJOR KA MJAC SHA KA SORKAR HALOR KA JINGKYNNOH DAWA PISA JUBOR KI PULIT NA KI NONGNIAH TROK,https://batesitv.com/ujor-ka-mjac-sha-ka-sorkar-halor-ka-jingkynnoh-dawa-pisa-jubor-ki-pulit-na-ki-nongniah-trok/
": Ka jingdon jong ki nongthep vote hapoh ka ri India la sakhi ba la ki la nang kiew shwa ba ka ri kan sakhi ia ka jingpynlong ia ka elekshon Lok Sabha.  Ia kane la pyntip da ka Election Commission of India (ECI) ha ka sngi Saitjaiñ haba ai jingkhein ia ka jingdon jong ki nongthep vote hapdeng ki kynthei, ki samla bad ki briew kiba don jingduna ha ki dkhotmet.Ha ka jingiakren bad ki lad pathai khubor, u Chief ElectionCommissioner (CEC) Rajiv Kumar, ryngkat ka jingsynran lang jong u Election Commissioner ba kynthup ia u Gyanesh Kumar bad u Dr. Sandhu ki la pynbna paidbah ia ka Tarik ban pynlong ia ka General Elections 2024 sha Lok Sabha bad ha ki Assembly jong ki Jylla.Kawei na ki bynta ba kongsan ba la pynpaw da ka Election Commission of India (ECI) ka dei ka jingkiew jong ki nongthep vote khamtam hapdeng ki kynthei, ki samla bad ki briew kiba don jingduna ha ki dkhotmet.  Kumba 82 lak ki nongthep vote ki dei kiba don jingduna dkhotmet, 2.2 lak kia la kynjoh ia ka rta kaba 100 snem, 48,000 hajar ngut ki Third Gender.Kane ka elekshon kan sakhi ia ka jingkiew ki nongthep vote ki samla kiba don 1.8 klur ban iashim bynta ha ka jingthep vote ha ka sien kaba nyngkong eh ha ka jingim ka jong ki.  Nalor kata, hapdeng ka rta 20-29 snem ki nongthep vote ki don 19.47 klur.U Rajiv Kumar u la ong ba ka Commission kan pynthikna ba ka jingpynlong ia ka jingiathep vote kan long da ka lynti kaba khuid, ban leh ruh da kaba tyngeh pyrshah ia ki jingialam bakla.Da kaba bsut ia ka phang, “Celebrating Inclusivity,” ka ECI ka la iaiban ba ka jingpynlong ia ka elekshon Lok Sabha ha kane ka kynti kan dei da ka lynti kaba khuid bad kaba bym don jingiashah liang.Haba kyntu ia ki paidbah ba kin iashim bynta pura ha ka jingthep vote, u Kumar u la kyntu ia ki nongshong shnong jong ka ri ba kin pyndonkam hok ia la ka itkiar ba la pynkupbor da ka riti synshar jong ka ri India da ka jingiashim bynta ha ka jingiathep vote, khnang ba yn dup lah ban sngap ia ka sur jong iwei pat iwei bad ban khein lang.","2.2 LAK KI NONGTHEP VOTE BA LA KYNJOH 100 SNEM , 82 LAK KIBA DUNA DKHOTMET",https://batesitv.com/2-2-lak-ki-nongthep-vote-ba-la-kynjoh-100-snem-82-lak-kiba-duna-dkhotmet/
"Arngut ki briew ki la shah kem ha ki Pulit jong ka East Khasi Hills District hadien ba ka la jia ka jingpynbthei ia u bom IED hajan ka Syndicate Bus Stand, ha Them Iewmawlong ha ka miet sngi saitjain jong ka taiew baladep ha ka por kumba 10:30 baje mynmiet.Ha u kyrwoh ba la phah sha ki lad pathai khubor ha ka Lah Sngi u Blei, u Superintendent of Police jong ka East Khasi Hills District Rituraj Ravi u la iathuh ba ki Pulit kiba la pynlong ia ka jingtohkit kaba bniah ki la kem ia ki arngut ki briew ha ka miet sngi u Blei, kata, ia u Bah Ebakordor Nongpluh uba la 26 snem ka rta uba la shah kem na Shillong bad u Bah Tarson Lymba uba la 58 snem ka rta uba la shah kem na Dawki.Ki Pulit ki la thong ruh da ka khusnam pisa kaba 1 lak tyngka ia kino kino ki briew kiba la ban ai ia ka jingtip kaba bniah halor ka jingpynthei ia u bom IED ha Them Iewmawlong bad pyntip ruh ba ia ka kyrteng jong ki nongai jingtip yn sa buhrieh noh.",KEM KI PULIT ARNGUT HA KA JINGBTHEI U BOM IED HA THEM IEWMAWLONG,https://batesitv.com/kem-ki-pulit-arngut-ha-ka-jingbthei-u-bom-ied-ha-them-iewmawlong/
"Da kaba buh hakhmat ïa ka thong ban wanrah biang sa shisien pat ia ka jingkhuid jingsuba jong ka Wah Umkhrah kaba dei ka wah kaba bna nam bha ha ki por kiba mynshwa, ka Green Tech Foundation (GTF) ka la shim ïa ka sienjam da kaba pynkhuid ïa ki bynta jong ka Wah Umkrah hajan Weiking, ka Seng Khasi College.Kane ka sienjam jong ka Green Tech Foundation ka dei ka sien baar bad kaba nyngkong eh ka dei halor ka jingpynkhuid ïa ka wah Nondeiñ ha Nongstoiñ, West Khasi Hills District bad kane ka sienjam ba la shim ha Nongstoiñ ka dei ka projek kaba jop namarba baroh ki ïa snohkti lang.Shwa ban pynkhuid ïa ka wah Umkhrah na ka liang jong ki dkhot ka Green Tech Foundation (GTF) ki la ber shwa da ki kynja dawai ban lait na kino kino ki jingsma kaba mih na ki jaboh jong ka wah.Ha kane ka jingpynkhuid ïa ka Wah Umkhrah, ka Green Tech Foundation (GTF) ka la pyndonkam da ki lieng ban tong bad ban khat ïa ki ñiut ki ñier bad ïa ki jaboh kiba lang ha kane ka wah.U Chairman jong ka Foundation u Bah H. Bansiewdor Nonglang haba kren sha ki lad pathai khubor u la pynpaw ba ka jingong ba duh jingkyrmen ban pynkhuid ïa ka Wah Umkhrah ka dei tang ka nia ha ki dukan sha hynei lada don ka mon kumta lada don ka jingkitkhlieh bad ka long kaba donkam ban ïamih lang ban pynkhuid ïa kane ka wah kaba la nguid ki phew lak ton ki jaboh ba la pyntuid na kylleng ka sor Shillong.","DA KI LIENG, TONG KA GTC ÏA KI JABOH jabaiñ KIBA PER HA WAH UMKHRAH",https://batesitv.com/da-ki-lieng-tong-ka-gtc-ia-ki-jaboh-jabain-kiba-per-ha-wah-umkhrah/
"Shillong March 08 : Cybercriminals are fraudulently posing as Senior Government officials of CBI, IB, INTERPOL, I4C, DOT, TRAI and State Police Department of Maharashtra, thereafter serve notices and file fake charges against innocent individuals in various ways (eg:- informing an individual that some mobile numbers are registered in their name and committing illegal activities like advertising fraud investments, harassing other individuals through messages, browsing and watching pornographic content, etc. and that cases has been registered with Mumbai Police) coercing innocent individuals to divulge personal information through Skype and respond to the notice served to them within 24 hours failing which they will be arrested and dealt seriously in the Court of Law. Oflate, many citizens have fallen victim to such type of crime and most of the individuals end up paying hefty amount of money to fraudsters for case settlement.",BEWARE! CYBERCRIMINALS POSING AS GOVERNMENT OFFICIALS,https://batesitv.com/beware-cybercriminals-posing-as-government-officials/
"March 5 : Get ready to witness the awe-inspiring precision and power of the Indian Air Force (IAF) as they host a spectacular Air Display Show at Umiam Lake on.The event, held at the Water Sports Complex near Orchid Resort, promises a thrilling display featuring theand other IAF aircraft. Witness the mesmerizing synchronized maneuvers of the Suryakiran team and be awestruck by the flypast of helicopters, fighter jets like the Su-30 MKI and Rafale.This exciting event is, offering a unique opportunity for families and aviation enthusiasts to witness the IAF’s capabilities firsthand.The event is expected to be graced by several dignitaries, including the Chief Minister of Meghalaya, adding to the grandeur of the occasion.Group Captain Vijesh Valsalan, Commanding Officer, urges everyone to attend the event and spread the word to make it a grand success. Don’t miss this chance to experience the thrill and power of the Indian Air Force at Umiam Lake!",INDIAN AIR FORCE TO DAZZLE SHILLONG WITH AIR DISPLAY AT UMÏAM LAKE,https://batesitv.com/indian-air-force-to-dazzle-shillong-with-air-display-at-umiam-lake/
": Ka Khasi Students Union (KSU)Laban Circle ha ka sngi Balang ka la ujor ha u Chairman jong ka Meghalaya Energy Corporation Limited (MeECL) bad ha u Director jong ka Meghalaya Power Distribution Corporation Limited (MePDCL) ka tnat kaba peit ia ka jingsam bording.Ha ka dorkhas ka la kynnoh ba ki briew kiba sah ha Maxwelton Estate kaba hap hapoh ka jingpeit jingkhmih jong ka Dorbar Shnong Kench’s Trace, Oxford, Rilbong (KOR) ki ioh ia ka bording da kaba shu leh tuh bad shu ring bording na ki briew kiba don ia ki Meter.Ka seng ka la pynpaw ruh ia ka jinglynngoh ba kumno kine ki briew ki ioh ban ring bording haba kim don ia kino kino ki kot ki sla kiba biang bad wat ka Dorbar Shnong KOR ruh kam shym ithuh bad ai NoC ia ki.“Ki riewpaidbah shuwa ban tan bording ha ki thliew iing jong ki, ki hap ban pynshisha ia ka jinglong trai ia ka khyndew ne ia ka iing kaba ki sah. Hynrei kaba lyngngoh ka long ba baroh kine ki briew ba sah beaiñ ha kane ka jaka ki ioh ban ring bording bad kumno na ka liang ki bor pyniaid kim shym la jurip bad ki shu sngap jar jar baroh shikatta. Kane ka jingleh jong ka MeECL lehse ka lah ban long kawei na ki dawbah ba ka tnad ka don hapdeng ka jingkyrduh pisa,” la kynthoh ka MeECL.Ka Seng ka la ban jur ia ka MeECL ban phah jurip mardor ia ki ing sah ha Maxwelton Estate bad ban khmih bniah ia ka jingring bording tuh bad dawa ruh ba dei ban ot mardor ia ka bording bad ban pynshitom ia ki katkum ka aiñ.Ka Seng ka la dawa ruh ba ka MeECL ka dei ban jubab da ka jingthoh sha ka seng halor ka jingioh tan bording da ki ki briew kiba sah beaiñ ha Maxwelton Estate.",UJOR KA KSU SHA KA MeECL BA ÏOH BORDING TUH KI BRIEW BASAH BE-AIÑ HA MAXWELTON ESTATE,https://batesitv.com/ujor-ka-ksu-sha-ka-meecl-ba-ioh-bording-tuh-ki-briew-basah-be-ain-ha-maxwelton-estate/
"Ki Pulit ka Ribhoi District kiba la ioh ia ka jingtip kaba bniah na ki tnat syntiat halor ka jingdon jong kawei ka trok kaba kit ia ki mar kiba long be-aiñ ki la pynlong ka jingap shrip ha Lad Umsaw ryngkat ka jingiatreilang bad ki Pulit CRPF jong ka 67 Battalion.Ha ka jingtalasi ia ki kali ha surokbah Four Lane ha Lad Umsaw, ki Pulit ki la iohbat ia kawei ka trok kaba don ia u nombar NL 01-AH-5853. Ha ka jingtalasi ia kane ka trok katkum ki kyndon jong ka Narcotic Drugs and Psychotropic Substances Act, 1985, ryngkat ka jingdonlang jong ki nongsakhi ki Pulit ki la ioh kurup 280 song u Ganja uba don ka jingkhia kaba 4,746. 409 kilo uba shongdor 20 klur.U Superintendent of Police jong ka Ri-Bhoi District Jagpal Singh Dhanoa ha u kyrwoh ba la phah sha ki lad pathai khubor u la iathuh, hadien ba la kurup ia u Ganja, ki Pulit ki la kem noh ia u Babulal Sheikh uba la 48 snem uba dei na ka Jylla Maharashtra.  Ki Pulit ki la kurup ruh ia kawei ka Mobile Phone Nokia bad ka Sim Card Airtel bad ka pisa kaba 3,760 tyngka na ka met jong u Babulal Sheikh.Ha kaba iadei bad kane ka jingjia, ki Pulit ki la register case hapoh ki kyndon  jong ka Narcotic Drugs and Psychotropic Substances Act, 1985 ha Umiam Police Station bad ka jingtohgkit mynta ka dang iaid shakhmat ban lap ksai ia kiba donkti ha kane ka kam shalan beain ia u Ganja.",4750 KILO U GANJA BA SHONGDOR 20 KLUR KURUP KI PULIT HA RI-BHOI,https://batesitv.com/4750-kilo-u-ganja-ba-shongdor-20-klur-kurup-ki-pulit-ha-ri-bhoi/
": Ka Bharatiya Janata Party (BJP) Meghalaya State Unit ha ka sngi Thohdieng ka la pdiang burom ïa u MLA barim ka All India Trinamool Congress na Salmanpara u Winnerson D. Sangma uba pyntip ruh ba shen ki Sitting MLA jong ka TMC ruh kin sa pynïasoh sha ka BJP.Ïa u Winnerson la pdiang burom sha ka BJP da u State President u Rikman G Momin ryngkat ka jingsakhi lang jong ki arngut ki MLA – u Bah AL Hek bad u Bah Sanbor Shullai, u Chief Spokesperson Bah M. Kharkrang bad kiwei kiwei ki nongïalam.Haba pynpaw ka BJP ka la jop lypa ha ka elekshon Lok Sabha na Shillong bad Tura, u Bah AL Hek u la ong, “kiwei kiwei ki MLA barim lane ki Sitting MLA shen kin sa wan ban pynïasoh bad ka BJP bad ngi shu ap sa tang ïa ka por bad ha ki khyndiat sngi, ma ki ruh kin sa wan.”Haba kylli, katno ngut ki MLAka TMC ki ban pynïasoh sha ka BJP, u Bah Hek u la ong, “katno ngut kin wan, sa shu ap bad shu peit.”U Bah Sanbor Shullai haba jubab ïa ka jingkylli, u la ong ba ka BJP ka long kaba la khreh ban siang Carpet saw ïa u nongïalam ka TMC u Dr. Mukul Sangma, uba long ruh u Myntri Rangbah barim ka Jylla.Shwa kane, haba kren sha ki lad pathai khubor, u Winnerson u la ong ba um lah satia ban kren eiei ha ka kyrteng jong u Dr Mukul Sangma.“Ïa ka rai jong u (Mukul) ngam lah ban kren eiei bad kata ka shong ha u (la u wan pynïasoh ne um wan).  Ka dei ka rai jong u shimet lada u wan sha ka BJP ban shakri ïa ki paidbah.Une u ophisar MCS barim u la ong ba ka jingthmu jong u haba u pynïasoh bad ka BJP ka long ban ai jingshakri kaba kham bha shuh shuh sha ki paidbah.“Nga la don ha ka jylli saiñpyrthei naduh u snem 2023. Nga la mihkhmat ïa ka Salmanpara Constituency la jan 10 snem naduh u snem 2013 haduh u 2023 hynrei ngam la rem noh ha ka elekshon baladep. Hynrei nga dang don beit ha ka saiñpyrthei. Nga kwah ban shakri ïa ki paidbah, ïa ka jylla bad ïa ka ri. Nga sngewthuh ba dei tang ka BJP ka rynsan kaba lah ban shakri kham bha ïa ki paidbah ha ki jylla bad ha ka ri.U Winnerson u la kam ruh ba kin dang don sa kiwei pat kin ban dang pynïasoh sha ka BJP ha ki khyndiat sngi ban sa wan.",PYNÏASOH U MLA BARIM KA TMC NA SALMAN PARA SHA KA BJP,https://batesitv.com/pyniasoh-u-mla-barim-ka-tmc-na-salman-para-sha-ka-bjp/
": Ka Bharatiya Janata Party (BJP) ha ka sngi Balang ka la sdang ban lum ïa ki jingai jingmut na ki paidbah nongshong shnong ka jylla ïa kaba yn sa kynthup ha ka Manifesto ne mat ka treikam jong ka party na ka bynta ka Elekshon Lok Sabha ka ban sa long shen.Ïa kane ka prokram la sdang ha ka sngi Baar ha kaba u President ka party u Rikman G. Momin u la thep nyngkong eh ïa ka jingai jingmut jong u.Ka party ka wer ïa ki nongshong shnong jong ka jylla ba kin phah ïa ki jingthoh jong ki sha ka NaMO app ne da kaba shu ai Miscall ha u number 909090 2024.Ki seng trei monsngewbha bapher bapher ruh ki lah ban phah ïa ki jingai jingmut jong ki da kaba ai ïa ka jingthoh sha ka ophis treikam jong ka party ha ki district ne ha ka jylla.U President ka BJP Meghalaya State Unit u la banjur ba ka BJP ka ngeit ba ha ka synshar paidbah ki nongshong shnong ki dei ban mih shakhmat ban pynsngew ïa ki jingsngew jong ki bad khamtam ïa ki jingangnud bad ka BJP kum ka seng saiñhima sima ka pdiang ïa kita baroh bad dei tang ka BJP ha baroh kawei ka ri kaba ïaid ryngkat lang bad ki paidbah ban shna ïa ki mat treikam jong ka.Lyngba kane ka prokram ka Party ka kwah ban trei da kaba ïoh ïa ka jingmynjur na ki paidbah. Bunbah ki jingangnud jong ka jylla bad ka BJP ka ailad ïa iwei pa iwei i nongshong shnong ban phylliew.Ka seng ka la buh jingthmu ban pynpoi haduh 5000 tylli ki jingthoh halor ki mat bapher bapher kum ka jingithuh ïa ki ktien ka jylla ha ka Khyrnit Baphra, ka jingseng ïa ki Medical College, ka jingpynkiew ïa ki lad ai jingsumar,  ka jingpynkha ïa ki kam ki jam na ka bynta ki khun samla bad kumta ter ter.",PAN JINGMUT KA BJP NA KI PAIDBAH KA JYLLA SHWA BAN PYNMIH ÏA KA MENIFESTO,https://batesitv.com/pan-jingmut-ka-bjp-na-ki-paidbah-ka-jylla-shwa-ban-pynmih-ia-ka-menifesto/
"U Rangbah Shnong jong ka shnong Mawlai Nongkwar Bah Moonstar Nongrum ha ka Lah Sngi U Blei u la plie paidbah ia ka jaka kilan met kaba la ai kyrteng kum ka “Together Strong Gym” ha Block-11 ha ka shnong Mawlai Nongkwar.Shwa ban plie ia kane ka jaka kilan met, u Pastor D. Lyngdoh u la buh ia ka jingduwai bad ai ruh ka jingkyrkhu kyrdoh da ka jingsakhi lang jong ki bahaiing hasem, ki dkhot jong ka executive committee ka Dorbar Shnong Mawlai Nongkwar, ki dkhot ka Seng Samla Mawlai Pyllun bad kiwei kiwei de kiba la shah khot sngewbha.Ka jingthmu ba la buh ia kane ka jaka kilan met ka long ban khring ia ki samla shynrang bad kynthei ba kin pynmlien ialade ban kilan met khnang ba kin ioh ia ka met kaba koit bakhiah bad khamtam eh ban khring ia ki samla kiba la ngop ha ki jingdih kiba sniew khnang ba kin ioh biang ia ka jingim kaba thymmai.Na ka bynta ki jingtip kiba khambniah ki paidbah ki lah ban wad jingtip da kaba telephone ha kine ki number: 6009207397 bad 8415932064.",LA PLIE ÏA KA TOGETHER STRONG GYM BAN PYLLAIT ÏA KI SAMLA NA KI JINGSNIEW,https://batesitv.com/la-plie-ia-ka-together-strong-gym-ban-pyllait-ia-ki-samla-na-ki-jingsniew/
": U Myntri Rangbah Duh, Narendra Modi u la sakhi ia u mawmer ha ka sngi u Blei da kaba aiti sha ka ri bad buh maw nongrim ia ki projek bapher bapher kiba kot T 48,100 klur ha Rajkot, Gujarat.Kine ki projek ki dei ha ki kam ka koit ka khiah, ki surok, lynti rel, ka petroleum & natural gas, ki kam jngoh kai bad kiwei kiwei.Lyngba kane ka sienjam, u Modi u la pyndonkam ia ki lad Digital ban plie bad pyllait paidbah ia ki ar tylli ki kali Mobile Food Testing Laboratory, (FSW) ha State Central Library, Shillong ha ka jingsakhi lang jong ka Myntri kaba khmih ia ka Tnat ka Koit ka Khiah Dr. Mazel Ampareen Lyngdoh ryngkat ka jingdonlang jong u Commissioner ka tnat Food Safety u Dr. Joram Beda bad ka Deputy Commissioner jong ka East Khasi Hills District ka Kong R.M Kurbah bad kiwei kiwei.Kine ar tylli ki lad jong ka Food Safety Standards Authority of India (FSSAI) ban leh test ia ki marbam ki dei kiba la tip kum ka Food Safety on Wheel (FSW).Kane ka dei ruh ka sienjam ban pynthikna ia ka jingshngaiñ ki mar bam ha baroh ki jaka.  Ki FSW kiba la pynbiang lut ki jingai jingshakri bad kiba don ki nongtrei kiba la tbit ha ka kam, kin kyntiew ia ki lad leh test bad kin ai jinghikai ruh shaphang ia ki rukom kiba kyntiew ia ka jingshngain ha ki mar bam. Shuh shuh, kin pynsaphriang jingtip ha ki paidbah da kaba poi sha ki jaka ba kyndong tam jong ka jylla.Ka jingwanrah ia kine ki ar 2 tylli ki FSW ha Meghalaya ka wan ruh ha ryngkat ka projek kaba kot sha ka T. 0.95 klur.",NA RAJKOT PYLLAIT U MODI ÏA KI KALI MOBILE FOOD TESTING LABORATORY HA SHILLONG,https://batesitv.com/na-rajkot-pyllait-u-modi-ia-ki-kali-mobile-food-testing-laboratory-ha-shillong/
"Ka kynhun jong ki trai ba bun ïa ki kali kit mar na rilum Jaintia kiba don hapoh ka shatri jong ka Meghalaya Joint Action Committee kiba kynthup ïa ka Association of Meghalaya Traders and Transporter (AMTT), ka Jaiñtia Hills Truck Onwers Association (JHTOA) bad ka All Jaiñtia Hills Cement and Clinker Association (AJHCCA) ha ka sngi Thohdieng ki la dawa ïa ka Sorkar Meghalaya Democratic Alliance (MDA) ba la ïalam da ka National People’s Party (NPP) ba kan pynurlong noh ïa ka jingkular ban pynkhreh ïa ka Mining Policy kaba la sahteng mynta la shisnem kynthih.U Finance Secretary ka MJAC u Bah Balen Thubru ha ka jingïakren bad ki lad pathai khubor u la kynthoh halor ka jingbym lah jong ka Sorkar Jylla ban pynurlong ïa ka jingkular ban pynkhreh ïa ka Mining Policy kumba la kular da u Myntri Rangbah.“Ha East Jaiñtia Hills bad ha West Khasi Hills ki nongkhaïi dewiong ki la pynkup burom ïa u Myntri Rangbah hadien u la kular ba ka Sorkar Jylla kan pyndep noh hapoh shisnem ban pynkhreh ïa ka Mining Policy hadien ba ka National Green Tribunal (NGT) ka la khang ïa ka jingtih dewiong thliewkhnai ha kane ka jylla Meghalaya,” u la ong.“Ka jingbym pat lah ban pynkhreh ïa ka Mining Policy ka la pyndiaw mynsiem ym tang ïa ngi ki nongkhaïi hynrei ka ktah ruh wat ïa ki nongbylla tih dewiong hynrei wat ïa ka jingïoh lum khajna jong ka Sorkar,” la ong shuh shuh u Bah Thubru.Ka MJAC ka la dawa ruh ïa ka Sorkar Jylla ba kan ïakren bad ki bor badei peit jong ka Sorkar Pdeng na ka bynta ban shna ïa ka Land Custom Station (LCS) ha ka shnong Kuliang, East Jaiñtia Hills District khnang ba kan pynsuk ïa ki nongshalan mar ban pynpoi ïa ki mar ki mata sha ka ri Bangladesh.U Secetary General jong ka MJAC u Bah Enrico D. Passi u la ïathuh ba ka jingdon jong ka Land Custom Station (LCS) ha ka shnong Dawki ban shalan ïa ki mar ka buh jingeh ïa ki trok kit mar ha kaba ki hap ban ap haduh saw ne san sngi kynthih tang ban ïoh ïa ka Clearance na ka daw ka jingbun shaba palat ki trok kiba leit sha ka ri Bangladesh.Halor ka jingpyrshah ki kynhun bapher bapher na East Jaiñtia Hills ïa ka jingtyrwa ka Sorkar Jylla ban wanrah ïa ka lynti rel sha East Jaiñtia Hills u Chairman ka MJAC, Bah Biangshwa Shylla u la ong ba kum ka kynhun jong ki trai kali kiba im kamai jakpoh ki pyrshah ïa ka jingthmu ka Sorkar ban wanrah ïa ka lynti Rel  namarba kin mad ïa ka jingduh nong kaba khraw namarba ka Rel kan kit da ki hajar ton katba ki kali ki kit tang da ki phew ton.U Bah Shylla u la ong, lada ki kali ki kit ïa ki mar ki mata ki trai kali ki dang ïoh ïa ka kamai kajih hynrei lada wan ka lynti Rel baroh ki kali kin hap ban shu kut ha sem.U la ong ruh ba ka kynhun kan ieng pyrshah ban ïakhun haduh ban da jop bad kyrpad ruh ïa baroh ki kynhun bapher bapher ban ai jingkyrshan ïa kane ka jingthmu ban pyrshah ïa ka lynti Rel.","BA SAHTENG KA MINING POLICY LA JAN SHI SNEM, TAKRAIÑ KA MJAC ÏA KA SORKAR MDA",https://batesitv.com/ba-sahteng-ka-mining-policy-la-jan-shi-snem-takrain-ka-mjac-ia-ka-sorkar-mda/
"Shillong, Rymphang 20: Ka Hynñiewtrep Integrated Territorial Organization (HITO) Sengkmie ba la lamkhmat da u Political Secretary u Samla Garry Myrboh ha ka sngi baar ha ka por kumba 9:00 baje eiei mynmiet ki la leit ban jurip kynsan ïa ki dukan kiba don ha iewduh hadien ba la ioh ia ka jingujor na ki paidbah ba ki bor synshar jong ka ophis u Syiem ka Hima Mylliem kim shym la shimkhia ha kaba iadei bad ka hukum kaba ki la pynmih ba yn ym shah shuh ia ki briew ban sahmiet ha ki dukan ha Iewduh.Ka Seng ha kane ka jingjurip ka la lap ba ki don bun ki bar jylla kiba sahmiet ha ki dukan, kum ha ki dukan diesha ha kaba la lap ia ki bar jylla kiba sahmiet haduh 8 ngut bad don ruh kiba sah haduh 15 ngut ha kawei ka dukan.Na ka liang jong ka seng ka la shu shim tang ia ki kyrteng jong ki bad shen ka seng kan sa leit ujor sha u Syiem jong ka Hima Mylliem ne sha ka Khasi Hills Autonomous District Council.Kaba pynlyngngoh ïa ka Seng ka long don ruh ki bar jylla kiba sah ha kine ki dukan ki la pynlong ruh kum ka jaka dih kynja bad ki don ruh ki jaka sah ba ki aiwai pateng ia kiwei pat kiba trei sha kiwei ki jaka da kaba shim pisa ha ka dor 200 tyngka shimiet kum ka bai thiah ha kine ki dukan.Ka seng ka la byrngem ba kan pynlong ia ka jingjurip kaba manla ka por ia kine ki dukan ha ïewduh namarba la iohi ba bun ki bar jylla kiba sahmiet ha kine ki dukan ki dei kiba wan na ka jylla Assam, na ka ri Nepal bad na kiwei kiwei ki jylla.","SAH WAI KI BAR JYLLA HA KI DUKAN HA ÏEWDUH, KYNDANG KA HITO",https://batesitv.com/sah-wai-ki-bar-jylla-ha-ki-dukan-sha-ha-iewduh-kyndang-ka-hito/
"U Myntri Rangbah ka Jylla u Conrad K. Sangma ha ka sngi Palei u la kular ban buddien na ka Sorkar Pdeng ban pynbna ïa ka North Eastern Indira Gandhi Regional Institute of Health and Medical Sciences (NEIGRIHMS) kum ka Institute of National Importance (INI).U Sangma u la ong ba naduh ka por ba u JP Nadda u dang long u Myntri ka Koit ka Khiah u ladep ban pynsngew ïa kane ka mat.“Ngi kyrmen ba kane ka sienjam ka long kaba ïaid shakhmat namarba ladep rah ruh ban ïatai hapoh ka Parliament bad ngi dang ïai buddien ruh na ka liang jong ngi,” u la bynrap.  U Myntri Rangbah u la ong ba kam pat long kaba dei na ka liang jong u ban ai ïa kano kano ka jubab namarba kane ka kam ka dang don ha ka kti jong ka Sorkar Pdeng.Shwa kane, u Nongïalam ka Liang Pyrshah Bah Ronnie V. Lyngdoh u la kyntu ïa u Myntri Rangbah ban buddien na ka Sorkar Pdeng halor ka jingai kyrdan INI ïa ka NEIGRIHMS khnang ban weng ïa ka jingduna doktor bad ka jingmih noh jong ki  doktor ha kiwei kiwei ki jylla.U la ong ba ïa u Neurosurgeon la pynkynriah na NEIGRIHMS Hospital sha kawei ka Private Hospital kaba don ha Guwahati.Ha ka jingïakren bad ki lad pathai khubor hadien ba la wai ka Dorbar, u Bah Lyngdoh u la ong ba u sngewhun ïa ka jingkular jong u Myntri Rangbah ban buddien ïa kane ka kam na ka Sorkar Pdeng.Haba kylli, u Bah Lyngdoh u la ong, “kam dei tang ban shu ïoh ïa ka jingithuh kum ka Institute of National Importance. Kaba kongsan eh ka long lada ka la ïoh jingithuh kum ka Institute National Importance baroh ki doktor, ki paramedical, ki staff nurse kiba trei ha NEIGRIHMS Hospital kin ïoh ïa ki jingmyntoi kumba ka long ka AIIMS.”“Naduh ba la pynkha (ïa ka NEIGRIHMS) la ïathuh ïa nga ba kam don ka jingbishar halor ka jingthung nongtrei hapoh kane ka shlem ai jingsumar.  Ka jingbishar halor ka jingthung briew kan pynïohnong hi ïa ki briew kiba trei ha NEIGRIHMS. Hynrei kane kam shym la don satia mynta la bun bun snem kaba mut ba ka jingsiew ba ïaryngkat kam don satia,” u la ong bad bynrap kane ka dei ka daw kaba pynlong ïa ki doktor ban mih noh na NEIGRIHMS.",YN BUDDIEN U CM NA KA SORKAR PDENG BA PYNBNA ÏA KA NEIGRIHMS KUM KA INI,https://batesitv.com/yn-buddien-u-cm-na-ka-sorkar-pdeng-ba-pynbna-ia-ka-neigrihms-kum-ka-ini/
"U President ka Hynñiewtrep Achik National Movement (HANM) Bah Lamphrang Kharbani u la kren bynniaw halor ka jingduna shaba palat ki trai ri trai muluk ka jylla Meghalaya ki ban pas ia ka IAS, IPS, IFS bad kiwei kiwei ki kyrdan kiba heh namar ka jingduh kabu na ka daw ka jingbym pat pynrung ia ka ktien Khasi ha ka Khyrnit Baphra jong ka riti synshar ka Ri India.Ia kane, u Bah Lamphrang u la pynpaw haba kren ha ka jingpynskhem ia ki nongkitkam ba pura jong ka Hynniewtrep Achik National Movement (HANM) Nongpoh Circle ha ka sngi Saitjaiñ.“Tang shu wan ka Sorkar bathymmai ha Delhi, ka seng ka long kaba la pynkhreh ban pynurlong ia ka jingdawa na ka Sorkar ba kan pynrung ia ka ktien Khasi ha ka Khyrnit Baphra jong ka Riti Synshar ka Ri India,” u la ong.Ki nongkitkam ba thymmai jong ka HANM, Nongpoh Circle ki kynthup ïa u President u Bah Donroy Kshiar, Vice president Bah Khrawpyrkhat Thongni, General Secretary Bah Wanteibor Makri, Assisant Secretary Bah Honly Navin Marbaniang, Finance Secretary Bah Aiborlang Suting bad kiwei kiwei.Ha ka jingpynskhem ia ki nongïalam ba thymmai ka Circle kaba la long ha ïingdorbar, Sajer, Nongpoh la sakhi lang da u President ka Ribhoi District Unit Bah Ajit Makri bad kiwei kiwei ki nongïalam bad ki dkhot jong ka seng.","DUNA BHA KI IAS, IPS , IFS NA MEGHALAYA BYM RUNG KA KTIEN KHASI HA KA 8TH SCHEDULED: L. KHARBANI",https://batesitv.com/duna-bha-ki-ias-ips-ifs-na-meghalaya-bym-rung-ka-ktien-khasi-ha-ka-8th-scheduled-l-kharbani/
"Ha ka sien banyngkong eh ki samla na kane ka jylla Meghalaya ki la leit ban iashim bynta ha ka Bungy Jump, ka jaka kynthih kaba don ha ka shnong Kushma, Nepal, kaba jrong kumba 228 meter bad kaba wan ba-ar ha ka pyrthei ha ka jingjrong jong ka riat.Kine ki lai ngut ki samla ki dei kiba sah ha ka shnong Lumshyiap, Shillong ba la tip kyrteng kum u samla Banpynbiang Marweiñ, u samla Francis kharmuti bad u samla Lucky Nongspung dang ha kine ki khyndiat sngi ki la leit sha ka ri Nepal ban leh ia kane ka Bungy Jump.Ha shwa ban leh ia kane ka Bungy jump, kine ki lai ngut ki la hap ban leh ia ka test hashwa ba kin ioh iashim bynta bad lada shem ba ki nongiashim bynta ki long kiba biang nadong shadong ha ka koit ka khiah, hadien kata, kin hap ban siew ia ka pisa kaba 9 hajar tyngka ban ioh iashim bynta najrong riat da kaba shu teh da u tyllai uba rben na shadem.",NAJRONG KA RIAT BA 228 METER LEIT KYNTHIH KI SAMLA KA JYLLA SHA NEPAL,https://batesitv.com/najrong-ka-riat-ba-228-meter-leit-kynthih-ki-samla-ka-jylla-sha-nepal/
"Ka Umlyngka Sports and cultural club ha ka sngi Saitjain jong ka taiew baladep ka la pynlong iaka “Premmiet Shongsbai” jong ka sports club,ha madan football ka Shnong Umlyngka, ha kaba la wan sakhi lang daki Rangbah jong ka Shnong lem bad ki Longkmie ki samla jong ka thain umlyngka, U Bah Lufast Majaw u ba long ruh Kum u Kongsan ha kane ka sngi plie la iadonlang ruh ki nongialam shnong naduh u Secretary Shnong u Bah Batdor Wahlang, don ruh ki nongïalam ba rim jong ka Club u rangbah u bah Andra Kharkongor uba dei u riew rangbah jong ka shnong lem bad ki nongialam kane ka sports club,ki riew rangbah, ki samla jong ka shnong Umlyngka bad kiwei kiwei.Ha kane ka sngi la khring bha ia ki paidbah nong shong shnong kadei lyngba ki jingbam tynrai kum ka jingbam na mei ramew, ki jingbam Khasi kum ki jadoh snam, jadoh nei iong, bad ka iew ka hat kum ka jingdie ia ki khoh ki wait , moh khiew lem bad ki jain riam tynrai nalor kiwei pat.Ha shwa ban pynlong ia kane ka prokram, ka la don ka jingkren na wei u Rangbah Bah Andra Kharkongor u la ong ba haka por jong ki la seng iaka Sport and Cultural ki la shem jingeh bha namar kim don ka pisa ka biang ban thaw ki lad kumno ban treikam hynrei mynta u la ai ka jingiaroh bad kyrkhu kyrdoh iaki nongialam ba mynta ba kin dang lah ban trei khambha khnang ba ka Club kan paw ym tang hangne hynrei wat sha ki wei ki jaka ruh.Na ka liang u Rangbah shnong u ba dei ruh u Kongsan u la ong baka sport and Cultural club  ka dei ka Sien ba nyngkong eh ba ioh ban pynlong kum ka ne ka Prokram ha ba phai ha por ba mynshuwa ka Sport Club kadei tang ka jinglehkai jong ki sport bapher bapher hynrei mynta ngi la iohi baki la don sa ki wei ki prokram kiba iadei bad ka Kolshor bad da ka jingthrang ba ka Club ka pynlong bun ki prokram kiba iadei baki Samla namar mynta ngi iohi baki samla ki bun kiba ki la ngop lut halor ki kam sniew ki ba lai phew rukom.","KA PREMMIET SHONGSBAI, KA ÏEW TYNRAI KA CLUB UMLYNGKA BAN PYNMIH PISA",https://batesitv.com/ka-premmiet-shongsbai-ka-iew-tynrai-ka-club-umlyngka-ban-pynmih-pisa/
": Ki Rangbah Shnong jong ki shnong bapher kiba hap hapoh ka Dorbar Diengiei ba la lamkhmat da u President Bah P.J Lyngdoh ha ka sngi Balang ki la kyrpad ïa u MLA jong ka Sohïong Constituency u Bah Synshar Kupar Roy Lyngdoh Thabah ba un wad ïa ki lad ki lynti ban pynïoh ïa ka mang tyngka na ka bynta ban siangrong noh ïa ka surok khyndew kaba pynïasoh na ka shnong Nongpathaw shaduh ka shnong Kyntonmynnar kaba jrong 2 kilomitar duna.Kane ka jingkyrpad jong ki nongkitkam ka Dorbar Diengiei ka long hadien ba ki paidbah ki la ïakynduh mawsiang na ka jingdheng kali kaba ju neh jin haduh 3 bad 4 kynta manla ka sngi ha ka shnong Mawlaingut na ka daw ka jingieng jong ki trok kiba ïaid lynti lyngba ka surok Mawmaram, Mawmih shaduh Mawlyndep ter ter haduh ban da poi ha Lad Umsaw namarba ka dang don ka jingmaramot ïa ka jingkieng Damsite.Kine ki nongïalam shnong ki la pynpaw ki don haduh 28 tylli ki shnong kiba hap hapoh ka Dorbar Diengiei kiba la donkam kyrkieh ban ïoh ïa ka surok kaba bha khnang ba kan pynsuk ïa ka leit ka wan bad ka rah ka rong.“Lada siangrong noh ïa kane ka surok, ka jingïaid lynti kan long tang 2 kilomitar, hynrei mynta ngi hap ban ïaid lynti 7-8 kilomitar manla ka sngi,” la ong u Bah Lyngdoh.“Ngi kwah ïa u MLA ba un kren halor kane ha ka Dorbar Mang Tyngka jong ka Ingdorbar Thawaiñ,” u la ong.“Bun ki paidbah kiba leit shim dawa ki ïakynduh jingeh namar ka jingdheng kali kaba ne da ki kynta ha surok Mawlaingut namar ka jingïaid jong ki trok.  Ki kali kit nongpang, ki kali ba kit ïa ki longkmie ba armet sha shillong ki sahkut bad ki don ki khep ba ki longkmie ki kha khun hapoh kali,” ula ong bad bynrap, “lada siangrong noh ïa ka surok na Nongpathaw-Kyntonmynnar, kan pynsuk ruh ïa ki paidbah jong ka shnong Sohïong, Krang, Nongbsap ban leit sha sor Shillong namarba ka pynsuk bad ka jan bha na ka bynta jong ki.”",KYRPAD KA DORBAR DIENGIEI ÏA U MLA BAN PYNÏOH SUROK NA NONGPATHAW-KYNTONMYNNAR,https://batesitv.com/kyrpad-ka-dorbar-diengiei-ia-u-mla-ban-pynioh-surok-na-nongpathaw-kyntonmynnar/
"Ka long ka jingduhnong kaba khraw ïa ka Indian National Congress (INC) ha South West Khasi Hills District bad ha Mawkyrwat Block Congress Committee hadien ka jingmih noh ki nongkitkam bad ki nongtrei jong ka party ha ka 2 tarik mynta u bnai bad ban leit pynïasoh sha ka National Peoples Party (NPP).U President ka District Congress Committee (DCC) Bah K.K Nongsiej, u la ïathuh ba u la iehnoh ïa ka jinglong kum u nongkitkam jong ka Congress party na ki daw shimet.Ha kajuh ka por u nongthoh khubor u la sakhi ïa ka shithi iehnoh kam jong u Babu Valentine Thyrniang kum u President jong ka Mawkyrwat Block Congress Committee bad la sngewthuh ba hadien ka jingiehnoh kam na ka Block, u Babu Valentine Thyrniang u la pynshai paitbah ba un ym treh shuh ban long nongïalam hapoh ka seng Congress.Nalor kine ki ar ngut ki nongïalam rangbah jong ka Party, la sakhi ïa ka jingiehnoh kam jong ka Dr. B. Marweiñ kum ka President jong ka Mahila (Women’s Wing) hapoh ka Mawkyrwat Block kumjuh ruh ïa ka jingiehnoh kam u Bah Valdo Lyngdoh kum u District Youth President.Shuh shuh katkum ka jingïohlum jingtip ba ha ka juh ka sngi nalor kitei ki nongïalam, la ong ruh ba bun ki nongtrei jong ka Congress kiba don hapoh ka South West Khasi Hills District bad ka Mawkyrwat Bock ki la iehnoh kam halor ki daw shimet shimet jong ki.",STAIT KA CONGRESS HA SWKH BA RESAIÑ KI NONGÏALAM,https://batesitv.com/stait-ka-congress-ha-swkh-ba-resain-ki-nongialam/
": Ka Hynñiewtrep Youth Council (HYC) ha ka sngi Thohdieng ka la dawa ïa u Director jong ka NEIGRIHMS u Prof. (Dr.) Nalin Mehta ba u dei ban bud ryntih ïa ka bhah thungkam kumba la mang da ka Sorkar Kmie.Ka Seng ka la pynpaw ïa kane ka jingdawa hadien ba u Mehta u la khot ïakren biang ha ka sien kaba ar hadien ba ka seng ka la buh ïa kiba bun ki mat jingdawa ha kaba ïadei bad ka thungkam ka thungkam ïa ki trai ri trai muluk hapoh NEIGRIHMS Hospital.Ha ka jingïakren bad ki lad pathai khubor hadien ka jingïakynduh ïa u Metha, u President ka HYC u Bah Roy Kupar Synrem u la ïathuh ba ki don kumba saw ne san tylli ki mat jingdawa kiba ka seng ka la buh ïa kiba la mynjur da u Director.“Kawei na ki jingdawa jong ka seng kaba ngi la pynsngew halor ka post Nursing Officer ba ka NEIGRIHMS ka la pynlong ïa ka eksamin lyngba ka NORCET kaba wanrah ïa ka jingduhnong ïa ki samla thepkam trai jylla. Kumba ngi la lap na ki 222 tylli ki post ba ka NEIGRIHMS ka la thungkam ha ka post Nursing Officer ki don 201 ngut ki shynrang bad 21 ngut ki shynrang bad tang 14 ngut ki dei ki trai jylla jong ngi. Ngi la dawa ïa u Director ba un pynsangeh ïa ka NORCET Examinations bad mynta ka sngi ula kohnguh ban pynsangeh ïa ka jingthungkam katba ym pat lah ban pynbeit ïa ka jingbakla,” la ong u Bah Synrem.U la ong ruh ba ka seng ka la dawa hakhmat u Director ba ka NEIGRIHMS ka dei ban pyntreikam ïa ka 80 percent na ka 100 percent kumba leh da ka AIIMS. “Hynrei ka NEIGRIHMS kam shym la leh ïa kata.  Kine ki shynrang kiba ka AIIMS kam shym la pdiang, la shu wan bret ha NEIGRIHMS,” la kam u Bah Synrem.“Katba u Director um pat lah ban pynbeit ïa ka 80 la 20 percent, kata, 80 percent ki kynthei bad 20 ki shynrang ka NEIGRIHMS kam dei ban thungkam ïa ki Nurse. U la ong ruh ba ka NEIGRHIMS kan sa thoh sha ka Ministry of Health and Family Welfare ka Sorkar India ba kin ym pynlong shuh ïa ka eksamin thungkam lyngba ka NORCET,” la ong shuh shuh u Bah Synrem bad bynrap ruh ba u Director u la kohnguh ban pynsagneh shipor.Ha kaba ïadei bad ka jingaiwai ïa ki kam ne ki Outsourcing Agency hapoh ka NEIGRIHMS, u Bah Synrem u la ong, “ba ki Outsourcing Agency bad ki nongtrei kiba trei hapoh ki Agency ki dei ban long kiba napoh ka jylla Meghalaya,” bad bynrap ba u Director u la pdiang ïa kane ka jingdawa.“Ngi la kren da kaba shai lada ka NEIGRHIMS ka wanrah da ki Outsoursing Agency kiba nabar bad ki briew kiba nabar ban trei hapoh ki Outsourcing Agency ngin ym lah satia ban pdiang hynrei u Director u la pynthikna ba ka NEIGRHIMS kan pdiang beit ïa ki Outsourcing Agency bad ïa ki nongtrei trai jylla.Halor ka post Group C ka seng ka la dawa ban thungkam ïa ki trai jylla.  “U Director u la pynshai ba ka NEIGRHIMS ka bud ïa ka office memorandum ba la pynmih da ka Sorkar Pdeng kaba long 44% na ka bynta ki Scheduled Tribe,” la ïathuh u Bah Synrem.“Ngi la banjur ïa u Director ba u dei ban bud ryntih ïa ka office memorandum bad ngi la kren ruh da kaba shai ba ym dei ban thung ïa ki ST kiba nabar ka jylla hynrei ïa ki ST kiba na kane ka jylla Meghalaya,” u la ong.“Ngi la ïakren ruh halor ka jingkhot Advertisement jong ka NEIGRHIMS ha u snem 2022 kumba 80 tylli ki post.  Ka jingpynlong eksamin ka ladep bad ka Skill Test hynrei haduh mynta kim pat thungkam. Kawei na kita, ka dei ka Diet Clerk. Ngi la pan jingpynshai halor kane.  Ym tang katta ki (NEIGRIHMS) pynlong eksamin na ka bynta ki post ki bym don shuh bad ngi  la dawa ïa u Director ba un thoh sha ka Sorkar Pdeng ban pynim biang ïa kine ki post bad u Director u la ïathuh ba u ladep phah ïa ka jingthoh sha ka Ministry kaba la bthah ïa ka NEIGRIHMS ban leh ïa ka Revive Guidelines bad kumno ban pynim biang ïa ki post.  Ha ka taiew ban sa wan, kan sa phah ïa ka Revive Guidelines sha ka Sorkar Pdeng,” la ïathuh shuh u President ka HYC.",MYNJUR U DIRECTOR KA NEIGRIHMS BAN PYNSANGEH SHWA SHIPOR ÏA KA JINGTHUNGKAM NURSING OFFICER,https://batesitv.com/mynjur-u-director-ka-neigrihms-ban-pynsangeh-shwa-shipor-ia-ka-jingthungkam-nursing-officer/
": U Deputy CEM ka Khasi Hills Autonomous District Council (KHADC) Bah PN Syiem ha ka sngi Thohdieng ula ong ba ka Council hadien habud kan sa wanrah noh da ka Khasi Hills Autonomous District Council Heritage and Cultural Conservation and Promotion Bill ban ïoh ban pynlong noh ka Monolith Festival manla u snem.Ïa kane u la ong ha ka jingïalang kaba lyngkot hapoh Conference hall ka KHADC ha shwa ban pyllait paidbah ïa ka Theme song jong ka Monolith Festival bad ïa ka media Campaign Vehicle ne ka kali ka ban leit pynbna shaphang kane ka Festival, ha ka jingïalang kaba la long ha District Council.U la ong ba ïa katei ka Bill na ka liang ka EC ka la don ha ka jingmut ban shen yn sa draft bad yn sa wanrah ha ka por kaba biang.Haba kren ha ka jingïalang ula ong ruh ba ka Festival kadei ban pyninam ïa ka jinglong tynrai u Khasi ha ka rwai ka siaw, ka tem ka put, ka bam bad ka riam tynrai.Ula ong ba ka Council kan sa shong pyrkhat ban pynlong man la ka por ïa ka Monolith Festival ha Khasi Heritage Village, Mawphlang bad yn pynkhreh ruh ïa ka Bill ba kan dei ka kamram ïa ka Executive Committee jong ka Council ba kin pynlong beit ïa kane ka Festival man la u snem.Ha kane ka jingpyllait ïa Theme Song bad ïa ka Kali ai jingpynbna, la ïadonlang ki Executive Member kiba kynthup ïa u Bah Gigur Myrthong, Bah Victor Ranee, Bah Teibor Pathaw, Kong Grace Mary Kharpuri, Kong Macdalyn Sawkmie Malong, Bah Rangkynsai Kharbuki, Bah Fantin Lakadong Bah Carness Sohshang bad kiwei kiwei ha kaba la ïadonlang ruh ki ophisar jong ka Council.Ka Monolith Festival kan sdang ha ka 22, 23 bad 24 tarik u Rymphang mynta u snem bad ïa kane ka tamasa yn pynlong da ka KHADC ryngkat ka jingïatreilang bad ka tnad Tourism, ka Meghalaya Age Limited jong ka sorkar jylla.La pynlong ïa ka Monolith Festival nyngkong eh ha u snem 2013 bad ha ka sien ka baar ha u snem 2016 bad kane kaba mynta ka kynti kan dei ha ka sien kaba lai.Lah ong ba ha kane ka Monolith Festival kaban ong ka Council kan ai kyrpad ruh ïa ki shnong ban pynbna ha ki tynghung ha manla ki shnong khnang ba ki briew kin ïoh jingtip bad ban wan ïashimbynta.Ïa kane ka festival ha ka sngi sdang kan long ha ka shiteng sngi ban wan plie da u Symbud Myntri Rangbah u Bah Prestone Tynsong bad ha ka sngi kut yn wan u Myntri Rangbah u Conrad Sangma ha ryngkatlang bad u Myntri ka tnat Tourism u Bah Paul Lyngdoh.Ha ka sngi sdang yn don ki workshop jong ki khynnah skul bad ha ki sngi ba bud yn sa khambun ki prokram.U la ong ban pyrshang ban kham pynpher mynta u snem ha kaba ki kolshor ba la leh da kiba bun ki Hima yn sa wanrah ha kitei ki sngi.Ïa kane ka tamasa yn pynïaid da ka Coordination committee on Monolith Festival ha ka jingpeit khmih jong ka kynhun ba la ïalam da u Bah Alan West bad u Professor Desmond Kharmalki kum ki dkhot.U Bah P N Syiem u la wer ïa ki paidbah ban wan sha katei ka tamasa Mawbynna kaba laisngi khnang ba kan long kaba jop namar ha kane ka tamasa yn ym shim bai rung bad ka la don ruh ka jaka ïeng kali kaba heh bad ka rukom rung rukom mih ki kali lah dep ban pynbeit khnang ban pynduna ïa ka dheng kali.",DA KA  AIN-REW YN WANRAH KA KHADC BAN ÏOH PYNLONG TAMASA MAWBYNNA MANLA U SNEM,https://batesitv.com/da-ka-ain-rew-yn-wanrah-ka-khadc-ban-ioh-pynlong-tamasa-mawbynna-manla-u-snem/
"U Justice S. Vaidyanathan u la bam smai kum u Chief Justice ba thymmai jong ka Ingbishar Meghalaya High Court ha ka sngi U Blei.U Lat ka Jylla Phagu Chauhan ula pynbam smai ïa u Justice Vaidyanathan ha ka jingïalang pynbam smai kaba long ha Dorbar Hall jong ka Raj Bhavan, Shillong.U Justice Vaidyanathan u la shimti ïa kane ka shuki na u Chief Justice Sanjib Banerjee uba la shongthait ha u Naiwieng jong u snem ba ladep.Shuwa kane, u Justice Vaidyanathan u la shakri kum u Judge jong ka Madras High Court naduh u bnai Risaw 2013.",BAM SMAI U JUSTICE S. VAIDYANATHAN KUM U CJ BA THYMMAI KA HC,https://batesitv.com/bam-smai-u-justice-s-vaidyanathan-kum-u-cj-ba-thymmai-ka-hc/
"U Myntri Rangbah ka Jylla Conrad K Sangma, ha ka sngi Baar u la sam ia ki shithi thungkam sha ki 346 ngut ki nonghikai skul Lower Primary ha ka jingialang kaba la long ha State Convention Centre, Shillong ryngkat ka jingsakhi lang jong u Myntri ka tnat Pule Puthi u Rakkam A. Sangma.Haba kren kum u kongsan, u Conrad Sangma u la ong ba ka jingpynlong ia kane ka jingialang kam dei eh tang ban sam ia ki shithi thungkam sha ki nonghikai ba la thung thymmai ban hikai ha ki Lower Primary School hynrei ka long ruh ban iamir jingmut bad ban pyntip ia ki thong jong ka Sorkar.“Mynta ngi long kum kawei ka kynhun, ngi lah ban leh ia ki jaitkam bapher bapher ha ki kyrdan bapher bapher hynrei ngi don hangne ban kynjoh ia ka thong ka ban ialam ia ka jylla shakhmat,” u la ong.U la ong ba ka jingbhah pisa jong ka Sorkar sha ka tnat Pule Puthi ka long kaba heh.Shuh shuh u Myntri Rangbah u la kyntu ia ki nonghikai ba thymmai ba kin sdang noh ia la ka jong ka kamram da ka jingmut jingpyrkhat kaba dei namarba kum ki nonghikai kam dei eh tang ba kin ai jingnang jingstad hynrei ki dei ban long ki nongpynkylla dur ia ka jingim jong ki khynnah hapoh ka jingpeit ka jong ki.“Ngi la tei ia k iing skul bad ki jingdonkam hynrei ka jinghikai kaba phin ai bad ba phin tei ia ka lawei jong ka jylla bad ia ka ri phi dei ban long kiba nyngkong eh ban long ki nongwanrah jingkylla,” u la ongU Myntri ka tnat Pule Puthi, Rakkam A. Sangma haba kren ha kane ka sngi u la ong, ka kam hikai skul ka dei kaba donburom tam. “Haba phi pyndep ia la ka jong ka kamram da ka jingaiti lut bad ka jinglen lade phi don ruh ka bor ban wanrah ia ka jingkylla namarkata ngi phah ia phi da ka jingsngew skhem ba phin ia ka jingkitkhlieh da ka jingiatreilang bad ka sorkar,” la ong u Myntri.U Myntri u la maham ruh ia kito kiba aiwai pateng ia ka kam hikai skul sha kiwei pat namarba ka ktah ia ka pule puthi jong ki khynnah skul bad ka pyntroiñ noh ia ka jingkordor ka pule ka puthi.U Myntri Rangbah bad kiwei kiwei ki kynrem ki lyndan ki la pyllait paidbah ruh ia ki tiar ai jinghikai ba la tip kum ki Jadui Pitara for pre-schoolers.Kumba 35,000 ngut ki khynnah skul kin sa ioh pyndonkam ia kine ki tiar lyngba ki nonghikai jong ki skul Lower Primary tang shu la sdang skul ban sa pyndonkam baroh shisnem.  Ki tiar ki kynthup ia ki Activity Sheet, Worksheet, Flashcard, Poster, Game Board bad kiwei kiwei.",AITI U MYNTRI RANGBAH ÏA KI SHITHI THUNGKAM SHA KI 346 NGUT KI NONGHIKAI LP,https://batesitv.com/aiti-u-myntri-rangbah-ia-ki-shithi-thungkam-sha-ki-346-ngut-ki-nonghikai-lp/
"Uwei u rangbah uba la 30 snem ka rta la suba ba ula shah tep im ha ka jingtwa ka synrum jaboh ha ka jaka thehniut ha Marten, kaba don ha Mawlai.Ia une u rangbah ba la shah tep im la tip kyrteng kum u Marshall Marweiñ. Tad haduh ba la thoh ia kane ka khubor ym pat lap satia ia une u rangbah haduh mynta.Ki nongialam ka FKJGP Shillong City ki la pyntip ba ki bor ba dei khmih ha Marten wat hadien ba ki la tip ia kane ka jingjia ruh kim shym la leh eiei hynrei ka jingai jingiarap ban wad ia ka met jong une u briew ka la slem shaba palatKa kynhun ki Pulit na Mawlai Police Station ki la leit mar mar sha kane ka jaka hadien ba la ioh jingtip shaphang kanenka jingjia ba sngewsih.La sakhi ruh ba ki Pulit ki la pyndonkam da ki Puhshilum ban kyndang ia ki niut khnang ban lap ia ka met jong uba la shah tep im.Na ka liang jong ki nongtam marjot ha Marten ki la ong ba kane ka dei ka sien kaba nyngkong eh ban jia ka jingjia ba sngewsih ha kane ka jaka thehniut bad ki la ong ruh ba ka jingmih jong ka tdem jaboh na ka jingthang ding ia ki nuit ka la wanrah shuh shuh ia ka jingeh ban lap ia uba la shah tep im namar ba ka bneng ka la dum.",SHAH TEP IM U NONGTAM MAR JOT BA TWA KA SYNRUM JABOH HA MARTEN,https://batesitv.com/shah-tep-im-u-nongtam-mar-jot-ba-twa-ka-synrum-jaboh-ha-marten/
"Watla ki nongtrei jong ka Shillong Municipal Board (SMB) ki la trei shitom baroh shimiet haduh mynstep ban ïoh sei ïa u Bah Marshall Marweiñ uba la shah tap ha ka jingtwa ka synrum jaboh ha Marten hynrei haduh mynta kim pat lapdien satia ïa u.Halor kane ka jingjia ki ophisar ka Shillong Municipal Board ba kynthup ïa u Chief Executive Officer (CEO) u PK Boro bad u Executive Engineer Bah FB Chyne ki la hiar da lade sha Marten ban peit ïa ka jinglong jingman tang shu ïoh jingtip halor kane ka jingjia ba sngewsih.Kine ki ophisar ki la ïathuh ba ki nongtrei ki la trei shitom baroh shimiet haduh ka por 4:00 baje mynstep ban ïoh sei ïa u Bah Marshall hynrei wat hapdeng ka jingtrei shitom kaba la neh arphew saw kynta kim shym la lap satia u.U Bah Chyne u la ïathuh ba katkum ka jingïoh jingtip halor kane ka jingjia ka dei ha ka por 1:30 baje noh sngi bad u la ong ruh ba ka jingwad ïa u Bah Marshall kan dang bteng beit haduh ban da lap ïa u na ka jingshah tap ha ka synrum jaboh.U la ïathuh ba ka Municipal ka la buh san tylli ki puh shilum ban kyndang ïa ka jaboh khnang ban lap ïa u Bah Marshall.U la pyntip ba ha kane ka jaka thehñiut ha Marten ka jaboh ka ding ka meh beit wat haba ther  u lapbah lapsan ruh na ka daw ka jingdon ka Methane Gas.Ki nongtrei ka State Disaster Response Force (SDRF) hapoh ka jingïalam jong u 2nd in Command Bah B. Sahkhar ki la la hiar sha Marten ban wad ïa u Bah Marshall ryngkat ka jingïatreilang bad ki nongtrei jong ka Shillong Municipal Board, la ïathuh u Divisional Commandant jong ka Home Guards, Shillong Bah P.H Shylla.“Ngi kyrmen ban ïohi ïa ki dak ki shin ban lapdien ïa u Bah Marshall bad ngi la suba ruh un im shuh hi ruh,” la ong u Bah Chyne.Haba kylli, u Bah Chyne u la ïathuh ba ka jingtwa ka synrum jaboh ha Marten ka dei kaba ju naduh ki snem 2008-2009 shaneng.  “Ka jingpynlong jaka thehñiut ha Marten ka long naduh u snem 1938, mynta ka la don 86 snem bad la shu theh shu theh ñiut bad kam don shuh ka jaka kaba lait,” u la bynrap.“Ïa ki nongtam mar jot ngi la rejistar kyrteng da kaba ai ïa ki Identity Card bad ngi la pyrkhing bha ïa ka rung ka mih ha Marten.  Ha ki por mynshwa wat ki khynnah rit ruh ki don, hynrei mynta ngi la khang bad manla ka taiew ngi ju don ka jingïalang bad kine ki nongtam mar jot ban batai ïa kaei kaba ngi dei ban leh bad ïa kaei kaba ngim dei ban leh.  Hynrei wat hapdeng kine ki jingbthah ruh ki dang mih kum kine ki jingjia,” u la ong.U la ïathuh ba ka Sorkar ka la tyrwa ban pynïakhlad ïa ka jaboh kaba don kumba shilak sanphew hajar ton khnang ban pynduna ïa ka jinglang ka jaboh ha Marten.“Ïa ka tender ki la khot na ka Directorate jong ka tnat Urban Affairs bad hapoh 3-4 bnai ka lah sdang kata ka kam,”u la bynrap.Kum ka jingsngewlem, u CEO bad u Executive Engineer ki la leit jngoh ïa ka ing jong u Bah Marshall bad ban ïakynduh ruh ïa ka kurim ka jong u bad ïa ki bahaing hasem ban pynpaw ïa ka jingsngewsih halor kane ka jingjia.",DURUT KA SDRF BAD SMB BAN WAD ÏA U RANGBAH BA SHAH TEP HA KA JINGTWA KA SYNRUM HA MARTEN,https://batesitv.com/durut-ka-sdrf-bad-smb-ban-wad-ia-u-rangbah-ba-shah-tep-ha-ka-jingtwa-ka-synrum-ha-marten/
"Ka tnatSports and Youth Affairs jong ka Sorkar Jylla ha ka sngi Palei ka la pdiang burom ia ka kynhun ialehkai phutbol na kane ka jylla kiba la wanrah ia ka nam ka burom hadien ba ki la ioh rah ia ka nam lahduh ha ka lympung ialehkai phubol Under 18-Boys da kaba pynliem noh da 2 kol la nod pyrshah ia ka Punjab ha ka Khelo India Youth Games 2023 kaba la long ha Chennai.Ia ka kynhun ki nongialehkai ba la kit ha ka kali kaba la pynkhreh lypa la pdiang burom na ka shlem treikam jong ka Banalari World Cars bad iaid lyngba ka surok Petrol Pump, ter ter sha Mawlai Iew Rynghep bad rung sha surok Seng Khasi College bad kiew pat sha Jaiaw Mawbynna ter ter sha Jaiaw Pdeng, Mawkhar, Motphran, Police Bazar, DC Office, Raj Bhawan, IGP, Additional Secretariat, Main Secretariat bad wan phai biang sha DC Office bad iaid lyngba ka Wards Lake bad hiar sha iew Polo bad pynkut pat ia ka jingiaid lynti ha madan ialehkai phutbol ka MFA ha Polo.Ha ka jingpdiang burom ia kine ki rangialehkai phutbo ka jylla la synran lang da ka Director jong ka tnat Sports and Youth Affairs ka Kong Isawanda Laloo, u President ka MFA u Bah Hamletson Dohling, u Working President ka Meghalaya Sports Olympic Association Bah John Kharshiing, u General Secretary u Bah Finely Pariat bad kiwei kiwei.Hadien kane, kane ka kynhun ka la shah pynkup burom ha u Myntri ka tnat Sports and Youth Affairs ka Sorkar Jylla ha Secretariat.",WANPHAI KA KYNHUN IALEHKAI PHUTBOL KHELO INDIA SHA JYLLA DA KA JINGJOP,https://batesitv.com/wanphai-ka-kynhun-ialehkai-phutbol-khelo-india-sha-jylla-da-ka-jingjop/
"U Symbud Myntri Rangbah ka Jylla u Bah Sniawbhalang Dhar uba peit ïa ka tnat (Prison) ha ka sngi Baar u la ïathuh ba ka Sorkar kam pat shim rai halor ka jaka ban shna ïa ka Central Jail.U Bah Dhar u la ïathuh ba dang shen la tyrwa ban shna ïa ka Central Jail ha New Shillong Township.Katkum ka jingong jong u, ïa ka soskular jingïamynjur ladep ïasoi hapdeng ka tnat Home (Jail) bad ka tnat Urban Affairs ban pynkynriah noh ïa ka Shillong District Jail sha New Shillong Township.Haduh lai sien kynthih la pynlong ïa ka jingïalang pyrkhat kam hapdeng ka tnat Urban Affairs bad ka tnat Home (Jail).  La mynjur ba ka tnat Urban Affairs kan shimti noh ïa ka jaka (ba don ka Shillong District Jail ba mynta) ban ïakylliang ïa ka jaka ha New Shillong Township.U Bah Dhar, uba dei ruh u Myntri uba peit ïa ka tnat Urban Affairs u la ong ba ka New Shillong Jail kan long kaba ïaryngkat kyrdan bad ka Central Jail, ha kaba ïa ki koidi bad ïa kiba dang don hapdeng ka jingshah tian bishar yn sa pynsah la ka jong.Haduh 25 akar ka Sorkar ka donkam ban ïoh ïa ka jaka ban shna ïa ka Jail ba thymmai.U Bah Dhar u la ïathuh ba u la kyrpad ban pyndep noh ïa ka Nongstoin Jail khnang ban weng ïa ka jingkhapngiah jong ka Shillong District Jail.Shuh shuh  u la ïathuh ba u la pan ïa ka kaiphod halor ka jingpynkhlaiñ ïa ki bor pahara jong ka Jail kynthup ruh ïa ka Jowai District Jail ban khanglad ïa ka jingphet tuh ki koid.“Hadien ba nga la shimti ïa ka tnat Home (Jail) nga la pan kaiphod halor ka jingpynkhlaiñ ïa ki bor pahara jong ki Jail da kaba pyndait ïa ki CCTV bad ban thung kham bun ki nongtrei. Ngi la phah sha ka tnat Pla Tyngka ban mang pisa ban thung ïa ki nongtrei khnang ban ïada ïa ka jingphet tuh ki koidi,” u la ong.Ym kum kiwei pat ki Jylla, haduh mynta ka Meghalaya kam pat don satia la ka jong ka Central Jail.Ïa mynta, ka Jylla ka don san tylli ki District Jail, kata, ha Shillong, Williamnagar, Jowai, Tura bad Nongpoh kiba lah ban ngiam 595 ngut ki shynrang bad 55 ngut ki kynthei.",PAT LAH SHIM RAI KA SORKAR ÏA KA JAKA BAN SHNA ÏA KA CENTRAL JAIL,https://batesitv.com/pat-lah-shim-rai-ka-sorkar-ia-ka-jaka-ban-shna-ia-ka-central-jail/
": Ha kawei na ka jingjia ba sngewsih, uwei u rangbah u la duhei ia la ka jong ka jingim hadien ba u la shah bat ha ka bording ilektrik ha kawei ka jaka kaba don marjan bad ka jingkieng Umiam kaba hap hapoh ka Mawlai Police Station.Kane ka la jia hynnin ka janmiet sngi U Blei ha ka por kumba 5:30 baje janmiet.Katkum ka jingtip la iohlum la iathuh ba une u rangbah uba la khlad noh la tip kyrteng kum u Rishanlang Muktieh uba la 25 snem ka rta uba dei na ka shnong Ladlasharai, Ri Bhoi District bad uba trei kum u nongap pahara ha jingkieng umiam.La iathuh ba ha katei ka janmiet u la leit ban lum dieng thang najan ka jaka ba don u transformer jong ka ITD Cementation India Limited ha Umiam, hynrei khlem poi pyrkhat u la mad pynban ia kane ka jingjia ba sngewsih.Mar mar la pynkit ia u sha  Shillong Civil Hospital hynrei kham hadien u la khlad noh na kane ka sla pyrthei.",ÏAP SHAH BAT ILEKTRIK U RANGBAH KATBA DANG LEIT LUM DIENG THANG,https://batesitv.com/iap-shah-bat-ilektrik-u-rangbah-katba-dang-leit-lum-dieng-thang/
"Ryngkat bad ka ri India baroh kawei, ka Jylla Meghalaya ha ka sngi Thohdieng ka la rakhe ia ka Republic Day kaba 75 snem.Ha kane ka jingrakhe ia ka Republic Day kaba la long ha madan Polo, Shillong la kynmaw burom kyrpang ia ki nongiakhun laitluid jong ka ri India bad kumjuh ruh ia ki khlawait jong ka jaitbynriew, kum u Tirot Sing, u Kiang Nangbah bad u Pa Togan SangmaU Lat ka jylla Phagu Chauhan uba la long kum u kongsan u la pynher ia ka lama lai rong jong ka ri India bad shim ruh ia ka bynta ban salute ia kiba ia shim bynta ha ka march pass ba kynthup ia ki shipai BSF, CRPF, District Executive Force, East Khasi Hills District, Sikkim Police, 1st MLP Bn, NCC Boys, NCC Girls, Meghalaya Bharat Scouts and Guides, Sacred Heart Girl’s Hr. Sc. School, Brass Band Border Wing Home Guards bad ki Pipe Band Assam Regiment Centre.U Lat ka jylla u la sam ruh ia ka khusnam ‘U Tirot Sing Award 2024’ na ka bynta ka Arts and Culture sha u Risingbor Kurkalang, ia ka Pa Togan N. Sangma Award 2024 na ka bynta ka Social Service sha ka Dr. Delphine Gare Momin bad ia ka “U Kiang Nangbah Award 2024’ ha ki kam ialehkai sha u Phrangki Buam.Haba kren kum u Kongsan u Lat ka jylla u la iaroh ia ka Sorkar Jylla kaba la pyrshang ban wanrah jingsuk hapoh ka jylla lyngba ka jingkhot iakren iasuk bad ka seng kieng atiar Hynniewtrep National Liberation Council (HNLC) katkum ka jingbthah jong ka Ministry of Home Affairs (MHA) ka Sorkar Pdeng.La sam ruh ia ki khusnam Megha Health Insurance Scheme (MHIS) & Pradhan Mantri Jan Yojana (PMJAY) Awards sha ki hospital kiba treikam bha bad kiba la ai ka jingshakri kaba paka ia ki paidbah nongshong shnong.Ha East Khasi Hills la ai ia ka khusnam sha ka Pomlum PHC bad ka Mawphlang CHC na East Khasi Hills ka la ioh ka khusnam kum ka hospital ba ai jingshakri bapakam tam ha ka jylla.Ki hospital shimet kiba la shah jied ban ioh khusnam ki long ka Bethany Hospital, Shillong bad ka Bansara Eye Care Centre, East Khasi Hills.Ka Reid Provincial Chest Hospital, East Khasi Hills District ruh ha kane ka kynti ka la shah pynkup burom da ka khusnam bad ka Ganesh Das Government Maternal & Child Hospital, East Khasi Hills District ka la shah jied kum ka hospital ba paka tam ha ka jingsumar ia ki kynthei bad ia ki khunlung.Shuh shuh ka Reid Provincial Chest Hospital, East Khasi Hills District ka la jop ruh ia ka khusnam n aka bynta ka Ayushman Bharat Pradhan Mantri Jan Arogya Yojana Quality Certification Hospital.Ha kane ka sngi, la sam ruh ia ka Police Medal for Meritorious Service (MSM) sha u Superintendent of Police (City) Bah Vivek Syiem, ia u AB-Inspector John M Sangma bad Havildar Bah Teibor Sumer, katba ia ka Home Guards & Civil Defence Medal for Meritorious Service la ai sha ka Kong Aniosca Basaiawmoit kaba dei ka Inspector kaba shakri kum ka Senior Instructor ha Central Training Institute of Civil Defence and Home Guards, Mawdiangdiang.La pyninam ruh ha kane ka sngi ia ki tabut na ka tnat Tourism, ophis jong ka Deputy Commissioner, na ka DCIC-East Khasi Hills, na ka ophis Superintendent of Fisheries, na ka Meghalaya State Skills Development Society, na ka District Animal Husbandry and Veterinary, na ka District Horticulture, DFO, na ka Social Forestry, na ka NCC, na ka Divisional Soil and Water Conservation bad na ka District Election Officer.Ka tabut jong ka DCIC-East Khasi Hills ka la jop ia ka nam lahduh, katba ka Meghalaya State Skills Development Society ka la long baar bad ka District Animal Husbandry and Veterinary ka la long balai.Ha ka jingiakob iaid march past, ka NCC Girls ka la jop ia ka nam lahduh, katba ka NCC Boys bad ka Sacred Heart Girl’s Hr. Sc. School ki la jop ia ka kyrdan baar bad balai.",ÏAROH U LAT ÏA KI SIEN JAM BA SHIM KA SORKAR BAN KYNTIEW ÏA KA JYLLA,https://batesitv.com/iaroh-u-lat-ia-ki-sien-jam-ba-shim-ka-sorkar-ban-kyntiew-ia-ka-jylla/
": Kawei ka trok kaba kit ïa ki iit kaba don ïa u nombar TN 52- F-5863 ka la ryngkang na surokbah sha phyllaw iing jong ki briew ha ka step sngi balang ha ka shnong Mawblei ha ka jaka ba long khongdong bha.La antad ba ka jingjylliew jong ka kynjang na surokbah sha ka jaka ba kane ka trok ka la hap ka long kumba 100 phut tam eiei.Katkum ka khubor ba la ïohlum la ïathuh ba u nongñiah jong ka trok u la khladnoh hashen bad u nongbud u la mynsaw jur.Kane ka trok ka la pra phum bad ki iit ba la thep hapoh ka trok ki la orpait lyngkhot lyngkhai. Kane ka jingjia ka la pynher syrngiew ïa ki briew kiba shong basah hajan ka jaka ba kane ka trok ka la hap.Ki Pulit ka Madanryting PS tang shu ïoh jingtip halor kane, ki la leit ban ai jingïarap ban ïoh sei ïa ka met jong u nongñiah bad ban pynkit noh sha Shillong Civil Hospital ïa u nongbud uba la mynsaw jur.",NA SUIÑ RYNGKANG KA TROK HA PHYLLAW ÏING BRIEW HA MAWBLEI,https://batesitv.com/na-suin-ryngkang-ka-trok-ha-phyllaw-iing-briew-ha-mawblei/
"Tura, K’lyngkot 19: Ka jingialehkai Wushu ha ka lympung ialehkai 5Meghalaya Games, 2024 ka la poi noh sha kaba kut ha ka sngi Palei jong ka taiew.Ha kaba kut jong kane ka jingialehkai, ka kynhun jong ka East Khasi Hills ka la lah ban bat ia ka kyrdan kaba halor duh ha ka miej khur takma, hadien ba kane ka kynhun ka la lah ban kur haduh 10 tylli ki takma ksiar, 5 tylli ki takma Rupa bad 3 tylli ki takma Rnong.Ka district kaba wan ha ka kyrdan kaba ar dei ka Ri-Bhoi District kaba la lah ban khur 5 tylli ki takma ksiar bad 2 tylli ki takma Rnong, katba ka District kaba la wan ha ka kyrdan kaba lai ka dei  Noth Garo Hills kaba la ioh ba kan khur 2 tylli ki takma ksiar, 4 tylli ki takma Rupa bad 1 ka takma Rnong.Ki bor ba dei khmih, ki ñiew bad shim ba ka jingialehkai Wushu ha kane ka lympung ka kren shai kdar ia ka jingsdang ban suthied bha ha kane ka jylla.  Ka dawbah kaba la pynlong ia ki ban kren kumne ka long ba lada khmih bha ia ka jingioh ban khur takma, la lap bad shem ba nalor kitei ki lai tylli ki district kiba la kdew haneng, kiwei kiwei ruh ki samla ba la wan iashim bynta na kiwei pat ruh ki district kim shym la leit phai thylli sha la iing namarba la  don ki rang bad ki thei ialehkai kiba la ioh ban khur ia ki takma.",5TH MEGHALAYA GAMES : 18 TYLLI KI TAKMA KHUR KI NONGIALEHKAI WUSHU KA EKH,https://batesitv.com/5th-meghalaya-games-18-tylli-ki-takma-khur-ki-nongialehkai-wushu-ka-ekh/
"Da ki hajar ngut ki paid Khasi bad kynthup ruh ia kiwei kiwei ki jaidbynriew kiba sah ha them Ribhoi ha ka 22 tarik u Kyllalyngkot, 2024 ki la mih sha surok ban pdiang sngewbha ia u nongialam jong ka seng congress u Rahul Gandhi uba la wan khnang sha Meghalaya kum shi bynta ka jingiaid kjat ne ka Jodo Nyay Yatra kaba u la sdang dang shen na ka Jylla Manipur.Ki paidbah kiba la ieng arliang surok ki la ap ban pdiang sngewbha ia u Rahul Gandhi naduh ka shnong Jorobad ryngkat ka jingsynran lang jong u President ka Meghalaya Pradesh Congress Committee u Bah Vincent H. Pala lem bad kiwei pat ki nongialam jong ka Seng congress.U Rahul Gandhi u la iaid da ka kjat nakhmat ka ophis u DTO, Nongpoh, bad rung sha madan NSCA Mini Stadium kaba don ha Pahamsyiem ban ai jingkren sha ki paidbah kiba la ialum da ki hajar ngut ryngkat ka jingkaweh ia ki lam jong ka seng congress.Ia u Rahul Gandhi la synran lang da u nongialam ka All India Congress Committee u Jairam Ramesh, u  General Secretary u K. C. Venugopal, u A. Chellakumar uba peit ia ka jylla Meghalaya bad kiwei kiwei ki nongialam bahakhmat jong ka party.Haba ai jingkren sha ki paidbah, u Rahul Gandhi u la takrain tyngeh ia u Myntri Rangbahduh ka ri u Narendra Modi uba shu sngap mynthi halor ka jingia umsnam ha ka jylla Manipur.Ia kane, u Rahul Gandhi u la kren ha ka jingialang paidbah ha madan NSCA Mini Stadium kaba don ha Pahamsyiem, Ribhoi District bad ong ruh ba ka jingthmu jong kane ka jingiaid lynti ka la long ban pyniatylli lang ia ki paidbah nongshong shnong ha ka ri ban ioh ia ka hok, halor ka jingshah leh bym hok hapoh ka jingsynshar jong ka Sorkar BJP.U la kynthoh ruh ia ka jingbym mon jong ka Sorkar BJP ban pynrung ia ka ktien Khasi bad Garo ha ka Khyrnit Baphra jong ka riti synshar ka ri India bad kynthoh ruh ia ka jingshalan tuh ia u dewiong hapoh kane ka jylla kaba la ktah kylla pat ia ki nongshong shnong kiba im kamai jakpoh na kane ka kam.Shwa ban pynkut, u Rahul Gandhi u la kular ia ki paidbah nongshong shnong jong ka jylla Meghalaya ba kan iakhun ia ka jingshah leh bym hok bad ia ki jingeh ba ki paidbah ki la mad hapoh ka jingsynshar ka BJP.Shuh shuh u la ong ba un long u shipai jong ki paidbah ka jylla Meghalaya na ka bynta ban pynsngew ia ki jingeh ha Delhi.",SHLEI U RAHUL GANDHI DA KA JINGIEID TANG SHU ÏOHI ÏA KI PAID KHASI HA NONGPOH,https://batesitv.com/shlei-u-rahul-gandhi-da-ka-jingieid-tang-shu-iohi-ia-ki-paid-khasi-ha-nongpoh/
"Tura, K’lyngkot 20 : Kan dei ka janmiet jong ka jingkmen ka bym lah shu ban batai ia ka kynhun ialehkai baroh kawei jong ka Ri-Bhoi Distrcit hadien ba ki rang bad ki thei ialehkai phutbol ki jong ka, ki la lah ha kaban ioh ban rah ia ka nam lahduh ne khur syndon da ka takma ksiar ha ka jingialehkai jong kiba 18 snem ka rta kynthei bad shynrang.Ha lyndet ka jinglah ban ioh rah ka kynhun napoh Ri-Bhoi District lah ban ong ba ka dei namar ka jingshim khia bad kitkhlieh lang da baroh katta naduh ki khynnah, ki kmie ki kpa, nangta sa ki skul ba ki khynnah ba ki leit ban pule, ki dkhot Ri Bhoi District Sports Association kaba juh trei borbah ban sain dur ne ban pynmih ia ki khynnah ialehkai kiba kynsai.Ha ka jingiakhun ia ka phainal kiba la long hynnin ka janmiet jong ka sngi Thohdieng jong ka taiew ha P.A Sangma Stadium, Tura, na ka liang jong ki kynthei, ka Ri-Bhoi ka la lah ba kan pynliem noh ia ka East Khasi Hills lyngba ka tie breaker da 3-2, katba ia ka takma rnong ne kyrdan kaba lai na kane ka jingiakob ka leit sha ka kynhun ki thei ialehkai jong ka Eastern West Khasi Hills District hadien ba ki la lah ban pynliem noh lyngba ka tie breaker ia ka South West Khasi Hills District.Haba phai pat sha ka jingiakhun jong ki samla shynrang, ka kynhun ialehkai jong ka Ri-Bhoi District ki la lah ban pynliem noh ia ka West Jaintia Hills District da 1-0 bad ia kane ka shi kol ba kordor tam ia ka Ri Bhoi la the pia ka da u Riskhem Syiem.Ka East Khasi Hills District mynta ka kynti ka la hun ba kan bat ia ka kyrdan kaba lai ne khur da ka takma rnong kaba la wan hadien ba ka la lah ba kan pynliem noh ia ka West Garo Hills da 3-1.Ha kaba kut jong ka jingiakhun baroh u Freddy Jyrwa ka East Khasi Hills uba la ioh ban thep 4 kol, u la ioh ban rah ia ka nam Top Scorer, katba na ka liang u Kitboklang Buam ka West Jaintia u la ioh ban rah ia ka nam best goalkeeper, katba u Tiros Kyndait jong ka West Jaintia Hills u la ioh ban rah ia ka nam Best Player.Haba phai sha ka liang ki kynthei, ka nam thei ap kol kaba kynsai ne best goalkeeper ka leit sha ka Nibari Maring jong ka Ri-Bhoi, kaba la mih paw na ka daw ka jinglah ka jong ka ba kan kyrda (save) ia ki artylli ki penalty ha ka por ba la shut ia ka tie breaker, katba ka Inrilaidor Khongthaw jong ka East Khasi Hills ka la ioh ba kan khur haduh artylli ki khusnam kaba kynthup ia ka nam top scorer hadien ba ka la lah ba kan thep haduh 15 tylli ki kol bad kumjuh ia ka nam player of the tournament.",KHUR TAKMA KSIAR KI RANG BAD THEI JONG KA RI BHOI IA KA JINGIALEHKAI FOOTBALL KA MEGHALAYA GAMES,https://batesitv.com/khur-takma-ksiar-ki-rang-bad-thei-jong-ka-ri-bhoi-ia-ka-jingialehkai-football-ka-meghalaya-games/
"Tura, K’lyngkot 18 : Ka jingialehkai jong ka athletics ha ka lympung ialehkai jong ka Meghalaya Games kaba San ka ba la long ha Tura, West Garo Hills District, ka la lap ba poi noh sha kaba kut mynta ka sngi.Bad ha kine ki lai sngi jong ka jingiakhun u Skhemlang Suba ka Ri Bhoi bad ka Glorify Kurbah ka EKH ki la ioh ba kin rah ia ka nam kum u rang ne ka thei ialehkai ba kynsai (best athlete).Na ka liang u Skhemlang ka daw kaba la pynlong ia u ba un ioh ban rah ia kane ka nam ialehkai ba kynsai ka lympung ka la wan hadien ba u la lah ban pyndep kham sted ia ka thong ha ka jingiakob mareh kaba 800M hadien ba u la lah ba un pyndep ia ka thong ha ka 1:54.7 sec, kaba la biang pura ia u ba un ioh ban khur 897 poin, katba na ka liang ka Glorify Kurbah, ka la ioh ba kan khur ia kane ka nam hadien ba ka la lah ba kan pyndep ia ka thong ka iakob mareh kaba 800m da  ba kaba ka  la lah ba kan pyndep ia ka thong ha ka  2:21.5 sec bad khur 809 poin.Haba khein kyllum pat ia ka rukom ialehkai ha baroh ki lai sngi jong kane ka jingialehkai,  ka kynhun jong ka West Jaintia Hills District kaba la ioh ba kan khur 17 tylli ki takma ba kynthup 8 tylli ki takma ksiar, 4 ki takma rupa bad 5 ki takma rnong, ka kynhun kaba wan ba-ar dei ka Ri-Bhoi District hadien ba ka la ioh ba kan khur 15 tylli ki takma ba kynthup 6 ki takma ksiar, 6 ki takma rupa bad 3 tylli ki takma rnong, katba ka kynhun ialehkai jong ka East Khasi ka la wan ban bat ia ka kyrdan kaba lai hadien ba ka la ioh ba kan khur 10 tylli ki takma ba kynthup 5 ki takma ksiar, 3 ki takma rupa bad 2 tylli ki takma rnong.”",RAH KA WJH IA KA NAM LAHDUH U SKHEMLANG BAD GLORIFY KUM KI NONGIALEHKAI BA KYNSAI HA KA ATHLETICS,https://batesitv.com/rah-ka-wjh-ia-ka-nam-lahduh-u-skhemlang-bad-glorify-kum-ki-nongialehkai-ba-kynsai-ha-ka-athletics/
"Ka Voice of the People Party (VPP) ha ka sngi balang ka la pynbna paidbah ban pynlong ïa ka jingïakhih da kaba shong kyllaiñ myngngor hakhmat ka Meghalaya Secretariat ha ka 19 tarik mynta u bnai naduh ka por 10 baje mynstep haduh ka por 4:30 baje janmiet halor ka jingbym sngap jong ka Sorkar MDA hapoh ka jingïalam jong u Conrad Sangma kum u Myntri Rangbah ban jubab ïa ka jingdawa jong ka VPP na ka bynta ban thungkam biang ïa ki ophisar ba la shah weng hapoh ka ophis Lok Ayukta.“Ka jingïakhih kan bteng biang ha ka lah sngi u Blei ka 22 tarik mynta u bnai lada ka Sorkar kam sngap ïa ka jingdawa. Ka jingwengkam ai ki ophisar kam dei tang ka jingleh bymhok bad ka jingibeiñ ïa ki hynrei ïa ka jylla baroh kawei bad namarkata, ka dei ka kamram jong uwei pa uwei u nongshong shnong ban ïasnohkti lang ha ka jingïakhih bad ban pyndem khohsiew ïa kane ka Sorkar,” ong u Nongaiktien ka VPP u Dr. Batskhem Myrboh.“Ka party ka kyrpad ïa baroh kiba ïashim bynta ha ka jingïakhih ba kin kiar ban shim ïa kino kino ki sienjam kiba pynkheiñ ïa ka shongsuk shongsaiñ.  Lada don kino kino kiba donkti ha ka jingpynthud ïa ka shongsuk shongsaiñ, u/ka kin hap ban shim hi halade ïa ka jingkitkhlieh,” maham ka VPP.",HAKHMAT SECRETARIAT YN IAKHIH KA VPP BA SHAH WENGKAM KI OPHISAR LOKAYUKTA,https://batesitv.com/hakhmat-secretariat-yn-iakhih-ka-vpp-ba-shah-wengkam-ki-ophisar-lokayukta/
"Da ki phew ngut ki nongïalam bad ki dkhot jong ka Federation of Riwar Mihngi Local Dorbar (FoRMLD) ha ka sngi Balang ki la rah da ki plakad hakhmat ka ophis treikam jong ka Regioal Office ka National Highways and Infrastructure Development Corporation Limited (NHIDCL), Shillong ban pynpaw ïa ka jingpyrshah halor ka jingbym maramot jong ka NHIDCL ïa ka surok Shillong-Dawki kaba la pynsuhsat haduh katta katta ïa ki nongleit nongwan bad ïa ki paidbah kiba shong basah ha ki shnong jong ka Riwar Mihngi.Ha ki plakad ki nongïalam ka FoRMLD ki la thoh, “kiew dor ka bai kali, kiew dor ki mar ki mata dei namarba sniew palat ka surok,” “ngi dawa na u Local MLA ban pyni da ki kam, wat heh tang ka kular,” bad kiwei kiwei.Tang hapoh katto katne por, ki ophisar jong ka Regional Office ka NHIDCL ki la khot ïakren ïa ki nongïalam jong ka FoRMLD ha kaba ki la kular ban maramot noh ïa ka surok Shillong-Dawki hapoh 20 sngi.“Ngi la banjur (ïa ka NHIDCL) ban shna pynbha ïa ka surok Shillong-Dawki naduh Pynursla shaduh Tamabil. Kum ki nongshong shnong jong ka thaiñ Riwar, bad kum ka kynhun ngi ïohi ïa ka jingleh bym suidniew jong ka NHIDCL bad ki kontraktor wat haba ladep ban pynjot ïa ka surok mynta la lai snem,” la ong uwei na ki nongïalam ka FoRMLD.U la ong, ba ka jingjot jong ka surok Shillong-Dawki ka la wanrah ruh ïa ka jingkiewdor ha ka bai kali kaba la ktah haduh katta katta ïa ki paidbah bad manla ka taiew ki kali ki hap ban leit sha karkhana namar ka jingpei thliew jong ka surok.“Naduh Pynursla shaduh Dawki-Tamabil la ïohi ïa ka jingbym kheinkor bad la ïohi ba la iuhroit ruh da u MLA jong ngi uba dei u Symbud Myntri Rangbah bad uba peit ruh ïa ka tnat PWD (Roads). Ngi pynpaw ïa ka jingdiaw ha kaba ïadei bad ka jinglong jingman jong ka surok,” u la ong.U la kam ruh ba ka ïoh ka kot ha ka thaiñ Riwar Mihngi la ka hiar haduh katta katta na ka daw ka jingsniew shaba palat jong ka surok Shillong Dawki.U Bah Edmund Khongngai u la ong ruh ba watla ki sengbhalang na ka thaiñ Riwar Mihngi ki la byrngem ban pynlong ïa ka jingïakhih pyrshah ïa ka jingleh mynthi hynrei ka NHIDCL kam shym la patiaw satia bad kynnoh ruh ba ka shu pynbiej na ka por sha ka por.  U la ong ruh ba watla ka SDO jong ka Pynursla Civil Subdivision ka la khot jingïalang ïa ki kynhun hynrei kam shym la poi shaei shaei ruh.“Lada ka NHIDCL kam lah ban trei pyndep ïa ka surok ïa ka Phase-IV bad ka Phase-II kaba la sniew shaba palat ngi la kren shai watla ki bor ba dei peit ka NHIDCL ki la pynpaw ïa ki daw kiba ngim lah ban pdiang,” u la ong.“Ngi la ïakren markhmat bad lada ka NHIDCL bad ka Sorkar kim shimkhia ban shna ïa ka surok, ngim banse ban mudui da ka PIL hapoh ka Ingbishar Meghalaya High Court,” la ïathuh u Bah Edmund ïa kaei kaba ki nongïalam ka FoRMLD ki la pynpaw hakhmat u General Manager ka Regional Office jong ka NHIDCL.“Ngi kren da kaba shai ïa ka Sorkar, la lai tylli ki snem ngi la mad ïa ka jingsniew ka surok, ka jingkiewdor ki mar ki mata, ka jingkiewdor ha ka leit ka wan, ka jingshah ktah jong ki paidbah kiba pang ba shitom bad ki khynnah skul ki thud na ka daw ka jingthud ka surok ka bym shngaiñ ban leit ban wan ha ka por slap.U la ong ruh ba ka FoRMLD ka phah ïa u kyrwoh sha u MLA ka Pynursla Constituency u Bah Prestone Tynsong lada ka jingmaramot ïa ka surok Shillong-Dawki kam urlong, u dei ban hiar noh mardor na ka shuki Myntri.","BYRNGEM KA FoRMLD BAN MUDUI PIL HA HC, 20 SNGI KULAR KA NHIDCL BAN MARAMOT ÏA KA SUROK SHILLONG-DAWKI",https://batesitv.com/byrngem-ka-formld-ban-mudui-pil-ha-hc-20-sngi-kular-ka-nhidcl-ban-maramot-ia-ka-surok-shillong-dawki/
": Ka tnat Bording jong ka Sorkar Meghalaya ka la ïasnohkti lang bad ka ONGC Tripura Power Company Ltd (OTPC), da kaba soi ïa ka Memorandum of Understanding (MOU) ha kaba la sakhi lang da u Myntri ka tnat Bording u Abu Taher Mondal.Ha ka jingïalang ïasoi ïa ka soskular kaba la long ha nongbah Shillong, la sakhi lang da u Commissioner and Secretary ka tnat Bording u Sanjay Goyal bad u Managing Director jong ka OTPC u Sanil Namboodiripad.Kane ka soskular ba la ïasoi na ka bynta lai snem ka dei ka thong jong ki arliang mamla ban pynmih ïa ka bording lyngba ka um ha kane ka jylla.Ha ka jingïasoi ïa ka soskular la snohkti lang da ka kynhun jong ka OTPC ba kynthup ïa u Chief Commercial Officer (CCO) Arup Ch. Sarmah, u Chief Technical Officer (CTO) u Shree Narayan bad u Head Corporate Affairs (C&M) Mr. Samarjeet Thakur.U Abu Taher Mondal haba kren ha kane ka jingïalang u la ong, “kane ka jingïatreilang kan kynjoh sha ka thong kaba ngi la angnud, ka dei shaphang ka jingkynshew ïa ka bording bad ka jingïada ruh ïa ka mariang.  Ka jingïasoi ïa ka soskular kan long kum u mawmer ban kynshew ïa ka bording, ban plie lynti na ka bynta ka jingpynjyrngam bad ka lawei kaba shngaiñ. Kane ka soskular ka pynpaw ïa ka jingtrei shitom ban pynpaw ïa ka jingdon kyrhai ka jylla Meghalaya ïa ka bording kaba lah ban pynmih na ka um. Ngi thmu ban pynïar ïa ka jingpynmih bording, ban pynthikna ïa ka jingneh kaba slem na ka bynta ki por ki ban dang wan.”Ka jingthmu jong ka soskular, ka kynthup ïa ka jingtei ïa ka Pump Storage Hydro Power Project, ka jingpynmih ïa ki Large bad Small Hydroelectric Power project, bad ka jingwad lad ban pynbun ïa ki Solar Project.Kine ki jingthmu ki long kiba yn ïaid ryngkat bad ka pyrthei na ka bynta ban wanrah ïa ka bording kaba khuid bad ban pynkiew ïa ka jingpynmih bording ha ka thaiñ.",SOI KA SORKAR MEGHALAYA ÏA KA MoU BAD KA OTPC BAN PYNMIH ÏA KA BORDING,https://batesitv.com/soi-ka-sorkar-meghalaya-ia-ka-mou-bad-ka-otpc-ban-pynmih-ia-ka-bording/
"Ka Nongaiktien jong ka Sorkar Jylla ka Dr. Ampareen Lyngdoh kaba long ka Myntri Sorkar ha ka Lah Sngi u Blei ka la ong ba ka Sorkar Jylla kam dei hok ban tuklar ïa ka jingtreikam ba laitluid jong ka Lokayukta.“Ïa kane ka jingsngewthuh bakla dei ban pynbeit noh mardor,” la ong ka Dr. Ampareen ha ka jingïakren bad ki lad pathai khubor haba pynphai nia halor ka jingkynnoh jong ka Voice of the People Party (VPP) ha kaba ïadei bad ka jingweng noh ïa u Director of Inquiry bad ki Inquiry Officer jong ka Meghalaya Lokayukta.Kane ka jingpynshai, ka long halor ka jingkynnoh ba la wanrah da ka Liang Pyrshah Voice of the People’s Party (VPP) ha kaba ïadei bad ka jingwengkam ïa ki Ophisar na ka Meghalaya Lokayukta, halor ka jingkam ba ki dei kiba la lap ïa ka jyrsieh bamsap hapoh ka Garo Hills Autonomous District Council (GHADC).Ki ophisar ba la shah wengkam ki kynthup ïa u Director of Inquiry and Prosecution Bah J. Rymmai, uba long u Ophisar IPS barim, ryngkat bad u Enquiry-cum-Investigating Officers Bah R. Pde bad u Anil K. Sangma.Ka la ong, katkum ka Lokayukta Act, 2014, Sorkar ka la ïoh ïa ki jingdkhoh ha kaba jied ïa ki dkhot, kiba la thung ha ka Lokayukta ba kynthup ha ka post Director of Inquiry bad u Director Prosecution.“Haba ngi ïohi ïa kine ki jingbakla, ka Sorkar ka la shim da ka sienjam ban pynbeit noh ïa ki jingbakla katkum ba la kdew ha ka Aiñ, ka Sorkar ka la ai jingmut sha ka Lokayukta, kaba la pynkupbor ban thung ïa la ki jong ki dkhot. Ïa ka kyrteng la phah sha ka Meghalaya Lokayukta bad mar mar la pynbeit ïa ki jingbakla bad jied ruh ïa ki ophisar,” ka la ong.“Ka dei ka jingkwah jong kane ka Sorkar ban ai ka jingkular sha ki nongshong shnong ba ngin ym tuklar ïa kino kino ki kynhun treikam bad ïa ki jingtreikam jong ki bad ngi kular ruh sha ki paidbah jong ka Jylla Meghalaya ba kino kino ki jingbakla ngin ïaleh ban pynbeit bad ma ngi kum ka Sorkar ngi la pyntyllun shakhmat ïa ka jingtreikam katkum ka aiñ bad katkum ka jingai jingmynjur ïa ki nongrim jong ka Meghalaya Lokayukta Act 2014,” ka la bynrap.U nongaiktien jong ka National People’s Party’s (NPP) Bah Himalaya M. Shangpliang uba long ruh u Adviser jong ka tnat Pule Puthi ka Sorkar Jylla u la pynshai ba katkum ka Section 10 (2) bad 11 jong ka Meghalaya Lokayukta Act, 2014, ki ophisar lane ki nongtrei ki dei ban long kiba dang shakri ha ki tnat treikam jong ka Sorkar.  Ki nongtrei ba la shongthait kim lah shuh ban dang long ki nongtrei jong ka tnat. Ka Sorkar ka burom ka Meghalaya Lokayukta Act.U la pynshai ba ka lynti ban thung ïa kine ki ophisar ka katkum ka Lokayukta Act, 2014 hapoh ka Section 10 (2) kaba ong, “dei ban don u Director of Inquiry bad Director of Prosecution kiba ka kyrdan kam dei ban kham poh ïa ka kyrdan u Additional Secretary jong ka Sorkar Jylla lane kaba ryngkat bad kata, ïa kiba yn thung da u Chairperson da kaba jied na ka thup kyrtengba la phah da ka Sorkar Jylla.”“Katkum ka Section 11 jong ka Meghalaya Lokayukta Act, 2014 ka ong ruh, “watla kano kano kaba ïadei bad ka aiñ kaba la pyntreikam, ka Lokayukta kan thung ïa ka Inquiry Wing ban khlieh da u Director of Inquiry na ka bynta ka jingthmu ban pynlong ïa ka jingtohkit halor kino kino ki jingkynnnoh ba la leh da kino kino ki shakri sorkar kiba lah ban shah pynshitom hapoh ka Prevention of Corruption Act, 1988.Naduh ka por ba la thung ïa ka Inquiry Wing da ka Lokayukta, ka Sorkar Jylla ka la phah ïa ki kyrteng jong ka ophisar bad ïa kiwei kiwei ki nongtrei na ka tnat, katkum ka jingdonkam jong ka Lokayukta, na ka bynta ban pynlong ïa ki jingtohkit hapoh kane ka Aiñ.Na ka bynta ban ai jingïarap ïa ka Lokayukta ha kaba pynlong ïa ka jingtohkit, ki ophisar jong ka Inquiry Wing kim dei ban long kiba rit ïa ka kyrdan jong u Under Secretary jong ka Sorkar, hynrei ki dei ban don ïa kajuh ka iktiar katkum ba la pynkupbor hapoh ka Lokayukta hapoh ka Section 88.U Bah Shangpliang u la ong ba ki Ophisar ba la weng na ka ophis jong ka Lokayukta ki dei kiba la shongthait ïa kiba la shim na ka tnat Pulit.“Ka dei tang ka kam ba shipor na ka liang jong ka Sorkar khnang ban dup lah ban pyntyllun ïa ka jingtreikam jong ka Lokayukta bad ïa ka jingthungkam la pynmih na ka bynta u Director of Inquiry ha u Risaw, 2022 bad na ka bynta ki Inquiry Officers la pynmih ha u Lber, 2023. Ka Sorkar ka sngewdei ba ka ophis Lokayukta ka dei ban don ïa ki ophisar kiba la tbit katkum ka Aiñ bad namarkata, katkum ka Section 10 bad 11 jong ka Aiñ ïa ka thup kyrteng la phah sha ka Lokayukta bad ka Lokayukta ka ladep jied bad pynmih ruh ïa ka jingpyntip halor ka shithi thungkam,” u la ong.Ha ka 19 tarik Nohprah, 2023, ka ophis Meghalaya Lokayukta ka la jied ïa u ophisar IAS IW Ingty kum u Director of Inquiry bad lai ngut ki ophisar MPS kum ki dkhot ba kynthup ïa u Challang G. Momin, u John Clitzer A. Sangma bad u Banïateilang Diengngan.“Kane ka mut ba ka ophis Lokayukta ka la treikam pura da ka jingthung ïa ki opphisar bapura ïa kiba la shim na kiba dang don hapdeng ka jingshakri hapoh ka Sorkar Jylla,” la ong u Bah Shangpliang.“Kam pat ju don kano kano ka por ba u Myntri Rangbah ne ka Sorkar ka la tuklar halor ka jingthungkam ne ban jied ïa ki ophisar ban phah sha ka Lokayukta lymne u Myntri Rangbah bad ka ophis jong u kin tuklar ïa kino kino ki case kiba ka Lokayukta ka la shimti.”",PYNSHAI KA DR. AMPAREEN ÏA KA JINGKYNNOH KA VPP : KA SORKAR KAM LAH BAN TUKLAR ÏA KA LOKAYUKTA,https://batesitv.com/pynshai-ka-dr-ampareen-ia-ka-jingkynnoh-ka-vpp-ka-sorkar-kam-lah-ban-tuklar-ia-ka-lokayukta/
"U Myntri ka Sorkar Jylla Bah Shakliar Warjri ha ka sngi Baar u la kaweh ia ka lama kum ka dak jong ka jingsdang ia ka jingrah ia ka Dongmusa na kawei ka District sha kawei pat tad haduh ban da pynpoi ha ka lympung ialehkai 5th Meghalaya Games 2024 ka ban sa long naduh ka 15 tarik haduh 20 tarik mynta u bnai ha Tura, West Garo Hills District.U Bah Shakliar ula aiti ia ka Dongmusa ha madan SSA Stadium hapdeng ka jingiadon ryngkat jong ki nongkitkam ka Meghalaya State Olympic Association (MSOA), ki Ophisar ka tnad Sports and Youth Affaris lem bad ki nongialehkai na ki district bapher bapher.Ia kane ka Dongmusa la aiti ban rah da u rangmareh ba pawnam ka Jylla Bah Binningstar Lyngkhoi uba la ioh khur bun tylli ki takma na ki lympung iakhun ha Jylla, ha ri India bad shabar ri ruh kumjuh. U Bah Benningstar un pynpoi ia kane ka Dongmusa jong ka lympung ialehkai sha ka madan ialehkai ha Tura.Ia kane ka lympung yn sa plie paidbah da President ka ri India ka Droupadi Murmu ka ban sa long kum ka Kongsan.Haba kren kum u Kongsan, u Bah Shakliar Warjri u la pynpaw ia ka jingsngewkmen ba la sdang ia ka lympung ialehkai Meghalaya Games da kaba thang ia ka sharai bad ba la aiti sha ki nongpyniaid.  U la ong ba ka Meghalaya Games ka dei kawei na ki lympung ialehkai sports kaba heh ha ka jylla bad ha kajuh ka por u la ai khublei ia ki nongialehkai ki ban sa iashim bynta ha kane ka lympung.",YN PYNPOI U KHLUR ÏAKOB MAREH ÏA KA DONGMUSA HA KA 5TH MEGHALAYA GAMES HA TURA,https://batesitv.com/yn-pynpoi-u-khlur-iakob-mareh-ia-ka-dongmusa-ha-ka-5th-meghalaya-games-ha-tura/
"Ka Balang Catholic lyngba ka The Dicastery for the Doctrine of Faith ka la pynmih ïa ka dulir “Fiducia Supplicans” ha ka 18 tarik Nohprah 2023 ha kaba ka la pynshai ba ki Nongsharai Balang bad ki Lyngdoh Sohblei kim lah ban ai ïa ka Sacrament Jjingkyntiew Kurim ïa kiba shongkha na kajuh ka long kynthei shynrang hynrei ki lah tang ban ban ai ïa ka jingduwai kyrkhu kyrdoh.U nongthoh khubor u la ïoh ban ïakren bad u Vicar General jong ka Jylla Niam Bah Shillong u Rev. Father Richard M. Majaw ha kaba ïadei bad kane ka bynta.U Rev.Fr. Richard u la ïathuh ba ïa kane ka Dulir ka Balang Catholic kam shym la wanrah ïa kano kano ka jingpynkylla ïa ka jinghikai tynrai ha ka shongkha shongman bad ïa ki aiñ ka Balang ba ka shongkha shongman kan dei beit hapdeng u shynrang bad ka kynthei bad ka ong ruh ba kito kiba shongkha na kajuh ka long kynthei shynrang ki lah ban shu ïoh tang ïa ka jingduwai kyrkhu kaba ki Lyngdoh ki ai ïa kito kiba pan jingkyrkhu na ki kti u Lyngdoh Sohblei.U la ong ruh ba kane ka Dulir kam pynshlur satia ïa ka shongkha na kajuh ka long kynthei shynrang bad u ong ba kane ka Dulir ka thew ïa ka jingmut jong ka jingduwai kyrkhu.“Kane ka dei ka jingduwai kaba u Lyngdoh u lah ban duwai hi khlem da shim ïa ka jingduwai jong ka Balang.  Ïa kane ka jingduwai kyrkhu ym dei ban sngewthuh bakla ba ka dei ka jinglehñiam jong ka Sakrament Jingkyntiew Kurim jong ka Balang Katholik,” la pynshai u Vicar General.Ha kaba ïadei bad kane, u Archbishop jong ka Jylla Niam Bah Shillong u Most Rev. Victor Lyngdoh u la phah da ka pynbna sha baroh ki paidriewngeit jong ka Balang Catholic hapoh ka Jylla Niam Bah Shillong ban pynshai ba ka Dulir “Fiducia Supplicans” ka khlem pynkylla ïa ka aiñ tynrai jong ka Sacrament Jingkyntiew Kurim ha ka Balang Catholic bad ka jingduwai jong u Lyngdoh kam mut ba u mynjur ne pynshur ïa ka jingleh jong ki (briew kiba ïashongkha para shynrang bad para kynthei).“To ngin ïai bat barabor ïa ka jinglong bakyntang jong ka Sacrament Jingkyntiew Kurim,” la kyntu u Nongsharai Mynsiem jong ka Jylla Niam Bah Shillong.",KIBA SHONGKHA NA KAJUH KA LONG KYNTHEI SHYNRANG KI LAH BAN SHU ÏOH TANG KA JINGDUWAI : FR. RICHARD MAJAW,https://batesitv.com/kiba-shongkha-na-kajuh-ka-long-kynthei-shynrang-ki-lah-ban-shu-ioh-tang-ka-jingduwai-fr-richard-majaw/
":  Ka kynhun Search and Rescue Team (SRT) ki la ioh sei ia ka metiap jong u briew uba ngam jyllop ha ka 1 tarik, Kyllalyngkot 2024 ha Wahrew.Une u briew u dei uba la tip kyrteng kum u Vicky Chetri uba la 31 snem ka rta, u dei u khun jong ka Kong Starlin Syiemlieh uba shong basah ha Nongmensong.U Vicky u la leit ban khana snem thymmai shi paralok ha Wahrew bad ha ka jingiabam khana u la leit jngi kai ha khrum jong jingkieng Wahrew hynrei u la ngam jyllop.La ioh ban sei ia ka metiap jong u na ka jaka kham sharum kaba don kumba 100 mitar eiei ka jingjngai na Jingkieng Wahrew.",IOH SEI KI SRT IA KA MET UBA NGAM JYLLOP HA WAHREW,https://batesitv.com/ioh-sei-ki-srt-ia-ka-met-uba-ngam-jyllop-ha-wahrew/
"Ka tnat Pulit jong ka Jylla ka la pynkhreh ban pynkhlaiñ ïa ka jingpahara ha nongbah Shillong bad ha Tura ha ki sngi shwa ba ka President jong ka ri India ka Droupadi Murmu kan wan iuhkjat ha ka 15 tarik bad 16 tarik mynta u bnai.Ka Murmu kan leit iuhkjat shwa nyngkong eh ha Tura kaba dei ka district headquarter jong ka West Garo Hills District, ban plie paidbah ïa ka Meghalaya Games ka ban sa sdang naduh ka 15 tarik haduh 20 tarik mynta u bnai.Ka jingpynkhreh jong ka tnat Pulit ban pynkhlaiñ ïa ka jingpahara ka long hadien ba ka seng kieng atiar Hynñiewtrep National Liberation Council (HNLC) ka la weng noh na ka miej jingïakren ïasuk bad ka Sorkar bad hadien ba kawei ka kynhun lehnoh kaba la tip kyrteng kum ka Terrorizers111 ka la phah ïa ka jingthoh lyngba ka email sha ki Ingbishar High Court jong ki Jylla bad kynthup ruh sha ka Ingbishar Meghalaya High Court da kaba byrngem ban pynbthei bom.Kum ban shu pyntip hangne, ba ïa ka lympung ïalehkai Meghalaya Games yn sa pynkut noh ha ka 20 tarik mynta u bnai bad palat 3,000 hajar ngut ki nongïalehkai kin sa ïashim bynta ha ki 22 tylli ki jait jingïalehkai bapher bapher.  Ka Sorkar Jylla ka la pynlut pisa palat T. 23 klur na ka bynta kane ka lympung ïalehkai.Ha nongbah Shillong, ka President kan sa buh ïa u mawnongrim ban trei ïa ka Shillong Ropeway project ha ka 16 tarik mynta u bnai.“Ngi la pan sa khyndai kynhun ki bor pahara ban peitngor ïa ka nongbah Shillong bad ban pynkhlaiñ ïa ka jingpahra ha ka sngi ba ka President kan wan iuhkjat ha Shillong,” ong uwei u heh Pulit.Bun tylli ki jingïalang ladep pynlong na ka bynta ka jingwan jong ka President sha ka jylla.Ha u snem ba ladep, ka jingaiti ïa ka jaka ha Shillong Peak na ka bynta ban tei ïa ka Shillong Rope Way project, la sakhi lang da u Myntri Rangbah ka Jylla u Conrad K Sangma.La buh thong ban tei ïa ka ropeway project ha ka jaka kaba heh 1.34 hectare, ka jingmang pisa kaba kot T. 138.00 klur.  Kane ka projek ka kynthup ïa ka Lower Terminal Point (LTP), ïa kaba la tyrwa ban shna na Forest Nursery Rait Laban ha ka jingjrong kaba 11146.96 sq. m bad ha kynjang kaba 838 mitar bad ban don ïa ka Station Building, Concourse, Maintenance Room, Ticket Room cum Office, Store Room, Security Room, Waiting Area, Public Convenience bad Parking Area.","YN WAN KA DROUPADI MURMU, PYNKHLAIÑ PAHARA HA TURA BAD SHILLONG HADIEN BA BYRNGEM KA KYNHUN TERRORIZERS111",https://batesitv.com/yn-wan-ka-droupadi-murmu-pynkhlain-pahara-ha-tura-bad-shillong-hadien-ba-byrngem-ka-kynhun-terrorizers111/
"U Bah Anjelus Mawlong u la mudui da ka ejahar sha ki Pulit da kaba pyntip ba ha ka 1 tarik, mynta u bnai ha ka por kumba 2 baje mynstep ki runar ki bym lah satia ban ithuh ki tuh ïa ka pisa kaba kot T. 1.5 lak bad ïa kiwei de ki mar kiba don hapoh ka ing jong u ha ka shnong Umsohlang Umsning, Ribhoi District.Ha kawei pat ka jingjia, u Arjun Joshi u la ujor sha ki Pulit ba ha ka 29 tarik, Nohprah 2023 ha ka por kumba 11.40 baje mynstep u la lap ba ki runar ki bym lah ban tip ki la tuh ïa ki Secondary Battery na ka Junction Box jong ka CCTV Camera ba la pyndait ha Laban Cultural Club, Batti-Bazar, Laban, Shillong.U Bah Albert Mawlong u la ujor sha ki Pulit ba ha ka 1 tarik mynta u bnai, ki runar ki la rong tuh ïa ka Scooter  kaba don ïa u nombar ML-05Z-8012 na Nongthymmai Nongkhyriem, Shillong.Ha ka 30 tarik, Nohprah, 2023 ha ka por kumba 3.40 baje mynstep, ki runar bym lah ban tip, ki la rong tuh ïa kawei ka kali Maruti Eeco van kaba don ïa u nombar AS-01EF-1519 kaba dei jong u Pawan Kumar Swami na Byrnihat, Ribhoi District.U Ashutosh Kumar Paul, uba dei u nongñiah jong ka trok CG-04FL-2414 u la ujor sha ki Pulit, ba ha ka 29 tarik, Nohprah, 2023 ha ka por kumba 3.20 baje mynstep hynriew ngut ki runar bym lah ban ithuh durkhmat ki la sei jubor kumba 200 litre ka umphniang Diesel na ka trok jong u, kaba u la pynieng ha ka shnong Bhoirymbong, Ribhoi District.U Bah Budlang Pohtmi u la ujor sha ki Pulit, ba ha ka 28 tarik, Nohprah, 2023, ki runar ki la prong tuh hapoh ka ing jong u ha ka shnong Mawblei Madanrting Block-I, Shillong bad rong tuh 4 tula ka ksiar.U Siddhart Banerjee jong ka Star Cement Lumshnong, East Jaiñtia Hills u la ujor sha ki Pulit ba ha ka 12 tarik, Nohprah, 2023 ha ka por kumba 8.30 mynstep, ki runar ki bym lah ban ithuh durkhmat ki la rong tuh lai hajar tylli ki Bolts and Nuts, laiphew hynriew tylli ki Insert Plates, shispah khatar tyllli ki Drill Assembly bad ar spah arphew ar tylli ki Slotted Assembly, kiba shongdor kumba T. 1,88,17,808 klur na ka kudam buh tiar jong ka Kompeni.U Company Commander, B-Coy, 4th Bn., BSF u la ujor sha ki Pulit ba ha 28 tarik Nohprah, 2023 ha ka por kumba 2.40 baje, uwei u shipai BSF na Hawaitilla BOP, West Jaiñtia Hills u la ïohkem ïa uwei u nong Bangladesh ïa uba la tip kyrteng kum u Salim Ahmed uba la 35 snem ka rta na ka shnong kaba dang hap hapoh ka Muktapur Patrol Post, West Jaiñtia Hills. Hadien kane, saw byrni u piat ba la thmu ban shalan beaiñ sha ka ri Bangladesh la ïoh kurup najan kawei ka khlaw kaba don hajan.U Silseng M Sangma u la ujor sha ki Pulit ba ha ka 29 tarik, Nohprah, 2023, kawei ka kali Bolero pick-up kaba don ïa u nombar ML-08C-4955 ka la jah na Rongrak Gonganggre, South Garo Hills District.",1.5 LAK TUH KI RUNAR NA KA ÏING U BAH ANJELUS MAWLONG HA UMSOHLANG UMSNING,https://batesitv.com/1-5-lak-tuh-ki-runar-na-ka-iing-u-bah-anjelus-mawlong-ha-umsohlang-umsning/
"Ki Pulit ka jylla ki la pynkhlaiñ ïa ka jingpeitngor bad ka jingpahara hadien ba la ïoh pdiang ïa kawei ka jingthoh lyngba ka email ha ka sngi Thohdieng ba la byrngem da kawei ka kynhun lehnoh kaba la tip kum ka Terrorizers111.Ha u kywoh, ka Terrorizers111, ka la kam ba ka ladep ban buh ïa ki bom ha manla ki Iingbishar jong ka ri India kynthup ruh ha ka Iingbishar Meghalaya High Court.Katkum ka jingtip ba la ïohlum, ka Iingbishar Meghalaya High Court ka la ïoh pdiang ïa ka email byrngem ha ka por 5.45 baje mynstep Sngi Thohdieng.Ïa kane ka email, hadien ka jingwad bniah la lap ba la phah na kakaba ong, “nga ladep buh bom ha baroh ki Iingbishar jong ka ri India. Ïa kine ki bom la buh  ha ka jaka bakyndong bha bad kin sa bthei ha ka por mynstep. Phin sa mad ïa ka jinglyngkien jong ka snam.”“Ngi dei na ka kynhun lehnoh kaba la tip kum ka Terrorizers111.  Ai ïa ka kyrteng jong ka kynhun jong ngi sha ki lad pathai khubor ruh ngin ym sangeh na ka jingleh ïa ki kam pyntriem jong ngi,” la ong u kyrwoh.U Superintendent of Police jong ka East Khasi Hills Bah Sylvester Nongtnger u la ïathuh ba ki Pulit ki la ïoh jingtip halor kane bad ki la pynlong ïa ka jingtohkit kaba bniah bad ka jingpeitngor ha kaba u la ïathuh ruh ba u Addl SP bad ka kynhun Pulit ki la don ha Ingbishar Meghalaya High Court ban ap pahara.Nalor kata, u la ïathuh ba ka tnat Pulit ka la phah ruh ïa ki Bomb Squad ryngkat bad ïa ki Ksew ne ki K9 Unit sha iingbishar Meghalaya High Court ban wad bniah, ïoh ka don shisha ka jingbuh ïa ki bom hapoh ka Ïingbishar.",BYRNGEM PYNBTHEI BOM KA SENG LEHNOH HA KI HIGH COURT KYNTHUP ÏA KA MEGHALAYA HIGH COURT,https://batesitv.com/byrngem-pynbthei-bom-ka-seng-lehnoh-ha-ki-high-court-kynthup-ia-ka-meghalaya-high-court/
"Ka DPK Multi-Ventures kan sa pynlong ïa ka tamasa tlang harud wah Umngi ïa kaba la tip kum ka 1st Umngi Winter Beach Festival 2024 ha Dangar Mawsynram, East Khasi Hills District.Ïa kane ka tamasa Umngi Winter Beach Festival 2024 yn sa pynlong ban kyntiew ïa ka kam jngohkai pyrthei bad ban plie ïa ki lad aikam aijam ïa ki samla.U Secretary jong ka DPK Multi-Ventures Bah James Paul Ïawphniaw ha ka jingïakren bad ki lad pathai khubor u la pyntip ba ïa kane ka tamasa yn sa pynlong ar sngi kynthih, kata, ha ka 12 tarik bad 13 tarik mynta u bnaiU la ïathuh ba ka jingthmu ban pynlong ïa kane ka tamasa ka long ban pynpaw pyrthei ïa ka jingithiang bad ka jingitynnat jong ka wah Umngi kaba ïasyriem bad ka Beach ha Goa.U la pyntip ba ha kane ka tamasa kan plie lad ïa ki samla ka thaiñ ba kin pynpaw pyrthei ïa ki sap ba ki don, ban pynriew spah ïa ka lariti bad lyngba kane ka tamasa kan khring shuh shuh ïa ki nong jngohkai pyrthei la ka long na ka jylla bad na shabar ka jylla.U Bah Armstrong L Thongni uba dei uwei na ki nongïalam jong kane ka kynhun haba bynrap lang u la ïathuh ba ha kane ka tamasa kin don shibun ki jingpynbyrngia ki ban khring ïa ki paidbah naduh ka tem ka put, ka rwai ka siaw na ki nongrwai ba paw ka Jylla kynthup ka kynhun Snow White, Gracyl Ropmay, DJ DBRYN nalor kiwei kiwei.U la pyntip ruh ba yn pynlong ruh ia ka rynsan Miss Beach Festival Contest kaba kit ïa ka khusnam da ka song pisa kaba T. 40, 000 hajar ïa kaba wan nyngkong, T. 25,000 ïa kaba wan baar bad bad T. 15,000 ïa kaba wan balai.La khmih lynti ruh ba ka jingwan poi jong ki paidbah kiba ïashim bynta ha ka tamasa kan ym duna ïa ki hajar ngut ha ka shi sngi.","IASYRIEM KA WAH UMNGI ÏA KA BEACH HA GOA, YN PYNPAWNAM DA KA WINTER FESTIVAL",https://batesitv.com/iasyriem-ka-wah-umngi-ia-ka-beach-ha-goa-yn-pynpawnam-da-ka-winter-festival/
": Ka Voice of the Poeple Party (VPP) ha ka sngi u Blei ka la dawa ïa ka Sorkar Meghalaya Democratic Alliance (MDA) ba la ïalam da ka National People’s Party (NPP) ba kan thungkam biang ïa ki lai ngut ki Investigating Officer  jng ka ophis Lukayukta kiba la shah weng kam dang shen.Ha u kyrwoh ba la phah sha ki lad pathai khubor u President jong ka VPP Bah Ardent M. Basaïawmoit u la ong, “ka khubor ba la mih dang shen ba ka Sorkar MDA ka la pynkut noh ïa ka samoi treikam jong ki Investigating Officers ha ka ophis jong ka State Lokayukta tang ban ïada ïa ki nongmihkhmat bamsap kiba dei na ka NPP kynthup ruh ïa ki bahaing hasem jong u Myntri Rangbah dei ban pynrem bad ban pyrshah jur da baroh ki nongshong shnong ha ka jylla.”“U Myntri Rangbah u dei ban sangeh shisyndon ban tuklar ïa ka jingtreikam jong ka ophis jong ka Lokayukta kaba long ka shlem treikam ba laitluid bad kaba treikam khlem sheptieng.  Lada kane ka sorkar ba mynta kam thungkam ïa ki ophisar ba la shah wengkam, ka party kan mih sha surok ban pynlong da ka jingïakhih pyrshah ïa ka jyrsieh bamsap jong ka Sorkar MDA ba ïalam da ka NPP,” ong u Bah Ardent.“Ki paidbah ka Jylla Meghalaya ki deihok ban ïoh ïa ka jylla kaba lait na ka jyrsieh bamsap bad ka synshar ka khadar kaba bha.  Kum ka Liang Pyrshah kaba don jingkitkhlieh, ngin pynthikna ba kane ka Sorkar kam dei ban leh ïa ki paidbah ha kane ka dur,” la ong u kyrwoh.",BA SHAH WENGKAM KI INVESTIGATING OFFICER KA LOKAYUKTA BYRNGEM IAKHIH PAIDBAH KA VPP,https://batesitv.com/ba-shah-wengkam-ki-investigating-officer-ka-lokayukta-byrngem-iakhih-paidbah-ka-vpp/
": Ka ophis jong u Chief Electoral Officer (CE) ka Election Department ka la pyntip ba ïa ka Final Rolls kaba ïadei bad ka jingpynlong ïa ka Special Summary Revision na ka bynta ki 60 tylli ki Assembly Constituency ladep ban pyllait paidbah ha ka 5 tarik, mynta u bnai.Katkum ka jingpyntip jong u Chief Electoral Officer Dr. BDR Tiwari, ka jingdon jong ki nongthep vote ha Meghalaya katkum ka Final Rolls ka long 22,17,100 lak ngut. Kumta ka jingkiew jong ki nongthep vote kiba thymmai ka long 30,949 hajar ngut haba ïanujor bad ka jingdon jong ki 21,86,151 ngut ki nongthep vote ha ka por ba la pynmih ïa ka Draft Rolls ha ka 27 tarik, Risaw, 2023.","DON 22,17,100 LAK KI NONGTHEP VOTE HA MEGHALAYA",https://batesitv.com/don-2217100-lak-ki-nongthep-vote-ha-meghalaya/
"Uwei u rangbah ïa uba la tip kyrteng kum u Bah Salbinus Dhar ba ju khot ieid kum u Bah Chiang u la duhei ïa la ka jong jingim hadien ba u la mynsaw jur na ka jingshah thombor ha ki suba Khar Bangladesh kaba la jia ha ka sngi Saitjaiñ ha ka shnong Lamasaki, East Jaiñtia Hills kaba jngai tang kumba 500 mitar na ka jaka ap ktem jong ki shipai BSF.U Bah Rahul Pohtam na ka shnong Lumsohski uba la leit bud lang sha Bri kwai bad u Bah Chiang u la lait im da ka said na ka kti jong ki runar kiba la thombor ïa kine ki arngut katba ki dang don hapoh ka Bri ha kane ka sngi ban ap pahara ia ka bri.Katkum ka jingïathuh jong ki trai shnong, la ong ba kine ki ar ngut ki rangbah ki la leit ban ap ïa ka bri kwai namarba ki ju don ki mynder na ka ri Bangladesh kiba ju rung sha ki bri ki bsah kiba don ha khappud ban tuh ïa u kwai na ka bri.  Hynrei kine ki arngut tang shu poi ha bri kwai ki la shah kthong pynban ha ki runar kiba la wan da ka kynhun bad kiba rah ruh ïa ki tiar pynmynsaw da ki wait.La ïathuh ruh ba kane ka kynhun runar ka la ïoh pom ïa u Bah Chiang da ka wait na ka kti ka mon, na ka khlieh bad na ryndang, katba u Bah Rahul Pohtam u la lait phet da ka said na ka kti jong ki runar.Ka Khasi Students Union (KSU) Narpuh Circle lyngba u kyrwoh na u President Bah K.S.Suchiang ka la pynrem jur ïa kane ka kam runar bad ka kam riewkhlaw jong ki mynder kiba wan prong tuh na ka ri Bangladesh sha u pud u sam jong ka ri India bad ha kajuh ka por ka la dawa ïa ki bor ka aiñ ba ki dei ban kem mardor ïa ki runar kiba donkti ha kane ka kam runar.Ka KSU ka la dawa ia ka Sorkar Jylla ba ka dei ban pynkynriah noh mardor ïa ki shipai BSF kiba ju pahara ha jingkieng Sonapyrdi bad ong ruh ba kane ka jingap pahara jong ki shipai BSF ka long kaba beaiñ namarba ha ka jingshisha kum shipai BSF ïada ri ki ladei ban shim khia ban tehlakam ïa ki kam sniew ha ki khappud hynrei ki ïeng pahara pynban ha surokbah National Highway-6 ha Sonapyrdi.Ka seng ka ong ruh ba kum kine ka jingjia shah pynïap jong ki paidbah ha ki khappud ka la pynsuhjer ïa ki paradoh para snam jong ka thaiñ namarba kum kine ki jingshah thombor ki ju jia na ka por sha ka por.Ka seng ka pynkynmaw ruh ïa kawei ka jingshah pynïap dusmon jong kawei ka longkmie kaba la 45 snem ka rta na shnong  Donaskur, East Jaiñtia Hills District kaba la jia dang ha ki khyndiat bnai ba la leit ïa kaba la suba jur ba nongleh kam bymman ki dei ki mynder na ka ri Bangladesh bad ha kajuh ka por ka seng ka la kynthoh ruh ba ki bor Pulit kim pat shym la ïoh kem satia ïa ki runar kiba donkti ban pynïap dusmon ïa ka longkmie.Shuh shuh ka seng ka la dawa ba ka Sorkar kam dei ban shu sngap jar hynrei ka dei ban shimkhia ban tehlakam ïa ki kam sniew, ki kam pyntriem ha khappud ban ïada ïa ki paradoh parasnam ban lait na kum kine ki jingshah thombor.Ka KSU Narpuh Circle phah ruh ïa u kyrwoh sngewlem sha ki bahaïing hasem bad ka jingsngewlem halor ka jingjia ba sngewsih ïa u Bah Chiang Dhar",HA BRI KWAI SHAH PYNIAP DUSMON U RANGBAH HA KHAPPUD EJH HA KI SUBA KHAR BANGLA,https://batesitv.com/ha-bri-kwai-shah-pyniap-dusmon-u-rangbah-ha-khappud-ejh-ha-ki-suba-khar-bangla/
"Ka Nongaiktien jong ka Sorkar Jylla ka Dr. Ampareen Lyngdoh kaba long ka Myntri Sorkar ha ka Lah Sngi u Blei ka la ong ba ka Sorkar Jylla ka dang kwah ban pyntyllun shakhmat ïa ka jingïakren ïasuk bad ka seng kieng atiar ba la shah kheiñ be-aiñ ka Hynñiewtrep National Liberation Council (HNLC).Ha ka jingïakren bad ki lad pathai khubor, ka Dr. Ampareen ka la ong, “kum ka Sorkar, ngi dang kwah ban ïohi ïa ka jingtyllun shakhmat ka jingïakren ïasuk bad kane ka seng kieng atiar ba la kheiñ be-aiñ bad ngi kwah ban ruh ba ka dei ban don ka jingïasngewthuh jingmut kaba neh shi junom.”“Kum ka Sorkar bad ka National People’s Party (NPP) ngi iengskhem halor ka nongrim ba ngi kwah ban pynïaid shakhmat ïa ka jingïakren ïasuk bad ka kynhun kieng atiar kaba la shah kheiñ be-aiñ bad ngi kwah ban ïohi ba ka dei ban don ka jingïa sngewthuh jingmut lang na ka bynta ka jingïakren ïasuk ka ban neh shi rta, hynrei ngam lah ban batai than halor kane ka mat namarba kane ka mat ka dei kaba hap hapoh ka jingkhmih jong u Symbud Myntri Rangbah ka jylla uba khmih ïa ka tnat Kam Pohiing hynrei mynta um pat lait por ban shimkhia ïa kane ka mat kaba kongsan hynrei ka seng NPP ka iengskhem ha ka nongrim ban ai jingmut ïa ka sorkar ba kan pynïaid shakhamt bad jingïakren ïasuk” ka la ong.“Ngi sngewthuh ba ki don ki jingbym hun bad jingbym sngewthuh jingmut bad ïa kine baroh ngi donkam ban da pynshisha shwa bad ngin ap ïa u Myntri ka tnat Kam Pohiing ba un wanphai noh shen sha ka ophis treikam khnang ba yn lah ban ai ïa ka jingbatai kaba bniah” la ong ka Dr. Ampareen.“Ngan ym lah ban batai bniah halor kane ka kam namarba ngam pat ïoh jingtip bha hynrei ha kum kane ka por nga lah tang ban batai ïa ka nongrim ba ki nongkyrshan ka NPP ki ieng ha kawei ka liang bad ka Sorkar MDA 2.0 hapoh ka jingïalam jong u Myntri Rangbah jong ngi,” ka la bynrap.Ki san tylli ki jingdawa ba kongsan jong ka HNLC ki kynthup ïa ka jingwengnoh ïa ka jingkheiñ be-aiñ pyrshah ïa ka seng bad ban weng lut ïa baroh ki mukotduma da kaba ai ïa ka jingmap ei sha baroh ki nongïalam bad sha ki dkhot jong ka seng.",KUM KA SORKAR NGI KWAH BAN ÏOHI ÏA KA JINGTYLLUN SHAKHMAT KA JINGÏAKREN ÏASUK: DR. AMPAREEN,https://batesitv.com/kum-ka-sorkar-ngi-kwah-ban-iohi-ia-ka-jingtyllun-shakhmat-ka-jingiakren-iasuk-dr-ampareen/
"Ka kynhun kiengatiar ba la shah kheiñ beaiñ Hynniewtrep National Liberation Council (HNLC), lyngba u nongmihkhmat Bah Sadon K. Blah uba long ruh u President jong HNYF, ka la pynpaw ba ka jingïakren ïasuk kan bteng tang lada ka Sorkar Jylla bad ka Sorkar Pdeng ki weng noh ïa baroh ki mukotduma ba la pynngat pyrshah ïa ki nongïalam bad ia ki dkhot jong ka seng.“Lada ka Sorkar ka weng noh ïa ki mukotduma bad mab lut ïa ki jingleh jingkam jong ki dkhot ka seng, ka don ka lad ba ka jingïakren ïasuk kan ïai bteng namarba ïa kane la tyrwa hi da ka HNLC kumta ka don ka jingkyrmen ba ka jingïakren kan ïaid biang hynrei lym kumta, ka jingïakren ka la kut,” la ong u Bah Sadon Blah ha ka jingiakren bad ki lad pathai khubor.U la pynpaw ba kum u nongmihkhmat jong ka HNLC, ka Sorkar ka ïaiban ban iaid da ka lynti jong ka ain katba ka HNLC pat ka kwah ban iaid da ka mon jong ka Sorkar. “Kumta kane ka shong mynta ha ka bor jong ka Sorkar,” la ong u Bah Blah.“Mynta kane ka don ar lynti, lada ka Sorkar ka kwah ban pynbeit ïa kane ka jingeh da kaba ïaid da ka lynti jong ka aiñ lane da kaba shim rai hi da ka bor jong ka sorkar,” u la ong bad bynrap, “baroh ki thma ha ka pyrthei la lah ban tehlakam ym da ka lynti ka aiñ hynrei da ka bor jong ka Sorkar.”“Lada ka Sorkar ka kam ba ka bor ka don ha ka HNLC, ka dei ka lynti jong ka aiñ ba ka sorkar ka kwah hynrei lada ka HNLC ka ong ba ka rai ka shong ha ka Sorkar, ka kynhun ka ïai ban ba ïa ka kam dei ban leh beit da ka Sorkar.  Mynta ka Sorkar ka dei ban pyntreikam da ujuh u dieng thew ia ka HNLC thik kumba ka leh ïa ki sengbhalang ha ka jingïakhih ILP ha u snem 2013,” u la ong shuh shuh.Haba pynkynmnaw ia ka jingïakhih ILP ha ki snem ba la leit noh, u Bah Sadon u la ong, “wat ma nga ruh nga la shah pynngat ha kiba bun ki kyndon hynrei da ka jingïakren la weng lut lait noh tang lai tylli. Kumta, lada ïa u dieng thew lah ban pyntreikam ïa ki sengbhalang kiba ïakhih, balei pat ym lah ban pyntreikam lang ïa ka HNLC, ka dei tang ka mon jong ka sorkar kam da donkam satia ban ïaid da ka lynti jong ka aiñ.”Ha kaba iadei bad ka jingdawa jong ka HNLC ban mab noh ia ki mukotduma, u Bah Sadon u la ong, “wat u AK Mishra (MHA Advisor North East) u ladep pynpaw ba kim da don than ki kam kiba triem jong ka HNLC. Kumta, lada ki kam jong ka seng kim da dei kiba triem kumta ka Sorkar ka dei ban pyrkhat bad weng noh ïa ki mukotduma ïa baroh ki nongïalam bad ki dkhot jong ka kynhun.”",KA HNLC KA KWAH BAN MAB LUT ÏA KI JINGSHAH PYNNGAT KYNDON BAN BTENG ÏA KA JINGÏAKREN ÏASUK: SADON BLAH,https://batesitv.com/ka-hnlc-ka-kwah-ban-mab-lut-ia-ki-jingshah-pynngat-kyndon-ban-bteng-ia-ka-jingiakren-iasuk-sadon-blah/
"U MLA jong ka Voice of the Peoples Party (VPP) na North Shillong Constituency Bah Adelbert Nongrum ha ka Lah Sngi u Blei u la ai jingmut ïa ka Sorkar Jylla ba kan phah jurip ïa ki Engineer bad ïa ki Expert ïa ka jingkieng nar kaba rim kaba don markhap bad ka jingkieng Umïam ban bishar bniah la ka dang long neem kaba lah ban phah ïaid tang ïa ki kali lyngba kane ka jingkieng nar.Da lade hi u Bah Adelbert Nongrum u la hiar jurip ïa kane ka jingkieng nar kaba rim hadien ba ki paidbah ki la ud bad pynpaw ïa ka jingsohsat kaba khraw namarba ka jingdheng kali naduh Mawiongrim shaduh Umïam ban jam sha shiliang jong ka jingkieng ka la shimpor haduh 2 kynta.“Kum u MLA ngan sa phah da ka jingthoh sha u Symbud Myntri Rangbah ka Jylla Bah Prestone Tynsong uba peit ïa ka tnat PWD (Roads) bad ïa u Myntri ka tnat Bording Abu Taher Mondal kum ka jingai jingmut sha ka Sorkar,” la ong u Bah Adelbert.“Nga ai burom ïa u MLA barim jong ka Umroi Constituency bad ïa u President ka VPP Bah Ardent Basaïawmoit kiba la rah ïa ka mat hapoh ka Iingdorbar Thawaiñ ka Jylla halor ka jingbym shngaiñ shuh jong ka jingkieng Umïam kaba la dei ban maramot naduh mynno,” u la ong.“Kaba sngewsih ka long ba ka Sorkar kam dei ban ap nalor ba ka jingim jong ka Umïam ka la kut. Mynta ka dang dei tang ka jingjulor kaba rit bad lada ka bthei mano ban kitkhlieh,” u la bynrap.“Ka jingwan jurip jong nga ha kane ka jaka bad kum u Politician ngam lah ban ong ba baroh ka lah ban long hynrei ka Sorkar ka don la ki jong ki Expert bad kan leh la ka jong ka kamram,” la kyntu Bah Adelbert.Kane ka jingdheng kali ha Umïam ka la jia naduh ka 13 tarik Nohprah, 2023 hadien ba ka ITC Cementation India Ltd. ka la maramot ïa ka jingkieng Umïam bad buh thong ban pyndep ïa ka jingmaramot hapoh saw bnai eiei.  La sakhi ba ki bor Pulit ki la bunkam ban pynbeit ïa ki kali ba leit ba wan.  Hynrei wat hapdeng ka jingmana ban ym ïa knieh ïaid ynda poi ha ka jingkieng Umïam, hynrei kiba bun na ki nongñiah kali kim shym la kheiñ snep ïa ka jingkyrpad jong ka tnat Pulit bad ka jingïaknieh ïaid jong ki kali ka la wanrah ïa ka jingdheng kali kaba jur.“Ka jingdheng kali ar kynta naduh Mawiongrim shaduh Umïam ka la ktah bha haduh katta katta ïa ki paidbah khamtam ïa kito kiba ïabeh ban leit sha Railway Station bad sha Airport Guwahati bad sha kiwei kiwei ki kam,” la ong u Bah Adelbert.U la ïathuh ba ka jingleit jurip ïa ka jingkieng nar barim ka long ban peit thuh shwa la ka dang i long neem ban pynïaid tang ïa ki kali rit khnang ban weng khyndiat ïa ka jingdheng kali ha surok Mawiongrim shaduh Umïam.“Nga ai khublei ïa ki Pulit Traffic kiba la trei shitom bad ban pynïaid beit ïa ki kali bad buh ruh ïa ka Mobile Patrolling namarba hynne da la ki jong ki khmat nga la ïohi bun bah ki kali kiba ïa knieh ïaid (Overtake). Ngi donkam ban long kiba don ka jingkitkhlieh bad to ngin long kiba ïaishah bad ka tnat Pulit kaba peit ban pynïaid beit ïa ki kali,” la bynrap u Bah Adelbert.“Nga ngeit ba ka MePGCL kan phah ïa ki Expert ba kin phah ïa ki briew ban sorbe ba ka lah neem ban long tang ban pynïaid ïa ki kali rit (na kane ka jingkieng nar barim), u la ong.","JUR KA DHENG KALI HA UMÏAM, AI JINGMUT U MLA VPP BAN PYNÏAID KALI NA JINGKIENG NAR BARIM",https://batesitv.com/jur-ka-dheng-kali-ha-umiam-ai-jingmut-u-mla-vpp-ban-pyniaid-kali-na-jingkieng-nar-barim/
"KYRSOIBOR PYRTUHKa jingïaumsnam ha Manipur, ha kaba da ki phew spah ngut ki nongshong shnong ki la kylla phetwir, kan ïai pynkynmaw ïa ngi ba katno ki nongshong shnong ka Manipur ki mad ïa ka jingkthang mynsiem ban shah kyndang bad shah beh na la ki jong ki ïing. Kumta, ka long kaba kongsan ïa ki bor sorkar bad ki seng ne kynhun ban ïatreilang ban kyrshan ïa kiba la shah pynphetwir khnang ba kin lah ban wan phai biang sha la shnong bad ïoh biang ban shong ha la ka jong ka ïing. Ha kajuh ka por ban pynbiang bad pynïoh ha ki ïa ka bam, ka jaka shong, ka pule dangle bad ka koit ka khiah. Ha kane ka snem thymmai ngi dei ban trei shitom lang ban kyrshan ïa kine ki nongshong shnong, ki longïing kiba la hap ban phetwir bad ban ai pat ha ki ïa ka jingim kaba don burom bad kaba shngaiñ.Ma ngi pat ki khun ki ksiew u Hynñiewtrep ngin ïai pynthymmai da kaba kut jingmut biang ban bud, ban im katkum ki jinghikai jong ki longshuwa kiba ngi la ïoh pdiang pateng la pateng. Ki jinghikai shaphang ka jinglong mar ryngkat, ka jingïakyrshan lang ïa ki para kher para mer bad ki para kur, para kha. Kine ki jinghikai tynrai ki la shah kjap mynta ha kane ka juk ïabeh ïa ka rongphong bad ka juk rhah spah bad ka khwan myntoi shimet. Ka long kaba kongsan ban pynkhie im pat ïa kine ki jinghikai shong tynrai ban tei pat ïa ka imlang sahlang bad ka jaidbynriew.Ngin ri sumar kyndong ïa kine ki jinghikai shong tynrai, ban tip briew, tip blei bad ban kamai ïa ka hok. Ki dei ki jinghikai shong sbai kiba hikai ïa ngi ba ngin ïatiplem, ban sngewthuh bad pyrkhat lem ïa kiwei. Kine ki jinghikai ki kdew sha ka jinglong khuid bad ka jinglong hok ha ka synshar khadar, treikam treijam, ka khaïi-pateng bad ka jingim.Kum ki khun Hynñiewtrep ngi dei ban sngew sarong ba ngi don ïa kine ki jinghikai shong tynrai bad ki jingstad jong ka hyndai kiba btin lynti ïa ngi ha ka jingim kaba man la ka sngi bad ha ki kam ki jam naduh ka por kulong kumah bad kine ki dang long hi ki jingshisha haduh mynta. Da kaba pynkhie im pat ïa ka mynsiem ïatiplem bad sngewthuh ïa ki jingsngew jong kiwei, bad kumjuh ruh ban im ka jingim kaba tip briew tip blei, yn lah ban tei pat bad pynlong ïa ka Ri kaba roi bad kaba shngaiñ.Snem Thymmai ba dap kyrhai.",KA PUSON SNEM THYMMAI 2024,https://batesitv.com/ka-puson-snem-thymmai-2024/
"U National Vice President jong ka BJP uba peit ruh ia ka jylla Meghalaya u Dr M Chuba Ao ha ka sngi Palei u la ong ba ka party ka la buh thong ban jop 400 seat ha ka Elekshon Lok Sabha ka ban sa long shen.Ha ka jingiakren bad ki lad pathai khubor hadien ba la wai ka jingialang pyrkhat kam na ka bynta ban pynkhreh ia ka elekshon ha Meghalaya, u Dr. Ao u la ong, “ka thong jong ngi ka long ban jop 400 seat ha kane ka kynti.  Namarkata, ngi hap ban leit sha manla ki jaka ba ngim shym la ioh eiei mynshwa bad ngin trei shitom ban poi lut sha ki kyndong kynshrot.”“Ngi ngeit ba ngin kynjoh sha ka thong bad kata ka dei ka mishon jong ngi mynta ka sngi,” ula ong.U Dr. Ao u la ong ba ki don ruh katto katne ki Seat kiba tlot bad ki don ruh katto katne ki Seat kiba long beit tang hapoh ka thaiñ hynrei ka party kan pyrshang ban treikam janai ban poi sha kine ki Seat.“Ha ki ar tylli ki elekshon ba ladep, ngi la iohi ba kam shym la seisoh satia hynrei mynta ka kynt, ngi leit ha kata ka rukom kaba ngin pynsngewthuh sha ki paidbah,” u la bynrap.Une u nongialam ka BJP u la ong ba ka party kan iakhun beit marwei ia ka Elekshon Lok Sabha khlem ka jingiatreilang bad kano kano ka party.“Ngin ym iatreilang bad kano kano ka party. Haba ngi la pynkhlain bha ialade, balei ngin ailad ia kiwei pat. Namarkata, ngi la rai ban iakhun beit marwei.  Kan ym don kano kano ka jingiasam ha ka jingiakhun,” u la bynrap.Haba kylli, u Dr. Ao u la ong ba ka BJP ka khlain bha na Shillong bad Tura Parliament Seats ha Meghalaya.“Ha ka jingshisha baroh ar tylli ki Seat ki dei kiba khlain.  Ngi hap ban shim ia ka jingkitkhlieh ba ngim lah ban poi lut sha ki kyndong kynshrot,” u la ong.Ha kaba iadei bad ka jingpynieng kyrtong, u Dr. Ao u la ong ba ka party kan trei shwa bad hadien kata, kan sa shong ban iapyrkhat bad ka kynhun jong ka Jylla bad ban iasyllok bad ki nongialam bahalor jong ka party bad ban pyrkhat lang bad u Myntri Rangbahduh ka ri lem bad u Myntri ka tnat Kam Pohing ban shim rai iano ban ai tiket.U ong ba bun ki briew ki la wan pynsngew ha ka party na ka bynta ka tiket.Haba kylli, hato ka party kan pynieng neem da u Bah AL Hek uba long u MLA ka Pynthorumkhrah na Shillong constituency,  u Dr. Ao u ong, “nga la iohi ha ki lad pathai khubor hynrei ngam pat iakren eiei ruh em bad u.”U la ong ruh ba ka party ka don ia ka bhah kyrpang na ka bynta ki kynthei ban pyniakhun ha ka elekshon.",BUH THONG KA BJP BAN JOP 400 SEAT HA KA ELEKSHON LOK SABHA HA BAROH KAWEI KA RI INDIA,https://batesitv.com/buh-thong-ka-bjp-ban-jop-400-seat-ha-ka-elekshon-lok-sabha-ha-baroh-kawei-ka-ri-india/
"Ka Bharatiya Janata Party (BJP) ha ka sngi Palei ka la kyrpad ia ka seng kieng atiar Hynniewtrep National Liberation Council (HNLC) ban pynkylla noh ia ka rai ba ka la shim ban weng noh na ka jingiakren iasuk bad ka Sorkar Pdeng lem bad ka Sorkar Jylla khnang ban pynneh pynsah ia ka shongsuk shongsaiñ ha ka jylla Meghalaya.Ha ka jingiakren bad ki lad pathai khubor u National Vice President ka BJP u Dr Chuba Ao uba peit ruh ia ka jylla Meghalaya u la ong, “ngi kyrpad ia ki seng kieng atiar ban wan shakhmat bad ban iakren iasuk khnang ban pynneh pynsah ia ka shongsuk shongsain.”U President jong ka BJP Meghalaya State Unit u Rikman G Momin u la ong, “ngi donkam ia ka jingsuk bad ngi kyrpad ia ka HNLC ba kan wan shakhmat ban bteng ia ka jingiakren iasuk bad ka Sorkar jylla ne bad ka Sorkar Pdeng.”U la kyntait ruh ban kynthoh eiei la ka long neem kaba dei ba ka sorkar kan mab noh ia ki kam bymman jong ki nongialam bad ki dkhot jong ka HNLC.Ha sngi Palei ka HNLC ka la phah ia ka shithi sha ka Ministry of Home Affairs ka Sorkar India lyngba u Advisor (MHA North East) u AK Mishra ban pyntip ba ka seng ka la weng noh na ka jingiakren iasuk halor ki san tylli ki daw kiba ka ladep ban phah sha ka Sorkar bad kawei na kita ka long ban bam noh ia baroh ki jingujor pyrshah ia ki nongialam bad ia ki dkhot ka seng.U Chief Spokesperson jong ka BJP u Bah M Kharkrang uba dei ruh u Ophisar Pulit ba la shongthait u la ong ba ka Party ka kyndit katlah katiai ia ka jingshim rai kyndit jong ka HNLC ban weng noh ialade na ka jingiakren iasuk bad ka SorkarU la ong ba kam lah ban long ia ka Sorkar ban weng lut ia baroh ki mukotduma pyrshah ia ki nongialam bad ia ki dkhot jong kane ka seng kieng atiar.“Lada phi la iohi ia ka jingpynmih khubor……ka thong jong ka HNLC ka long ban weng lut ia baroh ki mukotduma pyrshah ia ki nongialam bad ia ki dkhot jong ka seng.  Nga sngew ba ki dei ban iai ap namarba kam long kaba suk ia ka Sorkar ban shu weng lut ia baroh ki mukotduma khamtam lada dei leilei ki mukotduma kiba ladep pynngat kyndon bad kiba la tian bishar ha ka kashari hadien ba ladep pynngat kyndon, baroh ka shong hi ha ka Kashari. Ban ong ba ka Sorkar kan weng lut ia ki mukotduma kam lah ban long,” u la ong.“Ha kajuh ka por, ngi hap ban pyrkhat ruh ia ki lanot, ki lah ban dei ki bahaing hasem ne kiba dang don ka jingiadei, mynta lada ka Sorkar kan shu pynhun tang ia kawei ka liang, kaei ka jingbishar kaba hok kaba phin ai sha ki lanot jong ki kam bymman,” ula bynrap.U Bah Kharkhrang u la ong ba ka HNLC ka la shim rai kyrkieh ban weng noh na ka jingiakren. “Ki la dei ban ailad ba ka jingiakren kan dang bteng,” u la bynrap.Haba kylli, u Bah Kharkrang u la ong, “ngi kyrpad ia ka HNLC ba kan dang bteng ia ka jingiakren bad ka dei ka jingiapeiñ kaba phim lah ban shu dawa bad ban khmihlynti ba yn pynurlong ruh da ka Sorkar ia baroh ki jingdawa. Phi hap ban peit na baroh ki liang, bad kam mut ba tang namarba kawei ka kam kam shym la urlong kam mut ba phin shu weng noh ia ka jingiakren iasuk.”Halor ka jingkam jong ka HNLC ba ki nongialam bahakhmat ki lah ban shah kem lada ki wan mih sha ka jingiakren, u Bah Kharkrang u la ong, ba ka Seng ka dei ban shaniah bad ngeit ha ka Sorkar namarba ba la ai ia ka jingiada.“Lada ka Sorkar ka la mynjur ban ai jingiada, kam lah ban shukor ia ki bad ki dei ban ngeit ia ka sorkar,” u la ong.Halor ka jingshah byrngem ba dang shen jong u MLA ka Sohra u Bah Gavin M. Mylliem ha ka HNLC halor ka jingkhang khyrdep ia ka MCCL u Bah Kharkrang u la ong, ‘ha nga shimet, nga sngew ba kam long kaba dei. Phim lah ban pynkoit ia ka jingpang jong kompeni kaba la neh da ki 30-40 snem, bad mynta phin shu teipot ha u MLA. Kata ka bym lah satia ban pdiang.",KYRPAD KA BJP ÏA KA HNLC BAN PYNKYLLA NOH ÏA KA RAI BA LA WENG NA KA JINGÏAKREN ÏASUK,https://batesitv.com/kyrpad-ka-bjp-ia-ka-hnlc-ban-pynkylla-noh-ia-ka-rai-ba-la-weng-na-ka-jingiakren-iasuk/
"Ka shnong Kongthong ha ka sngi Palei ka la rakhe ia ka Hamara Sankalp Viksit Bharat ha kaba u Deputy Secretary jong ka Ministry of Women and Child Development ka Sorkar India u Bhaskar u la long u Kongsan ryngkat ka jingdonlang jong ka Additional Deputy Commissioner ka East Khasi Hills District ka Kong DD Syngai bad u BDO jong ka Khatarshnong-Laitkroh C&RD Block u Bah PS Tyngsong.La pdiang sngewbha ia kine ki kynrem ki lyndan da ki paidbah nongshong shnong jong ka shnong Kongthong hapoh ka jingialam jong u Sordar Bah Teibor Lynrah lem bad u Bah Rothel Khongsit nakhmat ka AMRIT Mahotsav Gate terter ryngkat ka kynhoi ka phawar bad ka jingtem ia ka ksing bad ka jingput ia tangmuri.Ki ophisar kiba la sakhi lang ha kane ka sngi, ki la ai ruh ia ka jingpynshai shaphang ki shkim bapher bapher kynthup ia ka tnat Pule Puthi, ka rep ka riang, ka ri jingri, ka koit ka khiah, ka umbam umdih, ka Social Welfare, ka NRLM, ka tnat Labour bad kiwei.Da ki spah ngut ki nongshong shnong ki la iashim bynta lang ban sngap ia ki jingpynshai na ki ophisar jong kine ki tnat treikam ka Sorkar.Shwa ban pynkut ia ka jingialang la pynlong pat sa ia ka jingpyni kolshor da ki nongshong shnong ryngkat ka drama na ki dkhot jong ka Village Organization jong ki SHG.Kum ban shu pynkynmaw hangne, ia ka shnong Kongthong la shimti da u MP ka Rajya Sabha u Prof. Rakesh Sinha hapoh ka Sansad Adarsh Gram Yojna (SAGY-II).",RAKHE KA SHNONG KONGTHONG ÏA KA HAMARA SANKALP VIKSIT BHARAT,https://batesitv.com/rakhe-ka-shnong-kongthong-ia-ka-hamara-sankalp-viksit-bharat/
"U Myntri ka tnat Jngohkai Pyrthei jong ka Sorkar Jylla u Bah Paul Lyngdoh ha ka sngi Thohdieng u la plie paidbah ïa ka dur ba la dro pynitynnat bha da ki kti jong u samla Pascal Mario Kmenlang Pathaw, uba long uwei na ki nongdro dur ba pawnam bha ha kane ka jylla Meghalaya.Ha kane ka jingdro ba lah ban ïohi shynna bha ha ka kynroh jong ka ophis treikam jong ka ophis Deputy Commissioner ka East Khasi Hills, la batai ïa ka jingmut jong ka jingdro ba la ai jingkyrshan da ka Asian Paints, ka Start Indian Foundation bad ka Sorkar Meghalaya.Kane ka jingdro ka phalang sha ka jingriewspah jong ka jylla Meghalaya ha ki kam jngohkai pyrthei bad ki jingteinam u menbarim, kiba kynthup ïa ka jingkieng jri, kaba kdew ïa ka jingïadei hapdeng u briew bad ka meiram-ew, ka jingkhuid jingsuba jong ka shnong Mawlynnong bad ka shnong Nohwet bad ka jingdro ka pynpaw ruh ïa ka jingithiang jong ki kshaid, ki syntiew ki skud, ki sim ki doh, ki mrad ki mreng, ki mawbynna ka jingriewspah ha ka kolshor jong ka jaidbynriew Khasi, Jaiñtia bad Garo kiba long ki lai tylli ki jaidbynriew kiba shong basah ha kane ka jylla Meghalaya.U Bah Paul haba kren ha kane ka sngi u la ong, kane ka jingdro ka pynpaw shynnah ïa ka jingmut “Root and Rhythm,”  kaba batai ka jingriewspah ka jylla Meghalaya ha ka kolshor.  Kane ka jingdro kam long tang ka jingpynitynnat ïa ka ophis Deputy Commissioner hynrei ka pynpaw ïa ka jingïalong kawei hapdeng ka lariti bad ka jingbatai ïa ka jingim ba mynta.“Kaei kaba ngi la leh mynta ka long ka jingpynshlur ïa ki nongjngohkai pyrthei ym tang ba kin ïohi ïa ka jingithiang jong ki lum ki wah hynrei ban nang kyntiew shuh shuh ïa ka kam jngohkai pyrthei,” u la ong.U la ong ruh ba ka Jylla Meghalaya ka don byllai ban tyrwa sha ka pyrthei, lada phi pyrkhat shaphang ki kshaid kiba don ïa ki khanatang, ki lum, wat ka suiñ bneng bad manla ka dur jong ka mariang ka don ïa ka pakit ki mynnor kaba riewspah.  U la ong shuh shuh ba ha u snem 2023 ka jylla Meghalaya ka la pdiang ym duna 15 lak ngut ki nongjngohkai pyrthei kiba na kylleng ka pyrthei, kaba pynpaw ïa ka jingjop jong ka jylla jong ngi.Katba ka jylla Meghalaya ka dang tyllun ban pynpaw ïa ka jingriewspah ha ka lariti, kum kine ki jingsdang ki long kiba donkam ban pynneh bad ban kyntiew ïa ki jingithiang ba la don naduh hyndai ha kane ka jylla.Ha ka jingplie paidbah ïa kane ka jingdro,la sakhi lang da ka Deputy Commissioner ka Kong Rosetta Mary Kurbah, lem bad ki ophisar.","PYNÏAPBIEJ KA JINGDRO U SAMLA MARIO PATHAW HA KYNROH KA DC OPHIS, EKH",https://batesitv.com/pyniapbiej-ka-jingdro-u-samla-mario-pathaw-ha-kynroh-ka-dc-ophis-ekh/
"Ka tnat Pulit ka la sdang ban pynlong ïa ka jingtohkit ban lapdien ïa ki briew kiba donkti ban tah ïa ki Notis beh mynder ha kiba bun ki dukan ha Sohra bad ha Shella.Ha kine ki notis, la bthah ïa ki trai ri trai muluk ba kin beh noh ïa ki nongtrei mynder na kine ki ar tylli ki shnong, hynrei lym kumta kin hap pynkhreh ban shim ïa ka jingkitkhlieh lada mih kano kano ka jingjia.Ar sngi mynshwa, la lap ba ïa kine ki notis la tah shabar jong ki dukan ha Sohra. Ha ka sngi Thohdieng, ïa kine kijuh ki notis la tah sa ha ka shnong Ichamati bad ha ka thaiñ Shella.Ïa kine ki notis la thoh ha ka ktien Khasi ym shym la don basoi bad ym shym la pynpaw kyrteng satia la ki dei na kano kano ka kynhun.U Superintendent of Police ka East Khasi Hills Bah Sylvester Nongtnger ha ka jingïakren bad ki lad pathai khubor u la ong ba ka jingtohkit ka la sdang ban wad ïa ki briew kiba donkti halor ka jingtah ïa kine ki notis.“Ngi la bthah ïa u SDPO bad ïa u OC ba kin wad ïa ki briew kiba donkti ban tah ïa kine ki notis. Namarkata, ka jingtohkit halor kane ka jingjia ka la ïaid shakhmat,” u la ong.",TOHKIT KI PULIT BAN LAP ÏA KIBA TAH NOTIS BEH MYNDER HA KI DUKAN SOHRA BAD SHELLA,https://batesitv.com/tohkit-ki-pulit-ban-lap-ia-kiba-tah-notis-beh-mynder-ha-ki-dukan-sohra-bad-shella/
": U Nongaitkien jong ka Sorkar MDA Bah Paul Lyngdoh uba long ruh u Myntri ka Sorkar Jylla ha ka sngi Thohdieng u la kyrpad ïa ka seng kieng atiar Hynñiewtrep National Liberation Council (HNLC) ban ym weng noh na ka jingïakren ïasuk.Ha ka jingïakren bad ki lad pathai khubor, u Bah Paul u la ong ba ka Sorkar ka la ïohi ïa u kyrwoh jong ka HNLC kaba pynpaw halor ka rai ban weng noh na ka jingïakren ïasuk tang ha ki lad pathai khubor katba ka Sorkar kam pat ïoh ktien eiei halor kane ka jingshim rai jong ka HNLC.“Kaba nyngkong, nga kwah ban kyrpad ïa ka HNLC ban ym weng noh na ka jingïakren ïasuk namarba kiba bun ki bynta kiba ladep sdang ha ka jingïakren bad ngi kyrmen ba ka jingïakren kan dang bteng bad ngi kwah ban ïohi biang ïa ka jingleit phai sha ka miej jingïakren,” u la ong.Haba kylli, u Bah Paul u la ong ba um lah ban kynthoh eiei halor kane namarba u Myntri Rangbah Conrad Kongkal Sangma bad u Symbud Myntri Rangbah uba peit ïa ka tnat Kam Pohing Bah Prestone Tynsong ki don shabar jong ka nongbah Shillong.“Hynrei watla katta, ka Sorkar kan sa shimkhia halor kane bad kyrmen ba ka kam kan long noh kham kloi tang shu wan phai u Myntri Rangbah,” u la bynrap.U la kular shuh shuh ba ïa kane ka kam yn sa buh hakhmat eh tang shu wan phai u Conrad bad u Bah Prestone sha ka jylla.Ha kaba ïadei bad ka jingdawa jong ka HNLC ban ai ka jingmab ei, u Bah Paul Lyngdoh u la ong, “ haoid, ka lah ban long, watla katta ka shong pat ha ki jait kam namarba ïa ki mukotduma ladep ban rejistar, bad dei ban pyrkhat eiei halor kane.”Halor ka case ba la rejistar da ka NIA pyrshah ïa ka Seng, u Bah Paul Lyngdoh u la ong, “kito ki dei ki kam kiba bniah hynrei ban shu kren kyllum haba phi la don ha ka jingïakren kam dei ban don kano kano ka kyndon bad ka jingmyntoi kaba long tang shiliang bad namarkata ka dei ban long kaba ïasngewthuh jingmut lang.”“Lada shim katkum ka nongrim jong ka jingïasngewthuh ngin sa lah ban khmih bniah ïa ki bynta kiba kyllaiñ bad lada shu kren kyllum ka dei ban long kaba ai bad kaba shim,” u la ong.",KA SORKAR KAM PAT ÏOH KTIEN EIEI BA KA HNLC KA LA WENG NA KA MIEJ JINGÏAKREN: PAUL LYNGDOH,https://batesitv.com/ka-sorkar-kam-pat-ioh-ktien-eiei-ba-ka-hnlc-ka-la-weng-na-ka-miej-jingiakren-paul-lyngdoh/
"U Myntri ka Sorkar Jylla Bah Paul Lyngdoh uba long ruh u Nongaiktien jong ka Sorkar MDA u la ong ba ka aiñ ka dei ban ieng rasong.Ïa kane u la pynpaw haba jubab ïa ka jingkylli halor ka jingpynlong ïa ka jingïakhih kaba 48 kynta da ka All Meghalaya Tourist Taxi Association pyrshah ïa ka aiñ thymmai bym pat pyntreikam kaba la tip kum ka Bharatiya Nyaya Sanhita (BNS) kaba la shna khnang da ka Sorkar India ban pynjur ïa ka jingpynshitom ïa ki nongñiah kali kiba tynrah ïa ki briew ha surok bad kiba phet krad.“Kane ka dei ka kam kaba khia ym tang na ka bynta ka Jylla Meghalaya hynrei na ka bynta ka ri India baroh kawei namarba ngi la ïohi ïa ka jingkiew ki jingjia aksiden na ka daw ka jingñiah kali khlemakor bad ha kiba bun ki khep ki nongñiah kali ki shim sting namar ka jingsynjor ka aiñ jong ka ri.  Namarkata, ka aiñ ka dei ban ieng rasong,” ong u Bah Paul ha ka jingïakren bad ki lad pathai khubor.Haba kylli, u Myntri u la ong, “katba ki dang ïakren kumne, ka jingïakhih ruh ka la jia ha baroh kawei ka ri bad ka leit ka wan jong ki kali kiba kit ïa ki nongleit jingleit ka la ktah bha ha baroh kawei ka ri India bad kane ka kam shym la jia tang ha ka jylla Meghalaya kaba don kham sha kyndong.”Ha ka sngi Thohdieng, ki nongñiah kali kiba don hapoh ka shatri jong ka All Meghalaya Tourist Taxi Association ki  la sangeh ban kit ïa ki nongleit jingleit bad ki la bat lut ïa ki nongñiah kali ha baroh kawei ka sor bad khap sor kum ka jingïashim bynta lang bad ki nongñiah kali ha baroh kawei ka ri ban pyrshah ïa ka aiñ BNS.Kane ka kynhun ka la rai ban pynkut noh ïa kane ka jingïakhih lashai ka sngi Saitjaiñ.",KYRSHAN KA SORKAR JYLLA ÏA KA AIÑ BHARATIYA NYAYA SANHITA,https://batesitv.com/kyrshan-ka-sorkar-jylla-ia-ka-ain-bharatiya-nyaya-sanhita/
"Ki bor synshar jong ka East Khasi Hills ha ka sngi Thohdieng ki la pynmih da ka hukum kaba la mana tyngeh ban tih be-aiñ ïa ki marpohkhyndew bad ban tih maw ha ki jaka lum bad ban tih shyiap narud wah da kino kino ki briew, ki kompeni ne kino kino ki bor khlem da ïoh shwa ïa ka Mining License/Quarry Permit bad kiwei kiwei ki Clearance Certificate na ki bor ba dei peit.“Da kaba pyntreikam ïa ka iktiar ba la kupbor ha nga hapoh ka Section 144 CrPC bad na ka bynta ban ïada ïa ki sawdong sawkun jong ka mariang, la khang ban tih be-aiñ ïa ki marpohkhyndew bad ban tih maw ha ki jaka lum bad ban khat shyiap na wah da kino kino ki briew, ki kompeni ne kino kino ki bor khlem da ïoh shwa ïa ka Mining License/Quarry Permit bad kiwei kiwei ki Clearance Certificate na ki bor ba dei peit,” la ong ka District Magistrate Kong RM Kurbah ha ka hukum.Kane ka long hadien ba ki bor synshar district ki la ïoh pdiang ïa ka jingujor ba ka don ka jingtih be-aiñ ïa ki marpohkhyndew bad ka jingtih maw khamtam ha ki jaka lum bad ka jingkhat ïa u shyiap na wah ha ki bynta bapher bapher jong ka East Khasi Hills District, khamtam ha ka shnong Sohiong, Mawblei bad ha Umphyrnai kaba la ktah haduh katta katta ïa ki tyllong um ha ki sawdong sawkun bad ki jaka ba marjan.La pynpaw ruh ba ka hukum ka dei kaba la ïoh pdiang na ka National Green Tribunal, Principal Bench, New Delhi, kaba khang ïa kino kino ki briew, ki kompeni ne kino kino ki bor khlem da ïoh shwa ïa ka Mining License/Quarry Permit bad kiwei kiwei ki Clearance Certificate ba la ai da ka Ministry of Environment, Forest and Climate Change, ka Sorkar India ha ka EIA Notification 2006 bad ha ka jingpynbeit thymmai.Kum kine ki jingtih maw bad tih shyiap ka lam sha ka jingtwa jong ki maw, u shyiap bad kiwei kiwei ki marpohkhyndew  sha ki wah bad ka jingtwa na ki jaka lum kaba lam sha ka jingpynjulor ïa ki jingthung jingtep kiba don ha ranab lum, ka pynjulor ïa ki tyllong um bad ka pynïap ruh ïa ki dohum doh wah.Bun na ki wah ki la jngut bad jaboh tang na ka daw ka jingtih maw bad khlong shyiap bad ka um kam long shuh ban pyndonkam bad kam long shuh ban dih ban sum ban sait.“Ka long kaba donkam ban pyntikna ba kan don ka jingbud ryntih ïa ka hukum ba la pynmih da ka NGT hapoh ka East Khasi Hills District bad ban khanglad ïa ka jingma jong ka jingim briew, ka koit ka khiah bad ka jingshngaiñ bad ban ïada ïa ka mei mariang,” la ong ka hukum.",PYNJARI SECTION 144 CrPC KA DC BAN TEHLAKAM ÏA KA JINGTIH SHYIAP BAD TIH MAW BE-AIÑ,https://batesitv.com/pynjari-section-144-crpc-ka-dc-ban-tehlakam-ia-ka-jingtih-shyiap-bad-tih-maw-be-ain/
"Ka tnat Transports jong ka Sorkar Jylla ka la pynim biang ïa ka post Assistant General Manager (AGM) hapoh ka ophis Meghalaya Transport Corporation (MTC) ïa kaba ladep ban pynduh naduh ki snem 2016 eiei.Ïa kane la pyntip da u Bah Disparsing Rani uba long u nongwad RTI, haba pyntip sha ki lad pathai khubor ïa ka jubab RTI ba la ïoh pdiang na ka tnat Transports.U Bah Rani u la ong, “katkum ka Advertisement ba la pynmih ha kawei na ki lad pathai khubor la pynkha thymmai ïa ka post Assistant General Manager ïa kaba ladep pynduh naduh ki snem 2016 eiei. Kane ka don eiei sha lyndet namarba mynshwa ha ki snem baladep na ka kyrdan jong u Depot Manager la lah ban pynkiew sha ka kyrdan Deputy General  Manager (DGM) hynrei ka jingpynmih Advertisement na ka bynta ki ar tylli ki post, kata, ïa ka post Assistant General Manager bad Assistant General Manager (Administative) ka la wanrah jingeh ïa ki nongtrei Regular kiba la dei ban kiew kyrdan.”“Ka jingwanrah ïa kine ki ar tylli ki post imat ka don eiei ha lyndet tang na ka daw ba ki nongtrei Contractual Basis kiba dang ar snem kin dei ki Stampman jongno re jongno,” la kynnoh u Bah Rani.U la ïathuh ba katkum ka jubab RTI, na ki 107 tylli ki bos ki don mynta sa tang 40 tylli, ka jingdie lilam ïa ki bos naduh snem 2019 ka long haduh 9 tylli ki kali bad ka jingmih kaba die ïa kine ki bos lilam ka long T. 9 lak.“Kine ki dei kiba wanrah ïa ka jingduhnong ïa ka ophis MTC,” ula ong.Shuh shuh u la ïathuh ba katkum ka jubab RTI, ka pynpaw ba ka jingmih pisa na ki School Bos ba la pynïaid da ka MTC tang na ka bynta shi bnai ka long T.5,17,750 lak.Ka jingpynlut pisa na ka bynta ban siew sha ki nongtrei ba la shongthait ka long T.6,8, 75, 549 klur.Ha kaba ïadei bad ka jubab RTI ba la ïoh pdiang na ka tnat Jngohkai Pyrthei ka Sorkar Jylla halor  ka jingpynlong ïa  ka Cherry Blossom Festival, u Bah Disparsing Rani u la pyntip ba ka tnat ka la ai jubab ba kam don jingïohnong eiei ha kaba pynlong ïa kane ka Festival namarba ka Sorkar ka shu ai jingïarap T. 1. 99 klur sha ki nongpynïaid jong ka Cherry Blossom Festival kaba la long dang shen ha madan Kurkalang ha Ribhoi District.",BUH JINGKYLLI U NONGWAD RTI BA PYNIM BIANG ÏA KA POST AGM HA OPHIS MTC,https://batesitv.com/buh-jingkylli-u-nongwad-rti-ba-pynim-biang-ia-ka-post-agm-ha-ophis-mtc/
": Ki nongïalam jong ka Hynñiewtrep National Youth Movement (HNYM) ryngkat ka jingsynran lang jong u Acting Rangbah Shnong ka shnong Umtring u Bah Stemar Nongbri ha ka sngi Thohdieng ki la kynnoh ba u Rangbah Shnong ba la pynkheiñ da ka Dorbar Shnong u Bah Teiborlang Thangkhiew u la phah mih noh napoh shnong ïa ki 32 tylli ki longïing jong ka shnong Umtring, ka shnong kaba don hajan ka shnong Umbir, Ribhoi District da kaba aipor haduh ka 30 tarik u Nohprah, 2023 hynrei lym kumta un kyndang da ka puhshilum ïa kine ki longing kiba sah ha kane ka shnong.U General Secretary ka HNYM u Bah Jophas Kurbah bad u Acting Rangbah Shnong ka shnong Umtring u Bah Stemar Nongbri ha ka jingïakren bad ki lad pathai khubor ki la kynnoh ruh ba u Bah Teiborlang Thangkiew u la kam nongkynti ïa ka shnong Umtring baroh kawei bad ha kajuh ka por ki la kynnoh ruh ba u la pyndonkam bakla ïa ki skhim kiba ka sorkar ka la ai sha ki paidbah kiba shong basah ha kane ka shnong.Kane ka shnong ka dei kaba dang hap hapoh ka Raid Mawbuh jong ka Hima Mylliem, la ïathuh u Bah Jophas.U la ïathuh ba ha u snem 1980 hadien ba la ithuh kum ka shnong bapura ïa ka shnong Umtring, khyndai ngut ki Rangbah Shnong kim ju pyndik satia bad ki la kynnoh ruh dei tad ynda la jied Rangbah Shnong ïa u Bah Teiborlang Thangkhiew ba ki la sdang ban mih ki kynrum kynram wat ban kam ruh ba ka Sanad kaba la ai da u Syiem ka Hima Mylliem ka dei ka Sanad shimet.Katkum ka jingïathuh jong u Bah Jophas, la jied Rangbah Shnong ïa u Bah Teiborlang Thangkiew ha u snem 2014 bad u dei ruh u Rangbah Shnong uba shiphew jong ka shnong.“Ngi la jied Rangbah Shnong ïa u (Bah Teiborlang Thangkhiew) namarba u dei u nonghikai jong ka skul shnong bad uba la nang la stad namarba ki nongshong shnong ki dei kiba duna ka pule ka puthi,” u la ong.“Bun bun snem um shym la khot ïa ka Dorbar. U la sdang ban mushlia ïa ki kam shnong kam thaw, ïa ki skhim sorkar bad  ïa ka hok jong ki nongshong shnong,” la kynnoh u Bah Jophas bad bynrap, “ngi la jied thymmai ïa u Bah Stemar Nongbri kum u Rangbah Shnong ba thymmai bad ngi la phah ruh ïa ka jingthoh sha ka Ophis jong u Syiem ka Hima Mylliem, hynrei mynta la shi snem kam shym la ai jubab eiei ruh em.”“Ynda ngi la pynkheiñ ïa u kum u Rangbah Shnong u beh pynban ïa ki nongshong shnong bad kane paw shai ba u kam nongkynti lut ïa ka ing ka sem, ïa ka kam shnong kam thaw bad ïa ka jaka ka puta,” la kynnoh u Bah Jophas.U la buh ruh ka jingkylli ïa ka Sorkar lada u Bah Teiborlang Thangkhiew u kam ba ka shnong Umtring ka dei ka jaka shimet kum ka Sorkar ka theh ïa ki skhim pynroi naduh ka MGNREGS, SSA, Swachh Bharat, PMAY, JJM bad kiwei kiwei ki skhim.U la ïathuh ba ki don ki longing kiba dei ban ïoh ïa ka skhim shna ing baduk na ka PMAY ba la bhah lang na ka skhim MGNERGS, hynrei ka pisa kam shym la poi satia sha ki longing kiba dei ban ïoh jingmyntoi.U President ka HNYM, Bah Louis Dohtdong u la ïathuh ba ka seng ka la lap ba u Bah Teiborlang u la buh da ka Signboard kaba don ïa ka jingthoh, “Private Land” ha ka shnong Umtring.“Lada kane (shnong Umtring) ka dei ka “Private Land’ kumno u nud ban shna skhim bad kumno ka sorkar ka lah ban ai skhim sha ka jaka jong ki riew shimet. Ha ka kyrteng jong ki skhim MGNREGS, SSA, Swachh Bharat, PMAY, JJM bad kiwei kiwei ki skhim u pyndonkam da ka kyrteng jong ka shnong, katba ha ki jingthoh jingtar u kam ba ka dei ka jaka shimet,” la kynthoh u Bah Louis.Shuh shuh u la ong ba ka HNYM kan ïakhun ïa kane ka ishu bad ka shnong Umtring baroh kawei.U la ong ba ka Seng bad ka shnong Umtring kan sa pan jingpynshai na ka ophis Deputy Commissioner bad na ki bor Sorkar halor kane bad ong ruh ba ka Seng kan ym ailad ïa u Bah Teiborlang ban leh donbor ïa ki nongshong shnong shnong kumba u la byrngem ban kyndang ïa ki napoh ka shnong Umtring.","HAPOH 30 TARIK NOHPRAH, PHAH MIH U RANGBAH SHNONG ÏA KI 32 ING NA SHNONG UMTRING",https://batesitv.com/hapoh-30-tarik-nohprah-phah-mih-u-rangbah-shnong-ia-ki-32-ing-na-shnong-umtring/
"Ka KSU Mawlai Nonglum Unit ha ka sngi Saitjaiñ ka la noh synniang da ki duli Godrej buh tiar, lai phew tylli ki nep syaid bad saw tylli ki doormat sha kawei ka jaka ri ia ki khunlung kaba don ha ka shnong mawlai Nonglum kum shi bynta ka jingrakhe ia ka Christmas.Ha ka jingaiti ia kine ki tiar sha ka President jong ka Seng Kynthei  Mawlai Nonglum ka Kong Mitimai Basaiawmoit la lamkhmat da u President ka KSU Mawlai Circle u samla Biangbor Paliar bad u President jong ka KSU Nonglum Unit Samla Wanstep Dkhar, u General Secretary u samla Edie Malngiang lem bad u General secretary jong ka KSU Nonglum Unit u samla Franky Lamin bad kiwei pat ki dkhot jong ka seng.Ka Kong Mitimai Basaiamoit ka la iathuh ba kane ka Creche ba la seng da ka Seng Kynthei ka la kynjoh mynta la 34 snem bad ka la batai ruh ia ka jingthmu ba la buh ia kane ka jaka ri bad sumar ia ki khunlung kaba don 30 tylli ki jingthiah.Ka la ong ruh ba ka jingdon jong kane ka Creche ka long ban iarap ia kito ki longkmie kiba kit khunrei kiba shu im kamai jakpoh da kaba leit trei bylla bad ki don ruh katto katne ngut kiba dei ki nongtrei sorkar kiba phah ri bad sumar ia ki khun ki kti jong ki ha kane ka Creche.Ka la pyntip ruh ba ka dor ba ka Seng Kynthei ki shim ka long kaba rit bha haba ianujor bad kiwei kiwei pat ki Creche, namarba ka jingthmu jong ka Seng Kynthei ka long ban shim ia ka dork aba duna khnang ban kyrshan lem ia ki para longkmie kiba donkam ia ka jingiarap.Ka Kong Mitimai ka la ai khublei kyrpang ia ka KSU Nonglum unit bad bad ia ka KSU Mawlai circle kiba don ka mynsiem ban noh synñiang lem sha kane ka Creche kaba dang donkam ia ki lad jingiarap.U President jong ka KSU Mawlai Circle u samla Biangbor Paliar haba kren ha kane ka sngi, u la pyrto ia ki kam ba radbah kiba ka Seng Kynthei Mawlai Nonglum ka la leh bad iohi jngai naduh 34 snem mynshwa ban shim ia ka sienjam ban seng ia ka Creche da ka jingthmu kaba bha ban iarap ia ki paralongkmie kiba donkam ia ka jingiarap khamtam ha ki por ba ki leit sha ki jaka trei jaka ktah bad ki kam ka jong ki.U la ai ka jingiaroh ruh ia ki longkmie kiba trei bad kiba sumar ia ki khunlung ha kane ka Creche watla ki don la ka ing ka sem lajong hynrei ki la len ialade ban peit ban khmih bad sumar ia ki khunlung naduh ka khuid ka suba bad ka koit ka khiah jong ki khunlung.Kane ka jingshimkhia jong phi ka pyni shisha ba phi la long kum kita ki kmie ki baar jong baroh ki khunlung kiba wan ban pynsah ha ka Creche jong phi, la ong u President ka seng.Ha shwa ba yn sa kut noh ka program ka la don ka jingia ot cake lang hapdeng ki nongkitkam jong ka KSU bad Sengkynthei kum shi bynta ban ia rakhe ia ka advance christmas.",DA KI TIAR AI JINGÏARAP KA KSU ÏA KA JAKA RI KHUNLUNG HA MAWLAI NONGLUM,https://batesitv.com/da-ki-tiar-ai-jingiarap-ka-ksu-ia-ka-jaka-ri-khunlung-ha-mawlai-nonglum/
"Ka United Democratic Party (UDP) shen kan sa shim ia ka rai ha kaba iadei bad ka jingai jingkyrshan jong u MDC ka Nongkrem Constituency u Bah Lambor Malngiang ia ka Executive Committee ba la ialam da ka National Peoples Party (NPP) ha Khasi Hills Autonomous District Council (KHADC).Ha ka jingiakren bad ki lad pathai khubor, u nongialam ka Parliamentary Party jong ka UDP u Bah Titostarwell Chyne u la iathuh ba ka Parliamentary Party ka dawa ia ki nongialam jong ka UDP ban pynshitom mardor ia u Bah Lambor Malngiang namar ka jingleh pyrshah ia ki kyndon treikam jong ka party.“Nga dang shu dep ban phah ia ka shithi sha ka Party. Lehse hadine ka Christmas, kin sa shong ban shim ia ka rai,” la ong u Bah Titos ha ka jingiakren bad ki lad pathai khubor.Haba kylli, u Bah Chyne u la ong ba um don jingtip eiei ruh em la kin dang don shuh shuh kiwei pat ki MDC jong ka UDP ki ban leit ai jingkyrshan ia ka EC ba mynta.“Ki don 8 ngut ki MDC jong ka UDP. Ngam pat iohsngew eiei (ba kin leit ai jingkyrshan ia ka EC ba la ialam da ka NPP).  Ha kajuh kapor, ngam pat iohsngew ba u MDC ka HSPDP u Bah Martle Mukhim, uba long ruh u Co-chairman jong ka RDA, un mih shakhmat ban leit ai jingkyrshan ia ka EC ba mynta,” u la ong da kaba bynrap ba wat u MDC Independent na Nongthymmai u Bah Latiplang Kharkongor u dang iai neh beit ha ka Liang Pyrshah.U la ong ba u MDC ka UDP u Bah Balajied Ranee u la pynpaw ba un ai jingkyrshan beit ia ka Lineage Amendment Bill namarba u dei uwei uba ju kren bha halor ka Shaw Bhoi. “U (Bah Ranee) kyrshan i aka Bill ym ia ka EC,” u la ong.“Watla katta, phi lah ban kylli na u Bah Balajied u don jingthmu neem ban leit pyniasoh bad kiwei pat ki party,” u la bynrap.",AP JUBAB KI MDC NA KA UDP BAN PYNSHITOM ÏA U BAH LAMBOR MALNGIANG,https://batesitv.com/ap-jubab-ki-mdc-na-ka-udp-ban-pynshitom-ia-u-bah-lambor-malngiang/
"Naduh ba la seng ia ka Frank Motors ha kane ka nongbah Shillong haduh mynta, kane ka shlem die kali saw shaka bapawkhmat ka la lah ban aikam aijam kumba 100 ngut ki briew bad 80 percent ki dei ki samla Khasi trai jylla.Ia kane la pyntip da ka Chief Executive Manager jong ka Frank Motors ka Kong Evarika Lyngdoh ha ka jingplie paidbah ia ka Frank and Friendly Workshop Center kaba don ha ka shnong Laitkor Mawrie ha kaba la sakhi lang da u Customer Care Manager jong ka Tata Motors u Gumeet Singh uba la long kum u Kongsan ryngkat ka jingdonlang jong u RCCM u Arup Sharma, u CCM u Mr Sayak, u Rangbah Dong jong ka dong Mawrie Pdeng u Bah Edmund Kharmalki, u Rangbah Dong u Bah Aibor J. Marbaniang bad kiwei kiwei kiba la shah khot sngewbha.",80 PERCENT KIBA TREI HA KA FRANK MOTORS KI DEI KI SAMLA KHASI,https://batesitv.com/80-percent-kiba-trei-ha-ka-frank-motors-ki-dei-ki-samla-khasi/
"U nongialam jong ka Liang Pyrshah ka Khasi Hills Autonomous District Council u Bah Titostarwell Chyne u la iathuh ba ka Council ka la thaw da ka Special Committee ban iathir iatai sani halor ka Khasi Hills Autonomous District (Social Custom of Clan Administration) Bill.Ha ka jingiakren bad ki lad pathai khubor u Bah Titos u la ong ba ka Council ka la mynjur ia ka Khasi Hills Autonomous District (Khasi Social Custom of Lineage (Amendment) Bill, 2023 hadien ba la shim rai ban pynsangeh shwa ban iatai halor ka Khasi Hills Autonomous District (Social Custom of Clan Administration) Bill.Shuh shuh u la iathuh ba ia ka Clan Bill la wanrah bad mynjur ha ka por ba u Bah HS Shylla u la long u Chief Executive Member ha u snem 2018 khnang ban pynkhlain ia ki Kur kiba don ha rilum Khasi hynrei ia kane ka Bill la pynphai biang da u Lat ka Jylla sha ka Council. Hadien ba ka executive committee bathymai ka la shimti ia u lakam synshar ha u snem 2019, la thaw ia ka special committee ba la khlieh da u Bah Bindo M. Lanong uba long u MDC Shusieh bad ka la shimpor haduh 3 snem ban iathir iatai bad ki nongialam jong ki Kur bapher bapher halor kane ka Clan Bill.“Ha ka jingshisha, ka Lineage (Amendment) Bill ka dei tang ka kopi ba la shim na ki Clauses jong ka Clan Bill. Hynrei, kawei na ki daw kaba ngi la mynjur ia ka Amendment Bill ka long ban pynrung ia ka Shaw Bhoi ha Ri Bhoi District. Bun na ki khynnah skul kim ioh ia ki Scheduled Tribe Certificate namarba ngim pat shym la ai ia ka synot ba ki dei ki Khasi,” u la ong.U la ai khublei ia u MDC jong ka Nongpoh Constituency u Bah Balajied Ranee uba la wanrah ia kane ka mat kaba iadei bad ka Shaw Bhoi namarba khatduh iawai la lah ban pynrung ha ka Amendment Bill ba la mynjur ha ka sngi Thohdieng.Da kaba pynpaw ba ka Clan Bill ka kham bun ia ki bniat kiba nep ban ia ka Lineage Amendment Bill, u Bah Chyne u la ong, ba kane ka dei namarba tang ka jingthmu jong ka Clan Bill ladep pynrung ha ka Lineage Amendment Bill ka bym don satia ia ki bniat.“Hynrei ha ka Lineage Amendment Bill ka shu long tang ban ai jingithuh ia ki Seng Kur bad ban rejistar ia ki hynrei ngim iohi ba kan don ia ka bor ban pynkupbor ia ki Seng Kur,” ula bynrap.",THAW KA KHADC DA KA SPECIAL COMMITTEE BAN IATHIR HALOR KA CLAN BILL,https://batesitv.com/thaw-ka-khadc-da-ka-special-committee-ban-iathir-halor-ka-clan-bill/
"Ka seng kieng atiar Hynniewtrep National Liberation Council (HNLC) ha ka sngi Balang ka la pynbna ka la weng noh na ka miej jingïakren ïasuk bad ka Sorkar India bad ka Sorkar Jylla kum ka dak ban pyrshah ïa ka jingbym shimkhia jong ka Sorkar ban pynurlong ïa ka jingdawa ba kongsan tam kaba kynthup ïa ka jingmap ei.Ka HNLC lyngba u Chairman-cum-C-in-C u Bah Bobby Marweiñ bad u General Secretary-cum-Publicity Secretary u Bah Saiñkupar Nongtraw, ka la phah da ka shithi sha ka Ministry of Home Affairs (MHA) lyngba u Advisor (MHA, Northeast) u A.K.Mishra ban pyntip ïa kane ka rai. Katkum kane ka shithi, ka HNLC ka la pynpaw ba ïa kane ka rai la shim halor ka nongrim ba ka Sorkar kam shym la pynurlong ïa ki mat jingdawa ba ka seng ka la buh hakhmat shwa ban sdang ka jingïakren ïasuk.Ka HNLC ka la phah kopi ruh ïa ka shithi sha u Myntri Rangbah ka Jylla, u Myntri ka tnat Kam Pohiing bad sha ki Ksiang ka Sorkar bad ki Nongmihkhmat jong ka HNLC sha ka miej ïakren ïasuk.Ha u kyrwoh ba la phah sha ki lad pathai khubor, u General Secretary cum Publicity Secretary ka HNLC Bah Saiñkupar Nongtraw u la ong, “ka jingthmu jong kane ka jingpyntip ka long ba pynbna ia ka rai ba ka HNLC ka la weng noh na ka miej jingïakren. Ïa kane ka rai la shim kum ka jubab halor ka jingbym shimkhia jong ka Sorkar ban sngap ïa ki jingdawa ba kongsan eh jong ngi.”U Bah Nongtraw u la ong ba kine ki jingdawa ki dei kiba ladep ban phah sha ka Sorkar India da u General Secretary barim u (L) Bah Cheristerfied Thangkhiew ha ka 16 tarik Kyllalyngkot, 2021.“Wat hapdeng ki jingtrei shitom ban ïai ban bad ban pynsngew ïa ki jingdawa jong ngi lyngba u nongrah ktien u Bah Sadon Blah, ka Sorkar ka la pyni ïa ka jingbym shimkhia ïa ki jingdawa jong ngi. Kumba ka paw, ïa ki jingdawa jong ngi ym shym la ïakren, lehse na ka jingbym kheiñ snep jong ka Sorkar,” u la ong.Ki san tylli ki jingdawa kiba ka HNLC ka la tyrwa hakhmat ka Sorkar ki long ban weng noh ïa ka jingkheiñ beaiñ ïa ka Seng.  Ïa ka HNLC la kheiñ kum ka seng be-aiñ hapoh ka sub-section (1) jong ka Section 3 jong ka Unlawful Activities (Prevention) Act, 1967.U la bynrap, “ngi la tyrwa ban weng lut ïa baroh ki Case pyrshah ïa ki nongïalam bad ïa ki dkhot jong ngi ha ki Ingkashari kiba rit bad ha ki Ingkashari kiba heh ha baroh kawei ka jylla, khamtam eh ïa ki Case kiba ïadei hapoh rilum Khasi bad Jaiñtia.  Ka jingweng noh ïa baroh ki mukotduma kan pynshngaiñ ïa ka jingïakren,” bad bynrap, “ka long kaba kongsan ban plie ïa ka lynti kaba shngaiñ na ka bynta ki nongïalam bahakhmat eh bad ki dkhot jong ka HNLC. Ban pynthikna ïa ka jingshngaiñ jong ngi kan wanrah ïa ka jingshaniah bad kan plie lad ruh ïa ngi ban ïashim bynta ha ka jingakren ïausk.”“Ngi la tywa ban thung ïa ki nongmihkhmat ba la pynkupbor kiba lah ban rah ktien bad ban pyntyllun shakhmat ïa ka jingïakren. Ban pynbeit ïa ka rukom phah ktien lyngba ki nongmikhmat ba la pynkupbor kan ïarap ban pynstet ruh ïa ka jingïakren,” u la bynrap.U Bah Nongtraw u la ong ba ka HNLC ka la kyrpad ruh ban pyllait noh ïa baroh ki dkhot ka HNLC bad ïa ki riewshimet kiba la shah kem halor ka jingshah suba ba ki dei kiba donkti bad ka HNLC kiba dang don mynta ha along.“Ïa kane ka jingdawa, la phah lyngba u Ksiang jong ngi, u Bah Sadon Blah. Hynrei, kaba kham kongsan ban tip ka long ba tang ïa ka jingdawa jong ngi kaba 3 bad kaba 4 la mynjur da ka Sorkar napdeng ki san tylli ki jingdawa,” u la bynrap.Shuh shuh shuh, u Bah Nongtraw u la ong ba ka seng ka la ïai pyntip la bunbun sien lyngba ki lad pathai khubor bad kumjuh ruh sha ki Ksiang bad sha ka Sorkar, da kaba kyntu ba kim dei ban phah ïa kano kano ka jingkhot hajir kaba lah ban nang ai ding shuh shuh bad bynrap, ‘sngewsih, ba ki jingkyrpad jong ngi kim shym la sngap, ka jinglong jingman ka la nang heh khlem nongrim.”Ha kajuh ka por, u General Secretary ka HNLC u la pyntip ba ha ka wat ïakren kaba nyngkong hapdeng ka Sorkar Meghalaya bad ka Sorkar India, ki kynhun kiba la phah da ka Seng ki la wan phai sha la ktem ha ka 16 tarik, Nailur, 2022, ban pynlong ïa ka General Council bad CEC ban ïakren halor ka jubab ïa ki jingdawa da ka Sorkar India ba baroh ki nongïalam jong ka HNLC ki dei ban wan shakhmat ban ïashim bynta ha ka miej ïakren ïasuk. La shim ïa ka rai (ba la mynjur da ka GC/CEC) ba ka Sorkar kan ïakren tang bad ka kynhun ba la lamkhmat da u Vice Chairman tad haduh ba ki arliang mamla kin da poi sha ka jingïamynjur ban ïasoi ïa ka soskular sangeh ïasiat.“Ha ka jingïakren kaba bud, ka Sorkar, hapoh ka jingïalam jong u Vice Chairman, ka la mynjur ban pynlong ïa ka jingïalang.  Hynrei, khlem poi pyrkhat, ha ka jingakren ba dang shu sdang, ma nga, kum u General Secretary, la pynbor da ka Sorkar ba nga hap ban mihkhmat ha ka jingïakren ka ban sa long,” u la ong.“Kaba pynsat shuh shuh ïa ka jingmong, ka jingleh arsap jong ka Sorkar ka la paw shynna haba ka National Investigation Agency (NIA) ïa ka khot hajir ïa nga, u Chairman bad ïa u Finance Secretary wat haba ka jingïakren ka la sdang ban ïaid shakhmat,” u la bynrap.Shuh shuh u Bah Nongtraw u la ong, ha ka jingïakren ba nynkong, ki bor sorkar ki la phah sa kawei ka notis ban khot hajir ïa u, kaba long pyrshah ïa ka jingkular ba la ai da ka Sorkar India bad ka Sorkar Meghalaya ban kiar na kaba phah ïa ki shithi khot hajir ne ban kem ïa ki nongïalam bad ïa ki dkhot jong ngi katba ka jingïakren ka dang tyllun shakhmat.“Wat hapdeng ka jingma ba la shim da ki nongïalam jong ngi bad ki Personal Security Officers (PSO) ban ïashim bynta ha ka jingïakren, lada ka Sorkar ka kyntait ban ailad ïa ka jingsuk, kim lah ban shu pynkit pap ha ka HNLC ba ka shim da ka lynti jong ka jingïaumsnam.  Khnang ba ka jingïakren kan long kaba ïaid beit, ngi la pynsangeh lut ïa ki kam be-aiñ, ïa kaba ngi kyrmen ba ki paidbah ka Bri u Hynñiewtrep ki la ïohi lyngba ki lad pathai khubor.  Mynta, wat ym khmihlynti shuh ïa ka HNLC ba kan wanphai ban kyrpad ïa ka jingsuk kum u ksew uba kwah shyiengdoh,”u la bynrap.","WENG KA HNLC NA KA MIEJ ÏAKREN ÏASUK BAD KA SORKAR, RAI BAN BTENG KA JINGÏAKHUN",https://batesitv.com/weng-ka-hnlc-na-ka-miej-iakren-iasuk-bad-ka-sorkar-rai-ban-bteng-ka-jingiakhun/
": Khasi Students’ Union (KSU) Laban Circle ha ka sngi Balang ka la ujor sha u Chief Executive Officer (CEO) jong ka Shillong Municipal Board (SMB) halor ka jingkylla ktem dih drok bad ktem leh ka awria ka Shelter Home kaba don ha Kench’s Trace.Dang shen ki dkhot ka seng ryngkat bad ki Pulit ka Laban Police Station ki la hiar ban leit kyndang ïa kane ka Shelter Home ha Kench’s Trace hadien ba la saphriang kawei ka video ha ka rynsan jong ka Social Media halor ki jingdih drok jong ki kynthei bad shynrang ha kane ka jaka bad ha kajuh ka por ba kane ka jaka ka la kylla kum ka ktem dih drok bad ka ktem ki kam leh awria.Ha ka dorkhas, ka seng ka la pynpaw ba dei na ka liang jong ka Shillong Municipal Board ba kam shym la lah ban peit bniah bad jurip na ka por sha ka por ba kane ka jaka ka la kylla ka ktem ki nongbuaid, ki nongdih drok bad haduh ban kan da kylla ka jaka die met.Ka Seng ka la dawa ban dei ban buh noh ki nongap pahara (Security Gaurd) ha kane ka jaka ha ryngkat ki nongpeit nongkhmih (caretaker) ban lait na ka jingrung jingmih laitlan.  Ka Seng ka la maham ruh ba ym bit ban pynkylla ïa kane ka jaka kum ka ktem ban ïadih kyiad bad bad leh kam awria.Shuh shuh ka KSU ka la ban jur ruh ba ki don katto katne ki briew kiba sah ha ka Shelter Home kaba dei ka jaka na bynta ki briew ki bym don iing don sem bad ki bym kot bor ha ka kamai kajih, hynrei don pat ki briew kiba don la ka kali kamai, ka kam ka jam hynrei ki sah ha kine ki jaka namarba ki ïoh ei lut nadong shadong haduh ka bam ka dih.  Kane pat kan pynduh jaka ïa kito kiba donkam hok ïa kum kine ki Shelter Home. Ka Seng ka la dawa ba ïa kum kita ki briew dei ban pynmih mardor bad dei ban don ki kyndon kiba biang ba ïa kum kino ki jait briew ba lah ban pynrung ha kine ki Shelter Home bad ym dei ba kin lah ban sah shyrta hynrei dei ban buh da ka por ba ynda ki la biang ka kamai ba kin hap ban mih na katei ka jaka.Ha kajuh ka por seng ka la pynsngew ruh ba ka Dorbar Shnong K.O.R kam shym la ai jingmynjur ban buh ïa ka Shelter Home bad kane ka la mih ha ka por ba la wan shop ka jingpang khlam COVID-19 kum ka Temporary Shelter Centre hynrei mynta pat ka la kylla da kumwei.“Ka jingbymlah jong ki bor pynïaid ban tehlakam ïa ki briew ba wansah ha Shelter Home ha Kench’s Trace ka buh jingma ïa ki nongshong shnong jong ka thain K.O.R bad Laban ruh kumjuh,” la ong ka Seng.",UJOR KA KSU SHA KA SMB BA KYLLA KTEM DIH DROK KA SHELTER HOME HA KENCH’S TRACE,https://batesitv.com/ujor-ka-ksu-sha-ka-smb-ba-kylla-ktem-dih-drok-ka-shelter-home-ha-kenchs-trace/
"Manish Sharma turned in a mind-blowing bowling performance whereby he took 8/14 in 15 overs as Meghalaya defeated Sikkim by a colossal 328 runs in their U-23 men’s Col CK Nayudu Trophy match in Rangpo, Sikkim, today.With a haul of 6/40 in the first innings, Manish thus claimed 14/54 in the match – some of the best-ever figures for a Meghalaya bowler in history.To recap, Meghalaya were bowled for 113 in their first innings and Sikkim were then restricted to 91 all out before Meghalaya posted 370/9 by the end of play yesterday in their second innings, giving them a lead of 392.The visitors, who had relied on captain Kevin Christopher’s century yesterday to get them to over 300, declared on their overnight score but Sikkim were nowhere near to reaching the target of 393 for victory as they were shot out for 64 in 40.5 overs.Just two Sikkim batters got 10 or more runs, with Manish running through the line-up with ease, taking a wicket on average every 11 balls bowled. The only two wickets he did not claim were bagged by Aryan Borah (1/18) and Abhishek Kumar (1/31).Meghalaya will now travel to Gujarat where they will take on Manipur in their next fixture from 14 January in Surat.",COL CK NAYUDU TROPHY: STELLAR MANISH BOWLS MEGHALAYA TO VICTORY,https://batesitv.com/col-ck-nayudu-trophy-stellar-manish-bowls-meghalaya-to-victory/
"Ka Hynñiewtrep Youth Council (HYC) bad ka North Eastern Hill University Students Union (NEHUSU) ha ka sngi Balang ki la aipor 10 sngi ïa ka Sorkar Jylla ba kan pyllait noh ïa ka baibam ne Scholarship jong ki samla pule na ka bynta u snem 2022-23.Ha ka jingïakren bad ki lad pathai khubor ha ka jingpynlong ïa ka jingïakhih hakhmat ka ophis treikam jong ka MBoSE ha nongbah Shillong, u General Secretary jong ka NEHUSU u samla Banpynbiang Riang u la ong ba ki bun ki samla pule hapoh ka jylla kiba shu shaniah beit ban siew ïa ka bai pule na ka Scholarship kaba ki ïoh shisien shi snem ban pyndep ïa ki jingpule jong ki.U Samla Riang u la ong ba ka jingpynslem jong ka Sorkar ban pyllait ïa ka Scholarship ka la pyndiaw mynsiem haduh katta katta ïa ki samla pule kiba wan na ki longing kiba duk bad kiba kham duna ka ïoh ka kot, khamtam eh ïa ki samla pule kiba wan na ki thaiñ nongkyndong.U la bynrap ba kane ka jingïakhih kaba malu mala ka long tang ban shu phah ïa u kyrwoh uba shai sha ka Sorkar Jylla ha kaba ïadei bad ka jingbym pyllait ka Sorkar ïa ka Scholarship jong ki samla pule.“Kiba dang shu aplai thymmai bad ki samla pule ba mynta kim pat ïoh ïa ka Scholarship na ka bynta u snem pule 2023  bad dei na kata ka daw ba ngi la aipor 10 sngi ïa ka Sorkar ba kan pyllait noh ïa ka Scholarship jong ngi hynrei lym kumta ngin mih paidbah sha surok,” la ong u Samla Riang.Haba ai jingkyrshan ïa ki samla pule, u President ka HYC u Bah Roykurpar Synrem u la ong, “dang shen u Myntri ka tnat Pule Puthi u la kular sha ki samla pule ba kin sa ïoh ïa ka Scholarship hapoh ar ne lai taiew hynrei kaba sngewsih ka long ba la dap lai bnai, ki samla pule kim shym la ïoh ïa ka Scholarship.U Bah Synrem u la kyntu ïa ka Sorkar ba kan nang siew shwa na ka Contingency Fund ïa ka Scholarship sha ki samla pule.“Lada ka Sorkar ka la lah ban ai jingïarap T. 1 klur na ka Chief Minister Relief Funds sha ki lanot lynshop mariang ha ka jylla Sikkim, balei pat kam lah ban pyndonkam da ka pisa na ka Contingency Fund ban pyllait ïa ka Scholarship kaba dang sah pongding haduh mynta,” la buh jingkylli u Bah Synrem.U la ong, ba ka HYC kan dang ïai bteng ban ai jingkyrshan ïa ka NEHUSU bad ïa baroh ki samla pule bad lada ka Sorkar kam leh eiei hapoh ka por ba la buh, ka Seng kan kyrshan met bad mynsiem ïa ka rai bad ïa ki jingïakhih ban pynlong da ka NEHUSU.",HAPOH 10 SNGI DAWA KA NEHUSU BAD HYC ÏA KA SORKAR BAN AI ÏA KA SCHOLARSHIP,https://batesitv.com/hapoh-10-sngi-dawa-ka-nehusu-bad-hyc-ia-ka-sorkar-ban-ai-ia-ka-scholarship/
"Kum shi bynta ka Media Tour hapoh ka Viksit Bharat Sankalp Yatra ka kynhun jong ki Nongthoh khubor na Uttar Pradesh ka la wan jngoh ia ka jylla Meghalaya.Hynnin ka sngi ka kynhun ka la leit jngoh ia artylli ki jaka ha kaba la pynlong ia ka prokram jong ka Viksit Bharat ha East Khasi Hills District ba kynthup ia ka shnong Mawmihthied bad ka shnong Swer. Ki Nongthoh khubor ki la ioh lad ruh ban iakren bad ki ophisar jong ka Sorkar Jylla, ki Rangbah Shnong bad ki briew kiba ioh myntoi ia ki skhim sorkar ba iadei bad ka bha ka miat.Ki jing thmu ba kongsan jong kane ka media tour kilong ban plie lad ia ki nongthoh khubor ban iohi dalade ia ka jingiaid shaphrang ki skhim sorkar pdeng bapher bapher ba pyntreikam ha Meghalaya bad ban plie lad ia ka jingthoh khubor shaphang ki kam bapher bapher ba la pyntreikam da ki tnat sorkar pdeng bad ban iohi kumno ki kali Viksit Bharat Sankalp Yatra IEC Van ki ai jingtip shaphang ka jingpyntreikam ia ki skhim bapher bapher ha jylla Meghalaya.Shuh shuh, ka plie lad ruh ia ki Nongthoh khubor jong ka jylla Uttar Pradesh ban sngewthuh ia ki jinglong jingman ha kaba iadei bad ka jingseisoh ki skhim jong ka sorkar pdeng ha Meghalaya.Ka Bureau ka la pynlong ia ki press tour ha ki jylla bapher bapher ban iarap ia ki nongthoh khubor ba kin iohi dalade ia ki kam pynroi kiba dang pyntreikam ha ka ri bad iarap ia ki ban ai jingtip shaphang ki polisi ba kongsan jong ka sorkar.Ia ka Press Tour la pynlong da ka Press Information Bureau, Shillong ha ka jingiatreilang bad ka Press Information Bureau, Lucknow hapoh ka jingkyrshan ka Tnat Information & Broadcasting Sorkar India.Ka kynhun jong ki Nongthoh khubor ka la leit jngoh ruh ia ki stall jong ki skhim sorkar ba la buh ban ai jingtip shaphang ki skhim jong ka sorkar khnang ban pynpoi pura ia ki skhim bad ai jingmyntoi ia ki briew kiba haduh mynta kim pat ioh ia ki jingmyntoi jong kine ki skhim.Ka kynhun ka la iaroh ia ki sienjam jong ka sorkar jylla ban pynlong ia ka Viksit Bharat Sankalp Yatra kaba jop wat ha ki jaka nongkyndong.Ha ka jingsah jong ki ha Meghalaya haduh ka 11 tarik Kyllalyngkot, 2023 kin leit jngoh ruh ia ka West Jaintia Hills bad Ri Bhoi district ban sngewthuh ia ki jinglong jingman ha kaba iadei bad ka jingseisoh ki skhim jong ka sorkar pdeng ha Meghalaya.",LEIT JNGOH KI NONGTHOH KHUBOR NA UP ÏA KI JAKA BA PYNLONG ÏA KA VIKSIT BHARAT SANKALP YATRA HA EKH,https://batesitv.com/leit-jngoh-ki-nongthoh-khubor-na-up-ia-ki-jaka-ba-pynlong-ia-ka-viksit-bharat-sankalp-yatra-ha-ekh/
"U Director General of Police ka Jylla Dr. LR Bishnoi ha ka sngi Baar u la pyndait ia ki Epaulettes ia ki 11 ngut ki Ophisar Pulit ba la pynkiew kyrdan ha ka jingialang kaba la long ha Police Headquarters, Shillong.Ki Ophisar Pulit kiba la shah pynkiew kyrdan ki long u D.P. Marak, IPS kum u Inspector General of Police (SB/Border), u Dr. Raghavendra Kumar M.G., IPS kum u Dy. Inspector General of Police (WR), ka Kong C.A. Lyngwa, IPS kum ka Dy. Inspector General of Police (TAP), ka Jubi G Momin, IPS kum ka Senior Superintendent of Police (AID), u Pawar Swapnil Vasantrao, IPS kum u Commandant jong ka 1st MLP Bn., Mawiong, u Pankaj Kumar Rasgania, IPS kum u Special Superintendent of Police (CID), u Vikash Varma, IPS kum u Superintendent of Police (SCRB), u Naman Kumar, IPS kum u SDPO ka Raksamgre, u Dewansh Pandey kum u SDPO ka Amlarem, u Ishan Gupta, IPS kum u SDPO ka Dadenggre bad u Ashish, IPS kum u SDPO ka Sadar.Ha kane ka jingialang, la iashim bynta lang da u Inspector General of Police (L&O/TAP/HQ) u M. K. Singh, u Inspector General of Police (R/PR/F&ES) Bah F. G. Kharshiing, u Dy. Inspector General of Police (ER) u D. N. R. Marak,  bad kiwei kiwei ki heh Ophisar Pulit lem bad ki bahaing hasem jong ki Ophisar Pulit ba la kiew kyrdan.U DGP u la ai khublei ia ki Ophisar Pulit kiba la shah pynkiew kyrdan.",PYNDAIT U DGP DA KI EPAULETTES ÏA KI OPHISAR PULIT BA LA KIEW KYRDAN,https://batesitv.com/pyndait-u-dgp-da-ki-epaulettes-ia-ki-ophisar-pulit-ba-la-kiew-kyrdan/
": Lai ngut ki rangbah ha ka sngi Baar ki la pyniasoh ialade bad ka Bharatiya Janata Party (BJP) ha ka jingialang kaba la long ha ophis treikam jong ka BJP ha nongbah Shillong.Kine ki lai ngut ki rangbah kiba la pyniasoh kum ki dkhot ka BJP ki kynthup ia u Dr Wansainbor A Lyngwi na Sohra, u Bah Meialam Kharmalki na Upper Shillong Sawmer bad u Bah Elnathan Ryntathiang na Umlyngka.Ia kine ki rangbah la pdiang sngewbha sha ka party da u Bah Alexander L. Hek uba long ruh u Myntri jong ka Sorkar Jylla ryngkat ka jingsakhi lang jong u State General Secretary Bah Evarist Myrsing, u State Vice President Bah Khraw Basaiawmoit bad kiwei kiwei ki nongkitkam jong ka party.U Dr Wansaiñbor A Lyngwi u dei u nongialam barim ka KSU mynba u dang pule ha kolej bad u la pyniasoh ialade bad ka seng Congress bad shimti ruh kum u General Secretary jong ka Meghalaya Pradesh Youth Congress (MPYC).“Ka daw kaba la pynlong ia u ban pyniasoh bad ka BJP ka long namarba u ieid ia la ka jong ka jylla naduh ka por ba u dang don hapoh ka KSU bad mynta u don ka jingsngewskhem lada ka BJP ka bat ia u lakam synshar ha ka jylla ki kam pynroi kin nang wan sha ka jylla,” ong u kyrwoh ba la phah da u Spokesperson jong ka BJP Meghalaya State Unit, Bah M. Kharkrang.","PYNÏASOH BJP U NONGÏALAM BARIM KA KSU, PDIANG SNGEWBHA U BAH AL HEK",https://batesitv.com/pyniasoh-bjp-u-nongialam-barim-ka-ksu-pdiang-sngewbha-u-bah-al-hek/
"Lai ngut ki samla pule proh jabieng jong ka IIM, Shillong ba kynthup ia ka Kashish Sharma, ka Saagarika Bhasker bad ka Sampada Dubey ki la ioh pdiang ia ka baibam kaba la tip kum ka Aditya Birla Scholarship.Ka IIM Shillong ka ju pynmih ia ki samla pule kiba stad kiba ju iai bteng ban ioh ia ka Aditya Birla Scholarship, ka baibam kaba pawnam ha ka ri.Ka jingsdang ban ioh ia kane ka baibam, ka la sdang ha u snem 2011 haba uwei na ki samla pule jong ka IIM Shillong u la ioh ia ka Scholarship ha ka sien kaba nyngkong eh bad kane ka la long ka jingsdang ban ioh ia ka baibam. Nangne shakhmat, sa 15 ngut ki samla pule jong ka IIM Shillong ki la shah jied ban ioh pdiang ia kane ka baibam, halor ka jingtrei shitom jong ki ha ka jingpule.Ka IIM Shillong ka ai khublei ia ki nongioh baibam jong u snem 2024 ba kynthup ia ka Kashish Sharma, ka Saagarika Bhasker Panyam, bad ia ka Sampada Dubey kiba dang pule ia ka PGP-2023-25, IIM Shillong na ka bynta ka jingioh pdiang ia ka baibam.Ha kajuh ka por, ka samla Aastha Ratti ka la ioh pdiang ia ka OP Jindal Scholarship ka dei kaba dang pule ia ka PGP-2023-25).Ka Aastha kaba long kawei napdeng ki 20 ngut ki samla pule kiba wan shakhmat ha ka jingpule na ki B-Schools ha ka ri India kiba la pynpaw ia ka jingproh jabieng ha ka jingpynlut por ban pyndep ia ka jingpule ha ka MBA. Ki la pynpaw ka jingsngewnguh ia ka OP Jindal Group kaba la ai ka jingithuh na ka bynta ban ioh ia ka baibam.",ÏOH BAIBAM ADITYA BIRLA KI SAMLA PULE KYNTHEI PROH JABIENG KA IIM SHILLONG,https://batesitv.com/ioh-baibam-aditya-birla-ki-samla-pule-kynthei-proh-jabieng-ka-iim-shillong/
"U Lyngdoh Sad jong ka Jylla Niam Bah Shillong Most Rev Victor Lyngdoh ha ka sngi Baar u la phah ïa u kyrwoh sha ki Lyngdoh, ki Riewniam bad sha ki parabangeit ban pyntip halor ka jingplie ïa ki Parish ba thymmai hapoh kane ka Jylla Niam Bah Shillong.Ha u kyrwoh, u Archbishop Victor Lyngdoh u la pyntip ba ki Parish ban sa plie thymmai1ba kynthup ïa ka Mawiong, Mawtawar, Umpling, Nongrah bad Madanrting.“Ha ka jingïaid lynti jong ka Balang, ngi ïohi ïa ka jingdonkam ban sumar ïa ka jingim mynsiem jong ki parabangeit ha ki jaka ba bun jong ka Jylla Niam Bah. Ngi ainguh ïa u Blei na ka bynta ka jingïaid shaphrang jong ka Balang ha kane ka Jyllaniam Bah Shillong. Katba ka Balang ka nangroi, ka don ka jingdonkam ban sumar ïa ka jingim mynsiem jong ki parabangeit ha ki jaka babun jong ka Jylla Niam Bah,” la ong u u Archbishop Victor Lyngdoh ha u kyrwoh.“Ngi da sngewnguh shikatdei eh ïa ki Lyngdoh, ki Riewniam, ki Nongtrei Balang bad ïa ki parabangeit baroh kiba la aiti met bad mynsiem ban pynïaid shaphrang ïa ka Balang Bakhuid jong U Blei. Ka dei ka jingduwai bad ka jingangnud jong kiba bun ban plie ïa ki Parish ha kylleng ka Jylla Niam Bah na ka bynta ka jingsumar ba kynja mynsiem. Ka bynta banyngkong jong ka jingpynroi ïa ki Parish kan sa ïaid shakhmat.Da ka jingngeit ha u Blei, mynta ka sngi, ka 9 tarik Kyllalyngkot 2024, ngi la don ka jingïalang bad ki dkhot jong ka Council (Jyllaniam Bah), ki Parish Priest (Mawlai & Nongthymmai) bad ki Rangbah Balang ha kaba ngi la rai ban plie ïa kine ki Parish. Nga kyrpad ïa phi baroh ban duwai kyrpang katba ngi dang pynkhreh ïa ka jingplie paidbah ïa kine ki Parish thymmai,” la pynkut u kyrwoh.","SAN TYLLI PARISH THYMMAI YN PLIE HA JYLLA NIAM BAH SHILLONG, PYNTIP U ARCHBISHOP VICTOR",https://batesitv.com/san-tylli-parish-thymmai-yn-plie-ha-jylla-niam-bah-shillong-pyntip-u-archbishop-victor/
"Ka Khasi Hills Autonomos District Concil (KHADC) ha ka sngi Balang ka la pan sakhi na ka Joint Action Committee Raid Saw Symper halor ki jingkynnoh pyrshah ïa u Syiem jong ka Hima Maharam u Pa’iem Niandro Syiemïong.Kane ka jingpan sakhi jong ka tnat Elaka ka KHADC ka long hadien ba ka JAC kaba kynthup ïa ka KSU, FKJGP, HYC bad HUAM na ka thaiñ Saw Symper ki la ujor pyrshah ïa u Syiem ka Hima Langrin bad dawa ruh ïa ka District Council ban pynhiar noh shisyndon ïa u.U Secretary jong ka JAC Bah Drimshon Mawleiñ, Secy ha ka jingïakren bad ki lad pathai khubor u la ïathuh ba ki nongïalam ki la pynpaw hakhmat u Dy. Chief Executive Member (Dy. CEM) uba peit ïa ka tnat Elaka, u Bah Pynshngaiñ N. Syiem ba kum ki khun ki hajar jong ka Hima kim don shuh ka jingshahniah ha u Syiem Niandro Syiemïong da kaba kynnoh ba u long u mawjynthud, u nongpynkulmar shnong bad uba pynduh ïa ka shongsuk shongsaiñ.“Ngi kum ki nongshong shnong bad kum ki khun ki hajar jong ka hima, ngim shahniah shuh ïa une u Syiem namarba u long u mawjynthud, u long ruh u nongpynkulmar shnong bad u long ruh u nongpynduh ïa ka shongsuk shongsaiñ bad ha ka dong ka thaiñ bad ha ka Hima hi baroh kawei,” u la ong.Haba ïathuh ïa ka jingieng pyrshah jong ka JAC ïa u Syiem Niandro u Bah Mawleiñ u la ong, “ka dawbah ba ka JAC ka la ujor pyrshah ïa u Syiem ka long halor ka jingpynmih ïa ka jingpynbna paidbah ha ka 31tarik, Nohprah, 2020 ban khrong khajna ïa ka khyndew ka shyiap hapoh ka Raid Sawsymper. Ngi ki khun ki hajar bad ki paidbah nongshong shnong ngi pyrshah jur ïa kane.”“Katkum ka soskular ba la ïateh hapdeng u Syiem Bamon Sing Syiem, uba long u Syiem barim jong ka Hima Maharam bad ki riew rangbah jong ka Raid ha ki snem 1944 hynrei une u Syiem ba mynta ka Hima Maharam u la pynkheiñ ïa ka jingïateh soskular. Dei halor kata ka daw ba ngi la hap ban ujor sha ka District Council namarba u Syiem u la sdang ban mushlia ïa ka khyndew ka shyiap hapoh ka Dorbar Raid,” la ong.“Ngim don shuh ka jingshaniah ïa une u Syiem bad ngi dawa ïa ka District Council ba ka dei ban pynhiar khet shi syndon ïa u,” la pynpaw u Bah Mawleiñ.“Hadien ba ngi la ujor, ka District Council ka la pynmih ïa ka Stay Order ban pynsangeh ïa ka jingpynjari hukum jong   u Syiem ban khrong khajna ïa ki nongshong shnong jong ka Raid Sawsymper, um shym la burom satia ïa ka Stay Order ba la pynmih da ka District Council. U la pynmih ïa ka hukum ban khrong khajna ïa ki trok kit maw ha ki jaka tih maw kiba don hapoh ka Raid Sawsymper,” la kynnoh une u nongïalam ka JAC.“U (Syiem Niandro) ong ba u burom ïa ka Soskular ba la ïateh bad ka Dorbar Raid hynrei ki kam pat ki long markhongpong. U burom da ka ktien hynrei ki kam u leh da kumwei,” la kynnoh shuh shuh u Bah Mawleiñ.“Kum ka JAC, ngi da maham jur la ka long ïa ki riewshimet, ïa ki politishian lane ïa kino kino ki kynhun kiba wan mushlia ïa ki kam jong ka Raid Sawsymper.  Kim bit ban mushlia ïa ki kam jong ka Raid namarba kim tip ïa ka sdang bad ka kut bad kim tip ïa ka im bad ka ïap jong ka Raid baroh kawei. Dei tang ma ngi ki nongshong shnong jong ka Raid kiba tip ïa ki jingeh kiba ngi ïatyngkhuh bad u Syiem. Kiwei kiwei ki kynhun kin ym lah ban wan korbar namarba kim tip eiei,” u la ong shuh shuh.U Bah Jiedskhem Nongsiej uba dei u dkhot jong ka JAC u la bynrap da kaba kynnoh pyrshah ïa u Syiem Niandro ba u la pyndam wat ïa ka Sanad jong ki Rangbah Shnong ha ka thaiñ Sawsymper.  “Kane ka la pynlong ïa ki Rangbah Shnong ba kin kulmar jingmut halor kane ka jingpynmih hukum jong u Syiem. Halor kane, ngi pynpaw ka jingpyrshah ïa u syiem,” u la bynrap.U Chairman ka JAC u Bah Gilbert Kharraswai u la kyntu ïa ka District Council ba ka dei ban shimkhia mardor ïa ka jingujor jong ki khun ki hajar ka Hima pyrshah ïa u Syiem Niandro Syiemïong.",HAKHMAT U DY. CM AI SAKHI KA JAC HALOR KA JINGKYNNOH PYRSHAH ÏA U SYIEM KA HIMA MAHARAM,https://batesitv.com/hakhmat-u-dy-cm-ai-sakhi-ka-jac-halor-ka-jingkynnoh-pyrshah-ia-u-syiem-ka-hima-maharam/
": Ki shipai 4th Battalion Border Security Force (BSF) ha ka sngi Balang ki la ïoh bat ia kawei ka kali kaba kit ia ka shini ba la thmu ban shalan tuh sha ka ri Bangladesh bad ïoh bat ia ki arngut ki nong India hajan Lyngkhat kaba don ha khappud jong ka East Khasi Hills District, Meghalaya bad ka ri Bangladesh.Lyngba ka jingtip ba bniah ba la ïohlum na ki tnat syntiat, ki shipai BSF kiba la ap ktem ki la ithuh ia ka kali bad ki la bat noh ia kane ka kali kaba kit ia ka shini hadien ba u nongñiah kali bad u nongbud kim shym la lah ban pyni ia ki kot ki sla kiba biang ban kit ia ka shini.Ia ka shini ba la ïoh kurup la aiti noh sha ki Pulit na ka bynta ban leh ia kaba donkam.",SHAH KEM ARNGUT KIBA THMU SHALAN TUH ÏA KA SHINI SHA BANGLADESH,https://batesitv.com/shah-kem-arngut-kiba-thmu-shalan-tuh-ia-ka-shini-sha-bangladesh/
"Ka Khasi Hills Autonomous District Council (KHADC) haduh mynta ka dang ap ia ka kaiphod jong ka Delimitation Committee kaba la pynlong ia ka jingpynsngew paidbah ha kylleng ki shnong kiba hap hapoh u pud u sam jong ka District Council, kata ha East Khasi Hills, West Khasi Hills, South West Khasi Hills, Eastern West Khasi Hills bad Ribhoi District naduh ka 21 tarik, Naiwieng haduh ka 13 tarik Nohprah, 2023.Ka jingthung jong ka Executive Committee ka KHADC ia ka Delimitation Committee ka long ban pan jingmut bad pan ia ki jingsngew na ki paidbah ha kaba iadei bad ka jingthmu jong ka District Council ban pynkhreh ia ka Delimitation Bill na ka bynta ban pynbeit ryntih ia ki 29 tylli ki Constituency kiba hap hapoh ka Khasi Hills Autonomous District Council.U Dy. Chief Executive Member (Dy.CEM) ka KHADC Bah Pynshngaiñ N. Syiem ha ka jingiakren bad ki lad pathai khubor u la ong, “ka Executive Committee ka la bud ryntih ia ki kyndon baroh namarba u snem 2013 ha ka por ba ngi la wanrah ia ka Delimitation shwa ba ngin thaw ia ka Delimitation Committee ngi ïoh shwa ia ka jingmynjur na u Lat. Mynta ruh kumjuh hi, hadien ba la ïoh jingkynthoh na ki shnong, ki riewshimet ki pynpaw ba ka jingdon jong ki nongthep vote hapoh ka Constituency ka iapher kawei na kawei. Ka Mawlai Constituency ka don 50 hajar ngut bad ka Mawkhar-Pynthorumkhrah Constituency ka don 17-18 hajar ngut ki nongthep vote. Ka Laban Constituency ka don tang kumba 13-14 hajar ngut ki nongthep vote. Ngi donkam ban pynbeit ryntih biang ia ki shnong ha ki Constituency bapher bapher.”“Mynta ka Committee ka dang pyntyllun shakhmat ban bishar bad ban nujor ia ki shnong bad kam don kano kano ka bym long katkum ki kyndon. Haoid, ngim pat don ia ka Rules of Delimitation Committee ban mynjur hapoh ka Ingdorbar Thawaiñ bad ia kane ngi dang pynkhreh mynta namar ban pynbeit thymmai ia ka Assam & Meghalaya District Council Rule kam mut eh tang ia ka Delimitation hynrei ka iadei ruh bad ki kam kiba iadei hapoh ka Ingdorbar. Ngi dang hap ban pynbeit thymmai bun kiei kiei,” u la ong.Haba kylli, halor ka jingshah ujor jong ka KHADC hapoh ka Ingbishar halor kane ka jingpynbeit ryntih ia ki Constituency, u Dy. CEM u la ong, “ngan ym lah ban kren eiei ia mynta bad ka shong ha ka jingsngew jong ka Ingbishar. Ngi la iaid katkum ki kyndon aiñ.”“Shwa u 2013, ia ka Delimitation la leh tang da ka Executive Committe hynrei ha u snem 2013 u Lat u la bthah ba dei ban da leh bniah bha khnang ba kan ym don kano kano ka jingleh thurmur,” la pynshai u Dy. CEM.",DANG AP KAIPHOD KA KHADC NA KA DELIMITATION COMMITTEE HALOR KA JINGPYNBEIT RYNTIH ÏA KI CONSTITUENCY,https://batesitv.com/dang-ap-kaiphod-ka-khadc-na-ka-delimitation-committee-halor-ka-jingpynbeit-ryntih-ia-ki-constituency/
"Ka shnong Byrnihat ha Meghalaya ka la paw hakhmat eh kum kawei na ki shnong kaba jaboh tam hapoh ka ri India ha u snem 2023, bud sa ka shnong Begusarai ha ka jylla Bihar bad ka Greater Noida ha Uttar Pradesh, katkum ka kaiphod ba la pyllait ha ka sngi Balang.Ka Delhi, kaba ju tip kum ka shnong kaba jur bha ka jingpynmih ïa ka lyer jaboh ha ka por tlang, ka la poi ha ka kyrdan kaba phra napdeng ki nongbah kiba jaboh tam, ong ka kaiphod ba la leh da kawei ka kynhun Centre for Research on Energy and Clean Air (CREA).U Sunil Dahia, uba dei u Analyst jong ka South Asia ha CREA, u la ong ruh ba la bishar bniah ïa ka jingkhuid jong ka lyer kaba long palat 75 percent na ki sngi ha ki 227 tylli ki nongbah ha u snem 2023.Napdeng kine ki nongbah, 85 tylli ki dei kiba kynthup hapoh ka National Clean Air Programme (NCAP). Ka jinglum jingkheiñ ka pynpaw ba 78 na ka 85 ki nongbah NCAP ki don ïa ka PM10 levels kaba palat ïa ka NAAQS (60 microgrammes per cubic metre).Ka NCAP, ba la pynsdang ha u snem 2019, ka thmu ban pynduna 20-30 percent ha ka PM2.5 bad PM10 ha u snem 2024 ha ki 131 tylli ki nongbah ki bym kynjoh ban don ïa ka lyer kaba khuid naduh u snem 2011 haduh 2015.Ka Sorkar ka la buh hakhmat ïa ka thong ba thymmai ban pynduna sha ka 40 ha ka jingjaboh ha kine ki nongbah shwa jong u snem 2026.“Hadien san snem ba la pyntreikam ïa ka NCAP, tang 44 tylli ki nongbah napdeng ki 131 tylli ki nongbah ki bym don ïa ka lyer kaba khuid la lap katkum kane ka jingwad bniah,” ong u Dahia.“Na ka daw ka jingbym don kine ki jingpule bniah, 64 percent na ka bhah pisa ba la mang hapoh ka NCAP la pyndonkam thik tang ha kaba pynduna ïa ki jingjaboh kiba wanrah jingmynsaw bad ïa ki tiar kum ki suloi siat pynum ïa  u lyoh ba la mih na ki puipui, kaba pynpaw ba kam shym la don ka jingpyntreikam pura ïa ka pisa jong u paidbah,” u la bynrap.Ka kaiphod jong ka CREA ka pynpaw ba tang 37 tylli ki nongbah kiba la shah kdup ha ka NCAP ki la kynjoh ïa ka PM10 level hapoh ka jingbuh thong kaba shisnem katkum ka prokram. Kaba sngewtynnat ka long ha u snem 2023, 118 tylli ki nongbah kim pat long ki bynta jong ka NCAP kiba lah ban don ïa ka lyer kaba khuid kaba kot ïa ka PM10.“Kane ka pynpaw ba ki nongbah ki bym shah kynthup ha ka NCAP kam mut ba kin hap hap long beit kiba khuid,” la ong shuh shuh u Dahia.Tang hynñiew na ki 20 tylli ki nongbah ba jaboh tam ha India ki don mynta hapoh ka NCAP.Ka Byrnihat, ka dei kaba shah kynthup hapoh ka NCAP, ka heh bha ïa ka jingdon jong ka PM10 kaba long 301 microgrammes per cubic metre, katba ka Silchar ha Assam ka duna bha tang PM10 level kaba long 29 microgrammes per cubic metre ha u snem 2023.Ka Begusarai ha Bihar (ka PM10 level kaba long tang 265 microgrammes per cubic metre) bad ka Greater Noida ha Uttar Pradesh (kaba long tang 228 microgrammes per cubic metre) ki wan baar bad balai kum ki nongbah ba jaboh tam.Napdeng ki 50 tylli ki nongbah ba jaboh tam, 18 tylli ki don ha Bihar, 8 ha Haryana bad 8 ha Rajasthan.Ka kaiphod ka pynpaw ruh ba ka PM10 ha ki shiphew tylli ki nongbah ba jaboh tam la lap ba ka heh 3-5 shah ban ïa ka Indian NAAQS bad kiew haduh 13-20 shah katkum ka jingbuh pud da ka WHO.",KA SHNONG BYRNIHAT KABA JABOH TAM NAPDENG KI NONGBAH HA RI INDIA HA U SNEM 2023,https://batesitv.com/ka-shnong-byrnihat-kaba-jaboh-tam-napdeng-ki-na-nongbah-ha-ri-india-ha-u-snem-2023/
"Ka District Magistrate jong ka East Khasi Hills ka la pynjari da ka hukum hapoh ka Section 144 CrPC ban mana tyngeh ban pyndonkam da ki bom dynamite bad ki dawai bih hapoh ki um ki wah, ki wahduid namarba ka pynïap lut ïa ki dohum dohwah hapoh ka East Khasi Hills.Ïa kane ka hukum la pynmih ha ka 8 tarik, mynta u bnai bad la pyllait sha ki lad pathai khubor ha ka sngi Balang.Ka jingpynmih ïa kane ka hukum ka long hadien ba la ïoh pdiang ba ka don ka jingpynïap dusmon ïa ki dohkha naduh Shka Wah Umsoh shaduh Shka Wah Umsong, ha Wah Japuh bad Wah Jaduh da kaba pynbthei bom bad pyndonkam da ki dawai Chemical ba long bih.“Ka jingpyndonkam ïa ki dawai bih kan buh jingma ïa ki dohkha, ïa ki soh bad ki syntiew nalor ba ka buh jingma ruh ïa ki briew,” la ong ka hukum.Kum kine ki kam kin wanrah ruh ïa ka jingduhnong kaba khraw ïa ki nongshong shnong hadien habud, la ong ka District Magistrate.Kane ka hukum kan treikam mardor tad haduh ban da pynbna da kumwei pat.","JUR KA JINGPYNÏAP DOHKHA HA KI WAH KA EKH, PYNJARI SECTION 144 CrPC KA DM",https://batesitv.com/jur-ka-jingpyniap-dohkha-ha-ki-wah-ka-ekh-pynjari-section-144-crpc-ka-dm/
"Ïa ka metïap jong uwei u rangbah la lap ha Nongkseh, Upper Shillong ha ka 6 tarik mynta u bnai.  Une u briew u don kumba 35 snem eiei ka rta bad la lap ïa u na ka bynta khlaw jong ka ophis GSI kaba don marpyrshah bad ka Gorkha Higher Secondary School.Ki Pulit ki la pyntip ba une u briew u phong da ka Sweater rong iong bad ka sopti rong saw jngum bad don u tattoo pyllun ha ka shadem.Hadien ba la pyndep ïa ka post morem, ïa ka met ïap la buh ha ka  jaka buh metïap ha NEIGRIHMS Hospital na ka bynta ban kam ki bahaing hasem.",LAP ÏA KA METÏAP U RANGBAH HA NONGKSEH,https://batesitv.com/lap-ia-ka-metiap-u-rangbah-ha-nongkseh/
"Ka Khasi Students’ Union lyngba ka Employment Monitoring Cell ka la aiti da ka dorkhas sha u Director (Corporate Affairs) jong ka Meghalaya Energy Corporation Limited (MeECL) halor ka jingpynslem jong ka MeECL ban thung ïa ka kam Assistant Engineer (Electrical/ Mechanical).Ïa kane ka post Assistant Engineer (Electrical/Mechanical) la pyndep ïa ka eksamin (written examination) ha ka 13 tarik Naitung, 2019 bad la pynmih ïa ka result ha 19 tarik, Nailar, 2019 ha kaba la jied ïa ki 24 ngut ki ban hap leh ïa ka personal interview ha 26 tarik, Nailur, 2019. Phewse shuwa kata ha u 22 tarik, Nailur 2019 ki la pynpep noh ïa kane ka interview bad la 4 snem tam kim shym la lah shuh ban pynurlong ïa kane ka kam.Ka Seng haba ïakren bad ki bor pynïaid jong ka MeECL la ïoh jingtip ba ka MeECL kam shym la lah ban thungkam ïano ïano ruh naduh u snem 2020 namar bym don pisa ban siew tulop bad ïa ki post ba kyrkieh ba donkam la shu thung kontrak (contractual basis).Ka Seng lyngba une u kyrwoh ka buh jingkylli ïa ka Sorkar jylla, khamtam eh ïa ka tnat Bording ba kaei ka sienjam ba ka la shim ban pynbeit ïa ki kynrum kynram ha MeECL bad kumba ka long mynta kaei ka lawei jong ka MeECL.Ka Seng ka dawa na ka Sorkar jylla ba kadei ban shimkhia halor ka thungkam thungjam ha ka MeECL bad kumjuh ruh ban pyllait ïa ka tulop jong ki nongtrei ka MeECL namar mar ïamih na ka jingïakren la wan poi sa ki jong nongtrei MeECL ban pynsngew sha ka seng ba ym pat pynlait ïa ka tulop ka jong ki.","BYM DON PISA, 4 SNEM KHLEM KHOT INTERVIEW KA MeCCL ÏA KA POST ASST. ENGINEER",https://batesitv.com/bym-don-pisa-4-snem-khlem-khot-interview-ka-meccl-ia-ka-post-asst-engineer/
"Ka Khun Hynñiewtrep National Awakening Movement (KHNAM) ha ka sngi Palei ka la ïai pynsngew ïa ka jingdawa sha ka Khasi Hills Autonomous District Council (KHADC) ban pynbeit thymmai noh mardor ïa ka AD Rules, kaba ailad ïa kiwei pat ki jaidbynriew ki bym dei ki Khasi ban ïashim bynta ha ka elekshon jong ka District Council.Ha ka jingïakren bad ki lad pathai khubor hadien ba la aiti ïa ka dorkhas sha u CEM ka KHADC Bah Pynïaid Sing Syiem, u working president jong ka KHNAM Bah Thomas Passah u la ong, ka party ka la ïai pynsngew ïa kane ka jingdawa ban pynbeit thymmai noh ïa ka Rule 128 (1) jong ka Assam and Meghalaya Autonomous Districts (Constitution of District Councils) Rules, 1951, kaba kdew shai, “baroh ki nongshong shnong ka ri India kiba la kynjoh ïa ka rta kaba 18 snem ki lah ban ïakhun, ban long ki nongjied ha ka elekshon District Council”.U la ong ba ka party ka la ai jingmut ba la donkam ban pynrung ïa ka kyntien “dkhot jong ka jaidbynriew riewlum Khasi- ban ïashim bynta ha ka elekshon jong ka KHADC.Ka KHNAM ha ka shithi ka la ong lada ailad ïa ki bym dei ki Khasi ban ïashim bynta ha ka elekshon, khlempep kan pynïap noh ïa ka jingmut ban don ïa ka Autonomous District Council katkum ki kyndon jong ka Khyrnit Baphra jong ka riti Synshar ka Ri India.Ka seng ka la ong, dei namar kane, ki bym dei ki reiwlum ki la shah jied kum ki dkhot jong ka Garo Hills Autonomous District Council (GHADC) bad kane ka la wanrah ka jingpyrshah kaba jur na ki jaidbynriew Garo.Haba kylli, u Bah Passah u la ong ba u CEM u la kular ba un sa shimkhia ïa kane ka kam bad ka executive committeebad u Deputy Chief Minister in-charge District Council Affairs (DCA) ban wanrah ïa ki jingpynbeit thymai hapoh ka AD Rules.","BA ÏOH THEP VOTE KI BAR JYLLA, DAWA KA KHNAM ÏA KA KHADC BAN PYNBEIT THYMMAI KA AD RULES",https://batesitv.com/ba-ioh-thep-vote-ki-bar-jylla-dawa-ka-khnam-ia-ka-khadc-ban-pynbeit-thymmai-ka-ad-rules/
"Ka Akhil Bharatiya Vidyarthi Parishad (ABVP) Meghalaya ha ka sngi Palei ka la dawa ban pynsangeh noh mardor ïa ka jingthungkam Assistant Teacher ha ki Government Lower Primary Schools hapoh ka Dadenggre Subdivision, West Garo Hills District khnang ban ailad ïa ka jingtohkit halor ka jingkynnoh ba ka don ka jingbym ryntih ha ka rukom thungkam.Ha ka shithi ba la phah sha u Myntri Rangbah Conrad K Sangma, u State President ka ABVP Meghalaya u Tengku M Marak u la ong ba ka jingpynbna dang shen ïa ka resol da ka tnat Pule Puthi na ka bynta ka post Assistant Teacher ha ki Government Lower Primary Schools hapoh ka Dadanggre Subdivision na ka bynta kiba la pyndep ïa ka exam MTET khamtam ïa kiba dei na ka Unreserved Category ka la pynmih ïa u dak jingkylli uba  heh namarba ym don riewlum ba la paw ha ka kyrteng thup UR Category.Ïa ka result la pynbna ha ka 10 tarik mynta u bnai.“(Namarkata) ka Sorkar ka dei ban pynsangeh shwa mardor ïa kane ka jingthungkam. Dei ban thung da ka jingtohkit kaba thikna ban pynpaw ïa ka daw ba shongnia halor kane ka jingpynmih result,” la dawa ka AVBP.Ki nongïalam ka AVBP ki la buh ruh san tylli ki jingkylli bad dawa ruh ïa ka tnat Pule Puthi ban jubab.U la ong, “hato ym don seh ki hymmen shynrang bad ki para kynthei riewlum kiba kotbor ha kaba kim shym la rung satia wat ha ka thup UR Category? Kumno ba tang kawei ka jaidbynriew kan ïoh lut haduh 33 ki Seat ha ka thup UR category na ki 34 tylli? Hato ym don shuh kiwei kiewi ki jaidbynriew na ka thaiñ kiba la nang la stad kiba lah ban ïoh ïa kine ki post? Ka tnat Pule Puthi jong kato ka District ka la pyndonkam ïa ki lad ki lynti ban pynnang pynstad tang ïa kawei ka jaidbynriew? Mano ba donkti ban wanrah ïa ka jingïaphiah ha ka pule puthi ba tang kawei ka jaidbynriew ka long kaba tbit bad katba kiwei pat ki jaidbynriew pat kim kotbor eiei.?U la ïaiban ba ka ABVPP ka pynrem jur bad dawa ban thung ïa ka jingtohkit bad ban pynïoh ïa ka hok jong ki riewlum ba dei ïoh ban ïoh ka kam.",DAWA KA ABVP BAN PYNSANGEH ÏA KA JINGTHUNGKAM NONGHIKAI HA KI GOVT LP SCHOOL,https://batesitv.com/dawa-ka-abvp-ban-pynsangeh-ia-ka-jingthungkam-nonghikai-ha-ki-govt-lp-school/
"Shillong, K’lyngkot 10 : Ka Learning Links Foundation kaba dei seng trei mon sngewbha kaba trei na ka bynta ban kyntiew ia ka jingpynsaphriang ia ka jingnang jingtip, da ka jingkyrshan jong ka Intel Technology India Pvt. Ltd ha ryngkat ka jingiatreilang bad ka Directorate of School Education and Literacy (DoSEL), SSA-SEMAM jong ka sorkar Meghalaya ka la plie paidbah ia ka Holistic Child Development Program kum shi bynta jong ka jingsdang ia ka “Adopt a School” Program.Ka jingthmu jong kane ka prokram ka long ban shut ia ka jabieng jong ki khynnah khnang ba kin long kiba sted ban bat ia ki jinghikai bad ki jingnang jingtip ba la batai ia ki. Ia kane ka prokram yn pyntreikam ha ki 10 tylli ki skul kiba hap hapoh ka Mawlai C&RD Block ha East Khasi Hills District bad ki khynnah ki ban ioh jingmyntoi na kane ka prokram kin don shi hajar ngut kata naduh klas I haduh V.Lyngba ka Holistic Child Development Program la khmih lynti ban ai jinghikai ia ki khynnah ha kiba bun rukom kum ka jinghikai ba kin sumar ia ka koit ka khiah lajong, ka jinghikai ba kin kilan met lane ba kin don ka jingsngewtynnad ha ki jingialehkai sports nalor kiwei pat. Katto katne na ki mat kiba hap hapoh ka Holistic Child Development Program ki kynthup ia ka :Ka Learning Links Foundation ka sngew sarong ban ioh ia treilang bad ka Directorate of School Education and Literacy (DoSEL), SSA-SEMAM jong ka sorkar Meghalaya na ka bynta ban pynurlong ia kane ka jingthmu bad ban pyniar ia ki jingtreikam jong ka sha kiwei pat ki District ha ka jylla.I Dr. Anjlee Prakash , Chairperson jong ka Learning Links Foundation I la pynpaw ka jingsngewkmen halor ka jinglah ban plie ia kane ka prokram bad haba pynpaw ia ka jingsngewkmen jong i, I la ong kumne “Ngi ngeit ba manla uwei pa uwei ne kawei pa kawei ka khynnah ki don ia ka hok ban ioh jingmyntoi na kane, kane ka dei ka jingthmu ba ym tangba ki khynnah kin ioh ia ka jingpule kaba thoh ha ka kot pule jong ki hynrei kin ioh ruh ia ka met kaba koit ba khiah bad ban ioh jingtip ruh shaphang ka jingriewspah ka jinglong tynrai jong ngi bad bun kiei kiei . Da ka jingiatreilang bad ka Directorate of School Education & Literacy (DoSEL), SSA-SEMAM jong ka sorkar Meghalaya, ngin nang pynkhlain shuh shuh ia ka jingangnud jong ngi ban wanrah jingkylla ha ka jingim jong ki khynnah”:Ka Learning Links Foundation ka dei ka seng trei mon sngewbha kaba aiti lut na ka bynta ban pynriewspah ia ka jingnang jingtip bad ban ialam lynti sha ka lawei kaba phyrnai. Naduh ba la seng ia ka ha u snem 2002, ka la lah ban pyniar ia ki thapniang treikam jong ka ha baroh kawei ka Ri India bad ha Asia Pacific ruh kumjuh. Ka Learning Links Foundation ka ai jinghikai ia ki khynnah ym tang na ki kot pule jong ki hynrei ka saindur ia ka jingim jong ki khynnah da kaba ai ia ki ia kiwei pat ki jingtip ki bym shym la thoh ne batai ha ki kot pule jong ki. Na bynta ki jingtip ba kham bniah shaphang ka Learning Links Foundation, phi lah ban peit ha kane ka Website [Website: https://www.learninglinksindia.org].",PLIE KA DSEL-SEMAM ÏA KA PROKRAM SHUT JABIENG KI KHYNNAH SKUL,https://batesitv.com/plie-ka-dsel-semam-ia-ka-prokram-shut-jabieng-ki-khynnah-skul/
": Ka jingpynkhreh na ka bynta ka jingplie ïa ka 5th Meghalaya Games 2024 ka la iaid shakhmat ha kaba baroh ki nongïashim bynta ki la wan poi ha nongbah Tura ha ka step jong ka sngi U Blei.Ia kitei ki nongïalehkai la pdiang sngewbha da ki dkhot ka Meghalaya State Olympic Association (MSOA) lem bad ki bor pyniaid District jong ka West Garo Hills ha ISBT, Tura na ka bynta kane ka lympung ka ban neh baroh shi taiew lynter.Kane long ka sien kaba nyngkong eh ban pynlong ha ri lum Garo Hills ha kaba yn ban plie ka President ka ri ka Droupadi Murmu ha PA Sangma Stadium kaba ha Tura.Kumta kane ka jingwan poi jong ka khliehduh jong ka ri, kan nangpynsah jingkynmaw shuh shuh ia kane ka lympung bad kumjuh ia u paidbah jong ka ri lum Garo.Lada poi ban iuhkjat mynta ha Tura, ka shong ka thaw bad ki kyntoit ki la kup ia ka rong kaba itynnad hadien ba manla ki lad la wah ïa ki banner ne poster kiba heh bad kiba rit kumjuh ban pynpaw ia ka dak ba kum ka sor ka la khreh ban pdiang bad ban pynlong ïa kane ka lympung ïalehkai baheh ka Jylla bad ka ban ïaid beit ïaid ryntih.Haba pdiang sngewbha ïa ki nongïalehkai ha ISBT, Tura, la pynlong ïa ka put ka tem da ka kynhun tem jong ka Meghalaya Grassroots Music Project ha kaba ki jingrwai ki long na ka bynta kane ka lympung bad ki ban ai mynsiem ïa ki nongïalehkai ba kin ïalehkai bha.Shuh shuh la pynbiang ruh ïa ki lad ai jingsumar ha ISBT na ka bynta ki nongïalehkai kiba don hapdeng ki jingmynsaw.Ha ka por janmiet pat ki nongïalehkai ki la poi lut ha PA Sangma Stadium na ka bynta ban pynkhreh ïa ki prokram bapher bapher jong katei ka jingplie bad ruh ba kin hap ban bud ïa ki kyndon na ka bynta katei ka jingwan iuh kjat ka President jong ka ri.Ha kane ka lympung yn ïashim bynta da kumba 3000 ngut ki nongïalehkai na kylleng ki district bapher bapher ki ban ïashim bynta ha ki 23 tylli ki jingïalehkai ki ban pynlong ha ki 16 tylli ki jaka kiba don ha ka nongbah Tura.Lada ngin ïa kyrtiang dien sha kane ka lympung kaba la long ha u snem 2022, watla ha kaba sdang ka la don ka jingduna ha kiba bun ki liang, pynban hadien ba la lah ban weng ïa ki jingeh bad la pynbit pynbiang ka lympung ka la iaid shakhmat ha ki 19 tylli ki jait jingialehkai ba la pynlong ha ki 13 tylli ki jaka bad ïashim bynta shitrhem da ki 3000 ngut ki samla.Ia ki jingïalehkai la pynlong ha Laban Indoor Stadium, Shillong Club, Madanrting Indoor Hall, Assam Regimental Centre, NEHU, Mawlai Mawroh Community Hall, Mawlai Madan Heh, Crinoline Swimming Pool, Khlaw Malki, Shillong Golf Course, NEIGRIHMS bad ha Sports Authority of India (SAI) Training Centre.Ha kane ka lympung kumba 700 tam ki takma la lah ban sam sha ki samla ïalehkai ba la ioh ban khur ïa la ki nam jop ha ki jingïalehkai bapher bapher.Dei ha ka sngi pynhap pyrda ïa ka lympung la ïoh ruh ban sakhi ïa ka jingpyni ïa ka rukom ïalehkai jong ka gymnastic ba la ai da ki khynnah barit jong ka Gymnastics Association of Meghalaya.Ka jingpyni sap ki heprit ka la pynshohbiej ia baroh kiba la wan ban sakhi ïa kane ka sap kaba ki don.",KA MEGHALAYA GAMES 2024: KYNDEH KA SOR TURA BAN PYNLONG NOH ÏA KA MEGHALAYA GAMES,https://batesitv.com/ka-meghalaya-games-2024-kyndeh-ka-sor-tura-ban-pynlong-noh-ia-ka-meghalaya-games/
"Ka President jong ka ri India, ka Droupadi Murmu kan wan jngoh ia ka jylla Meghalaya bad Assam naduh ka 15 haduh 17 tarik u Kyllalyngkot, 2024.Ha ka 15 tarik u Kyllalyngkot, ka President kan plié paidbah ia ka lympung ialehkai 5th Meghalaya Games ha PA Sangma Stadium, Tura.Ha ka 16 tarik, ka President kan ai jingkren ia ki dkhot jong ki Self Help Group ha ka kad liengsuin Baljek, Tura bad kan buh maw nongrim ia ka Integrated Administration Complex, Tura ba thymmai lyngba ki lad digital.Ha kajuh ka sngi, kan ai jingkren ha ka jingialang ha Mawphlang bad kan plié paidbah ia ka jingkyntiew ia ka surok Rongjeng-Mangsang Adokgre Road bad ka surok Mairang-Ranigodown-Azra Road da ki lad digital bad kan buh maw nongrim ruh ia ka Shillong Peak Ropeway bad ki jaka sah ki nongjngoh kai pyrthei ha ki shnong Kongthong, Mawlyngot bad Kudengrim. Ha ka janmiet, ka President kan iashim bynta ha ka prokram ba pynlong da ka Sorkar Meghalaya ha Raj Bhavan, Shillong.Ha ka 17 tarik u Kyllalyngkot, ka President kan iashim bynta ha ka jingrakhe golden jubilee jong ka Karbi Youth Festival ha Taralangso, Diphu, Assam.",YN WAN JNGOH KA PRESIDENT IA KA MEGHALAYA BAD ASSAM NADUH 15 TARIK HADUH 17 TARIK,https://batesitv.com/yn-wan-jngoh-ka-president-ia-ka-meghalaya-bad-assam-naduh-15-tarik-haduh-17-tarik/
"Tura, K’lyngkot 15 : Ka janmiet ban sah kynmaw pateng la pakit hadien ba ka President jong ka ri ka Droupadi Murmu ka la plie ia ka pyrda jong ka lympung ialehkai 5th Meghalaya games 2024 ha PA Sangma Stadium kaba Tura, West Garo Hills District.Watla ka janmiet ka long kaba khriat hynrei kane kam shym ka theh umpjah satia ia ka mynsiem ki 3000 ngut ki khun samla kynthei bad shynrang na baroh kylleng sawdong jong ka Jylla kiba la ialum lang ban sei madan ia ki sap ba nylla ka jong ki.Haba kren kum ka kongsan, ka President ka pynpaw ia ka jingkmen ba kan ioh ia kane ka kabu ksiar ban plie ia ka pyrda jong kane ka lympung kaba la ai kyrteng ha ka nam bad ka burom ka jong u PA Sangma, uba la long u Myntri Rangbah bad kumjuh kum u Speaker barim jong ka Lok Sabha bad uba kylla long u Speaker ba nyngkong eh na ka thaiñ shatei lammihngi.Ka President ka la ban jur ia ka jingdonkam ban kyrshan bad ban ai mynsiem ia ki samla riewlum ba don sap khnang ban saiñdur ia ka jingim ialehkai kaba pura ka jong ki.Kumta ka kyrmen ba ka lympung Meghalaya Games kan long kaba ai mynsiem ia ki khun samla nangta ban phrang ia ka mynsiem iakhun bad ruh ban wanrah ia ka jingkiew jong ka sports ha baroh ki liang.Na ka liang u Myntri Rangbah ka Jylla u Conrad K Sangma u la ai khublei ia ka President kaba la lah ban iadon lang ha kane ka janmiet ban plie ia ka pyrda jong kane ka lympung kaba long ruh ka sien kaba nyngkong ba kat ka nongialam ba hakhlieh duh jong ka ri ban iuhkjat ha sorbah Tura na ka bynta ban plie syndon ia kane ka lympung ba heh tam ha ka Jylla.Shuh shuh u Myntri Rangbah u la ong ka jingpynlong ia kum kane ka lympung ym dei ba la shu pynlong hynrei ka dei kaba ka sorkar ka bet ia u symbai ha ki pateng ki ban wan da kaba plie lad ia ki ba kin sei madan ia ka sap kaba ki don ha ka liang jong ka sports.“Ha kine ki ar samoi ka jinglong Myntri Rangbah ngi la lah ban tei ia kiba bun ki jaka ialehkai bad ngi khmih lynti ha kine ki san snem ki ban wan ngin dangiai bteng ban pynurlong ia ki jaka ialehkai bapher bapher ha ka Jylla hi baroh kawei.”“Nga ai khublei ia baroh ki dkhot jong ki komiti treikam  bapher bapher kiba la duh dem duh thiah tang namar ban trei shitom ban pynlong ia kane ka lympung kaba jop.”Ha kawei pat ka liang u Myntri ka tnat Sports and Youth Affairs u bah Shakliar Warjri u la ong, “Nga ieng hangne hakhmat jong phi kum u Myntri jong ka tnat Sports, da ka mynsiem kaba rhem ban iohi ia ka jingsdang jong ka 5th Meghalaya Games, kaba ka jingpynkhreh ia ka, ka la wan na ki jingiatrei lang jong baroh ki shnat treikam sorkar, ki volunteer bad ki khynnah ialehkai kaba long ka thaba kum ka dongmusa jong ka Olympics kaba tehsong ia baroh ki kynhun jait bynriew na ka bynta ban tehsong ia ka Jylla baroh kawei.”Ha kane ka jingialang la ioh ia ka kynrtien pdiang burom na ka MP ka Tura Parliamentary Constituency ka Agatha K Sangma, ka jingkren na u Lat ka Jylla u Phagu Chauhan.Hadien kane ka la don ka jingiaid ban pynithuh ia lade da ki samla kynthei bad shynrang na baroh ki district jong ka jylla ba la wan ban iashim bynta ha kane ka lympung bad bynrap da ka jingshad tynrai jong ki paid Garo, Khasi bad Jaintia ne ka shad Wangala, shad Mastieh, shad pliang.","HAPDENG KA JINGIPHUH IPHIENG, PLIE KA PRESIDENT KA INDIA ÏA KA 5TH MEGHALAYA GAMES 2024 HA TURA",https://batesitv.com/hapdeng-ka-jingiphuh-iphieng-plie-ka-president-ka-india-ia-ka-5th-meghalaya-games-2024-ha-tura/
"Shillong, Kyllalyngkot, 15: Ka Dorbar Shnong Ryngud Hima Syiemship Sohra ka la pynlong ia ka Tamasa Tharia Wah ha ka Wahrew ne ka Beach Festival kaba la long myn ha ka 13 tarik u Kyllalyngkot 2024.Ia katei ka tamasa tlang kaba la tip kum ka “Tharia Wah Rew” la wan plie da u Bah A L.Hek, myntri ka TNad Fisheries bad Animals Husbandry Vetenery ka Sorkar Jylla ha ka jingiadonlang u Bah Khrawboklang Basaiawmoit, state vice-president BJP, Dr.Fenela L.Nonglait, u Paiem Freeman Syiem ka Hima Sohra, u Sordar shnong bah Edmund Khongsya bad ki nongkitkam ka Umrew Beach Festival.Ka Tamasa Tharia Wah Rew, harud Wah ka dei ka sien kaba nyngkong ia ka shnong Ryngud ban pynlong kum shi bynta ban pynkut ia ka Jingdap 50 jong ka shnong.Shuh shuh na ka jingiathuh u Sordar shnong Ryngud u Bah Edmund Khongsya ka Shnong kum ka jingpynkhreh ban pynkut ia ka Jubilee jong ka shnong ka la shim ka rai ban pynlong ia ka tamasa Beach Festival ia kaba la shim bynta da ki nongshong shnong kum ka jingiakop jngi, ka jingialehkai Volleyball, ka Iasiat Khnam bad kiwei kiwei pynsngew u Sordar shnong.Ha jingpynlong ia ka Tamasa Tharia Wah ha Wah Rew ka dei ka jingpynkynmaw ia ka Iew iadie iathied ka Shnong Ryngud Hima Sohra ia ki Mar Rep bad ki Soh ki pai kum u Sohpieng uba jur bha ban iadie ha katei ka Wah Rew namar ba ki Khar Bangla ki ju wan da ka lieng ban kit ban rong sha Bangladesh na Riwar Sohra namarkata kane ka jaka Iadie iathied ka Hat la ju tip kum ka “Hat Sohpieng” iathuh u Bah Khongsya.Ka Shnong Ryngud ryngkat bad ki nongshong shnong jong ka shnong Ryngud kawei na ki shnong kaba dang hap ha ka thaiñ Sohra ka dei ka jaka kaba jur u kwai bad tympew jong ka shnong u dei uwei na kiba mar bakongsan bha bad u dei ruh u markhaii uba long u budlum jong ka ïoh ka kot ïa kane ka shnong namar ha ki por mynshuwa kane ka don ia ka hat iadie iathied bad ka RI Bangladesh naduh shwa ka jingioh laitluid ka ri India haduh ban da ioh ka jylla la kajong ha u snem 1972 kane ka shnong ka im beit da ki kam rep ban Khaii Khabar ia ki soh ki pai bad u kwai u tympew kumjuh u Sohmrit bad u sla Latyrpad.Ka shnong Ryngud ha ki por mynshuwa ki wahheh ki la kyrhuh bad ki wahduid ruh ki shlei lut kat haduh ba la mih ruh wat ki umpohliew ha manla ki jaka. Kumjuh ki nongshong shnong ki pahuh pahai mynta kam long shuh naduh ba la khang dam ia ka Iew ka Hat Ryngud kaba don ha Wah Rew hadien ba la don ka thma India bad Pakistan ha u 1972 katei ka Iew Khaii Khabar ka la jah noh.Ka jingduh noh katei ka hat Sohpieng, Ryngud ha WahRew namar ha kitei ki snem ka Bangladesh ka hap ha ka jingsynshar jong ka Ri Pakistan ka la don ka thma ban knieh ia ka Bangladesh ban don bad ka Ri Pakistan da ka jingiarap jong ka Indira Gandhi ka Myntri Rangbahduh ka Ri India ka la dakhol ia ka Pakistan ban ai jingiada ia ka Bangladesh.Ha ka jingshisha ka tamasa Tharia Wah Rew ka la don teng ha ki 1984 ba la ju leh da ka Hima Sohra bad ka Shnong Ryngud ban pynim ban pynkynmaw ia ka jingiadei ia ka HAT Sohpieng hynrei ka shu jah da ki phew snem iathuh u Sordar shnong Ryngud.Mynta ka shnong ka la kwah ban pynim biang.",HADIEN BUN BUN SNEM PYNIM KA HIMA SOHRA BAD SHNONG RYNGUD ÏA KA TAMASA THARAI WAH REW,https://batesitv.com/hadien-bun-bun-snem-pynim-ka-hima-sohra-bad-shnong-ryngud-ia-ka-tamasa-tharai-wah-rew/
"Kitrai jaka ryngkat ka jingsynran lang jong ki dkhot ka Khasi Students Union (KSU) South Khasi Hills Unit ha ka Lah Sngi u Blei ki la leit ban pynpra ia kawei ka dukan jong ki bar jylla kaba don ha ka shnong Mawbang, kaba don ha khappud bad ka ri Bangladesh.Ka kong Krisidian Nongtraw na ka shnong Byrong, Wahlong Sirdarship ka la kam ba kane ka jaka kaba don ha Neng Hat Mawbang ka dei ka jaka jong ka bad ka la ong ba ki briew kiba shong ha ka jaka jong ka ki shna ia ka dukan khlem da ioh jingbit na ka kum ka trai jaka.Ka la iathuh ba kham mynshuwa ka ladep khang ia ki hynrei ki la byrngem ban mait da ka wait kumta ka ialam da ki dkhot jong ka KSU ban synran ia ka ban pynpra ia kane ka dukan.Shwa ban pynpra ia ka dukan bad sei ia ki mar ki mata shabar, ka la mih ka jingiapyni nia kaba jur bha hapdeng ki ar liang mamla hynrei ki dkhot jong ka KSU bad u khun jong ka trai jaka kim shym la pynsngap bad ki sei ia ki tiar shabar, ki la pynpra bad lied syndon ia kane ka dukan.",PYNPRA KI TRAI JAKA BAD KA KSU ïA KA DUKAN BAR JYLLA HA MAWBANG,https://batesitv.com/pynpra-ki-trai-jaka-bad-ka-ksu-ia-ka-dukan-bar-jylla-ha-mawbang/
"Ka Hynñiewtrep Achik National Movement (HANM) kum shi bynta ka buddien ia ki mat jingdawa kaba ki la pynlong ia ka jingiakhih ha nongbah New Delhi dang shen, ki nongialam ka seng ha ka sngi Baar ki la pan jingbit na ki bor ka Sorkar Jylla ban iakynduh ia ka President jong ka ri India ka Droupadi Murmu na ka bynta ban pynkynmaw ia ki lai tylli ki mat jingdawa kiba kum ka seng ka ladep ban aiti ia ka dorkhas ha ka ophis treikam ha New Delhi.Shwa kane, ki nongiaalm jong ka HANM ki la ioh pdiang ia ki Phone call na u Secretary jong ka President bad kumjuh ruh na u Private Secretary jong ka President ban pyntikna ba katno ngut ki ban leit iakynduh ia ka President jong ka ri India.Ha ka jingiakren bad ka Batesi Tv, u Bah Lamphrang Kharbani u la iathuh ba ka seng kan ia kynduh ia ka President jong ka Ri India halor ki lai tylli ki mat jingdawa ba ki paidbah jong ka jylla ki la angnud kata halor ka jingdawa ban pyntreikam ia ka Inner Line Permit (ILP), ka jingiapynbeit pud bad ban pynrung noh ia ka ktien Khasi bad Garo ha ka Khyrnit Baphra jong ka riti synshar ka ri India.",HALOR LAI TYLLI KI MAT JINGDAWA YN ÏA KYNDUH KA HANM ÏA KA PRESIDENT KA RI INDIA,https://batesitv.com/halor-lai-tylli-ki-mat-jingdawa-yn-ia-kynduh-ka-hanm-ia-ka-president-ka-ri-india/
Ka Voice of the people Party (VPP) ha ka sngi Baar hapoh ka jingialam jong u Dr. Rusievan Shangpliang uba dei u dkhot jong ka Media Cell jong ka VPP u la mudui da ka ejhajar ha ophis treikam jong u Superintendent of Police ka East Khasi Hills District halor kawei ka jingthoh ha Facebook halor ka jingkynthoh ia u President rangbah jong ka Party u Bah Ardent Milar Basaiawmoit uba dei ruh u MLA jong ka Nongkrem Constituency ha uwei u briew ne ka briew kaba la ai kyrteng VPP Dent ha kawei ka Group “Lympung ki Khun Ka Ri”Na ka liang jong ka Party ha ka Lah Sngi  u Blei ki nongialam ki la shong pyrkhat para nongialam shuwa ban leit mudui ia ka ejahar pyrshah ia ka jingkynthoh ha ka post “Lympung Ki Khun Ka Ri.”U Dr. Rusievan Shangpliang u la ong ba lada ki don kino kino ki jingsngew ne ki Jingkynthoh kim dei pat ban pyndonkam da ki kyntien khlemakor kiba ktah mationg ia ka jingim jong ki briew lada ki dei ki briew ne ki nongialam kiba treikam paidbah hynrei ban ai ia ka jingiatreilang ym ban shu kynthoh katba sngewbit da ki ktien ki bym iahap.,"BA SHAH KYNTHOH U BAH ARDENT HA FACEBOOK, DA KA EJAHAR UJOR KA VPP",https://batesitv.com/ba-shah-kynthoh-u-bah-ardent-ha-facebook-da-ka-ejahar-ujor-ka-vpp/
"Ka President jong ka ri India, ka Droupadi Murmu ha ka sngi baar ka la plie paidbah ïa ka jingpynheh ïa ka surok Rongjeng Mangsang Adokgre bad ïa ka surok Mairang Ranigodown Azra bad ka la buh ïa ki maw nongrim jong ka Shillong Peak Ropeway bad ki jaka sah ki nongjngoh kai ha Khongthong, Mawlyngot bad Kudengrim lyngba ki lad digital.Haba kren kum ka Kongsan ka President ka la ong ba naduh ki por hyndai, ki riewlum ki dei kiba ïada ïa ka mariang katkum ki jingnang jingstad, ka deiriti bad ki jingngeit tynrai. Ka la ong ba ki briew jong ka Meghalaya ki ngeit ba ‘U Basa’ lane u blei ka shong ha ki khlaw ki btap. Ka la ong ki rukom treikam jong ki riewlum ki lah ban ai nuksa shaphang ka jingïadei kaba jan hapdeng ki briew bad ka mariang. Ka la ong ba ka rukom im ki riewlum ka don bynta ha ka jingkyntiew ïa ki thong jong ka ri kiba ïadei bad ka jingpynneh ïa ka spah mariang bad ka jingpynneh ïa ka jingryntih ha ka mariang.Ka President ka la ong ba ki longkmie ki don ka bynta kaba heh ha ka jingïada ïa ka mariang bad ki kam ban ïaleh pyrshah ïa ka jingkylla ka suinbneng. Ka la ong ba ka la paw shai ba ki longkmie ki don ha ka jaka pdeng jong ki kam pynneh. Ki longkmie ha ka imlang sahlang jong ki riewlum ki la ïalam lynti ha ka jingïada ïa ka mariang bad ki la ïasam ïa ki jingnang jingstad jong ki ban kyntiew ïa ka jingpynïahap bad ka jingpynduna. Da kaba kyntiew ïa ka jingïashim bynta ki longkmie ha ki sienjam kiba ïadei bad ka mariang bad ki kam shim rai, ngin lah ban trei kham bha ha ki sienjam ban ïada na ka jingkylla ka suinbneng bad ruh ka jingpynneh ïa ki spah ka mariang.Ka la ong ba ka kmen ba ka Meghalaya ka la shim ïa ki sienjam ban long ka jylla ba ai nuksa bad kaba pyni ïa ka jingpynryntih ïa ka jingkylla sha ka juk mynta bad ruh ka jingbat ïa ki rukom tynrai. Ka la ong ba lyngba ka jingwan ka FDI, ka jingshalan mar shabar bad ki briew kiba don sap, ka Meghalaya ka la kylla sha ka nongïalam ha ka roi ka par bad ka ai mynsiem ruh ïa kiwei.",BUH MAWNONGRIM KA PRESIDENT MURMU BAN TEI ÏA KA SHILLONG PEAK ROPEWAY,https://batesitv.com/buh-mawnongrim-ka-president-murmu-ban-tei-ia-ka-shillong-peak-ropeway/
"Ka Jylla Meghalaya ka la ïoh pdiang ïa ka National Startup Awards, 2022 kum shi bynta ka jingrakhe ïa ka National Startup Day kaba la long ha ka sngi Baar.Ka Meghalaya ka la ïoh ïa kane ka khusnam hadien ba ka la shah jied kum ka Best Performer ha ki snem baladep.Kane ka jingjop ka dei ka thong ba ïohi jngai jong u Myntri Rangbah. Dang khyndiat snem, ka Jylla Meghalaya ka la mad ïa ki ar tylli ki jingïapher. Ha kawei ka liang ka Jylla ka don ïa ki nongshong shnong palat 72% kiba dang hapoh ka 35 snem ka rta. Ha kawei pat ka liang, ka don ruh ka jingduna ïohkam ban pynmih da ki karkhana.Kum u briew uba la long ruh u nongsengkam, u Conrad Sangma u la shim ïa ki sienjam ban pynkylla ïa ki samla kum ki nongsengkam ha ka jaka ki nongwadkam.  U la lamkhmat ruh ban pynsdang ïa ka Meghalaya Startup Policy 2018.  La wanrah nyngkong eh ïa kane ka jingthmu ban pynlong ïa ka jylla ka ‘India’s leading startup hub by 2023”.Da kaba beh ïa ka thong, ka Sorkar Jylla la pynbna paidbah ïa ka PRIME (Promotion & Incubation of Market-driven Enterprises) program ha u snem 2020 na ka bynta ka Startup Ecosystem. Ka Chief Minister’s E-Champion Challenge bad ka PRIME Incubation program ki dei ki ar tylli ki mawdong jong kane ka jingtrei shitom.Lyngba kane ka prokram la lah ban ai jingkyrshan kumba 5,500 ngut ki nongseng kam bad palat 200 ki Startups.  Bun na kine ki la ïoh pdiang ïa ki song jingïarap lyngba ka ram kaba khlem oh satia ïa ka sut.Ïa mynta bun tylli ki ‘PRIME Hubs’ kiba la seng ha kylleng ka jylla ha kaba ki nongsengkam ki ïoh ïa ka jingkyrshan na ka bynta ban pyntreikam ïa ki jingthmu ha ki kam ki jam. Kine ki PRIME Hubs ki long ruh kum ki jingplie lad ban pynïaid iew ïa ki mar ki mata ba la pynmih da ki nongsengkam ym tang ha ka jylla hynrei wat shabar ka jylla.Ha u bnai Nohprah 2023, ïa u soh ñiamtra la die paidbah tang ha ki lai sngi ha ka ‘Zest Fest’ kaba la long ha Bangalore. Shwa une u snem, u Sohtrun bad bad u shynrai Lakadong na ka jylla la pynïaid iew sha ki ri Middle East.Da kaba ithuh ïa ka jylla Meghalaya kum ka jylla kaba ai jait sha ki kynthei, 20% na ka jingkyrshan pisa la tyrwa lyngba ka PRIME program ba la mang kyrpang thik tang sha ki nongseng kam kynthei.  Bun na ki kynthei ki la ïoh  jingmyntoi na kane ka jingkyrshan bad ïa mynta ki pynïaid ïa ki shlem thaiñ jaiñ bad kiwei kiwei ki kam.Ban rah ïa ka PRIME program sha ka sienjam kaba bud, ka Sorkar Jylla ka la pynbna paidbah ïa ka CM-ELEVATE program ha u snem baladep, Ka thong jong kane ka prokram ka long ban ai jingkyrshan ïa ki 20,000 hajar ngut ki nongseng kam ha ki san snem ki ban sa wan bad 35% haduh 75% ka jingai subsidy na ka bynta ka projek ha ki 15 tylli ki jait kam.  Ki nongaplai ïa kane ka skhim ki don mynta palat 30,000 ngut.Kum ka nonglamkhmat ha ka Top Performing State Award, ka Meghalaya ka la paw kum ka ‘Focus State’ ha ka World Food India 2023 kaba la long ha New Delhi ha u Naiwieng, 2023. Ha u Kyllalyngkot mynta u snem, ka Jylla ka la ïoh ïa ka khusnam kaba ar ha ka One District One Product (ODOP) Awards kaba la long ha Aatma Nirbhar Bharat Utsav 2024 ha New Delhi.Ïa kine ki jingtrei shitom jong ka jylla Meghalaya khamtam eh ha kaba kyrshan jingïarap pisa ïa ki Startups bad ïa ki Incubation & Mentorship la ai jingithuh ruh da ka Sorkar India. Ïa ka khusnam la pdiang da u Commissioner Secretary ka tnat Finance & Planning ka Sorkar Jylla u Dr. Vijay Kumar na u Myntri ka Sorkar Pdeng uba peit ïa ka tnat Commerce & Industry u Piyush Goyal ha ka jingïalang kaba la long ha New Delhi.","ÏOH PDIANG KA MEGHALAYA ÏA KA NATIONAL STARTUP AWARDS, 2022",https://batesitv.com/ioh-pdiang-ka-meghalaya-ia-ka-national-startup-awards-2022/
"Ka Khasi Students Union (KSU) Ranikor Circle ha ka sngi Balang ka la maham ïa ki paidbah na kiwei ki distrik kiba thmu ban leit ïashim bynta ha ka Beach Festival harud ka Wah Kynshi ha ka shnong Ranikor ka ban sa long ha 19 tarik bad 20 tarik mynta u bnai ïa kaba la pynlong da ka tnat Jngohkai Pyrthei ka Sorkar Jylla, ba kim dei satia ban dih ne ban sum hapoh kane ka wah kaba tuid arsut lyngba ka shnong Ranikor.Ha ka jingïakren bad ki lad pathai khubor u President ka KSU Ranikor Circle, u samla Marconi Thongni u la kam ba bun ki briew ki bashong basah ha ka thaiñ Ranikor ki ngat ha ka jingpang Cancer bad u la ong ruh ba ka seng ka suba ba ka lah ban dei na ka jingjaboh jong ka wah Kynshi ha ka thaiñ Ranikor kaba ki nongshong shnong ki ju pyndonkam ban sum, ban dih bad ban bam ruh ïa ki dohkha kiba im hapoh kane ka wah.U la pynkynmaw ruh ba ha u snem 2010, ka shnong Ranikor ka la sakhi ïa ka jingïap them jong ki dohkha dohum hapoh ka Wah Kynshi ha ka shnong Ranikor bad ong ruh ba mynta kane ka wah kam don shuh wat tang kawei ruh ka dohkha kaba lah ban im namar ka jingjaboh jong ka wah ka la long shaba palat.U la ïathuh ba ka seng ka ladep ujor sha ka Sorkar halor ka jingkylla rong jyrngam jong ka Wah Kynshi hynrei kaba sngewsih ka long ba ka ophis jong ka Meghalaya State Pollution Control Board (MSBCP) kaba la leh test ïa ka um kam shym la pynmih paidbah satia ïa ka kaiphod la ka um ka long neem kaba bit ïa ki paidbah ban dih, bad ban sum ban sait.Ha kajuh ka por, ka seng ka la kyrpad ïa ka Sorkar Jylla ban shna pynbha noh ïa ka surok kaba pynïasoh naduh ka shnong Mawsynram shaduh ka shnong Laitumsaw kaba la jot rathai haduh katta katta bad kaba la buh jingeh ïa ki paidbah ha ka leit ka wan bad ha ka rah ka rong.U samla Marconi u la ong, “lada ka Sorkar ka bun pisa ban pynlut na ka bynta ban pynlong ïa ki tamasa ka dei ruh ban pynlut pisa na ka bynta ban shna pynbha ïa kane ka surok kaba hap hapoh ka tnat PWD Mawsynram Division kaba la pynsyrtok haduh katta katta ïa ki paidbah nongleit nongwan.”",MAHAM KA KSU ÏA KIBA LEIT SHA KA BEACH FESTIVAL BAN YM DIH NE SUM HA WAH KYNSHI,https://batesitv.com/maham-ka-ksu-ia-kiba-leit-sha-ka-beach-festival-ban-ym-dih-ne-sum-ha-wah-kynshi/
": Ka North Eastern Council, Shillong kan pynlong ïa ka jingïalangbah kaba shi sngi ha ka 19 tarik mynta u bnai ha State Convention Centre, Shillong.U Chairman jong ka NEC u Amit Shah uba long ruh u Myntri ka tnat Kam Pohing ka ri un sa pynïaid ïa ka jingïalang.  Ha kane ka sngi, yn sa ïashim bynta lang da u Myntri ka DoNER, u G. Kishan Reddy uba longu Vice-Chairman jong ka NEC bad kynthup ruh u Myntri Khynnah jong ka DoNER u B.L. Verma lem bad kiwei kiwei ki heh ophisar jong ka tnat DoNER bad NITI Aayog na New DelhiBaroh ki Lat bad ki Myntri Rangbah jong ki Jylla ka thaiñ Shatei Lammihngi bad kynthup ruh ïa ki Chief Secretary bad kiwei kiwei ki heh ophisar kin sa ïashim bynta ha kane ka jingïalangbah.Kiwei kiwei ki tnat treikam ba kynthup ïa ka Assam Rifles, NEEPCo, NHIDCL, NEDFi, NERCORMS, NERAMAC, NEHHDCL, NESAC bad NIC kin sa ïashim bynta lang ha kane ka jingïalang.U Amit Shah un sa pyllait paidbah ïa ka NEC Year Book.Shi sngi shwa ban pynlong ïa kane ka jingïalang, kan sa don ka jingïakynduh ba kyrpang bad ki Chief Secretary jong ki jylla ka thaiñ Shatei Lammihngi, ki Secretary jong ki Ministry ka Sorkar India, ki nongmihkhmat na ka NITI Aayog, u Director General (Assam Rifles) bad ki Planning Secretary jong ka NER.",YN WAN U AMIT SHAH SHA SHILLONG BAN ÏASHIM BYNTA HA KA JINGÏALANG KA NEC,https://batesitv.com/yn-wan-u-amit-shah-sha-shillong-ban-iashim-bynta-ha-ka-jingialang-ka-nec/
"Tura, K’lyngkot 17 :  Ka sngi kaba ar jong ka lympung ialehkai  5th Meghalaya Games ba la long ha sorbah  Ura, West Garo Hills District ka long ba la don kumba kato katne ki jait jingialehkai (discipline) kiba la poi noh sha kaba kut mynta ka sngi Balang jong ka taiew.Ki jingialehkai kiba la lah ban pynhap noh ia ka pyrda ka jong ki ka kynthup naduh ka Karate, Badminton, Swimming, Gymnastic, Golf.Ha baroh kine ki jingialehkai  lah ruh ban ong ba ki nam tam baroh kidei khambun na ka East Khasi Hills District.Lada ngin iaphai sha ka jingialehkai ia ka badminton, ka kynhun ki rang bad ki thei ialehkai na East Khasi Hills, ki la leit phai sha la iing bad kiba bun tylli ki nam jop, ha kaba ha ka jingialehkai kaba para marwei jong ki kynthei ka Netania T tariang ka la lah ba kan pynliem noh ia ka Shimtihum Lyngdoh ka West Khasi Hills bad ka takma rnong la khur ia ka da ka thei ialehkai kaba dei na West Khasi Jaintia Hills bad ka West Garo Hills, katba ha ka jingialehkai kaba shi jur ne ka doubles jong ki kynthei, ka nam jop ka leit sha ki shi jur ki thei ialehkai ka East Khasi Hills ba la mih madan da ka  Netaniya bad ka Caralinda Nongbri hadien ba ki la lah ban pynliem noh ia ka  Shimtihum  bad ia ka  Doreenzia Kharbani. Jong ka  bad iaka  takma rnong na kane ka jingiakob la khur da ki shi jur ki thei ialehkai jong ka West Jaintia bad West Garo Hills.Katba ka resol na ka jingialehkai jong ki shynran ka long ba haka jingiakhun kaba para marwei (singles) u lahduh dei u Reynel Kharbuki hadien ba u la lah ba un pynliem noh ia u Stephan Marwein  bad baroh arngut kidei jong ka East Khasi,  ka takma rnong na kane ka kyrdan iakhun ka leit sha ki rang ialekai jong ka Eastern West bad Ri-Bhoi, ha ka jingialehkai kaba shi jur (doubles)  u Reynel uba la mih madan lang bad u Prathan Majumdar ki la lah ban pynliem noh ia u Banshabor Lamare bad Lechan Suchiang. Ribhoi katba ka takma rnong la khur ia ki da ki nongialehkai ka West Garo Hills.: Ha ka jingialehkai Wushu kaba la long ha Don Bosco School la khur jingjop da ki district bapher bapher, watla ka East Khasi Hills ka dang dei ka district kaba la lah ban khur bun tylli ki jingjop.Tad haduh ban da wanlam ia kane khubor ka East Khasi Hills district ka la khur khyndai tylli ki takma ksiar ha ki kyrdan ialehkai bapher bapher.Ha ka sub junior boys (45 kg), ia ka takma ksiar la khur da ka Eastern West Khasi Hills hadien ba la la lah ban pynliem noh ia ka West Khasi Hills. Katba ia ka takma rnong la khur da ka East Khasi Hills bad ka South West Khasi Hills.Ha ka sub junior boys (35 kg), ka East Khasi Hills ka la lah ban pynliem noh ia ki nongiakhun kiba na South West Khasi Hills bad ia ka takma rnong la khur da ka Ribhoi.Ha ka junior boys (45 kg), ka South Garo Hills ka la khur ia ka takma ksiar hadien ba ka la jop ia ka West Khasi Hills, katba ia ki takma rnong la khur da ka East Khasi Hills bad East Jaintia Hills.Ha ka liang ka senior men (45 kg), ka Eastern West Khasi Hills ka la ah ban pynliem noh ia ka East Khasi Hills. Nalor kine ym shym la don shuh kiwei pat ki ban khur ia ka takma rnong hadien bay m don shuh ki nongialehkai ha kane ka kyrdan.Ha ka junior boys (45 kg), ka North Garo Hils ka la jop ia ka South West Khasi Hills. Ia ki takma rnong la khur da ka West Khasi Hills and East Khasi Hills.Ha ka junior girls (45 kg), ka East Jaintia Hills ka la khur ia ka takma ksiar, katba ka West Khasi Hills ka la khur ia ka takma rupa. Ia ka takma rnong la khur da ka Ribhoi bad ka West Garo Hills.Ha ka junior boys (48 kg), ka West Khasi Hills ka la khur ia ka takma ksiar hadien ba ka la lah ban pynliem noh ia ka Eastern West Khasi Hills. Ka East Jaintia Hills bad ka South Garo Hills ki la khur ia ka takma rnong.Ha ka Junior girls (48 kg), ka East Khasi Hills ka la khur ia ka takma ksiar, ia ka takma rupa la khur da ka West Khasi Hills bad ka West Garo Hills ka la khur ia ka takmaHaba phai sha ka junior girls (52 kg) la khur da ka East Khasi Hills hadien ba la la lah ban pynliem noh ia ka West Khasi Hills. Ia ka takma rnong la khur da ka South West Khasi Hills bad ka South Garo Hills.Haba phai sha ki jingialehkai jong ka Karate, ka kynhun ialehkai jong ka East Khasi Hills District kynthup ia ki kynthei bad shynrang ki la ioh ban kin khur mar san tylli ki takma ksiar ha kaba kut jong ka jingiakhun jong ka Meghalaya Games ha Tura.Haba phai ha ka liang ki shynrang, ka East Khasi Hills ka la khur mar saw tylli ki takma ksiar bad rupa abd saw tylli ki takma rnong, katba ha ka liang ki kynthei ki la ioh ban kin khur san tylli ki takma ksiar, saw tylli ki takma rupa bd khyndai tylli ki takma rnong. Katba ka kynhun jong ka West Jaintia Hills District ka la wan ba-ar ha ka liang ki kynthei bad shynrang da kaba ki la ioh ban khur mar kawei ka takma ksiar bad rupa. Ka West Khasi Hills ka la wan balai hadien ba ka la khur tang kawei ka takma ksiar.: Ka Pdiangsuklang Syngwan bad u Banpynshngainlang Syngwan kiba long ruh ki ar ngut ki samla jngi um ba la mihkhmat ia ka Jylla h ooa ka lympung jong ka National Games kaba la long ha Goa ba la long ha u snem ba la leit, ki la long ki ar ngut ki nongialehkai kiba kynsai tat haduh ba kin da ioh ban khur ia ka nam Best Swimmer.Ha kaba kut jong ka jingiakop lada ngin ia phai sha ka jingioh khur takma ka kynhun ialehkai ka East Khasi Hills District ka la ioh ba kan khur 11 tylli ki takma ksiar, 11 ki takma rupa bad 10 tylli ki takma rnong. Bud pat sa ka South West Khasi Hills District kaba la wan ba-ar hadien ba ka la khur mar ar tylli ki takma ksiar bad rupa lem bad 3 tylli ki takma rnong. Katba kiwei kiwei pat ki district kiba kynthup ia ka Eastern West Khasi Hills, East Garo Hills District  bad ka East Jaintia  Hills District kim shym la lah satia ban ioh khur ia ki takma.:  Lada ngin ia phai pat sha ka jingialehkai ka Gymnastic, ki nam tam ne nongialehkai ba kynsai na kiba kynsai tam (all round champion) ha kane ka lympung ialehkai jong ka Meghalaya Games kaba 5 ba la long ha Tura  ki long ba na ka liang ki shynrang dei u  Mebantei Lyngdoh Marshillong bad na ka liang ki kynthei pat kane ka nam ka la leit sha ka Wansuk Merry Susngi, kaba dei ha ka kyrdan jong ka all round champion mini group,  katba ka Wandalang B Malngiang ka la ioh ba kan rah ia ka nam ha ka kyrdan jong  kiba la heh (senior).: Lada ngin ia phai pat sha ka iakob ia lympat ne ka wrestling, ka khubor ka jingmih paw jong ka sap ba nylla ka long na ka Ringchi K Sangma , Upper Wadanang, West Garo Hill, ka khynnah kaba dang 19 snem ka rta bad kaba pule ha Govt. Boys Higher Secondary School.Kum ka nongialehkai ka Ringchi ka dang shu sdang ban pynleit jingmut ha kane ka jingialehkai hadien ba ka la pyniasnoh ialade bad ka synjuk jong ka Wrestling Association of WGHD kaba don tang kum,ba 23 ngut ki nongialehkai bad ba dang shu seng artad ia ka dang shi bnai mynshwa.Ka  Ringchi, ka la ioh ia ka jingshah hikai ha ki coach jong ka synjuk bad dei tad hynnin ka sngi, ba katta ka jingim ialehkai wrestling ka jong ka, ka la sdang ba kan mih paw hadien ba ka la ioh ba kan kiew rynsan nyngkong eh ban aireng pyrshah ia kiwei pat ki thei samla",5TH  MEGHALAYA GAMES: IAI TBEH KI SAMLA KA EKHD BAN IOH RAH IA KA THONG HA KIBA BUN KI JINGÏAKHUN,https://batesitv.com/5th-meghalaya-games-iai-tbeh-ki-samla-ka-ekhd-ban-ioh-rah-ia-ka-thong-ha-kiba-bun-ki-jingiakhun/
": Ki rang bad ki thei lehkai Taekwondo na East Khasi Hills district sa shisien biang ki la ioh khur ia ki takma ksiar ha baroh ki jinglehkai Taekwondo ia kaba la pynlong ha Montfort Centre ha Tura ha ka Meghalaya Games 2024.Ha ka kyrdan Junior Girls’ Kyorugi hapoh 46 kilo, ka Ibapyhnun Kharmyndai na East Khasi Hills ka la pynliem noh ia ka thei ialehkai na South West Garo Hills’ ka Joynilla Ch Sangma katba ka Nokgrikchi G. Momin bad ka Jheanchim B. Marak ki la ioh khur ia ki takma rnong.Ha ka kyrdan Junior Girls’ kyorugi hapoh 42 kilo, ka Dayalanki Challan na West Khasi Hills ka la pynliem noh ia ka Sritee Kumari na West Jaiñtia Hills bad ioh khur ia ka takma ksiar katba ka Aurialla Wasabi K. Marak bad ka Jaksal Arimchi T. Sangma ki la ioh khur ia ki takma rnong.Ha ka jinglehkai kaba khatduh ha ka kyrdan Junior Boy’s Kyorugi hapoh 45 kilo u Ravi Kumar Rai na East Khasi Hills u la pynliem noh ia u Areyo M. Sangma na East Garo Hills bad ioh khur ia ka takma ksiar katba u Kreangbeth A. Sangma na West Garo Hills bad u Samir Chetri ki la ioh khur ia ka takma rnong.",MEGHALAYA GAMES 2024: KHUR TAKMA KSIAR KI NONGLEHKAI TAEKWONDO NA EAST KHASI HILLS,https://batesitv.com/meghalaya-games-2024-khur-takma-ksiar-ki-nonglehkai-taekwondo-na-east-khasi-hills/
"Tura, January 18: In the heart of Nongstoin, situated in West Khasi Hills a hidden gem was discovered in the form of Mebanrilang Lyngdoh Marshillong, a passionate 17-year-old young individual who stumbled upon his love for Callisthenics (an artistic sport that combines dancing, gymnastics, ballet, and apparatus work) through online videos. With very little technical knowledge, he garnered attention for his outstanding abilities, leading to an invitation from the Meghalaya Gymnastics Association to join their ranks for advanced training. Little did he know that this newfound passion would not only transform his life but also bring glory to the entire community. At the ongoing 5th Meghalaya Games in Tura, Meban has wowed the audience with three Gold Medals.Mebanrilang’s journey began with humble practice sessions with friends, documented and shared on platforms like Instagram. The digital era played a pivotal role in making this talent attract the eye of none other than the Meghalaya Gymnastics Association. Recognizing Meban’s exceptional potential and dedication, the Meghalaya Gymnastics Association eagerly embraced him into their fold. In a mere three months of intensive training and preparation, Mebanrilang underwent a remarkable transformation – evolving from a small-town enthusiast to the overall champion of the prestigious 5th Meghalaya Games. His golden triumphs in the Men’s Open Category, Vaulting Table, and Floor Exercise at the Meghalaya Games were not just personal victories but a testament to the synergy of talent and dedication.Understanding the importance of nurturing budding talent, the Gymnastic Association sought the expertise of a seasoned coach from Assam. Over a 30-day training period, the coach witnessed first-hand the extraordinary potential and eagerness to learn displayed by Meghalaya’s emerging athletes. The dedicated efforts of these young athletes not only met but surpassed expectations, paving the way for unprecedented success.However, Meban’s ambitions extend far beyond local triumphs. With a vision set on the national and international stages, he aspires to elevate Callisthenics to new heights in Meghalaya. His dream is not just personal but collective, set with an aim to inspire more residents to embrace the transformative power of sports.It is due to the unwavering commitment of these young sportspersons along with the determined focus that the Government of Meghalaya is putting on Sports, for the state’s youth, these young talents are poised to make a resounding impact on the gymnastics scene, carrying the hopes and aspirations of an entire community. As they set their sights on higher stages, Mebanrilang’s journey becomes a beacon of inspiration, proving that dreams, when nurtured with dedication and support, can truly take flight.","VAULTING DREAMS: MEBANRILANG’S LEAP FROM AN ENTHUSIAST TO A GYMNASTICS CHAMPION, BAGS 3 GOLD MEDALS",https://batesitv.com/vaulting-dreams-mebanrilangs-leap-from-an-enthusiast-to-a-gymnastics-champion-bags-3-gold-medals/
"Ka jingai mynsiem bad ka jingkmen ka la paw ha ka Meghalaya Games 2024 haba ka Kong Marbarisha M. Pdah, 44 snem ka rta ka la hap ban pynbit pynbiang ialade ban iakhun ha ka jinglehkai syndah lang bad ka khun kynthei ka samla Toiaibha M. Pdah, 24 snem ka rta bad kine arngut kin iakhun lang ha ka jingiakob siat suloi ha ka Senior Women’s Category ha ka 10meter bad 50 meter Rifle event bad kawei pat kan dei ha ka 10 meter bad 25 meter Pistol event.Ka jingiaid lynti jong kine arngut ka pyni shai ia ka jingkhlaiñ jong ka iing ka sem ban iaid ryngkat lang na ka bynta ban pynurlong ia ka jingphohsniew ka jong ki. Kane baroh ka la wan urlong hadien ba ka kong Marbarisha ka la sngew ioh mynsiem na ka jingsngewtynnad jong ka khun ban siat pistol bad katba ki shalyntem ka por ki nang tyllun, ka Kong Marbarisha ka ju ialam ia la ka khun ban leit pyntbit ha ka jinghikai siat pistol.Haba iohi ba ka khun ka la nang kiew ha ka jingialehkai ha ki jingiakhun bapher bapher, ka kong Marbarisha ka la sdang ban mih shakhmat ha ki kam lehkai. “Haba nga iohi ia ka Toiaibha ba ka ieng ha ka nongrim ban poi sha ka thong, kane ka pynskuiñ ia ka mynsiem jong nga bad nga sngewthuh ba kam pat dier ka por ban beh ia ka thong bad ban bud ia ka jingphohsniew,” ong ka Kong Marbarisha, haba kren shuwa ban iakhun ha ka 5th Meghalaya Games.“Ka Meghalaya Games ka ai ia ngi ia ka kabu ban mih madan lang bad ban wanrah burom ia ka jylla,” ka la bynrap.Ka samla Toiaibha ka la pynpaw da kaba ong, “Kum ka khynnah skul, nga ju don bynta kum ka NCC cadets bad dei nangne ba nga la sdang ban sngewtynnad ia ka jingiasiat suloi. I mei i ju ai mynsiem ia nga ban leit sha ki NCC camps bad i ju ai mynsiem ruh ba ngan iaid beit shakhmat ha ki jinglehkai siat suloi. Ha u snem 2016, nga ioh ia ka phone call na ka paralok bad ka la wer ia nga ban rung dkhot ha ka Shooting Association. Ka dei ka jingkwah jong i mei ba ngan long ka nonglehkai. I ju synran ia nga da leit lehkai ha Assam Rifles kaba don ha Happy Valley, Shillong. Ha kaba nyngkong, i ju sngew artatien ban rung lang ban lehkai namar ka rta, hynrei i ju synran ia nga sha ki State/National Championship.”",MEGHALAYA GAMES 2024: ÏALEHKAI LANG KA KMIE BAD KA KHUN HA KA SIAT SULOI,https://batesitv.com/meghalaya-games-2024-ialehkai-lang-ka-kmie-bad-ka-khun-ha-ka-siat-suloi/
"U Myntri ka tnat Kam Pohing ka Sorkar Pdeng u Amit Shah ha ka sngi Palei u la plie paidbah ïa ka Cyber Security Operations Centre ha Headquarter jong ka Assam Rifles ha Laitkor, Shillong ha ryngkat ka jingsakhi lang jong u Director General Assam Rifles u Lt. Gen P.C Nair.Ka Cyber Security Operations Centre kan pynkhlaiñ shuh shuh ïa ka Cyber Security jong kane ka tnat shipai na ka bynta ban peitngor, ban ïada na ki jingma kiba wan nabar bad ban khanglad ïa ka jingpynkheiñ ïa ka Assam Rifles Wide Area Network (ARWAN).Ka Cyber Security Operations Centre ka dei kaba la pyndait da ki kor ki bor jong ka Art Network & Data Monitoring Devices kaba treikam baroh arphew saw kynta.Kane ka Centre ka dei kaba nyngkong eh ban pyntreikam da ki bor pahara ka Sorkar Pdeng.  Ka jingkynrei ki Cyber Crime ha kine ki sngi kan ïada na ki riew sniew kiba donkti ban leh ïa ki kam bymman.U Myntri u la ïaroh ïa ka jingtrei shitom jong ka tnat shipai Assam Rifles kaba la pynkhlaiñ ïa ka jingpyntreikam ïa ki kor ki bor hapoh kane ka tnat shipai.",PLIE U AMIT SHAH ÏA KA CYBER SECURITY OPERATIONS CENTRE HA HQ KA ASSAM RIFLES,https://batesitv.com/plie-u-amit-shah-ia-ka-cyber-security-operations-centre-ha-hq-ka-assam-rifles/
"Tura, Kyllalyngkot 18 : Ban pynim bad ban ri kyndong ia ki jingriewspah ka kolshor ki jaitbynriew ka jylla, ka sorkar Meghalaya ha ka sien nyngkong eh, ka la wanrah ia ki jinglehkai tynrai kum ka Rah Moo Khrah, Mawpoiñ bad Wa.Pong Sika ha ka 5th Meghalaya Games 2024. Ia kine ki jinglehkai tynrai la pynlong ha Don Bosco School, Tura. Kine ki jinglehkai ki iarap ban pyniar bad ban tip kham bha ia ki kolshor na ka bynta ki pateng jong ki Khasi, Garo bad Jaintia.Ka Rah Moo Khrah, ka jinglehkai tynrai na Jaintia Hills kadei ka jinglehkai ha kba ki nongshim bynta ki rah ia u maw ba pyllun ba khia naduh 24.4 kg haduh 138.10 Kg. U Da Oo Hi Dhar na West Jaintia Hills u la long u lahduh bad u la ioh Ia ka nam “Ki Mar” bad khur syndon ia ka takma ksiar. Katkum ka jingkheiñ ki mynbarim, ia kino kino kiba lah ban rah ia kine ki maw ba khia shaduh bakut, la kheiñ ia ki kum kingest man, bad kiba khlaiñ tam bad u Da Oo Hi Dhar lived up to the expectations. U Me-U-Ru Suna na West Jaintia Hills u la poi ha ka kyrdan kaba ar bad u Vincent Bareh na East Khasi Hills u la wan ha ka kyrdan kaba lai.Ha ka Wa.Pong Sika, la tip ia ka kum ka jinglehkai ba pawnam ki jaitbynriew Garo, ka pynkynmaw ia ki riewkhraw kum u Dikki Bandi, Gilsang Dalbot bad u Togan Nengminja Sangma. Ki arngut ki nonglehkai ki bat ia uwei u siej ba jrong 6 phut bad ki ialeh ban tan ne ban niat iwei ia iwei katba rem. U namtam ha kane ka jinglehkai u long u Pangrak R Marak na West Garo Hills katba arngut ki ranglehkai na West Jaintia Hills ki la ioh ha ka kyrdan ba ar bad balai.Ha ka jinglehkai Mawpoiñ, ka jinglehkai kaba kawei pa kawei ka longiing ha ri lum Khasi ki ju mih ban lehkai da kaba pynieng ia ki maw rit ban pynrem ia kawei pat ka kynhun. Ha kane ka jinglehkai, ka kynhun na East Khasi Hills ka la khur ia ka jingjop na ka liang ki kynthei bad shynrang. Ki rang bad ki thei ialehkai na West Garo Hills ki la ioh khur ia ka namjop kaba ar katba ki rang bad ki thei ialehkai ka West Jaintia Hills ki la ioh khur ia ka namjop kaba lai.U myntri ka sorkar jylla ba dei khmih ia ka tnad Sports & Youth Affairs, u bah Shakliar Warjri, u la ong”, “Ngi shim ia ka rai ban wanrah ia kine ki jinglehkai ban pynim bad ban ri kyndong ia ki jingriewspah ka kolshor ki jaitbynriew ka jylla, ban ai mynsiem ia ki samla bad ban pynsngewthuh ia ka jingkordor kiba ki mynbarim ki la ai.”","KA MAWPOIÑ, RAH MOO KHRAH BAD WA.PONG SIKA HA KA 5TH MEGHALAYA GAMES 2024",https://batesitv.com/ka-mawpoin-rah-moo-khrah-bad-wa-pong-sika-ha-ka-5th-meghalaya-games-2024/
"Ka BJP Meghalaya State Unit hapoh ka jingïalam jong u State President u Rikman Momin bad u Myntri ka Sorkar Jylla u Bah Alexander L. Hek ki la leit ban ïakynduh ïa u Myntri ka tnat Kam Pohing ka Sorkar Pdeng u Amit Shah ha Shillong ha ka janmiet sngi Balang.Ki nongïalam ka party ki la ïohlad ban ïakren bad ban pynsngew hakhmat u Amit Shah halor ki mat jingdawa jong ka jylla kum ka jingpynrung ïa ka ktien Khasi bad Garo ha ka Khyrnit Baphra, ka Inner Line Permit (ILP) bad ka jingplie ïa ka lynti ïaid sha ka iew ïadie ïathied jong ka thaiñ Shatei Lammihngi lynga ka jylla Meghalaya ïa kaba u Amit Shah ula sngap thuh bad u la kohnguh ba un bishar bniah halor kine ki mat.U Amit Shah u la khot sngewbha ruh ïa ki nongïalam Niam jong ka jylla sha nongbah Delhi hapoh ka jingïalam jong u State President bad u Bah A L Hek ban ïakren halor ki jingdonkam kiba ïadei bad ka FCRA bad ïa ka jingai jaka ha nongbah Delhi sha ka KJP Synod.",HAKHMAT U AMIT SHAH PYNSNGEW KA BJP MEGHALAYA ÏA KI MAT JINGDAWA KA JYLLA,https://batesitv.com/hakhmat-u-amit-shah-pynsngew-ka-bjp-meghalaya-ia-ki-mat-jingdawa-ka-jylla/
"Tura, K’lyngkot 18 : Ka jingialehkai phutbol Under-18 ki kynthei bad shynrang jong ka Meghalaya Games kan jam sha ka final ka ban long lashai ka sngi ka 19 tarik u Kyllalyngkot 2024 ha ka PA Sangma Stadium, Tura. Ha kane ka kynti ka kynhun ki thei bad ki rang ialehkai ka Ri Bhoi District ki la jam sha ka final.Ha ka jingiakhun semi final ki kynthei, ka Ri Bhoi District bad ka East Khasi Hills District ki la jam sha ka phainal hadien ba ki la lah ban pynliem ia ka Eastern West Khasi Hills bad ka South West Khasi Hills.Haba phai sha ki jingiakhun kiba la long mynta ka sngi ha PA Sangma Stadium, Tura, ki thei ialehkai ka Ri-Bhoi District ki la lah ha ka ban pynliem noh ia ka Eastern West Khasi Hills District da 5-1.Ka nam tam ha kane ka jingiakhun dei ka Imaia Shylla kaba marwei ka la ioh ba kan thep haduh 4 tylli ki kol bad sa shi kol la thep ia ka da ka Rimika Khongkai, katba ia ka shi kol naka bynta ka Eastern West la thep ia ka da ka Rympeibasuk Syiemlieh.Katba na ka liang ki thei ialehkai jong ka East Khasi Hills ki la lah ban pynliem noh da 5-0 ia ka South West Khasi Hills, kaba hangne ka nam tam jong ka jingiakhun dei ka Inrilaidor Khongthaw, kaba la ioh ban thep ar kol, bad ia ki kol kiba sah la thep ia ki da Melaribha Lyngdoh, Ibashembha Khongsit bad ka Ideibanrishisha Kharpan.Katba ha ka jingiakhun jong ki shynrang, ka kynhun ialehkai jong ka Ri Bhoi District ki la pynliem noh ia ka East Khasi Hills da 2-1 kol, ha kaba ia ki ar kol ka Ri Bhoi la thep da u Fairwin Nongkseh bad u Melvern Lyngkhoi, ia ka shi kol jong ka East Khasi Hills la thep da u Rodrygo Sympli.Katba ka West Jaintia Hills ka la lah ban pynliem ia ka West Garo Hills da 2-0 kol bad ia kine ki kol la thep da u Dawansalanmi Malang bad u Tiros Kyndait.Kumta kaba sah ka long ba ka jingiakhun ia ka kyrdan kaba lai jong ki kynthei kan long hapdeng ka Eastern West Khasi Hills pyrshah ia ka South West Khasi Hills ha ka por 12:30 mynsngi bad ha ka por 2:30 nohphai sngi ka jingiakhun kan long hapdeng ki rang ka East Khasi Hills pyrshah ia ka West Garo Hills.Katba ka final jong kane ka jingiakhun kan long ha ka por 5 baje janmiet ha kaba ki thei ka Ri Bhoi kin aireng pyrshah ia ka East khasi Hills bad ha ka por 7 baje janmiet ki rang ka Ri Bhoi Distrcit kin ia aireng pyrshah ia ki West Jaintia Hills.”","RUNG KI RANG BAD KI THEI KA RI BHOI SHA KA FINAL KA FOOTBALL MEGHALAYA GAMES, YN AIRENG PYRSHAH IA KA EAST KHASI HILLS BAD WEST JAINTIA HILLS",https://batesitv.com/rung-ki-rang-bad-ki-thei-ka-ri-bhoi-sha-ka-final-ka-football-meghalaya-games-yn-aireng-pyrshah-ia-ka-east-khasi-hills-bad-west-jaintia-hills/
"Ka 5th Meghalaya Games 2024 ka la lah ban sei ia ki rang bad ki thei kiba snar kiba la iakhun ha ka Weightlifting bad ha kane ka jinglehkai ki nonglehkai ki la wan poi na kylleng ki district ban iakhun ban rah ia ka namjop.Ka Ri Bhoi ka la sei ia ki nongjop ha ka jingiakhun da kaba khur haduh hynriew tylli ki takma ksiar katba ka East Khasi Hills, West Garo Hills, bad South-West Khasi Hills ki la ioh mar kawei ka takma ksiar.Ka Ri Bhoi ka la long ka lahduh ha ka Weightlifting, da kaba khur 6 tylli ki takma ksiar ha kaba na ka liang ki shynrang kiba iakhun ha ka 73 kg, u Anasthasius Ryndongsngi u la ioh khur haduh 107 points bad ha ka wat kaba ar da 112 points kaba la biang pura ia u ban ioh khur haduh 219 point. U Wanbhabianglang Thabah, u Laikmenlang Kharkongor bad u David Lyngdoh ki la long ki lahduh ha ka 61 kg, 55 kg bad 40 kg.Ki nonglehkai ka East Khasi Hills ka la ioh khur ia ka takma ksiar ha ka kyrdan 81 kg lyngba u Edegar Benneth Jana uba la ioh khur 140 points.Na West Garo Hills ha ka jingiakhun ha ka kyrdan 67 kg, u Raksil N Sangma, u la ioh khur 142 points bad ioh ia ka takma ksiar katba na South-West Khasi Hills ka la don tang uwei ba ioh ban khur ia ka takma ksiar.Ka jingjop jong ka 5Meghalaya Games, 2024 ka dei ka sakhi jong ka jingkiew ki kam ialehkai bad kilan met kaba ap ia ka lawei ba phyrnai jong ka jylla.Ha ka jingiakren bad uwei na ki nongialehkai rahnar ba la paw pyrthei, uba la jop ia ka takma Rupa ha ka Olympics bad ka takma ksiar jong ka Commonwealth Games u Robert Kabbas uba dei ruh u nonghikai bad u nongai mynsiem jong ka Meghalaya Elite Pathway program u la ong, “ka rukom pyniaid ia ka 5Meghalaya Games ka long kaba paka bha. Nga ai khublei ia ki nongialehkai baroh. Ka Weightlifting ka dei ka jingialehkai kaba biang bha ha ka Jylla ba ka jingdon ryngkatlang jong nga kan pynpoi ia kine ki khynnah sha ka thong bad ngi kyrmen shisha ba kin poi sha ka thong.”",MEGHALAYA GAMES 2024: 6 TYLLI KI TAKMA KSIAR KHUR KA RI BHOI NA KA WEIGHTLIFTING,https://batesitv.com/meghalaya-games-2024-6-tylli-ki-takma-ksiar-khur-ka-ri-bhoi-na-ka-weightlifting/
": Ki Pulit jong ka Tura Police Station ha ka sngi thohdieng ki la kem ia uwei u briew uba la rung jubor hapoh ka Pa Togan Nengminza Athletic Stadium, Tura bad pynjulor ia katto katne ki bynta jong ka madan mareh sports.  Hadien ba la kem ia une u briew, ki Pulit ki la rah noh sha thanat na ka bynta ban pynlong ia ka jingtohkit.Ka Director jong ka tnat Sports and Youth Affairs jong ka Sorkar Jylla ha u kyrwoh ba la phah sha ki lad pathai khubor ka la ong, “ka jingpynjulor bad ka jingpynjot ia ki mar nongkynti jong ka Sorkar ka dei ka kam bymman kaba ngat ha ka jingshah pynshitom. Lah ruh ban kdew hangne ba kum kine ki jingleh beaiñ ka long kum ka jingpynjot ia ki jingmyntoi ba la mang kyrpang na ka bynta ka bha ka miat jong ki paidbah bad ka jingkyntiew ia ka sports.”“Ka Pa Togan Nengminza Athletic Stadium, Tura ka long ka shlem ba kongsan bha na ka bynta ki nongialehkai sports jong ka thaiñ, ki khynnah bad ki samla jong ka Tura kiba angnud ban pyntbit ialade ha ka jingialehkai sports, nalor ba ia kane ka madan la ainam sha u nongialeh laitlaid.  Kane ka jingleh riewkhlaaw, ym tang ba ka long ka jingpynjulor ia u Athletic Track hynrei ka long kum ka jingkhanglad ia ka jingangnud jong ki khynnah, kaba pynpaw ruh ia ka jingbym don jingkitkhlieh na ka bynta ka jingmyntoi jong ka imlang ka sahlang,” la bynrap u kyrwoh.“La kyntu ia ki paidbah ba kin long kiba peitngor bad ban ai jingtip lada ki lap ia kino kino ki jingpynjulor ia kane ka madan ialehkai kaba la shna khnang na ka bynta ka jingmyntoi jong ka imlang ka sahlang.  Ka jingiatreilang bad ka jingkitkhlieh lang jong ka imlang ka sahlang ka long kaba donkam ban pynneh pynsah bad ban iada ia ki nongkynti u paidbah,” la ong shuh shuh ka Director.","RUNG JUBOR U BRIEW HA STADIUM TURA, PYNJULOR ÏA KA MADAN MAREH SPORTS",https://batesitv.com/rung-jubor-u-briew-ha-stadium-tura-pynjulor-ia-ka-madan-mareh-sports/
"U MLA ka Mawlai Constituency Bah Brightstar Marbaniang hadien ka jingiatakhuh bad ki bor Pulit ha ka jingthmu ban leit tur sha Secretariat ban pynpaw ia ka jingpyrshah ia ka jingbym pyndem jong ka Sorkar Jylla ha kaba iadei bad ka jingdawa ban thung biang ia ki lain gut ki ophisar ba la weng na ka Meghalaya Lokayukta.Ha ka jingiakren bad ki lad pathai khubor ha ka sngi Thohdieng, u Bah Bright u la pynpaw ba ia kane ka mat kin sa iakren shwa hapoh ka party bad kin sa shim ia ka rai ban leh ia kaba donkam halor ka jingiatakhuh bad ki pulit.Shwa kane, ki nongialam ryngkat bad ki lai ngut ki MLA jong ka Voice of the People Party (VPP) ki la shah pakhang lynti ha ki Majistor bad ha ki bor Pulit katba ki dang thmu ban pynlong ia ka jingshong kyllaiñ myngngor hakhmat ka ophis Secretariat.Ha kaba sdang u MLA ka Mawlai u Bah Brightstar Marbaniang u la shah pakhang lynti ha ki Pulit haduh ba ka la mih ka jingpyni bor bad ki Pulit.  Ha kawei pat ka liang ki Pulit ki la kyndit ban iohi ba MLA ka North Shillong Constituency Bah Adelbert Nongrum u la wan poi hakhmat Secretariat lem bad ki nongialam bad na ka liang ki Majistor kiba byrngem ban thep ha bus ban kit sha Madan Malki lada u Bah Adelbert um treh ban mih nakhmat ka Secretariat.Halor ka jingbym ailad jong ki bor pyniaid synshar District ban tur wat tang ki lai ngut ki MLA sha Secretariat, ki nongialam jong ka VPP ki hap ban shu shong harud surok mar pyrshah ka ophis Deputy Commissioner.Ki nongialam jong ka VPP, ki la pynpaw ba kane ka dang dei tang ka jingsdang bad nangne shakhmat kin dang pynjur shuh shuh ia ki mat jingdawa kiba dei na ka jingmyntoi jong ki paidbah.","BA SHAH PATRONG HA KI PULIT, YN LEH U MLA KA MAWLAI IA KABA DONKAM",https://batesitv.com/ba-shah-patrong-ha-ki-pulit-yn-leh-u-mla-ka-mawlai-ia-kaba-donkam/
"Tura, K’lyngkot 19: Tang ha ka rta kaba 21 snem ka samla Phyrnai Kyndait, na East Jaintia Hills bad kaba dang pule ha ka 4th semester Bachelor of Arts, ka la tyngshaiñ ha ka jingialehkai niah saikil ha ka 5th Meghalaya Games ha Tura.Ka jingieid jong ka samla Phyrnai ban niah saikil ka la paw naduh ba ka dang rit ha ki por ba ka dang niah tang da i saikil lai shaka bad nangne ka la kiew ha ka jingialehkai. Ha u snem 2022, ka la ioh ia ka lad ban iakhun nyngkong eh ha kawei ka lympung ba la pyniaid da ka West Jaintia Adventure Cycling Association ha Jowai.Ha kane ka lympung, ka la ioh khur ia ka jingjop bad ka la lah ruh ban poi ha ka thong niah saikil na Jowai shaduh Amlarem bad kam sangeh tang hangne hynrei ka la kiew ruh ha ki kyrdan ba shajrong wat ha Mawkyrwat ba la pyniaid da ka Meghalaya Cycling Association.Ka la ioh ban mihkhmat ruh ia ka jylla Meghalaya ha ka jingiakop jong ka MTB Tawang National CFI kaba la pynlong ha Tawang, bad hangne ka la ioh khur ia ka takma ksiar. Ka jingiaid lynti jong ka samla Phyrnai Kyndait na ka nongniah saikil ba paw tang ha shnong, da ka jingtrei shitom ka la long ruh ka nongniah saikil wat ha satlak ka pyrthei.Ha u snem ba ladep, ka la iakhun ha ka 4th Meghalaya Games bad ka la jop ha ka kyrdan baar bad mynta u snem ha ka 5th Meghalaya Games, ka la ioh syndon ban khur ia ka takma ksiar ha ka jingiakhun jong ka XCO women open category/Mass start.Ka samla Phyrnai ka la ai khublei ia ki kmie ki kpa, ia ki bahaiing hasem khamtam ia u hynmen uba ju ai mynsiem ia ka ha ka jingiaid lynti kum ka thei ialehkai.  U hynmen jong ka, uba dei ruh u nongniah saikil u long u paia baskhem na ka bynta ka samla Phyrnai bad dei lyngba ka saikil u hynmen ka sa jop ia ka thong.Ka samla Phyrnai kam ju phaidien na ki jingeh bad jingjynjar bad haba ai jingkren ka la ong ba lada ka leit shabar ban iakhun ha ki rynsan, ka ju kynduh ia kiwei pat ki para nongialehkai ba kham tbit bad lada ia nujor, ki kham biang ki tiar ki tar ban ia ki saikil ba na shane bad haba ka wan na ka longing kaba sngewrit, ka long ka jingeh ia ki ban ioh ia ki saikil kiba biang ki tiar ki tar namar ki la kham rem.Khlem kano kano ka jingshah hikai, ka ju iaid marwei ha ka jingim kum ka thei ialehkai niah saikil bad ka ju niah kai tang bad ki paralok bad manla ka step ka ju mareh step kumba 5-10 kilometer bad ka ju niah saikil manla ka step bad por janmiet kumba ar kynta eiei.","KHLEM JINGSHAH HIKAI, JOP KA SAMLA BA DANG 21 SNEM HA KA IAKOB ÑIAH CYCLE",https://batesitv.com/khlem-jingshah-hikai-jop-ka-samla-ba-dang-21-snem-ha-ka-iakob-niah-cycle/
"Lai ngut ki MLA jong ka Voice of the People Party ryngkat bad ki nongkitkam kiba hakhmat jong ka party kynthup ruh ki nongkyrshan ha ka step sngi thohdieng ki la pynkheiñ ia ka Section 144 ba la pynjari da ki bor synshar ka East Khasi Hills District sawdong ka jylli jong ka Secretariat da kaba thmu ban pynlong ia ka jingiakhih da kaba shong kyllaiñ myngngor ban dawa ia ka Sorkar Meghalaya Democratic Alliance (MDA) ba la ialam da ka National Peoples Party (NPP) ba kan thung biang ia ki lai ngut ki ophisar ba la shah weng kum ki dkhot jong ka Meghalaya Lokayukta.Lai ngut ki ophisar ba la shah wengkam ki long u Director of Inquiry and Prosecution u Bah J. Rymmai, uba dei u Ophisar IPS barim; u Enquiry-cum-Investigating Officers Bah R. Pde bad u Anil K. Sangma.Ka NPP bad ka Sorkar ki la pynshai ba ka jingwengkam ia ki lai ngut ki ophisar ba la shongthait na ka Meghalaya Lokayukta ka dei kaba la leh katkum ki kyndon jong ka Lokayukta Act bad ia ka thup jong ki kyrteng ba thymmai ladep phah da ka Sorkar sha ka Lokayukta.Ka mana jong ki bor synshar ka East Khasi Hills District ban khang ia ka jingiakhih paidbah hakhmat ka Secretariat ka long namar ka jingwan poi jong u Myntri ka tnat Kam Pohing ka Sorkar Pdeng u Amit Shah bad ki Myntri Rangbah jong ki jylla ka thaiñ Shatei Lammihngi ban iashim bynta ha ka jingialangbah kaba shi sngi jong ka North Eastern Council (NEC) kaba la long ha State Convention Centre, Shillong ha ka sngi Thohdieng.Ki Majistor bad ki Pulit kiba la syrtap ia ka Secretariat ki la pakhang lynti ia ki nongialam jong ka VPP katba ki dang thmu ban tur sha Secretariat.  Dei tang u MLA ka VPP na North Shillong Constituency Bah Adelbert Nongrum marwei bad ki nongsynran kiba la iohlad ban tur shakhmat Secretariat bad kane ka la pynkyndit ia ki Pulit ki bym shym la poi pyrkhat satia.Ka kynhun ba ialam da u MLA ka Mawlai u Bah Brighstarwell Marbaniang bad u MLA ka Mawryngkneng u Bah Heavingstone Kharpran ki la shah pakhang lynti ha ki Pulit hakhmat ka ophis Deputy Commissioner.Ka la mih ruh ka jingiapyni bor hapdeng ki Pulit bad ki MLA, ki nongialam lem bad ki nongkyrshan jong ka VPP.Namar ka jingpyneh jong ki Magistor bad ki bor Pulit, ki MLA bad ki dkhot jong ka VPP ki la shu pynlong tang ka jingshong kyllaiñ mynngor hakhmat ka ophis Deputy Commissioner.U Bah Brighstarwell ha ka jingiakren bad ki lad pathai khubor u la ong, katba ka Sorkar kam pat pyndem ka party kan dang iai bteng ban pynlong ia ka jingiakhih tad haduh ba kan da thungkam biang ia ki lai ngut ki Ophisar ba la shah wengkam na ka Meghalaya Lokayukta.",RAI KA VPP BAN ÏAKHUN TAD HADUH BAN DA THUNGKAM BIANG ÏA KI OPHISAR HA KA LOKAYUKTA,https://batesitv.com/rai-ka-vpp-ban-iakhun-tad-haduh-ban-da-thungkam-biang-ia-ki-ophisar-ha-ka-lokayukta/
"Ka kynhun ki nongïalam ka BJP Meghalaya State Unit ba la lamkhmat da u President u Rikman G. Momin bad u Bah Alexander L. Hek ha ka sngi Thohdieng ki la iakynduh ia u Archbishop jong ka Shillong Archdiocese u Most Rev. Victor Lyngdoh ha Archbishop’s House, Laitumkhrah bad aiti ha u ia ka Revered Akshat bad ia ka shithi khot sngewbha na ka bynta ka jingplie paidbah ia ka Shree Ram Mandir.Ha u kyrwoh ba la phah sha ki lad pathai khubor, ka BJP ka la pyntip ba u Archbishop Victor Lyngdoh u la pynpaw ba un sa leit jngoh ia ka Ram Mandir ha Ayodhya bad ai ruh ka jingkyrkhu kyrdoh na ka bynta kane ka jingthmu.",KHOT SNGEWBHA KA BJP ÏA U ARCHBISHOP VICTOR SHA KA JINGPLIE ÏA KA RAM MANDIR,https://batesitv.com/khot-sngewbha-ka-bjp-ia-u-archbishop-victor-sha-ka-jingplie-ia-ka-ram-mandir/
"Tura, Kyllalyngkot 19 : Ka jingialehkai jong ka jingiakhun kti kam lah khlem da pynhun hi jrut ia ki paidbah nongpeitkai ha Don Bosco Junior College Indoor Arena. Ka jingiakhun kti ka long kaba shongkun ha ka final ha kaba ki nongshim bynta ki la sei la ka buit ka bor ban jop ha kane ka lympung.Hadpeng ka jinglehkai, ka East Khasi Hills bad South-West Khasi Hills ki la wan hakhlieh duh ha ka jingiakhein point da kaba khur mar artylli ki takma ksiar katba ka West Khasi Hills, Eastern West Khasi Hills, West Jaintia Hills bad East Garo Hills ki la ioh mar kawei ka takma ksiar.Ha ka jingiakhun jong ki kynthei hapoh ka jingjia 55 kg, 60 kg bad 60 kg shajrong, ka kong Pynsuklang Lyngdoh na Eastern Wet Khasi Hills, Olivia Dkhar na West Jaintia Hills bad Rikka Ch Marak na East Garo Hills ki la sei la buit ka bor ka jong ki bad ki la ioh ban khur ia ka jingjop. Na ka liang ki shynrang, u Brandon Tariang na East Khasi Hills u la jop ha ka jingkhia 85 kg, u Mebansan Sangma na South-West Khasi Hills u la jop ha ka jingkhia 85 kg.Na ka bynta ka nam Champion of Champions, la ioh ban khur da u bah Pynskhemborlang Marngar na West Khasi Hills ha ki kyrdan jong ki shynrang ha ka jingkhia kaba 75 kg bad na ka liang ki kynthei la ioh ban khur da ka Olivia Dkhar na West Jaintia Hills ha ka jingkhia kaba 60 kg.U Deputy Commissioner, u Jagdish Chelani, IAS, u la ong ba ka long ka sien kaba nyngkong eh ba ka arm wrestling ka la rung ha ka thup jong ka Meghalaya Games bad ka Meghalaya Games ka la wanrah shibun ki jingmyntoi na ka bynta ki nongialehkai, ki rang bad ki thei ialehkai.",PAW BAD TYNGSHAIN KI RANG BAD KI THEI IAKHUN KTI NA EAST KHASI HILLS HA KA 5TH MEGHALAYA GAMES,https://batesitv.com/paw-bad-tyngshain-ki-rang-bad-ki-thei-iakhun-kti-na-east-khasi-hills-ha-ka-5th-meghalaya-games/
"Ha ka jingiakop siatkhnam (Archery) ki jingialehkai ki la jam sha ka kylla iakhun phainal ha ka Meghalaya Games ha kaba baroh ki jingiakhun na ka bynta ban iaknieh ia ka nam lahduh yn pynlong ha ka sngi Saitjain ha madan ialehkai jong ka Montfort Centre of Education School, Tura.Ki kynhun kiba la jam sha ka phainal ha ka Indian Round jong ki kynthei ne Women Team Event ki long ka West Khasi Hills District bad ka East Khasi Hills District. Katba ha ka jingialehkai kynhun jong ki shynrang ne Men Team Event ki long ka East Khasi Hills District bad ka South West Khasi Hills District.Ha ka Mixed Team jong ka Revurve ki long ka South West Khasi Hills District bad ka West Jaintia Hills. Katba ha ka Indian Round (Mixed Team) ki long ka East Khasi Hills District bad ka Eastern West Khasi Hills District.Ia ka takma rnong ha ka Women Team Event kaba la long ha ka sngi Thohdieng, la ioh khur da ka Ri Bhoi hadien ba ka la jop ia ka South Garo Hills District. Ka West Jaintia Hills District ka la ioh khur ia ka takma rnong ha ka Men Team Event hadien ba ka la jop ia ka West Khasi Hills District.Ka Ri Bhoi ka la khur ruh ia ka takma rnong ha ka Mixed Team Event hadien ba ka la jop ia ka Eastern West Khasi Hills District. Ha ka Indian Round Mixed Team, ka West Khasi Hills District ka la khur ia ka takma rnong hadien ba ka la jop ia ka Ri Bhoi District.",5TH MEGHALAYA GAMES: LASHAI YN ÏAKHUN PHAINAL KI KYNHUN HA KI JINGÏAKOB SIAT KHNAM,https://batesitv.com/5th-meghalaya-games-lashai-yn-iakhun-phainal-ki-kynhun-ha-ki-jingiakob-siat-khnam/
"Tura, K’lyngkot 20 : Ka East Jaintia Hills District ka la bat ia ka kyrdan ba hakhlieh duh napdeng ki district ha ka jingiakop niah Cycle jong ka Meghalaya Games kaba 5 kaba la long ha Tura.Ha kane ka jingiakop kaba la long naduh 17 haduh 19 tarik ha Rongkhon bad Darechikgre, ka EJH ka la la lah ban kan khur haduh 12 tylli ki takma kiba kynthup ia 5 tylli ki takma ksiar, 4 ki takma rupa bad 3 ki takma rupa.Ka Eastern West Khasi Hills ka la ioh ba kan khur7 tylli ki takma, kynthup ia 3 tylli ki takma ksiar, 3 tylli ki takma rupa lem bad kawei ka takma rnong. Ia ka kyrdan balai la ioh ban bat da ka South West Khasi Hills kaba la khur 8 tylli ki takma, kynthup ia 2 tylli ki takma ksiar, 3 tylli ki takma rupa lem bad 3 tylli ki takma rnong.Ka North Garo bad ka West Garo Hills ki la khur mar kawei ka takma ksiar. Katba ka East Khasi Hills ka la khur 2 tylli ki takma rupa bad 2 tylli ki takma rnong.",BAT KA EJH IA KA KYRDAN BA HAKHLIEH HA KA IAKOB NIAH CYCLE HA MEGHALAYA GAMES,https://batesitv.com/bat-ka-ejh-ia-ka-kyrdan-ba-hakhlieh-ha-ka-iakob-niah-cycle-ha-meghalaya-games/
"Kum ka jingpeitngor shwa ka jingrakhe ïa ka Republic Day, ki shipai BSF jong ka 193 Battalion kiba la ïoh jingtip kaba bniah na ki tnat syntiat ha ka sngi Thohdieng ki la ïohkem lai ngut ki nongkhaii drok bad ïoh kurup 1728 tylli ki dawai kuli Yaba na ka met jong ki.Kane ka jingkhynra ka la jia ha ki bynta kiba hap hapoh ka Ranikor Police Station, South West Khasi Hills district.Katkum u kyrwoh ba la phah da ki shipai BSF, la ong ba ïa kine ki lai ngut ki la shong da ki ar tylli ki thuk thuk la bat da ki shipai BSF, kiba la thmu ban leit sha khappud hajan ka shnong Ranikor.Ïa kine ki lai ngut la tip kyrteng kum u Somison Sangma 25 snem ka rta, u Jenel D. Sangma  23 snem ka rta bad u Gopal Barman  27 snem ka rta.  Kine ki dei kiba shong basah ha ka shnong Nokrianala kaba hap hapoh ka Dangar Police Out Post, East Khasi Hills District.Ïa ki dawai kuli Yaba la kurup noh da ki shipai BSF bad ïa ki lai ngut ki nongkhaii dro la aiti noh sha ki Pulit ka Ranikor ban leh ïa kaba donkam.Ha kawei pat ka jingkhynra, ki shipai BSF jong ka 110 Battalion ki la ïohkem 9 ngut ki nongkhaii tuh kiba dei ki nong India  lem bad ki dohkha ïa kiba la thmu ban shalan tuh sha ka Bangladesh na u pud u sam jong ka ri India.Ïa ki snar khaii tuh bad ïa ki dohkha ba la ïoh kurup la aiti noh sha ka ophis Customs, Shella ban leh ïa kaba donkam.Kine ki jingïohkem ïa ki nongleh kam bymman ka dei ka jingpyrkhing jong ki shipai BSF ban tem ïa ki kam runar ruser bad ban ïada ïa ki kam khaii tuh ha shilynter jong ka khappud.","KURUP KI BSF 1728 TYLLI KI YABA TABLET, SHAH KEM LAI NGUT KI NONGKHAÏI DROK",https://batesitv.com/kurup-ki-bsf-1728-tylli-ki-yaba-tablet-shah-kem-lai-ngut-ki-nongkhaii-drok/
"U Prateek Thapa, 19 snem ka rta u la jop ia ka kyrdan kaba lai ha ka rynsan iakob ‘I Am Model Search International Modelling’ kaba la long ha nongbah Kuala Lumpur, Malaysia ha ka 13 tarik, Kyllalyngkot, 2024.U Prateek u la mihkhmat ia ka ri India ha ka National Qualifier Event of Mister India 2023 ba la pynlong da ka Global Model India na Pune ha kaba u la ioh rung ha ka kyrdan kaba 6.  Da kane ka jingjop, u Prateek u la long ka jingsarong ia ka ri India da kaba pynliem ia ki 70 ngut ki nongiashim bynta na ki 21 tylli ki ri ka pyrthei.Ha kawei pat ka liang, u Aman passah uba la 24 snem ka rta na Jowai, West Jaintia Hills District uba dang pule ia ka MUA u la long u nongjop ha ka Mr Petite Global India 2023 bad da kane ka jingjop un sa iohlad ban mihkmat ia ka ri India ha ka Mr. Petite Global 2024 ka ban sa long ha u bnai Nailar, 2024.",WAN BALAI U PRATEEK THAPA HA KA INTERNATIONAL MODELLING CONTEST HA MALAYSIA,https://batesitv.com/wan-balai-u-prateek-thapa-ha-ka-international-modelling-contest-ha-malaysia/
"Ka BJP Meghalaya State Unit ka la buh jingkylli halor ka jingbym pynrung ia ka ktien Jaintia ha ka jingrwai Meghalaya Anthem jong ka Jylla, ia kaba la pyllait dang shen kum ka jingrakhe ia ka jingdap 52 snem ka jingioh jylla bapura jong ka Meghalaya.“Kito kiba la iohsngew ia ka jingrwai ne pule ia ki ktien jingrwai kin tip ba ka ktien Jaintia kam don, katba la pynrung tang ia ka ktien Khasi bad Garo kynthup ruh ia ka ktien Phareng,” ong u Nongaiktien jong ka BJP Meghalaya Pradesh u Bah M. Kharkrang.“Ka long kaba donkam ban tip, ba ha ka jingialang Kynhun Myntri kaba la bishar bniah shwa ban shim ia ka rai khatduh ban mynjur ia ki kyntien, u MLA ka BJP uba long u Myntri hapoh ka Sorkar Meghalaya u Bah AL Hek u la pynpaw ia ka jingsngew jong u ba ym dei satia ban pyllait paidbah ia ka State Anthem khlem da pynrung lem ia ka ktien Jaiñtia bad ba ki nongshna ki dei ban thoh biang sa shisien ia ka jingrwai.  Hynrei, wat hapdeng ka jingpyrshah bad ka jingai jingmut jong u, la kyntait da kiwei pat ki dkhot kiba don hapoh ka jingialang,” la kynnoh ka BJP.U Bah Mariahom Kharkrang u la ong, “ka long shisha kaba sngewsih ba ka ktien bakongsan tam ha ka jylla la iehnoh sharud.  Ngi lah ban tip la ka jingbym pynrung (ia ka ktien Jaintia) ka dei kaba la leh khnang ne ka dei kaba shu jia ryngkhat, kaei kaba ngi tip, ka long ba ia ki kyntien dei ban bynrap lang da kaba pyndonkam ia ka ktien Jaintia.”“Ngi dawa ban pynbeit noh mardor khnang ba ki lai tylli ki jaidbynriew ki dei ban ioh mihkhmat bad ban ym pynsngewsih iano iano ruh.  Ki jaidbynriew Khasi, Jaintia bad Garo ki la iatylli lang kawei ban pynkha ia kane ka jylla-ngi don ia ka pakit ki mynnor kaba ngi la im lang, ka jingiatyllli ban iakhun bad ka jingiaid lynti lang ka dei ban paw ha ka jingmihkhmat ia ka jylla Meghalaya,” la bynrap u kyrwoh.",KUMNO KA KTIEN JAIÑTIA KAM RUNG HA KA JINGRWAI STATE ANTHEM? KYLLI KA BJP,https://batesitv.com/kumno-ka-ktien-jaintia-kam-rung-ha-ka-jingrwai-state-anthem-kylli-ka-bjp/
": Hadien shi snem ba la pynmih ia ka phlim “Khat Saw Phra 14/8” uwei na ki nongshna phlim batbit na ka jylla, u Bah Kenny Lyngdoh, u la pynkhreh ban wanlam biang sha ki paidbah ia ka phlim ka ban pyniapbiej bad ka ban pynsah ia ki paid nongpeit ha ka jinglyngngoh (suspense thriller).Kum ban shu pynkynmaw, u Bah Kenny u la don bynta ban pynmih ia ka phlim “Gangs of North East (2017)” bad ban shna ia ka phlim “AHOR (2022).”Ha ka phlim ‘Unveiling Shadows (RNGAI)’, la iashim bynta da kawei napdeng ki puron ba pawnam ka Regina Lamo. Ka phlim ka iathuh khana shaphang ka jingban khia ka jingsngewsih jong ka hadien ka  jingshahpynïap ka kmie bad ba iadei shipara bad ka. Ha kum kane ka jingshem lanot jong ka, ka don ka jingthmu ban wad ia ka tynrai bad ka daw jong ka jingshah pyniap ki baieid bathoiñ jong ka. Ha ka jingiaid lynti jong ka ban wad ïa ka jingshisha, ka shem ïa kiei kiei kiba pynher syrngiew ïa ka.U Bah Kenny Lyngdoh u ong, “lane ka phlim ka pyni ba ia kiei kiei baroh kam long kumba ngi mut ne iohi nabar. Kane ka phlim ka iathuh khana ia ka jingiaid lynti jong ka puron bad ka jingshem jong ka ïa kiba bun ki jingpynthame, ki jingartatien.”Ka puron Regina Lamo kan iatreilang bad u nongshna phlim Kenny Lyngdoh.Ha kane ka phlim yn iohi ruh ïa kiwei kiwei ki tyngshop bad ki puron kiba paw kum Jeremy Khongjee, ka Banatimon Mawlong, u Mangkara Khongthohrem, u Brandon Sunn, ka Phidalin Kharsyntiew, u Mewanpynbhalang Tham bad kiwei kiwei ruh.Ia ka ‘teaser’ jong kane ka phlim ladep ban pyllait ha YouTube channel bad ia ka phlim yn pyllait ha u bnai Rymphang.","DA KA PHLIM RNGAI, YN KHRING PAIDBAH BIANG U BAH KENNY LYNGDOH",https://batesitv.com/da-ka-phlim-rngai-yn-khring-paidbah-biang-u-bah-kenny-lyngdoh/
"U President jong ka Voice of the People Party (VPP) Bah Ardent Miler Basaiawmoit ha ka Lah sngi U Blei u la ong ba ka jingdon jong ki nongialam ka VPP ka la biang ban pyntip sha ka Sorkar ba u paidbah um shah ia ka Sorkar nangne shakhmat ban leh katba mon.Haba kren sha ki nongkyrshan kiba la synran lang ha ka jingtur sha Secretariat ban dawa ia ka Sorkar ba kan thung biang ia ki lai ngut ki ophisar kiba la shah weng kam na ka Meghalaya Lok Ayukta, u Bah Ardent u la ong, “ha kaba iadei bad ka jingweng ia (lai ngut) ki Ophisar na ka Lok Ayukta, ngi la ai ka jingthoh bad ngi la buh ka por ban iakhih. Nga kwah ba ki paidbah kin shai, balei ngi iakhih haba don ba pynthud ia ka Lok Ayukta. Kane ka dei kata ka bor ba la buh ban tohkit ia ki kam bamsap bad ban pynshitom ia kiba bamsap.”“Ia kino kino kiba ktah ia ka Lok Ayukta ngin hap ban iakhih kum ka party,” la ong u Bah Ardent.“Kum ka party kaba ieng ha ka nongrim ban iakhun pyrshah ia ka bamsap, ha ki khyndiat ka Sorkar ka la pyrshang ban pynsngewthuh bakla ia u paidbah ban ong ba ngi, ngi ngim tip eiei ia ka Lok Ayukta Act, dei ban pule bha ia ka Act, hynrei ngi, ngi ong ba ngim dei ki khynnah skul, ngi ladep ban pule ia ka Act, ka shah ia ngi,” u la ong bad bynrap, “hadien ba ngi la peit ia ka Lok Ayukta Act, ngi la pule ia ki Rules, ngi shem ba kane ka jingleh jong ka Sorkar ka long kaba bakla.”Haba kynthoh ia ka jingpynjari ki bor synshar District ia ka Section 144 CrPC, u Bah Ardent u la ong, ‘ha u snenm 1967 ka la pynmih ia kawei ka rai halor ka jingpyntreikam ia ka Section 144 CrPC, ka la kren shai ba kane ka Section ym lah ban pyntreikam kum ka atiar kaba khang ban ia ka jingpynsngew bad ia ki jingeh.”“Lada phi weng ia kine ki ophisar, ngi la ong hynne, niuma lada kam don kano kano ka case ngim ong eiei, hynrei ka don ka case kaba kine ki ophisar ki la tohkit ha kaba u bahaing jong u Myntri Rangbah ka Jylla u don bynta ha kata ka kam bamsap bad ngi donhok ban suba jur ba ka don ka jingthmu ban iada ia uta u bahaing jong uta u Chief Minister,” ong u Bah Ardent.“Ngim lah ban shu ailad namar lada tuh uba rit la shah kem wut wut, kumno yn iada tangba ki dei ki bahaing hasem” u la ong.“Ka thma jong ngi pyrshah ia ka bamsap kam dei kaba ngi shu kren hynrei ngi da thrang namar lada ngim lah ban rat ha kane ka por ka jong ngi, ka jylla jong ngi kan ngam. Wat ju tieng, haba ngi mih halor ka hok, haba ngi mih ngi sngewthuh ia ka nongrim kaba skhem,” la pynpaw u Bah Ardent.“Ngi donkam ban pynkhlaiñ ia ka Lokayukta Act ha kane ka jylla jong ngi,” u la ong bad bynrap, “wat mushlia ia ka Lokayukta, bad phin sa iohi kin sa bun ki ban poi (sha) ruh nar.”",WAT MUSHLIA ÏA KA LOKAYUKTA BAD PHIN SA ÏOHI KIN SA BUN KI BAN POI RUH NAR: ARDENT BASAIAWMOIT,https://batesitv.com/wat-mushlia-ia-ka-lokayukta-bad-phin-sa-iohi-kin-sa-bun-ki-ban-poi-ruh-nar-ardent-basaiawmoit/
"Ka Myntri jong ka Sorkar Jylla kaba peit ia ka tnad Aiñ ka Dr. Mazel Ampareen Lyngdoh kam shym lah ban shim ia kano kano ka rai ha ka jingiakynduh ia ki nongialam jong ka Voice of the People Party (VPP) ha ka Lah Sngi u Blei kiba la tur paidbah sha Secretariat ha ka sien kaba ar ban pyrshah ia ka jingweng ia ki lai ngut ki Ophisar na ka Meghalaya Lok Ayukta.Shwa ban leit iashim bynta ha ka jingiakren bad ka Myntri, u Bah Ardent kynthup ruh lai ngut ki MLA ka VPP u Bah Adelbert Nongrum, Bah Brightstarwell Marbaniang, Bah Heavingstone Kharpran, ki nongialam ba hakhmat ka Party bad ki nongkyrshan ki la shah pakhang lynti ha ki Magistrate bad ha ki bor Pulit tang shu poi hakhmat ka Ophis Additional Secretariat.U Nongialam jong ka VPP Bah Ardent Miller Basaiawmoit, haba kren sha ki nongkyrshan kiba ap ha Parking Lot, Additional Secretariat, hadien ba la wan phai na ka jingiakynduh ia ka Myntri, u la ong, “ngi la ia ka jingthoh bad ka Sorkar ka ong ba ngim lah ma ngi ban thung, la thung namarba ka Lok Ayukta ka dei ka Autonomous Body ne ka tnat treikam kaba laitluid ym lah ban tuklar.”“Hynrei ha ka Notification kaba u Chairman jong ka Lok Ayukta u weng ia kita ki ophisar, la weng da ka jingbthah jong ka Sorkar.  Hangno yn ong ba kam lah ban tuklar kata ka Sorkar,” la buh jingkylli u Bah Ardent ia ka Sorkar MDA.“Haba ki khot ban iakren ia ngi, ngi kloi ban leit, namarba ngim kwah ban pynmih ia kano kano ka jingkulmar. Ngi tip ba ka Myntri ka tnat Aiñ kam lah ban ai rai eiei. Kata ka shai ia ngi kum ki nongialam hynrei ngi kwah ban pyni ba ngi don ia ka jingshisha kum ki nongialam ban iathuh balei ba ngi hap ban mih madan na ka jingbakla jong ka Sorkar,” u la ong.“Ka party ka la buh shibun ki jingkylli bad na ka liang jong ka Myntri bad ia u Ophisar uba don lang  ki ong ba ka long kaba donkam ba u Myntri Rangbah un don lang, u Chief Secretary un don lang lem bad kiwei kiwei ki tnat treikam ba ngin iakren halor kane. Ka jingong jong ki ba ki donkam iakynduh ryngkat bad u Myntri Rangbah bad ki Ophisar kiba kham heh  ka pyni ba ki sngewthuh ba ka don ka jingbakla ha ka jingweng ia ki (lai ngut) ophisar,” la pynksan u Bah Ardent.“Hadien ba ngi la pyni, ia ki, ia ki kyndon, kiba ngi la iakren katkum ka ain, ka la buh jingeh ia ki ban ong ba ka jingleh jong ka Sorkar kam long kaba bakla. Ka Myntri ka la kyrpad ia ngi ban iakynduh bad u Myntri Rangbah uba (pynpaw) ma u ruh u don ka jingkwah ban iakynduh ia ki nongialam ka VPP. Dei halor kata ka nongrim ba ngi la mynjur ban iakynduh ban ia pynbeit ia kane ka kam,” la bynrap u Bah Ardent.",YM LAH SHIM RAI KA MYNTRI SORKAR HA KA JINGÏAKYNDUH ÏA KI NONGÏALAM KA VPP,https://batesitv.com/ym-lah-shim-rai-ka-myntri-sorkar-ha-ka-jingiakynduh-ia-ki-nongialam-ka-vpp/
"U President ka Voice of the People Party (VPP) Bah Ardent Miller Basaiawmoit ha ka Lah Sngi u Blei u la ong ba ka party kan sa ujor sha ka Privilege Committee jong ka Iingdorbar Thawain ka jylla halor ka jingjrong kti jong ki Pulit ia ki MLA jong ka party ha ka sngi ba ka party ka la sdang ia ka jingiakhih ha ka 19 tarik, Kyllalyngkot, 2024 katba ki dang tur ban pynlong ia ka jingiakhih da kaba shong kyllain mynngor hakhmat ka ophis Secretariat ban pyrshah ia ka jingwengkam ia ki lai ngut ki ophisar na ka Meghalaya Lok Ayukta.Kane ka jingkren jong une u nongialam ka VPP ka long hadien ba ki lad pathai khubor ki la pyni ha ka taiew baladep ia ka jingpatan jong ki Pulit ia u MLA ka Mawlai Constituency u Bah Brighstarwell Marbaniang katba u dang ialam ia ki nongbud ban tur sha Secretariat ban shong kyllaiñ myngngor kum ka jingpyrshah ia ka jingmynthi ka Sorkar Jylla halor ka jingdawa ban thungkam biang ia ki lai ngut ki Ophisar ba la shah weng na ka Meghalaya Lok Ayukta.Haba kren sha ki nongkyrshan hadien ka jingiakynduh ia ka Myntri ka tnad aiñ ka Dr. Ampareen Lyngdoh, u Bah Ardent u la pynpaw ba ka party kam don kano kano ka daw bad ki Pulit hynrei ka jingialeh kan long bad ki Myntri kiba bat ia ka bor.“Kane ka jingiakhih jong ngi, ka dei ka hok kaba ngi iakhih ha ka ri synshar paidbah,” ong u Bah Ardent.“Ngi la rah ruh ia kane ka mat, ia ka jingpyndonkam jong ka tnat Pulit ia ki Pulit tap khmat, ki Pulit ki bym don wat tang ka kyrteng (name plate).  Lada ka dei ka mask Covid te ngin ia shah hynrei ka dei ka kaba la tap lup beit ban iohi tang ia ka dur khmat. Kata ka dei kaba ngi la iakren hynne (bad ka Myntri Sorkar). Ngi la kren ruh ia ka jingktah kti jong ki Pulit ia ki MLA ha ka sngi kaba nyngkong. Ia kane ngim pat sangeh. Ngi kwah ban iathuh ha phi, ba ka Assembly ka don ia ka Privilege Committee, kaba ki MLA jong ngi kin sa shimti ia kaba ki dei ban shim. Ngim don eiei pyrshah ia ki (Pulit) hynrei ki (Pulit) dei ban sngewthuh ba ma ngi kum ki nongialam kiba u paidbah da ki phew hajar u la jied ba ngin rah ia ki jingeh jong u paidbah ha Assembly ym dei ban ailad iano iano ban shu kheiñ dewthala ia kata,” u la ong.“Ngi la rah ia kane ka mat, da kaba sngewkhia mynne bad na ka liang jong ka Myntri ka tnat Ain, ka la kren ia u Ophisar hakhmat jong ngi ba kin shimkhia ia kane ka mat kaba ngi la rah. Ngin sa rah ruh ia kane ka mat ha ka jingiakynduh markhmat bad u Myntri Rangbah. Ngim don eiei kaba pyrshah ia ki Pulit. Hynrei ki Pulit kim dei ban kah ia ka durkhmat haba ki hap ban iatakhuh bad ki nongmihkhmat paidbah ne bad ki paidbah khamtam eh haba ngi iakhih katkum ki hok synshar paidbah. Ngim dei ki nongpynkulmar shnong, ngi dei ki nongshong shnong kiba bat ia ka aiñ, ngi tip ia ka ain,” la bynrap u Bah Ardent.Haba kynthoh ia ki bor synshar District u Bah Ardent u la ong, “ha ka jingshisha dei ki bor synshar district kiba pynkhein ia ka ain.  Ki bor synshar district shwa ba kin pynjari ia ka Section 144 ka dei ban da sngewthuh shai ba ka jingthmu jong ngi ka long kaba sniew bad kaba pynmih jingkulmar.”",SHA KA PRIVILEGE COMMITTEE YN UJOR KA VPP BA JRONG KTI KI PULIT ÏA KI MLA,https://batesitv.com/sha-ka-privilege-committee-yn-ujor-ka-vpp-ba-jrong-kti-ki-pulit-ia-ki-mla/
"Ka jingthung ia ki nongtrei sorkar kiba la shong thait ha ki tnat Directorate of investigation bad Directorate of prosecution hapoh ka ophis jong ka Lokayukta kam shym la long katkum ki kyndon jong ka Lokayukta Act 2014, la ong ka Kong Angela Rngad.Ha u kyrwoh ba la phah sha ki lad pathai khubor ha ka Lah Sngi u Blei, ka Kong Angela ka la ong, “ka section 10 (2) jong ka Lokayukta Act 2014 ka kren shai ba ka Directorate of investigation bad Directorate of Prosecution ki dei ki ar tylli ki tnat treikam kiba don la ka jong ka bor ka iktiar bad ki long kiba donkam ban thaw hapoh ka ophis jong ka Lokayukta.”“U/ka Lokayukta ki dei ban thung ia ki Director jong kitei ki tnat napdeng ki kyrteng bad ki nongtrei Sorkar kiba la phah bad mynjur da ka Sorkar Jylla. Ka Ain ka ong ruh kumne , ba tat haduh kata ka por ba la lah ban thaw ia kine ki artylli ki tnat ne Directorate bad thung ia ki Director bad nongtrei ba pura, lah ban nang pynbiang ne thung shi por ia ki Director ne nongtrei. Hynrei kaba phylla ka long ha kano ka dur bad ha kano ka nongrim ba la thung ia kine ki Director ba shi por? Shuh shuh kumno la thung ia iwei na ka bynta lai snem, katba ia kiwei pat san snem haba ym shym don kano kano jingkdew ha ki rule? Sa kawei ka jingkylli-Kumno u Lokayukta u thung ia kine ki ophisar? Hato ka dei ka jingleh politics? Hato kine ki ophisar ki dei ki political appointee?” la buh jingkylli ka Kong Angela.“Ka jingkhlain bad jinglaitluid jong ka ophis jong ka Lokayukta ka shong eh ha ka jingtreikam kaba khuid bad ba shlur jong u ne ka Lokayukta kiba pyndep hok ia la ki kamram katkum ba la pruid dak ha ki kyndon jong ka Ain,” ka la ong bad bynrap, “kane ka Ain Lokayukta ka mih pyrthei bad la thaw ia ka hadien ka jingiakhun kaba jwat bad jlan jong ki nongshong shnong ka Jylla. Hynrei ka pyndiaw bad pynbitar ha kajuh ka por namar mynta la pyntlot bor bad la lob ia ki bniat jong kane Ain. Kane ka Ain Lokayukta mynta ka shah ban thung tang uwei ne kawei ka Lokayukta bad nalor kata la thung beit tang da ki babu Sorkar ne ki IAS ophisar  kiba la shong thait.”“Ka jingthung tang uwei ne kawei ka Lokayukta ka long kaba mynsaw namar ka plie lad ruh ia ka jingleh mon bad jingleh donbor tang uwei ne kawei ka briew shimet. Kane kajuh ka jingpyntlot bor la leh ruh ia ka Ain RTI.  Ka long kaba shai kdar ba ka jingthung ia ki ophisar ha ki tnat Directorate of investigation bad Directorate of prosecution hapoh ka ophis jong ka Lokayukta ka long be-ain. Shuh shuh uwei u briew, kum ba la thung ia u Bah J. Rymmai, um lah ban bat ar tylli ki kam, kata kum u Director of investigation bad Director of prosecution. Kane ka jingthung be-ain kan ktah ia ki jingtohkit halor ki kam bamsap kiba u Lokayukta u la mudui hakhmat ki iingbishar,” la kynthoh ka Kong Angela.“Ka Sorkar kam khein snep ei ei bad ka iai pynkhein ia ka Ain bad thung tang uwei u briew kum u Director of investigation bad Director of prosecution kumjuh. Ngi dei ban pynrem jur ia ka jingleh be-ain jong ka Sorkar bad ngi dei ban iakhun tyngeh na ka bynta ban pynneh bad iada ia ka jinglaitluid jong ka ophis Lokayukta. Hynrei ngin ym lah ban iakhun lada ngi iai pule bakla bad batai bakla ia ka Ain. Ngi dei ban pule sani ia ka Ain bad ki kyntien kiba don ha ka Ain bad sei madan ia ki  jingtip bad jingshem phang kiba shisha hakhmat u paidbah. Ki paidbah kim dei ruh ban shah ialam bakla ha ki nongiakhih kiba dawa na ka Sorkar ban pyndam ia kawei ka kam be-ain bad pyntreikam bujli da kawei pat ka jingleh be-ain,” ka la bynrap.“Ngi dawa ba ka ophis jong ka Lokayukta ka dei ban don bun ngut ki dkhot ki ban mihkhmat na ki phang ba pher kum ki riewtip Ain, ki dkhot jong ka imlang sahlang bad kiwei. Ha kajuh ka por ban thaw bad thung ia ki Director of investigation bad Director of prosecution katkum ki kyndon jong ka Ain. Dei ban pyndam noh ia baroh ki jingthung kam be-ain ha ka ophis jong Lokayukta,” la dawa ka Kong Angela.",DEI BAN PYNDAM NOH ÏA BAROH KI JINGTHUNGKAM BE-AIÑ HA KA OPHIS LOKAYUKTA: ANGELA RNGAD,https://batesitv.com/dei-ban-pyndam-noh-ia-baroh-ki-jingthungkam-be-ain-ha-ka-ophis-lokayukta-angela-rngad/
"Tura, K’lyngkot 18 : Haba phai sha ka Wrestling kaba la long ha St. Mary’s HSS, ka East Khasi Hills District ka la khur ia ka nam lahduh hadieh ba ka la lah ban khur haduh 34 tylli ki takma, ba kynthup 9 tylli ki takma ksiar, 9 tylli ki takma rupa bad 16 tylli ki takma rnong.Ïa ka kyrdan ba-ar la khur da ka West Khasi Hills District kaba la khur mar kawei ka takma ksiar bad rupa. Ka Ri Bhoi Disrtrcit ka la wan ha ka kyrdan balai da kaba khur 2 tylli ki takma rnong.Ki resol na kane ka jingiakob ki long ha ka Men Freestyle Wrestling (79 Kg) Tenjrang Ch. Momin (East Garo Hills District) (Gold), Korno M Sangma (East Garo Hill District) (Silver) Labianglang Thawbri (Ribhoi District) (Bronze) Baldano R Marak (West Garo Hills District) (Bronze),Men Freestyle Wrestling ( 86 Kg ) Balrang Raka Ch. Momin (West Garo Hills District)(Gold) Dimsrang Salgrik Ch. Marak (West Garo Hills District) (Silver)Men Freestyle Wrestling ( 52 Kg ) Franky Momin (East Khasi Hills District) (Gold) Shanlang Khongsit (East Khasi Hills District) (Silver) Adial M Nongdhar (East Khasi Hills District) (Bronze) Royalson Lapang (Ribhoi District) (Bronze).Men Freestyle Wrestling ( 55 Kg ) Obadaiah Kelphung (West Jaintia Hills District) (Gold) Damonbanjop Khardewsaw (West Khasi Hills District) (Silver)Rishanlang Nongsiej (East Khasi Hills District) Bryan R Mawthoh (East Khasi Hills District)(Bronze) (Bronze)Men Freestyle Wrestling ( 57 Kg ) Echamidao Phawa (West Jaintia Hills District) (Gold) Rishanskhem Lipon (East Khasi Hills District) (Silver) James Khriam (East Khasi Hills District) (Bronze) Victor Pariat (East Khasi Hills District) (Bronze).Men Freestyle Wrestling ( 59 Kg ) Ebiangmi Langstang (West Jaitia Hills District) (Gold) Khrawjutang Kharsyntiew (Eastern West Khasi Hills District) (Silver) Kamkambata Ch. Momin (West Garo Hills District) (Bronze) Donbok Nongrum (East Khasi Hills District) (Bronze)Men Freestyle Wrestling ( 61 Kg ) Pynshngain Bareh (East Jaintia Hills District) (Gold) 2. Fivestar Barth (East Jaintia Hills District) (Silver) David Changte (East Khasi Hills District) (Bronze) Johnson L Tinthe (East Khasi Hills District) (Bronze) Women Freestyle Wrestling (86 Kg ) Damerbha Rumnong (East Khasi Hills) (Gold)”",5TH MEGHALAYA GAMES: KHUR KA EKH IA KIBA BUN TYLLI KI TAKMA HA KA WRESTLING,https://batesitv.com/5th-meghalaya-games-khur-ka-ekh-ia-kiba-bun-tylli-ki-takma-ha-ka-wrestling/
"The last 10 years under the Modi government have been a golden era for the Northeast with an unprecedented focus on infrastructure development and conflict resolution, Union Home Minister Amit Shah said on Friday.The Northeast is today shifting away from its history of blockades and unrest and is pacing towards peace and development, he said.Addressing the 71st plenary session of the North Eastern Council (NEC) here, Shah also said that under the leadership of PM Modi, not only the distance from the Northeast to Delhi and the rest of India has reduced due to the creation of infrastructure, but the difference of hearts has also come down.“The last 10 years under the government of Prime Minister Narendra Modi has been the most significant decade for the Northeast as it has seen most development in the 75 years since independence,” he said.He said the Northeast, which was struggling with various problem caused by ethnic, linguistic, border and extremist groups, also got the beginning of a fresh and durable era of peace in these 10 yearsThe home minister said if these 10 years for the Northeast are compared with the 75 years after the country’s independence, then this decade will definitely be considered as the golden period for the region.He said the Modi government has always considered the Northeast as an important part of India.Shah said that between 2004 and 2014, a total of 11,121 violent incidents took place in the Northeast and it has declined by 73 percent to 3,114 between 2014 and 2023.Deaths among security forces dropped by 71 per,cent from 458 to 132, while civilian deaths declined by 86 per cent, he said.He said the incidents of insurgency have come down because in the last five years more than 8,900 members of militant groups have surrendered and joined the mainstream. This has given a message to the entire country that peace and prosperity are interconnected and without them the states cannot develop, he said.The home minister said that to bring peace and stability in the Northeast, the Modi government has signed nine agreements and many pending law and order issues have been successfully resolved through these.He said that except some parts of Assam and Manipur, 75 per cent of the areas covered under the Armed Forces Special Powers Act (AFSPA) in 2018 are no longed under it.",10 YEARS HAVE BEEN A GOLDEN ERA FOR NORTHEAST UNDER MODI GOVT : AMIT SHAH,https://batesitv.com/10-years-have-been-a-golden-era-for-northeast-under-modi-govt-amit-shah/
"Ki dkhot bad ki nongïalam jong ka Hynñiewtrep Youths Council (HYC) ha ka sngi Thohdieng ki la mih kyndit sha surok ban rah da ki plakad hajan ka Civil Hospital, Shillong ryngkat ka jingpyrta shla ban pynrem jur ia ka Sorkar Pdeng bad ia u Myntri ka tnat Kam Pohing u Amit Shah halor ka jingmynthi ban ai jingmynjur ban pyntreikam ia ka Inner Line Permit (ILP) ha kane ka jylla Meghalaya.U Amit Shah u la wan sha nongbah Shillong ha ka sngi Balang ban iashim bynta ha ka jingialangbah jong ka North Eastern Council (NEC) kaba la long ha State Convention Center, Shillong.Ki Pulit ki la pynkhlaiñ ia ka jingpahara khnang ban tem ia kino kino ki jingkulmar kiba lah ban mih ha kane ka jingiakhih kyndit jong ki dkhot ka HYC kiba la shong kyllaiñ myngngor hapdeng surok.Katba ki dkhot jong ka HYC ki dang shong kyllaiñ mynngor hapdeng surok ki Majistor bad ki bor Pulit ki la wan poi ban beh da ka bor ia ki dkhot ka seng bad byrngem ruh ban thep hapoh Bos ban kit sha madan Malki. Shipor ka la mih ka thma ktien hapdeng kine ki arliang mamla hadien ba ki nongialam ka HYC ki la pyneh beit triang ban kynriah nadpeng surok kat haduh ba la wanrah ka jingdheng kali kaba jur shipor kaba la pynthud ia ki kali kiba wan na ka thaiñ Civil bad kiba thmu ban leit sha IGP, Khyndai Lad ter ter sha Motphran.Kham katto katne por, ki dkhot bad ki nongialam jong ka HYC ki la kynriah noh ban pynlong ia ka jingiakhih hakhmat u durmot jong u Kiang Nangbah.Shwa ban iapra na kane ka jaka, ki dkhot ka HYC ki la pynher da ki balloon rong iong ba la teh lang bad ka jingthoh, “No ILP, No Rest.”",HA KA SNGI WAN U AMIT SHAH SHA SHILLONG PYNHER BALLOON ÏONG KA HYC,https://batesitv.com/ha-ka-sngi-wan-u-amit-shah-sha-shillong-pynher-balloon-iong-ka-hyc/
"Tura, K’lyngkot 19 : Kawei na ki jingialehkai kaba lehse kaba ym juh bna koit ba kan paw ne ban ialehkai  pura ia ka, pynban dei ha ka lympung kaba mynta jong ka Meghalaya Games kaba 5 kaba la long ha sorbah Tura, ka Volleyball, lehse ka dei kawei na ki jingialehkai kaba ki samla na kane ka jylla khamtam lei lei ki shynrang ki don bha ia katta ka sap ba kin ialehkai.Kumba ka kyntien ki riewtymmen ka ong “baroh u briew ba stad mano ba lah ban len, lada khlem da plie ka lad da kumno un lait  ban kren”.Da kumta haba phai sha kane kawei na ki jingialehkai kaba la long ha kawei ka madan shyiap ba don ha kut jong ka shlem pule ka Tura Law College, la shem bad iohi ba ki sap ialehkai ba nylla ki khun samla, khamtam lei lei ha ka liang ki khynnah shyrang, ka dak jong ka jingkyrmen ka don ia ka jylla ha ka liang jong ka volleyball.Haba phai sha ki jingiakhun jong ki semifinal kiba la long mynta ka Thohdieng jong ka taiew,  ki rang ialehkai jong ka West Garo Hills ki la lah ba kin pynliem noh ia ka ia ka South Garo Hills da  25 – 22,  22 – 25,25 – 23, Set 4 : 25 -16).Katba ha ka jingiakhun ia ka semifinal kaba ar pat ka kynhun ialehkai ka South West Khasi Hills ka la lah ba kan pynliem noh ia ka North Garo Hills da  25-21, 17-25, 23-25, 25-17, 17-15,Lada yn ia phai pat sha ka jingiakhun hapdeng ki kynthei, ki thei ialehkai jong ka  South West Khasi Hills District ki la lah ban pynliem noh ia ka East Khasi Hills da 25 – 14,  20 – 25,  25 – 18, 25 – 18.Ha ka jingiakhun ia ka semifinal kaba ar pat, ki thei ialehkai jong ka South West Garo Hills District ki la lah ban pynliem noh ia ka West Garo Hills District da  25 – 09,  25 – 15,  25 – 23.Hadien kane, ka la don pat ka jingpyniakhun ia ka kyrdan kaba lai (bronze medal match) kaba na ka liang ki kynthei, ka kynhun ka East Khasi Hills ki la lah ban pynliem noh ia ka West Garo Hills District da 25 – 14, 25 – 11, 25 – 20.Katba ha ka jingialehkai ki shynrang ka jingiakhun ka dang bteng ban jam shakhmat.",LYNGBA KA MEGHALAYA GAMES KABA HA TURA  PAW KA SAP BA NYLLA KI SAMLA HA KA LIANG KA VOLLEYBALL,https://batesitv.com/lyngba-ka-meghalaya-games-kaba-ha-tura-paw-ka-sap-ba-nylla-ki-samla-ha-ka-liang-ka-volleyball/
"Ka Sorkar Jylla ha ka sngi Thohdieng ka la kyntu ïa ka seng kieng atiar ba la shah kheiñ be-aiñ ka Hynñiewtrep National Liberation Council (HNLC) ba kan pyrkhat biang sa shisien halor ka jingshim rai ban pynkut noh ïa ka jingïakren ïasuk bad ka Sorkar Pdeng bad ka Sorkar Jylla.U Symbud Myntri Rangbah ka Jylla uba peit ïa ka tnat Kam Pohing u Bah Prestone Tynsong, u la ong, ba ka Sorkar ka long kaba kloi ban ïakynduh ïa ki nongïalam bahakhmat jong ka HNLC ha ka jaka kaba ki jied hi ban pyntyllun shakhmat ïa ka jingïakren bad pynthikna ba ka jingïakren kan pynmih ïa u soh.U Chairman ka HNLC cum C-in-C u Bah Bobby Marweiñ bad u General Secretary cum Publicity Secretary Bah Saiñkupar Nongtraw ki ladep phah ïa ka shithi sha ka Ministry of Home Affairs lyngba u Advisor u AK Mishra ban pyntip halor ka rai ba ladep shim ban weng noh na ka jingïakren ïasuk da kaba pynpaw ba ka Sorkar kam shym la kohnguh ban mynjur ïa ki san tylli ki jingdawa ba kynthup ïa ka jingmap ei ïa ki dkhot bad ïa ki nongïalam jong ka seng.“Ka kabu ksiar ka jia tang shisien ne arsien bad kan ym jia shuh lano lano ruh. Ka jingkyrpad jong nga ïa ki nongïalam ka HNLC ka long ba kin pyrkhat bad ban phaidien biang ïa ka rai kaba phi la shim bad ban pyntip sha ka sorkar,” ong u Bah Tynsong ha ka jingïakren bad ki lad pathai khubor.“Nga kwah ban kyrpad ïa ki nongïalam bahakhmat lada ki sheptieng ba ki lah ban shah kem, nga kyntu ïa ki ban jied hi ma ki ïa ka jaka, ngi (sorkar) long kiba kloi ban ïakynduh ïa phi hangta bad ban ïakren namar ba ngi kwah ban pynthikna ba ka jingïakren ïasuk kan long kaba seisoh bad kaba kut syndon,” u la ong.U Bah Tynsong haba pynshai ïa ka jingkyrpad jong ka Sorkar ban pynlong ka jingïakren bad ki nongïalam jong ka seng u la ong, “namarba ki briew ba la pynkupbor da ka HNLC kim lah ban shim ïa ka rai, (ha ka jingïakren bad ka sorkar), ngi la ïaiban ba ka jingïalang ka dei ban long bad ki nongïalam, kiba lah ban shim ïa ka rai (ha kiba bun ki mat) namarba ngi kwah ba ka jingïakren kan don ka jingpynkut.  Namarkata, ki nongïalam ki dei ban wan shakhmat (sha ka miej jingïakren).U la ong ba ka rai jong ka HNLC ban weng na ka jingïakren ka la pynkyndit ruh ïa ka Sorkar.Halor ka jingdawa jong ka HNLC ïa ka jingmap ei, u Bah Tynsong u la ong, ha ka jingshisha, ha ka jingïakren banyngkong, u ksiang jong ka Sorkar bad u Advisor ka MHA ki la kyrpad ïa ka seng ba kan phah ïa ka thup kyrteng jong ki dkhot, kiba dang sah pongding ki mukotduma ha ki kashari bapher bapher khnang ba ka Sorkar kan dup lah ban bishar ïa kaei kaba ka lah ban leh.Katkum ka jingong jong u, ka HNLC kam shym la aiti satia ïa ka thup kyrteng jong ki dkhot kiba dang sah pongding ki mukotduma pyrshah ïa ki.“Ngi la bthah ba kin ai ïa ki jingtip ba bniah bad kim shym la ai satia bad ngi la ïai ap pynban ngi ïoh pdiang da ka shithi kaba kim kwah shuh ban dang bteng ïa ka jingïakren ïasuk namar kane. Ha ka jingshisha, kane ka ishu ka dei kaba ladep ban ïakren  ha ka jingïalang banyngkong eh. Na kata ka daw, ki nongmihkhmat ka HNLC ki la leit phai noh sha Bangladesh ban ïasyllok bad ki nongïalam halor kane ka mat, kaei ka jingïakren, kaei ka jingpynksan bad ka jingtyrwa ba la ai da ka Sorkar ïa ki nongïalam bahakhmat,” u la ong.Ka seng ka la kdew ba ka jingïoh shithi shah khot hajir na ka NIA bad na ka kashari jong u Judicial Magistrate First Class, Shillong katba ka jingïakren ïasuk ka dang ïaid, ka la pynartatien ïa ka seng.Halor kane, u Bah Tynsong u la ong ki notis khot hajir kim dei kiba la phah da ka Sorkar Pdeng ne Sorkar Jylla namarba kane ka dei ka kam jong ka kashari.“Hynrei ngan ïai ban.  Nga la ong ïa phi ka jingkular ba la ai da ka Sorkar Jylla bad ka Sorkar Pdeng.  Sngewbhah ïa ngi ki jingtip kiba bniah, ki dkhot ki don katno la ki don tang iwei ne ar ne lai kiba dang don mukotduma ha kashari lane 20 ne 30 ngut,” u la bynrap.",TYRWA U Dy. CM IA KA HNLC BAN JIED IA KA JAKA ÏAKREN ÏASUK LADA TIENG BAN WAN SHA MEGHALAYA,https://batesitv.com/tyrwa-u-dy-cm-ia-ka-hnlc-ban-jied-ia-ka-jaka-iakren-iasuk-lada-tieng-ban-wan-sha-meghalaya/
"Shillong, K’lyngkot 19: Ka Jylla Meghalaya ryngkat bad kiwei pat ki jylla ka la ïoh pdiang ïa ka khusnam na ka Centre for Innovations in Public Systems (CIPS) ba la pynlong ha ka sngi Thohdieng ha nongbah Shillong.Ka jingthmu ka long ban pynshlur ïa ki nongwanrah ïa ki saiñpyrkhat kaba thymmai na ki jylla kiba rit ha ka jingshakri ïa ki paidbah ha ki jylla ka thaiñ Shatei Lammihngi, ki Union Territorries bad ki jylla ri lum, ha ka liang jong ka pule ka puthi, ka koit ka khiah, ka Information Technology bad Rural Development.Ïa kane ka khusnam la sam ha ka sien banyngkong eh da ka Centre for Innovations in Public Systems (CIPS) da ka jingïatreilang bad ka Government Innovation Lab (GIL), ka Sorkar Meghalaya bad ka Administrative staff College of India (ASCI) kum ki paralok.U Myntri Rangbah ka Jylla Conrad K. Sangma haba kren kum u kongsan u la ïaroh ïa ka CIPS bad ïa ka ASCI kiba la pynlong ïa kane ka jingsam khusnam ha ka jylla. U la ong ba ka lynti kaba biang tam ban kynjoh sha ka thong ka dei lyngba ka jingïatreilang bad ong ruh ha ki san snem ba la leit noh, dei ka jingïatreilang jong ki nongtrei sorkar bad kiwei kiwei ki nongtrei kiba don ïa ka jingkitkhlieh na ka bynta ban wanrah ïa ka saiñpyrkhat kaba thymmai.U la ong, kine ki saiñpyrkhat bathymmai ki la ïarap ïa ki paidbah ban kynjoh sha ka thong kaba ki thmu.“Ïa mynta, ban pynduna ïa ka jingïap shiteng por jong ki longkmie kiba armet bad ki khunlung ha ka jylla, ka long kaba donkam ban sngewthuh ïa ka ïoh ka kot jong ki longkmie bad ki kynthei lyngba ki Self Help Group. Mynta, ka jylla Meghalaya ka don 95 percent ki longing kiba shah kdup hapoh ki SHG. U la ïathuh ruh ba ka State’s EAP funding deman ka la kiew na ka 12500 klur sha ka 2500 klur tang hapoh san snem,” la ong u Sangma.U dkhot jong ka NITI Ayog ka Sorkar India u Dr. V.K Paul haba kren kum u symbud kongsan u la ïathuh ba ka thong jong jong ka NITI Ayog ki don ar tyllli, 1) ba kyntiew ïa ka cooperative federalism bad 2) bad ka competitive federalism.U la ïaroh ïa ka sienjam jong ka Jylla kaba kyntiew ïa ki rukom treikam kiba thymmai ha ka jingshakri paidbah. U la ong ba ka ri ka la ïaid shakhmat ban pynkhlaiñ ïa ka koit ka khiah ki National Programme bapher bapher ban poi sha manla ki nongshong shnong. U la kyntu ïa ki Policy Practitioners bad ïa ki Administrators ban wanrah ïa ki saiñpyrkhat ba thymmai kiba lah ban pynïaid ïa ki hospital ha ki Public Sector.U Dr. Paul u la ïaroh ruh ïa ka Meghalaya’s Village Health Councils (VHC) bad ong ruh ba ka la lah ban pynkylla dur ïa ka koit ka khiah. U la pynpaw ruh ka jingkyndit halor ka jingpyntreikam ïa ka CMSMS ha kaba 50 percent ka don ka jinghiar na ka jingïap jong ki longkmie baar met bad ki khunlung ha ka jylla ha ka jylla ha ki snem 2020-23. Shuh shuh u la ïaroh ïa ka Meghalaya Early Childhood (ECD) Mission bad ong ba ka Sorkar Meghalaya ka la buh hakhmat eh ïa kane ka mat lyngba ka saiñpyrkhat kaba thymmai.U la ai khublei ruh ïa ka Jylla kaba la mang 8 percent shanng na ka jingmang pisa ban pynlut ha ka koit ka khiah bad kyntu ruh ïa kiwei ki jylla ban bud nuksa na ka jylla Meghalaya ban weng ïa ki sohkyrdoh ha ka koit ka khiah.U Development Commissioner bad Principal Secretary ka tnat Health & Family Welfare ka Sorkar Jylla u Sampath Kumar, u la ïathuh shaphang ka Meghalaya’s State Capability Enhancement Approach (MSCEA) kaba long ka polisi bad ka saiñpyrkhat thymmai kaba la law ïa ki sohkyrdot kiba bun.Shuh shuh u la batai bniah ruh ïa ki san tylli ki païa jong ka State Capability Enhancement Framework, ba la tip kum ka- 1) ban tei ïa ka jinglong nongïalam lyngba ka jinglaw noh ïa ki sohkyrdot, 2) ka jingpyndonkam pura ïa ka Data and Research, 3) ka jingïakhun ïa ki jingeh, 4) ban wad ïa ka jingkyrshan na ki kynhun bapher bapher bad 5) ban pun jingkieng ïa ki nongshong shnong bad ka Jylla.Haba kren shaphang ka bhah kyrpang ïa ki kynthei ha ka jylla, u Kumar u la ïathuh ba ha ki Village Employment Committees (VEC) la mang kyrpang ïa ka post Chairman bad Secretary ïa ki kynthei.Ki nongïoh khusnam ha kane ka sngi ki long u Sampath Kumar, IAS halor ka Positive Public Health Management Meghalaya, u Dr Phunchok Norboo, Mission Director ka ABDM, Ladakh halor ka Integration of Ayushman Bharat Digital Mission with e-Hospital, u Ram Kumar S, IAS halor ka Meghalaya Drone Delivery Network, u A. Arun Prince Milton, Scientist ka ICAR, Meghalaya halor ka Rapid and cost-effective visual Diagnostic Kit for African Swine Fever Virus, Shantanu Gotmare, IAS halor ka Kritagyata- Online Pension Sanction and Payment Tracking System, u Mukesh Repaswal, IAS jong ka Information technology Director, Shimla, Himachal Pradesh halor ka Mukhya Mantri Seva Sankalp 1100, u Krishna Kumar, IAS uba dei u Deputy Commissioner jong ka Jiribam, Manipur halor ka Manipur E-district Portal, u Issac Zothanpuia, Project Manager ka Mizoram State e-governance Society, Mizoram halor ka RTI Online to promote accountability and for ease-of filling requests, Pallav Gopal Jha, IAS, Managing Director ka GMDW&, Assam halor ka Web-based water supply connections, Registration & Payment System, Shyambir, IAS, Deputy Commissioner ka Ganderbal, J&K halor ka MASHAAL-E-GAASH- A people-driven initiative to promote literacy, u Dev Raj Dhiman, Principal ka Himachal Pradesh halor ka Inquiry Based learning for holistic development, ka Varnali Deka, IAS, DC ka Nalbari, Assam halor ka Poshan Club: Nurturing children for welfare schemes, Purva Garg, IAS, sECRETARY education, Samagra Shiksha halor ka ECCE Early Childhood Care and Education as per new education policy 2020, Varnali Deka, IAS, DC, Nalbari, Assam halor ka Mushrooms as a tasty nutraceutical supplement, u Shiv Kumar Upadhyaya bad Deepak Shah halor ka Village as Harbingers of change toward optimal utilization of resources, u Prasada Rao Vaddarapu, IFS halor ka Bamboo brooms with handles as alternatives to plastics, u Ajit Kumar Ranjan, IAS, DC, Wokha Nagaland halor ka phang Entrepreneurs Task Force, one stop model for rural entrepreneurs bad Chete Lohe, CEO, Kiwi Production company, Phek, Nagaland halor ka Promotion & Marketing of Organic Kiwi Fruit.Ha kane ka sngi, la pyllait ruh ïa ka kot ba la ai kyrteng, “Celebrating Inclusive Innovations” ha ryngkat ka jingsakhi lang jong u Chairman ka Steering Committee ka CIPS & Director General (I/c), Administrative Staff College of India (ASCI), Hyderabad. u Dr. Nirmalya Bagchi, ka Chairperson bad ka dkhot ka Advisory Council, CIPS, Hyderabad ka Dr. Anjali Hazarika, u Chairperson, Awards Committee and Member, Advisory Council, CIPS, Hyderabad u Dr. PV Ramesh, Retd, IAS, Dr. Valli Manickam, Director CIPS & Dean of Research and Management Studies , ASCI, Hyderabad bad u Secretary ka Department of Administrative Reforms and Public Grievances ka Sorkar India u V Srinivas.La pynlong ruh ïa ka jingïathir ïatai halor ka koit ka khiah ba la pynïaid da u Dr. Subodh Kandamuthan, Director jong ka Dr. Kakarla Subba Rao Centre for Healthcare Management ha ASCI. Ki nongïashim bynta ki long u Sampath Kumar, Principal Secretary, ka Sorkar Meghalaya, u Dr. Phunchok Norbo, Mission Director, ABDM, Ladakh, bad u Dr. A. Arun Prince Milton, Scientist, ICAR, Meghalaya.Halor ka jingïatai ïa ka Information Technology la pynïaid da u PV Ramesh, Retd IAS, Chairperson, Awards Committee, CIPS. Ki nongïashim bynta ki long u Mukesh Repaswal, IT Director, Shimla, HP; u Krishna Kumar Deputy Commissioner, Jiribam, Manipur; u Isaac Zothanpouia, PM, Mizoram State e-Governance Society, Mizoram bad Manabend Anil Goswami, Director, IT, Scientist E, NIC, ka Sorkar Assam.Halor ka pule puthi la pynïaid da ka Dr. Anjali Hazarika, bad ki nohimgïashi bynta ki long u Shyambir, IAS, Deputy Commissioner, Ganderbal, J&K; u Dev Raj Dhiman, Principal, Hamirpur, Himachal Pradesh; ka Varnali Deka, District Commissioner, Nalbari, Assam; u Purva Garg, IAS, Secretary Education cum Chairperson, Samagra Shiksha, UT, Chandigarh.Halor ka phang Environment and Rural Development Sector la pynïaid da u Dr. NV Satyanarayana, Advisor ha ASCI bad ki nongïashim bynta ki long ka Varnali Deka, District Commissioner, Nalbari, Assam; u Dr. Shiv Kumar Upadhaya, Deputy Project Director, Almora, Uttarakhand; u Prasada Rao Vaddarapu, Conservator of Forests, Forest Department, Tripura; u Ajit Kumar Ranjan, District Commissioner, Wokha, Nagaland bad Chete Lohe, CEO, Chansu Organic Kiwi Producer Company Ltd, Phek, Nagaland.Shwa ban pynkut la pynbud da ka jingshad khasi tynrai.",AI KHUSNAM KA CIPS IA KA MEGHALAYA KUM KA JYLLA BA PYRKHAT THYMMAI HA KA KOIT KA KHIAH,https://batesitv.com/ai-khusnam-ka-cips-ia-ka-meghalaya-kum-ka-jylla-ba-pyrkhat-thymmai-ha-ka-koit-ka-khiah/
"Hadien 52 snem ka jingïoh jylla bapura, ka Jylla Meghalaya kan sa ïoh la ka jong ka jingrwai ieid ri jong ka jylla.Haba pynbna ïa kane, u Myntri Rangbah ka Jylla u Conrad K. Sangma u la ong, “nga sngew kmen ban pyntip sha phi baroh ba ïa ka jingrwai ieid ri jong ka jylla la mynjur da ka Kynhun Myntri ka Sorkar mynta ka sngi.”U Sangma u la pyntip ba un sa pyllait paidbah ïa kane ka jingrwai ieid ri ha ka jingrakhe ïa ka Meghalaya Day ha Tura ha ka sngi Saitjaiñ.“Kane ka dei ka khyllipmat kaba sngewsarong bad kaba dap jingkmen namarba ka jylla kam don ïa ka jngrwai ieid ri la ka jong mynta la 52 snem,” u la ong.“Nga ai khublei ïa ka tnat Arts and Culture bad ïa kito kiba la don bynta ban thaw ïa kane ka jingrwai bad nga ai khublei kyrpang ïa ka jingtrei shitom jong ki naduh kaba thoh ïa ki kyntien jingrwai bad ïa ka sur kaba bang,” ula ong.",HA KA MEGHALAYA DAY HA TURA YN PYLLAIT PAIDBAH ÏA KA STATE ANTHEM,https://batesitv.com/ha-ka-meghalaya-day-ha-tura-yn-pyllait-paidbah-ia-ka-state-anthem/
"Ka Jylla Meghalaya mynta ka sngi saitjaiñ ka la rakhe ïa ka jingdap 52 snem ka jingïoh ïa ka jylla bapura ha ka jingïalang kaba la long ha District Auditorium and Library ha Tura.U Lat ka Jylla u Phagu Chauhan u la long kum u Kongsan, u Myntri Rangbah ka Jylla u Conrad K Sangma kum u Symbud Kongsan, ka Myntri kaba peit ïa ka tnat I&PR ka Dr. Mazel Ampareen Lyngdoh ka la long kum ka kongsan ba kyrpang.Ïa kane ka jingrakhe la pynlong ruh ha ki bynta bapher bapher jong ka jylla.Haba kren ha kane ka sngi, u Lat u la ai khublei ïa ki paidbah nongshong shnong ka jylla Meghalaya bad u la ai burom ruh ïa ki nongïalam kiba la ïohi jngai ban ïakhun na ka bynta ban pynïoh ïa la ka jong ka jylla, ïa ki nongïaleh laitluid bad ïa baroh ki briew kiba la don bynta ban ïakhun pyrshah ïa ki shipai Phareng bad kiba la aiti lut ïa la ka jong ka jingim na ka bynta ban ïada ïa la ka jong ka lariti bad ïa la ka ri.Da kaba pynpaw ïa ki jingkiew shaphrang ha baroh ki liang ha ka jylla, u Lat u la ong, “ka jingpynïasoh ïa ki surok bad ki lynti ki syngkien ka long kaba donkam ban tei ïa ka lawei jong ka jylla. Ka jingtrei shitom ka dang ïaid shakhmat ban shna ïa ki surok bad ïa ki jingkieng ha ki bynta bapher bapher jong ki district ka jylla. Ka Sorkar jong ngi ka la tei ruh ïa ki jaka ai jingsumar kum ki Hospital, ki CHC, PHC ha kylleng ka jylla khnang ban pynpoi ïa ki lad ai jingsumar sha ki shnong ba kyndong tam ha ka jylla.  Ka dei ka jingsarong ïa ka jylla Meghalaya naba ka long kaba lai ha ka ri bad kaba nyngkong eh ha ka thaiñ Shatei Lammihngi ban don ïa ka Comprehensive Policy halor ka Mental Health and Social Care,” la ong u Lat ka Jylla.Ha ka jingkren pynkut, u Lat u la kyntu ïa ka imlang ka sahlang ban ïatreilang ryngkat na ka bynta ban pyllait luid ïa ka jylla na u drok.U Myntri Rangbah haba kren ha kane ka sngi u la ïathuh ïa ki kam pynroi kiba la pynsdang da ka Sorkar Jylla bad ong ruh ba ka jingpynlut jng ka Sorkar ka la long palat ar shah haba ïanujor bad ki san snem kiba ladep, ha kaba ha u snem 2017-2018 ka Sorkar ka la pynlut jin haduh 9000 klur ha u snem 2023-2024 bad jan 21,000 klur la pynlut ha ka Financial Year.U la ïathuh shuh shuh, hapoh ka skhim PMGSY naduh u snem 2018 haduh mynta ka jingshna ïa ka surok ka la long haduh 2526 Kilometres na ka PMGSY, kaba la pynïasoh ïa ki 600 tylli ki shnong bad kaba ïapher na kaba ladep kaba long tang 70 tylli.  Ka jingbhah pisa na ka bynta ban pynbna ïa ki ophis jong ki Block ka la ïaid shakhmat.  Baroh 2500 tylli ki skul sorkar ki la ïoh pisa ban shna ïa ki ing skul kiba thymmai ne ban pyndep ïa ka jingmaramot ïa kiba la tor, u la bynrap.Shuh shuh u Myntri Rangbah u la ong ruh ba ka jingphaikhmat kyrpang ka long ruh sha ki nongrep, ki kynthei bad ki khynnah jong ka jylla, la ka long ha kaba pynkha ïa ki Self Help Groups, ne lyngba ka rwai ka siaw, ka jingsengkam bad ka sport, kiba baroh ki la nang kiew shaphrang ha ka jylla.Ka Myntri kaba peit ïa ka tnat I&PR ka Dr. Mazel Ampareen Lyngdoh ka la ong ba ka jingkiew shaphrang jong ka jylla ha kine  ki snem ka dei ka jingïalam lynti jong u Myntri Rangbah Conrad K. Sangma. Ka la ong ba ka Sorkar ka la nang pynroi shuh shuh ïa ki tnat treikam kum ka Agriculture, Tourism, Power Generation, Education, Information Technology, Entrepreneurship bad baroh ki tnat treikam.Kum ka jingrakhe ïa kane ka sngi, u Lat u la pyllait paidbah ïa ka jingrwai jong ka jylla ne ka State Anthem ba la thaw da u Bah (L) Neil Nongkynrih, u nongseng ïa ka Shillong Chamber Choir.Ha kane ka sngi, la sam ïa ka khusnam Meghalaya Day sha u Bah Risingbor Kurkalang ïa ka ‘U Tirot Sing Award’ na ka bynta ka Arts & Literature, ka Dr. Delphine G. Momin ka la ïoh pdiang ïa ka Pa Togan Sangma Award na ka bynta ka Social Services bad u Bah Phrangki Buam u la ïoh pdiang ïa ka ‘U Kiang Nangbah Award’ na ka bynta ka Sports & Games.15 ngut ki nongshong shnong ki la shah pynkup burom da ka Governor’s Police Medal  na ka bynta u synniang u bynhei jong ki, 6 ngut la ai ïa ka Chief Minister’s Disaster Response Medal bad 21 la ai ïa ka Meghalaya Day Excellence Awards 2023.",AI BUROM U LAT IA KI NONGÏALEH HILL STATE HA KA JINGDAP 52 SNEM KA JINGÏOH JYLLA PURA KA MEGHALAYA,https://batesitv.com/ai-burom-u-lat-ia-ki-nongialeh-hill-state-ha-ka-jingdap-52-snem-ka-jingioh-jylla-pura-ka-meghalaya/
"Tura, K’lyngkot 20 : Ka jingiakop siat khnam jong ka Meghalaya Games kaba 5 ka la poi sha kaba kut ha ka 20 tarik u Kyllalyngkot 2024 hynne ka sngi ha Monfort Centre for Education School, Danakgre, TuraHa ka jingiakhun final jong ka Indian Round (Team Event) ki kynthei, ka West Khasi Hills District ka la khur ia ka takma ksiar hadien ba ka la jop ia ka East Khasi Hills.Ha ka Indian Round (Team Event) ki shynrang, ka South West Khasi Hills District ka la lah ba kan khur ia ka takma ksiar hadien ba ka la lah ban pynliem noh ia ka East Khasi Hills.Ha ka Recurve Mixed Team, ia ka takma ksiar la khur da ka West Jaintia Hills hadien ba ka la jop ia ka South West Khasi Hills, kaba la khur ia ka takma rupa.Kumjuh ha ka Indian Round Mixed Team, ka East Khasi Hills District ka la lah ban khur ia ka takma ksiar hadien ba ka la jop ia ka Eastern West Khasi Hills District.Ha kane kine ki jingiakhun final la wan sakhi lang da u Myntri Rangbah ka Jylla u Conrad K. Sangma, kumjuh u Myntri ka tnat Sports & Youth Affairs u Bah Shakliar Warjri, u MLA ka Jowai Constituency u Bah Wailadmiki Shylla, u Chief Secretary ka Jylla u Bah D.P Wahlang, u DGP ka Jylla u Dr. LR Bishnoi, ki dkhot ka Archery Association of Meghalaya bad kiwei kiwei.","RAH KA WKH, SWKH, WJH & EKH HA KA ARCHERY",https://batesitv.com/rah-ka-wkh-swkh-wjh-ekh-ha-ka-archery/
"Ha ka sien kaba nyngkong ha ka history jong ka Meghalaya Cricket Association u samla khasi ia uba la tip kyrteng kum u Kishan Lyngdoh u la lah ban kamai 268 ron tang marwei ha ka lympung ialehkai Ranji trophy ha ka jingiakhun pyrshah ia ka Arunachal Pradesh kaba la long ha ka jylla Gujarat ha ka 5tarik u Kyllalyngkot 2024.Ka kynhun lum khubor jong ka Batesi Tv ka la ioh ban iakren bad une u samla uba dei ruh u Captain jong ka Meghalaya Cricket Associaton ha kaba u la iathuh ba um shym la poi pyrkhat ba un lah ban kamai haduh 268 ron bad u pynpaw ruh ba ka dei ka jingngeit ka jong u ha u Blei ba u la lah ban ialehkai bha.  Shuh shuh u la ong ba ka Ranji Trophy ka dei ka Highest Level BCCI Tournament Domestic ba kano kano ka kynhun kaba ki ialehkai kam dei kaba suk.  U la ong ruh ba ha u snem 2021, 2022 u la sha jied ha ka IPL Auction kab a sngewsih ka long ba um shym la shah thied satia bad mynta u snem u don ka jingkyrmen ba un sa shah jied ha ka lympung ialehkai IPL da ka jinglah ban ialehkai bha ka jong u.U President jong ka Shillong Cricket Association (SCA) Bah Peter MacDonald Kharsawian u la ong ba ka jinglah kamai ron jong u Kishan Lyngdoh haduh 268 ron tang marwei ka dei ka nam bad ka jingsngewsarong ia ka jylla Meghalaya ha kaba ym pat ju don mano mano ruh u rangialehkai uba lah ban tied haduh 200 ron shaneng.U la pynpaw ruh ha kane ka jylla Meghalaya kiba bun na ki nongialehkai kriket ki dei kiwei pat ki jaidbynriew katba ki trai jylla pat ki duna bha haduh katta katta la ka long naduh mynshwa ne wat haduh mynta mynne namarba ki khynnah Khasi ki kham sngewtynnat ia ka jinglehkai phutbol bad kim da pynleit jingmut than ia ka jingialehkai kriket",268 RON KAMAI U KISHAN LYNGDOH MARWEI HA KA RANJI TROPHY HA GUJARAT,https://batesitv.com/268-ron-kamai-u-kishan-lyngdoh-marwei-ha-ka-ranji-trophy-ha-gujarat/
"Ka Meghalaya Pradesh Congress Committee (MPCC) ka la teipop ïa ka Sorkar MDA ba ïalam da ka National Peoples Party (NPP) halor ka jingbym ai jingbit ïa u Rahul Gandhi ban ai jingkren sha ki samla pule ha University of Science and Technology (USTM), Meghalaya ha ka sngi Baar.Ha ka jingïakren bad ki lad pathai khubor hadien ba la wan phai na Ribhoi District, u President ka Meghalaya Pradesh Congress Committee (MPCC) Bah Vincent H. Pala u la kynnoh ruh ba ka Sorkar MDA ba ïalam da ka NPP ka la shah khyrwait shabi ha ka Sorkar BJP na Delhi bad ha ka Sorkar BJP na AssamHa ka jubab ba la phah da u Deputy Commissioner ka Ribhoi District sha u President ka Ribhoi District Congress Committee Bah Charles Marngar u la pynpaw ba ïa ka No Objection Certificate (NoC) na u Vice Chancellor ka USTM bad na u Rangbah Shnong ym shym la pyndait satia ha ka aplikeshon pan jingbit.  U DC u la ong ruh ba la aipor ïa ki nongpynlong jingïalang ban phah ïa kine ki kot ba donkam ïa kaba kim shym la phah satia.  Namarkata ka aplikeshon kam long kaba pura.“Ngi la buh ban pynlong ïa ka jingïalang ha USTM namarba ka Hall ka dei kaba heh kaba ngiam palat lai hajar ngut ki briew hynrei kaba sngewsih ka long ba ka Sorkar ba la ïalam da ka NPP, UDP bad ka BJP ki la kyntait ban ai jingbit. Kam pat dei ka jingïalap elekshon bad ka Model Code of Conduct kam pat treikam satia ha ka ri baroh kawei namar bym pat pynbna ïa ka tarik ban pynlong ïa ka elekeshon.  Ka jingbit ka long tang ka bynta ka Security bad ka NoC na ka University. Kaba sngewsih, ka pynpaw ba ïa ka Sorkar Meghalaya hukum da ka Sorkar BJP na Delhi bad na u nongïalam ka North East,” la kynnoh u Bah Pala.“Ki paidbah ki dei ban buh jingmut, ha ka elekshon ka ban sa long ïa ka vote kaba ki ai sha kino kino ki seng saiñpyrthei ki bym dei na ka Congress ka mut hi ba ki ai vote ïa ka BJP. Kane ka pynpaw shynna hynnin ka sngi ba ki tieng thot thot ïa ka Congress bad khlem kano kano ka daw ki kyntait ban ai ïa ka jingpan jingbit,” la kynnoh shuh shuh u Bah Pala.U la ong shuh shuh ba ka jingkwah jong u Rahul Gandhi ban ai jingkren ha USTM kam long na ka bynta ka jingai jingkren ha ka saiñpyrthei na ka bynta ka jingïakren bad ki samla kumno ban ai jingkyrmen ïa ki samla.“Ka Bharat Jodo Yatra ka long ban pynïoh ïa ka hok sha ki samla. Ka jingïashim bynta jong ki samla bad ki paidbah, ka jingïakren bad ki kynthei, ka jingïakren bad ki nongrep, ka jingïakren bad ki nongbylla. Kane ka long shi bynta jong ka prokram. Watla ki (bor synshar District) pynsangeh ïa ngi ha USTM hynrei ngi la ïoh ban pynlong ïa ka jingïalang ha Hotel bad ki samla pule. Ha ka por 8 baje mynmiet ki samla pule ki wan sha Hotel bad u Rahul Gandhi u la ïohlad ban ïakren bad ki. Ngi la don ruh ïa ka jingïalang jong ka North East Congress Co-ordination Committee (NECC) mynta ka sngi. Kane ka pynpaw shynna ba ïa ka Sorkar jong ngi la kyrwait shabi da ka BJP namarba ka pyrshah ïa ka Yatra ong u Rahul Gandhi. Ka BJP kam kwah ba u Rahul Gandhi un don ka jingïadei bad ki paidbah. Ka jingmut jong ka Yatra ka long ban pynïajan bad ki paidbah, ban shah skhor ïa ki (jingeh) paidbah bad ban sngap ruh ïa ka jingpynsngew jong ki paidbah. Da kata ka lynti, ngin sa lah ban sngewthuh ïa ka jingkwah jong ki paidbah bad ynda la thaw ïa ka Sorkar ngin sa lah ban pynurlong. Ynda ngi la shna ïa ka Manifesto ngin dup lah ban pynrung ïa ka jingkular,” u la bynrap.Haba kynthah shuh shuh ïa ka Sorkar MDA, u Bah Pala u la ong, “ki paidbah ka Meghalaya ki dei ban pyrkhat bha bad ki dei ban tip ba kane ka Sorkar ka dei kaba shah khyrwait shabi ha ka BJP na Delhi bad na Assam. Ïa kane ngi sngewthuh na ka jingïakren bad u Director ka USTM uba la shah byrngem. Kane ka dei ka jingshah tynjuh kaba ngi mad ha North East. Ka jingbyrngem ka long ruh wat ïa ki shlem pule bad ïa ki paidbah, bad ïa ki nongkhaii.”“Ka NPP bad ka BJP ki long kajuh. Ngi pynrem jur balei ym shym ai jingbit ïa ngi hynrei balei pat la ai jingbit ïa kiwei ki party,” u la ong.","BYM ÏOH JINGBIT BAN PYNLONG JINGÏALANG HA USTM, KDEW KTI KA CONGRESS ÏA KA SORKAR MDA",https://batesitv.com/bym-ioh-jingbit-ban-pynlong-jingialang-ha-ustm-klkdew-kti-ka-congress-ia-ka-sorkar-mda/
"Da ka jingiatrei lang bad ka Dorbar Shnong Laitumkhrah lem bad ki tnad treikam ka Sorkar Jylla ka MLA jong ka Laitumkhrah Constituency ka Dr. Ampareen Lyngdoh kaba long ruh ka Myntri jong ka Sorkar Jylla ka la lum ia ka jingialang ban ia pyrkhat halor ka jingpynkhreh ban pynkynriah ia kiba die madan ha ka shnong Laitkumkhrah, Shillong sha kawei pat ka jaka ban lait na ka dkheng kali, khamtam eh hadien ba la plie ki skul hapoh ka shnong Laitumkhrah.Ha ka jingiakren bad ki lad pathai khubor, ka Dr. Ampareen Lyngdoh ka la ong, lada ka iaid beit kumba la thmu yn sa lah ban pynkynriah ia ki nongdie madan hapoh ka shnong Laitumkhrah.Ka la ong ruh, hapdeng ka 10 tarik haduh 15 tarik yn sa phah da ka shithi ban pynkynriah ia ki nongdie madan naduh Police Point shaduh Beat House khnang ban pynsuk ia ki nongleit nongwan haba iaid lynti ha Laitumkhrah.",RYNGKAT BAD KA DORBAR SHNONG PYNKHREH KA MLA BAN PYNKYNRIAH ÏA KIBA DIE MADAN,https://batesitv.com/ryngkat-bad-ka-dorbar-shnong-pynkhreh-ka-mla-ban-pynkynriah-ia-kiba-die-madan/
"Haba peit ia ki kyntien ba kren u Rahul Gandhi ki dap da ki jingshukor jing pynbeij, ka BJP Meghalaya Pradesh ka kob ia u nongialam ka congress ia ki jingkren jong u lada u buh nongrim watla tang shiteng ia ki jingialap jong u ha ka jingialang paidbah ha Nongpoh.“Ngi kylli ia u Rahul Gandhi ban pynshai ha kano ka dur ba ka jinglong, ka histori, ka rukom im rukom sah ki nong Meghalaya ka shah thombor, ka BJP ka la ban pynshai ia ki kam kaba ka la leh naduh tynrai ha ki rukom bapher bapher lyngba ki Morchas ka party kumno kan lah ban iarap ia ka imlang ka sahlang bad ban kiew ki paid meghalaya, ym dei ba ngi kawang ktieh ia ka party congress kaba lah synshar ia ka ri jong ngi kum ba 40 snem eiei , ka BJP ka kdew ruh ruh ba ki nongkitkam jong ka party ka bun hapdeng ki trai muluk ka ri, ha ki distrik bapher bapher na sor shaduh nongkyndong ki dang kiew katba dang mih ki sngi.  Ka jingkylli ka long lada ngi kum ka party BJP lada ngi pynjlor ia ki rukom im rukom sah ki paid meghalaya kumno ki paidbah naduh na sor bad na sha kyndong ka jylla meghalaya ki wan iasnoh lang bad ka party jong ngi, la kylli ka BJP ha u kyrwoh ba la phah sha ki lad pathai khubor ha ka sngi Baar.“Lada ngi leh sniew ki nongkitkam jong ngi ki ym kiew manla ka sngi ym ki nongkitkam ka congress kiba dang duh jait,” la ong ka BJP.Ka BJP ban shu pynkynmaw ruh ia u Rahul Gandhi ba ki riew shlur jong ka jylla meghalaya ki ioh ia ka jingpynkup burom bad ka jingkynmaw na ki paidbah,  ban shu kren noh ngim kynmaw  ba ka congress ka ju leh kumta.“U Rahul Gandhi u la kren ba ka ktien Khasi bad Garo kam don ha ka Eighth Schedule tangba u klet pat ia ki nong Jaintia, tang hangne u la pynshai ba um pat tip bha shaphang ka tynrai ki paidbah Meghalaya, um don jingtip jingithuh ia ki paidbah bad ka jinglong jong ka ri hi baroh kawei,” la kynthoh ka BJP.“Ka BJP ka kwah ruh ban tip bad ban kylli la ka Songress ka lah leh aiu ha ki 60 snem ba ladep ha ka por ba ki dang don ha ka bor synshar ha ka ri india baroh kawei bad ha ki shnong ki thaw bad balei u Rahul um pynmih ia kita ki kyntien ha ka por ba u dang don ha ka bor, hynrei tang ki jingkylli bym don nongrim,” la buh jingkylli ka BJP ia ka Congress.“Ha ka por ba kren shaphang ka Manipur u Rahul u pynsngew kumba ka jingiakhih ka Manipur ka dei naduh ba synshar ka BJP, hynrei u klet ba ka iing ka sem jong u kam pat tip ne wan bha shane sha thaiñ shatei lammihngi ne shim kabu ban iarap.  Ngi kiba dei ki trai ri ngi tip bha ba ka Congress ka khlem wad lad ban pynbha ne pyniasuk ia ka jingiadei ha kane ka thaiñ. Ha kato ka por ngim dei ban klet ba ka Congress ka don ha ka bor ha ka ri bad ha Manipur hynrei lehnohei ba kam don ka jingiarap na ka seng ba synshar ha kato ka por, phi lah klet ia kata Rahul Gandhi? la kylli biang ka BJP.“Mynta lada ka BJP ka wanrah ki lad jingsuk bad ban pynjem ia ka jingjia ha Manipur u Rahul Gandhi u wan ai ding pynban tangba kine ki dei ki rukom trei ka Congress naduh mynshuwa,” la sangah ka BJP.“Tang ban shu pynkynmaw ia u Rahul Gandhi ka jingleh donbor dei ka polisi jong ka congress bad ki nong pyniaid ba hiar pateng kumjuh. Ka BJP ka ngeit skhem ba ka jingiatrei bad ka jingiadei jong ka Sorkar Pdeng bad ka Sorkar Jylla kumjuh ka lah wanrah ha ki rukom treikam bapher bapher ha ka thain Shatei Lammihngi hi baroh ka wei. Rahul Gandhi, ka ladei ka por ba phin sa ngeh noh ia ka Bharat Todo Unyay Yatra jong phi! kynthoh ka BJP.","“RAHUL GANDHI, SANGEH NOH ÏA KA LYNTI SHUKOR HA KA RI JONG NGI”: BJP MEGHALAYA",https://batesitv.com/rahul-gandhi-sangeh-noh-ia-ka-lynti-shukor-ha-ka-ri-jong-ngi-bjp-meghalaya/
"Ka jylla Meghalaya mynta ka sngi ka la rakhe ïa ka jinglong tynrai ha ka jingïalang ‘One District One Product’ (ODOP) Sampark bad la pynkup burom ïa ki nongjop na ka jylla ha ka jingïalang ODOP Sampark kaba la long ha Mumbai.Ka Invest India, ha ka jingïatreilang bad ka Tnat ka rep ka riang, Sorkar Meghalaya ka la pynlong ïa ka prokram ODOP Sampark ha nongbah Shillong. Ha ka jingïalang la pyni bad kyntiew ïa ki tiar na ka thaiñ, kaba la noh synniang sha ka jingkiew ka ïoh ka kot bad ka jingriewspah ka deiriti jong ka thaiñ.Ka Myntri ba dei khmih ïa ki kam rep jong ka jylla Meghalaya, Dr. Mazel Ampareen Lyngdoh ka la batai shaphang ki kam Aatmanirbhar Bharat jong ka jylla. Ka la ai jingïaroh ïa baroh kiba don bynta ha ka kam ODOP kiba la ïoh jingithuh lyntba ki khusnam ODOP, bad ka la kdew sha ka bynta kaba heh jong ka jingïalam lynti ïa ki nongseng kam ha ki kam ai jingpyntip kiba wanrah ïa ki khubor kiba ïadei bad ki jingjop jong ki nongrep na ki jaka ba kyndong tam. Ha ka jingkren shaphang ka jingïatreilang hapdeng ka Sorkar Pdeng bad ka Sorkar Jylla, ka la ong ba kane ka la kyntiew ïa ki lad ki lynti ïa ki nongrep bad ki ophisar na ka bynta ka jingbei tyngka.Ka ODOP Sampark ka ai ka rynsan ban pyni ïa ki bynta bapher bapher jong ka Meghalaya bad ki jinglong kyrpang jong ki distrik. Dang shen, ka Meghalaya ka la jop ïa ka takma rnong ha ka thup ki Jylla (B) ha ka National ODOP Awards kaba la pynlong ha ka Bharat Mandapam ha ka 3 tarik u Kyllalyngkot 2024.U Vice President ka Invest India, Dr.Preet Deep Singh u la ban jur halor ka jingkhlaiñ ka India ha kaba ïadei bad u shynrai kaba wan na ka jingbun curcumin. U la batai ruh shaphang ka sienjam ODOP jong ka Sorkar Pdeng bad ka jingjop jong u Shynrai Lakadong. U la ong ba u shynrai Lakadong na Meghalaya u long ka dak jong ka jingjop ha kaba la ïoh jingïaroh ha Davos namar ka jingïaid iew ha Europe. Gati Shakti ka dang pynbeit ïa ki jingeh logistic ha ka jingdon jingem ha ka kam shalan mar. Ka bynta kaba kongsan ban wanrah ïa ka jingsngew sarong ka dei ka jingbteng ïa ki sienjam ban pynbha shuh shuh ïa ki mar, u la ongU Bah Maqbool Lyngdoh Suiam, ODOP- State Nodal Officer u la don lang ha kane ka sngi. U la ai ka jingkren pdiang sngewbha bad u la jubab ïa ki jingkylli ba la wanrah da ki nongïashim bynta.Ki nongrep bad ki nongseng kam lajong ha ki kam rep ki la batai shaphang ki jingjop jong ki ha kane ka sngi. Ki la kren shaphang ka jingkyrshan jong ka Sorkar Jylla lyngba ka Mission Lakadong, Mission Jackfruit bad PRIME program, khnang ban pynryntih ïa ka jingbha jong ki mar bad ban pynpoi sha ki iew hapoh bad shabar ri.Ka Kong Padma Trinity Saioo, na West Jaiñtia Hills distrik ka la batai shaphang ka jingïaid lynti jong ka ha ka kam rep shynrai Lakadong ha ka jingkyrshan jong ka Spices Board of India. Mynta ka pynbiang shynrai Lakadong sha palat 15 tylli ki jylla ha ka ri. U Perastil Sangma na South Garo Hills distrik u la ieh noh ïa ka kam sorkar jong u ban sdang ïa ka kam lajong kaba ïadei bad u sohphan. Mynta u die ïa ki mar ba shna na u sohphan na ki dukan bapher bapher ha kylleng ka jylla.Kumjuh ruh, u Bah Sunny Malngiang na East Khasi Hills distrik u la kren shaphang u sohniamtra (Khasi Mandarin) ba la ïoh GI tag, ba ïaid iew bha ha ki nongbah kum ka Bangalore ha kaba la pynlong dang shen ïa ka Khasi Mandarin. Ka Citrus rejuvenation program jong ka tnat kam rep ka la kyntiew ïa ka jingrep. Shuh shuh ka jingshalan ïa u sohniamtra sha Middle East ka la ai mynsiem bha ïa ki nongrep ba kin rep kham bun ïa une u soh.U Lotsing Sangma na East Garo Hills distrik u la kren shaphang ka jingkyrshan jong ka Sorkar kaba la plie lad ïa u ban pynïar ïa ki kam jong u kiba ïadei bad u sohtrun ha kaba u la kham ïohnong. U Bah Precious Tmung na Ri Bhoi distrik u la pyni ïa ki jaiñ eri silk hapoh ka brand ‘Zong hi’ bad u la ïathuh shaphang ka jingïaid lynti jong u ban pyntylli bad pynkhlaiñ ïa ki nongthaiñ jaiñ ban khyllie im biang ïa ki jaiñ tynrai ba ju phong da ki briew ka jylla Meghalaya.Ha kaba ïadei bad ka jingkyntiew ïa ki mar ka Meghalaya, ka jingsaiñdur bad ka jinghiar pateng ka deiriti, ka Sorkar Jylla, ha ka jingïatreilang bad ka Invest India, ka dang pyrshang ban seng ïa ka iew na ka bynta ki nongsaiñdur, ka Unity ne Ekta Mall. La thmu ba kane kan long ka jaka pdeng ïa ki briew ba kin ïohi ïa ka jinglong tynrai jong ka Meghalaya.Ka jingïalang mynta ka sngi ka la plie ka lad ba kyrpang ïa baroh kiba ïadon bynta ha kine ki kam da kaba kynthup lang ïa ki ophisar Sorkar, ki nongdie ODOP bad kito kiba ïadon bynta lang, ki ophisar kiba ïadei bad ki lad pathai khubor. Ka la wanrah ïa ka jingïamir jingmut shaphang ki jingeh bad ki lad kiba don hakhmat ki jaka pynmih mar ha kaba la plie lad ïa ka jingïatreilang bad ka jingnoh synniang na ka bynta ka roi ka par.Kito kiba wan ïashim bynta ki la ïoh lad ban ïohi ïa ka jingïar ki mar kiba na Meghalaya ha ka jingpyni ïa kine ki mar ba shna ha ka jylla.Da kaba phaikhmat bad kyntiew kawei ka mar na kawei ka distrik, kane ka sienjam ka wanrah ïa ka jingkiew ka imlang sahlang bad ka ïoh ka kot ha ki thaiñ ha kaba la pyni ïa ki cluster ba kyrpang bad ki jaitbynriew kiba la tei ïa la ka jinglong kaba kyrpang.",BATAI KA DR. AMPAREEN LYNGDOH SHAPHANG KA AATMANIRBHAR BHARAT KA JYLLA HA KA ODOP,https://batesitv.com/batai-ka-dr-ampareen-lyngdoh-shaphang-ka-aatmanirbhar-bharat-ka-jylla-ha-ka-odop/
"Shillong, K’lyngkot, 23: U President ka United Democratic Party (UDP) Bah Metbah Lyngdoh ha ka sngi Baar u la ong ba ka UDP kam kyrshan satia ïa ka jingdawa jong ka Voice of the People Party (VPP) ban thung biang ïa ki ophisar ha ka Meghalaya Lokayukta namar ba ka Sorkar ka weng ïa lai ngut ki ophisar tohkit ka dei namarba ka aiñ kam shah ban thung biang ïa ki ophisar ba la shongthait na ka kam.Ha ka jingïakren bad ki lad pathai khubor u Bah Metbah u la ong ba ka aiñ ka la shai kdar ba ki ophisar tohkit ka dei beit da ki ophisar kiba dang don ha ka kam ym da kiba la shongthait bad dei na kata ka daw ba ka UDP kam kyrshan satia ïa ka jingdawa jong ka VPP.”Ngim lah ban kyrshan ïa kaei kaba ki (VPP) dawa namar ka jingdawa jong ki kam dei kaba shongnia shongaiñ,” u la ong.Haba kylli la kane ka jingïakhih ka VPP ka dei beit na bynta ka jingmyntoi saiñ hima, u Bah Metbah u la jubab, “ngam kwah ban ong eiei ïa kane namar kiwei kiwei ki party ki don la ki rukom treikam na kata ka daw ngam kwah ban kynthoh ïa ka kam jong kiwei ki party.”Ka VPP ka la pynlong da ka jingïakhih ha ka sngi Thohdieng jong ka taiew baladep bad hynnin ka Lah Sngi u Blei da kaba tur sha Secretariat ban dawa ïa ka Sorkar ba kan thung biang ïa ki lai ngut ki ophisar ba la weng na ka Meghalaya Lokayukta halor ka nongrim ba la weng ïa ki lai ngut ki ophisar haba ki dang tohkit ïa ka jingbamsap pyrshah ïa u bahaiing jong u Myntri Rangbah ka Jylla u Conrad K.Sangma.Ka VPP ka la pynsangeh shwa shipor ïa ka jingïakhih hadien ba ka Myntri ka tnat Aiñ jong ka Sorkar Jylla ka Dr. Ampareen Lyngdoh ka la kular ban sa buh sngi ban pynlong da ka jingïalang hapdeng ïa ka VPP bad u Myntri Rangbah ka Jylla ban ïakren halor kane ka jingdawa jong ka VPP.",KYNTAIT KA UDP BAN KYRSHAN ÏA KA VPP IA KA JINGDAWA BAN THUNG ÏA KI OPHISAR HA LOKAYUKTA,https://batesitv.com/kyntait-ka-udp-ban-kyrshan-ia-ka-vpp-ia-ka-jingdawa-ban-thung-ia-ki-ophisar-ha-lokayukta/
"Ka Regional Democratic Alliance (RDA) ka kynhun synrop jong ka UDP bad HSPDP ha ka sngi Baar ki la pynithuh paidbah ïa u Bah Robert June Kharjahrin kum u kyrtong ban aireng ha ka elekshon Lok Sabha na Shillong Seat.Kane ka jingïalang ka dei ruh ka jingsdang ïa ka jingïalap elekshon jong ka RDA ïa u Bah Robertjune Kharjahrin.Haba kren ha kane ka jingïalang u Chairman ka RDA u Bah Metbah Lyngdoh uba long ruh u President ka UDP u la ong ba ka jingïatreilang ki ar tylli ki seng riewlum ka dei namarba ki paidbah ki angnud ba kine ki ar tylli ki seng saiñpyrthei trai ri kin don ka jingïatreilang bad u la ong ba mynta ka dei sa ka pali ki paidbah ban ai jingkyrshan pura ïa u Bah Robert uba kum ka kynhun ki la i biang ban sei.U Secretary ka RDA Bah KP Pangniang uba dei ruh u President ka HSPDP u la ong ba ka jingsei ïa u Bah Robert ka dei ka jingangnud ban rah biang ïa ka burom ka jaidbynriew hakhmat ka pyrthei bad ka dei sa u paidbah ban shim khia ïa kane ka mat.U Co chairman ka RDA Bah Martle Mukhim kum u riew saiñpyrthei ba la ih bha u la ong ba ka jingïaid lynti jong ki seng saiñpyrthei trai ri ha ki snem kiba kham mynshuwa ka ladei ka sakhi ba lada ka UDP bad ka HSPDP ka ïatreilang u kyrtong ba ka sei ki ju jop beit na kata ka daw ha kane ka kynti kum ka kynhun kim don kano kano ka jingartaien ba u Bah Robert un jop ha kane ka elekshon ban wan.Ha kane ka sngi u Bah Robertjune u la ai ruh ka jingkren kaba nyngkong eh ban ïalap ïa ka elekshon MP kum u kyrtong ka UDP uba la sei ïa shibun bah ki mat kiba u don ka thong na bynta ka jaidbynriew bad ka jylla baroh kawei.U la ong ba ki paidbah nongkyrshan jong ka Voice of the People Party (VPP) bad ki paidbah jong ka Shillong Parliamentary Constituency kim dei ban pynsep ei ïa ka vote jong ki ban kyrshan ïa u kyrtong ka VPP namar um don jingkyrmen ban jop namar ka VPP ka dang tlot ha kiba bun ki constituency.U la ong ba ha ka elekshon kaba dang shu dep dei ka UDP kaba jop bun tam ki MLA na baroh ki seng riewlum bad ka jingdon jong ki MDC ruh kiba bun tam na ki seng riewlum dei na ka UDP na kata ka daw u don ka jingsngew skhem ba kum u kyrtong ka RDA ba la kyrshan lang da ka UDP un dei tang ma u na para kyrtong seng riewlum kiba don ka bor ban ïakhun pyrshah ïa ki kyrtong ki national party.U la kular ba un long u simpah simsong jong ka jaidbynriew ha Parliament ban kren ïa ki jingeh jong ka jaidbynriew bad ban long ruh ka sur ban pyrta jam ïa ki jingangnud ka jaidbynriew ha kiba bun bah ki mat ba kynthup naduh ka ILP, ka Ktien Khasi, ban pynkhlaiñ ïa ka Sixth Schedule bad kiwei kiwei ki mat.Shuh shuh u ong ba um shym mutdur satia ba ki nongïalam barangbah ka RDA ki ibit ban jied ïa u kum u kyrtong ban aireng na Shillong Seat bad pynpaw ba ha kano ka nongrim kine ki nongïalam ki ki pynshong nongrim ïa u kum u kyrtong ka RDA namar u dei tang uba rit eh ha ka kyrdan ban ïa nujor bad kiwei pat.U la ong ba u shim ïa kane ka jingjied jong ka RDA ïa u uba dei uba duk bad ba khun swet u bym pat don jingtbit ha ka saiñpyrhtei ruh hynrei ka jingbynshet jong ka RDA ba un long u kyrtong ka la dei ka jingai burom ba khraw bad ka pyni shai ba ka RDA ka dei ka kynhun jong u duk u rangli, u khun swet bad ki shem lanot.U Bah Kharjahrin u la pynpaw ba ka jingmih jong u ban aireng ha kane ka elelction MP ka long ym ban kynthoh ïa kiwei ki seng ne ïa kiwei ki kyrtong hynrei ban kren ïa ki nongrim kiba u don na bynta ka jaidbynriew baroh kawei bad ka jylla hi.","KI SENG RIEWLUM KI LA ÏATYLLI, KA DEI SA KA PALI KI PAIDBAH BAN KYRSHAN ÏA U KYRTONG KA RDA: METBAH",https://batesitv.com/ki-seng-riewlum-ki-la-iatylli-ka-dei-sa-ka-pali-ki-paidbah-ban-kyrshan-ia-u-kyrtong-ka-rda-metbah/
"Ka Pradesh Election Committee, Meghalaya jong ka Seng Congress ha ka sngi Baar ka la shong jingïalang ïathir ïatai bad ban ïathew ïawoh hadien ba ka la ïoh pdiang ïa ki kyrteng jong ki nongpan tiket na ka bynta ban ïakhun ïa ka elekshon Lok Sabha na Shilong bad Tura Seat ka ban sa long mynta u snem.U nongïalam jong ka Congress Legislature Party (CLP) Bah Ronnie V. Lyngdoh u la kyntait ban ïathuh ïa ki kyrtengjong ki nongpan tiket bad ong ruh ba ka kam por kam long satia ban pynpaw pyrthei ïa ki nongpan tiket hynrei yn sa pynbna paidbah ïa ki kyrtong shwa ka taiew bakhatduh mynta u bnai ynda la ïoh ïa ka jingmynjur na ka All India Congress Committee (AICC).Haba kylli, haduh katno ka Congress ka kam nongkynti ban jop biang ïa ka elekshon Lok Sabha na Shillong khamtam eh hadien ba ka la jop tang san Seat ha ka elekshon Assembly, u President ka Meghalaya Pradesh Congress Committee (MPCC) Bah Vincent H. Pala u la ong, “haoid, ka long kaba jwat bha ïa ka Congress mynta ka kynti hadien ka jingmih noh jong ki nongïalam bad ki nongtrei ka party ha u snem baladep hynrei watla katta kat shaba ngi leit ngi ïoh ïa ka jingieid jong u paidbah ha manla ki jingïalang kiba ngi la pynlong.”“Ngi la tynrong kam ha ki MLA, ki MDC bad ha ki nongïalam jong ka party ba kin pynkhreh noh ïa ka elekshon,” u la ong.“Ngi don ka jingkyrmen ba ngin jop biang mynta ka kynti ruh,” u la ong.Na Shillong Seat, ïa mynta, la mih da u Bah Vincent H. Pala kum u MP ka Congress.Haduh mynta, ki kyrtong kiba la paw kyrteng ban aireng na Shillong Seat ki long u kyrtong ka VPP Dr. Ricky J. Syngkon, ka kyrtong ka NPP ka Dr. Ampareen Lyngdoh bad u kyrtong ka RDA Bah Robert June Kharjahrin.Na Tura, haduh mynta tang ka NPP kaba la pynbna ban pynieng biang ka Sitting MP ba mynta ka Agatha Sangma.",SHAHNIAH U BAH VINCENT PALA BAN JOP BIANG DA KA JINGIEID KI PAIDBAH ÏA KA CONGRESS,https://batesitv.com/shahniah-u-bah-vincent-pala-ban-jop-biang-da-ka-jingieid-ki-paidbah-ia-ka-congress/
"Dang ha kine ki sngi ki nongïalam ka seng Congress ha kane ka jylla, ki la kynnoh ba Sokar Jylla ka la khang ïa ka jingleit u Rahul Gandhi sha USTM ha Ri-bhoi  hadien ka jing pynbor kaba la wan na Assam bad na Delhi.Ha u kyrwoh ba la phah sha ki lad pathai khubor, ka BJP ka la ong, “phewse ka USTM ka la pynshai paidbah lyngba ka Social Media ba ka seng Congress kam shym la ïoh jingbit na ki bor synshar ka Ribhoi District, kumta ka USTM kam banse ban pynsangeh noh shwa ïa ka jingai jaka ban pyndonkam da ka seng ha ka sngi ba wan u Rahul Gandhi.  Ka jingkhein sting jong ka seng Congress ban pynbiang ïa ki kot ki sla ban pynlong ïa ka jingïalang ka pynpaw ïa ka jing bymkhein snep jong ka seng Congress ïa ki bor sorkar bad kane ka pyni shai ïa ka jinglong barieh jong ki nongïalam jong kane ka seng.”“Ka BJP Meghalaya ka kyrpad ïa ki nongïalam ka seng Congress ba kin long shida noh ha ka rukom treikam jong ki bad lada ka long kaba khia haduh katta katta ïa ki, kim dei ban shu kren laplah kumne manla ka por. Kane ka jingbuhrieh ïa ki jingshisha bad ban kynnoh khlem nongrim jong ka seng Congress ka pynpaw ïa ka jingjaboh ka jingbymlerkam bad ka jinglongbuit poh jong ki nongïalam ka seng,” la ong ka BJP.“Na ka por sha ka por ka seng Congress ka ju kynnoh ba ka BJP ka synshar donbor hynrei ka la klet mo ïa ka Emergency? Mano ba synshar donbor ïa ka ri ha kito ki snem hato ym dei ka seng congress? Mano ba ju mlien ban wanrah ïa ka president rule bad ban weng jubor ïa ki sorkar jylla ba la jied da ki paidbah, hato kam dei ka seng congress? Mano ba la set jubor bad khang ïa ki nongthoh khubor ban kren laitluid, hato kam dei ka seng Congress? Kane ka rukom ban shu kynnoh laplah bad ban kdew kti ka pawshai ba ka seng Congress kam don jingmut eiei ban ai ka jingshakri kaba khuid sha ki paidbah,” la kynthoh ka BJP.“Ka por ka la kylla ba ki nongshong shnong ki kwah ïa ka jingsynshar kaba khuid, kaba ïohi paw bad kaba don ïa ka jingkular kaba skhem. Balei ka BJP ka jop elekshon na ka por sha ka por dei namarba ka la lah ban wanrah ïa kita ki jingkylla baroh bad ki paidbah ki hun ïa kata,” la pynksan ka BJP.“Kumba ka ktien “Satyameva jayate” ka ong ba ka hok kan ieng rasong, ka pawshai na kane ka jingjia ha USTM ba ka seng Congress kan sa duh biang ïa ka jingshaniah jong ki paidbah ha kane ka elekshon MP ban sa wan,” la ong ka BJP.","NANG PAW SHUH SHUH KI JINGTHOK KA SENG CONGRESS, KYNNOH KA BJP",https://batesitv.com/nang-paw-shuh-shuh-ki-jingthok-ka-seng-congress-kynnoh-ka-bjp/
": U Samla Boltijoy Ryan Nongsiej uba la jop ïa ka nam Mister India 2023 Tourism Global ha Sangli, Maharashtra ha u snem 2023 u la shah jied ban mihkhmat ïa ka ri India ha ka International Pageant ka ban sa long ha ka ri Vietnam ha u bnai Jyllliew, 2024.Ha ka jingïakren bad ki lad pathai khubor ha ka sngi Palei u samla Boltijoy Ryan Nongsiej, ryngkat ka jingsynran lang jong ka kmie bad ka hynmen kynthei u la ïathuh ba ka jinglut jingsep na ka bynta ban leit ïashim bynta ha kane ka rynsan ïakob ka ban sa long ha ka Ri Vietnam ka long kaba bun kumta kum u samla uba wan na ka longïing longsem kaba duk bad kaba duna ka ïoh ka kot, u la kyrpad ïa ka Sorkar Jylla, ïa ki kynhun bapher bapher bad ïa ki riewshimet kiba don ka mynsiem ïarap ba kin kyrshan lem ïa u na ka bynta kane ka jingthmu kaba bha khnang ban dup lah ban wanrah ïa ka nam ka burom ïa ka ri India, ïa ka Jylla Meghajaya bad ïa ka jaidbynriew hi baroh kawei.Une u samla un long ruh uba nyngkong eh na kane ka Jylla Meghalaya ban mihkhmat ïa ka ri India shabar ri ha ka jingïakob Mister Tourism Global ha ka King and Queen of Mister and Miss International kaba la ïatreilang bad ka Global Model India.Kum ban shu pyntip hangne ba une u samla mynta u dang pule ïa ka Master Degree ha ka Tourism and Travel Management ha Martin Luther Christian University, Shillong.",HA KA RYNSAN ÏAKOB HA VIETNAM YN MIHKHMAT U BOLTIJOY R. NONGSIEJ ÏA KA INDIA,https://batesitv.com/ha-ka-rynsan-iakob-ha-vietnam-yn-mihkhmat-u-boltijoy-r-nongsiej-ia-ka-india/
": Ka Inspector Aniosca Basaïawmoit kaba long ka Senior Instructor ha Central Training Institute of Civil Defence and Home Guards, Meghalaya, Mawdiangdiang ka la shah pynkup burom da ka khusnam Medal for Meritorious Service (MSM) ha ka jingrakhe ïa ka Republic Day ba 75 snem jong ka ri India.Ka Inspector Basaïawmoit ka dei ka kynthei banyngkong eh na ka tnat Civil Defence and Home Guards ha ka jylla ban ïoh  pdiang ïa kane ka Meritorious Service Medal, ong u Divisional Commandant of Home Guards, Shillong Bah PH Shylla ha u kyrwoh ba la phah sha ki lad pathai khubor.Ka Ministry of Home Affairs dang shen ka la pynmih saw tylli ki Medal, ar tylli na ka bynta ka Gallantry bad ar tylli na ka bynta ka Service ïa kaba la ai sha baroh ki dkhot jong ka CAPF, State Police, Civil Defence & Home Guards, RPF, Correctional Services, Fire Service bad kiwei kiwei.La bujli ïa kine ki saw tylli ki Medal na ki medal barim kum ka Home Guards and Civil Defence Medal for Meritorious Service bad ka Police Medal for Meritorious Service etc.",ÏOH KHUSNAM KA SI ANIOSCA BASAIAWMOIT,https://batesitv.com/ioh-khusnam-ka-si-aniosca-basaiawmoit/
": U State President ka BJP Meghalaya Pradesh u Wankitbok Pohshna u la pynphai nia ïa ka jingkren laplah jong u President ka Meghalaya Pradesh Congress Committee (MPCC) u Bah Vincent H. Pala uba dei ruh u MP ka Lok Sabha na Shillong da kaba ong ba ka long kaba sngewlyngoh ba ka Congress ka hikai pynban ïa ka BJP halor ka jinglaitluid ban mane Blei.“Katba dei hi ka seng Congress hapoh ka jingïalam jong u Nehru kaba la wanrah nyngkong eh ïa ka aiñ rew kaba la tip kum ka Indian conversion (regulation and registration) Bill ha u snem 1954, kaba la thmu ban pynlong aiñ ha kaba ïadei bad ka “jingai jingbit ïa ki nongïalap bad ka jingpyntip sha ka Sorkar haba don ka jingkylla niam.  Ïa kane ka aiñ-rew la kyntait noh da ka Lok Sabha ha kato ki snem bad la sngewlyngoh ba kat u President ka MPCC um tip ïa kata bad ka pawshai ba une u nongmihkhmat u kwah tang ban pynsaphriang ïa ki khubor shukor bad ki bym don nongrim tang ban myntoi lade,” la kynthoh u Bah Pohshna.“Dang shen u Myntri Rangbahduh ka ri u Narendra Modi u dang shu dep lum ïa ki nongïalam jong ki Niam Khristan kiba pawkhmat ha ka ri kum ka dak ban ïaleh kmen lang ha ka sngi Khrismas kaba dei ka sngi khraw jong baroh ki Khristan ha satlak pyrthei bad ha ka jingkren jong u Modi u la bynrap ba ka sngi Khristmas kam dei tang ka sngi lehkmen jong ki Khristan hynrei ka dei ka sngi bakhraw ïa baroh ki nongshong shnong hapoh ka ri India bad u la pynkynmmaw halor ka jingïajan jong u bad ki kynhun Balang mynba u dang long u Myntri Rangbah ka jylla Gujarat bad khlem da klet u Modi ha u snem 2021 por ba ula leit ban ïakynduh ïa u Kpa Bakhuid Pope Francis ha Rome u la khot sngewbha ïa u Pope Francis ban wan jngoh ïa ka ri India kum u nongshahkhot sngewbha (national guest),” la ong u Bah Pohshna.“Kam don ka jingartatien ba baroh ki prokram ba la wanlam da ka Sorkar u Modi ki long ki bym shah liang ïano ïano bad ki Khristan ki ïoh ïa ka bhah kumjuh kumba ïohlang kiwei kaba pawshai ba ka BJP kadei kaba khmih lut ïa baroh khlem kano kano ka jingpynïapher. U Modi u ïalap ïa ki kyntien hindi ‘sabka saath sabka vikas saka prayas sabka vishwas’ kaba mut ka jingmyntoi ïa barohlang da ka jingshniah bad ka party BJP kam ju pyndonkam ïa ki ritpaid tang ban myntoi por elekshon kumba ka seng Congress ka ju mlien haduh mynta mynne ban pynsngewbha tang nalor nalor ïa ki ritpaid ban jop elekshon,” la ong  shuh shuh u nongïalam ka BJP.“Ha jaka ba u khlieh ka seng Congress un pynlut por ban pynsaphriang ïa ki khubor lamler u dei ban sei madan pynban ïa ki kam kiba ula leh kum u nongmihkhmat na Shillong Constituency ha jaka ban pynthohbria ïa kiwei ki seng tang ban ïoh jingmyntoi ïalade ha kane ka elekshon MP ban sa wan. Ka ri India ka la kiew shakhmat ha kine ki  khyndai snem shiteng jong ka Sorkar u Modi bad manla uwei pa uwei u nongshong shnong ha ka ri ki la lah ban put turoi ba ki long mynta kita ki nongrahktien jong ka ri India ba la kiew ha ka roi ka par bad kam slem shuh ban ngin sa ïoh ban kheit ïa uta u soh ym shuh kum ha ki por ba synshar ka Congress ba ka ri ka la sahdien shaba palat,” ula ong.“Ka jylla Meghalaya kaba don bun ki Khristan ka ïoh bhah na baroh ki skhim kiba u Modi ula wanrah, kum ka umdih ha manla ki thliew iing kum ka JJM, ka iing na ka bynta kiba jynjar lyngba ka PMAY, ka jingpynïoh tyndong lyer shet lyngba ka Ujwala, u khaw sha ki longing bajynjar lyngba ka PMGKY bad kaba kham kongsan ka jinglah ban ai ïa ka tika Covid kaba la pynlait ïa ngi baroh na ka khlam bad ki don shibun kiei kiei kiba la wanlam da ka Sorkar BJP kiba kum u MP u dei ban tip,” la ong ka BJP ïa u President ka MPCC.“Ka jingïohbhah ki paid riewlum na ka mang tyngka ka la kot sha ka 89000 klur tyngka ha kine ki khyndai snem shiteng jong ka synshar u Modi katba ha ki snem ba dang synshar ka Congress tang shipawa na katei ka song ruh ki khlem lah ban ai kaba paw ba hynriewphew snem kynthih ka seng Congress ka la lehbeiñ ïa ki paid riewlum da kaba pynduh ïa ki bhah badonkam ban kyntiew ïa ka jingim jong ki. U heh ka seng congress um dei ban klet ïa ki kyntien kiba u Rajiv Gandhi ba la khlad u ju kren’ ba na ka shi tyngka kaba mih na Delhi tang Khatsan naïa ka poi sha ki jylla ïa kaba ka seng BJP ka la lah ban tehlakam ïa ka kam bamsap bad ban pyntikna ba ka hok ki paidbah kan poi shispah na ka shispah sha ki’ la bynrap u Bah Pohshna.","CONGRESS YNNAI HIKAI ÏA NGI HALOR KA JINGLAITLUID, ONG U HEH BJP",https://batesitv.com/congress-ynnai-hikai-ia-ngi-halor-ka-jinglaitluid-ong-u-heh-bjp/
"Ka long ka jingsarong ïa ka jylla Meghalaya naba u Bah Alexander Laloo Hek uba long u Myntri ka Sorkar Jylla uba peit ïa ka tnat Animal Husbandry and Veterinary u la shah pynkup burom da ka khusnam Dadasaheb Phalke ba la aiti da u Myntri Khynnah ka Sorkar Pdeng uba peit ïa ka tnat social justice u Ramdas Athawale ha ka ka jingïalang kaba la long ha NDMC Auditorium, Jantar Mantar, New Delhi ha ryngkat ka jingsakhi lang jong ki heh ki haiñ bad ki kynrem ki lyndan na kylleng ka ri India.U Bah Hek u la shah pynkup burom da kane ka khusnam kum u Myntri Sorkar ba tbit bad kum u nong shakri paidbah ba khlem shongthait na ki 25 tylli ki snem kiba u la long u nongmihkhmat jong ka Pynthorumkhrah Constituency bad nalor u synniang u bynhei ba u la noh sha ka jylla bad ka ri baroh kawei.Ka BJP Meghalaya Pradesh u ha u kyrwoh khubor ba la phah da u Chief Spokesperson u Bah Mariahom Kharkrang u la ïathuh ba u Bah Hek u la pynpaw ba ka jingshah jied ban ïoh pdiang ïa kane ka khusnam ka la pynkmen bad ka la nang aibor shuh shuh ïa u ban trei shitom na ka bynta ka bha ka miat jong ka jylla bad ka ri baroh kawei.",ÏOH KHUSNAM DADASAHEB PHALKE U BAH AL HEK KUM U MYNTRI SORKAR,https://batesitv.com/ioh-khusnam-dadasaheb-phalke-u-bah-al-hek-kum-u-myntri-sorkar/
": Ka Khun Hynñiewtrep National Awakening Movement (KHNAM) ha ka sngi Palei ka la phah da ka jingthoh sha ka Dorbar Shnong Rynjah ba kan pyndam noh mardor ïa ka kyntien “RR Colony” bad ban thoh bujli da ka kyrteng Them Rynjah.“Na ka liang jong ka Hima Mylliem naduh u snem 2019 ka la kynthup ïa ka RR Colony lane kata ka Refugee Colony hapoh ka jingpynïaid jong ka Dorbar Shnong Rynjah bad ïa kane la pynskhem ruh da ka Khasi Hills Autonomous District Council (KHADC),” la ong u Working President ka KHNAM Bah Thomas Passah ha u kyrwoh.“Ha kajuh ka por ka KHADC ka la pynduh ruh ïa ka kyrteng Refugee Colony lane RR Colony bad la jer da ka kyrteng tynrai ïa kane ka jaka kum ka “Them Rynjah”. Hynrei kaba sngewsih ka long ba haduh kine ki sngi bun bha ki Signboard kiba don ha kane ka jaka ki kdew beit da ka kyrteng “RR Colony” kaba long ka jingïalam bakla ïa kiba bun balang bad kaba pynïap ruh ïa ka jingbthah jong ka District Council,” la ong ka KHNAM.Halor kane ka seng ka la phah ka shithi sha ka Dorbar Shnong Rynjah bad ka la kyrpad ruh ba kan pyndam ïa baroh kine ki jingthoh kyrteng ‘RR Colony” bad ban thoh bujli noh da ka kyrteng tynrai kumba dei, kata, “Them Rynjah” khnang ban lait na kano kano ka jingsngewthuh bakla.“Ngi la pyntip ruh ïa kane sha ka KHADC bad ngi ap khmih lynti ba ynda ngi la ïaid lynti biang na kane ka jaka ngin ïohi noh ïa ka kyrteng tynrai,” la bynrap u kyrwoh.","DANG THOH BEIT HA SIGNBOARD ÏA KA KYRTENG, ‘RR COLONY’ WAT HABA LA JER THEM RYNJAH",https://batesitv.com/dang-thoh-beit-ha-signboard-ia-ka-kyrteng-rr-colony-wat-haba-la-jer-them-rynjah/
": Hadien ka jingkhlad noh jong kawei ka samla kaba leit shah sumar ha NEIGRIHMS hospital hadien ba la mih ka jingkynnoh ba ka dei na ka jingleh torti bad ka jingleh bym patiaw jong ki nongsumar, ka Hynniewtrep Achik National Movement (HANM) ha ka sngi Palei ka la ïakynduh ïa u Director u Dr. Nalin Mehta ban tih bniah ïa ka jingshisha.Katkum ka jingkynnoh jong ki bahaiing kane ka samla kaba la 23 snem ka rta ha ki lad pathai khubor la ong ba ki bor ba dei khmih ïa kane ka jaka sumar kim shym la pyni satia ïa ka Report bad ki la shu rah beit beit ïa ka nongpang sha Intensive Care Unit (ICU) naduh ka 17 tarik tad haduh ka 22 tarik ha kaba wat ki doctor ruh kim shym la leit jngoh satia ïa ka koit ka khiah jong kane ka samla.Shuh shuh ki bahaiing ki la pyntip ba ki bor pynïaid jong kane ka jaka ai jingsumar haba ki ïa ka Report kim shym la ai satia hynrei ki ai tang ïa ka Death Certificate jong kane ka samla hadien ba ka la khladnohHa ka jingïakynduh ïa u Director ïa ka kynhun jong ka HANM la lamkhmat da u President ka seng u Bah Lamphrang Kharbani bad aiti ruh da ka dorkhas ban pynpaw ïa ka jingsngewkhia halor kane ka jingjia.Ha ka dorkhas, ka HANM ka la maham tyngeh lada ki dang don kum kine ki jingjia hapoh kane ka hospital, ka seng kam banse ban shim da kiwei pat ki lynti jong ka aiñ ne wat ban shu khang khyrdep noh shisyndon ïa kane ka hospital.Ha ka jingïakren bad ki lad pathai khubor, u Assistant Secretary ka Seng u Bah Wyraiwan Sohtun u la ïathuh ba u Director u la pyntip ba hapoh 10 sngi yn thung ïa ka jingtohkit halor kane ka jingjia bad na ka liang jong ka HANM ruh ka la kyntu ïa u Director ba u dei ban khlieh hi dalade ïa ka jingtohkit khnang ba kan long kaba khuid.Ka Khun Hynñiewtrep National Awakening Movement (KHNAM) ka la phah ruh da ka jingujor sha ka Meghalaya Medical Council ban dawa ba dei ban thung da ka jingtohkit halor ka jingjia ha NEIGRIHMS Hospital kaba lam sha ka jingduhei jong ka samla kaba la 23 snem ka rta ban duhei ïa la ka jong ka jingim.","WAT LEH ‘EXPERIMENT’ ÏA KI NONGPANG HADUH BAN DA IAP, MAHAM KA HANM ÏA KA NEIGRIHMS",https://batesitv.com/wat-leh-experiment-ia-ki-nongpang-haduh-ban-da-iap-maham-ka-hanm-ia-ka-neigrihms/
"Ka President jong ka Mahila Morcha, BJP Meghalaya Pradesh ka Kong Susuki Parïat ka la pynpaw ïa ka jingsngewsih halor ka jingbym pynrung jong ka Sorkar Jylla ïa ka ktien Jaiñtia ha ka State Anthem ba la pyllait dang shen da ka Sorkar Jylla ha ka jingrakhe ïa ka jingdap 52 snem ka jingïoh jylla bapura jong ka Meghalaya kaba la long ha Tura, West Garo Hills District.“Nga kum ka President jong ka Mahila Morcha nga sngewsih ba khlem pynrung ïa ka kyntien Jaiñtia ha ka State Anthem.  Kumba ngi tip ïa kane ka mat la ujor ruh da u Bah Alexander L. Hek uba long u Myntri Sorkar na ka BJP hapoh ka jingïalang jong ka kynhun Myntri hynrei ka Sorkar kam shym la sngap satia,” la ong ka Kong Pariat ha u kyrwoh.“Ïa ka Meghalaya ngi tip ba la phiah ha ki lai tylli ki thaiñ, ka rilum Khasi, ka rilum Jaiñtia bad ka rilum Garo.  Kumta ha ka jingsngew jong nga, ha ka jingrwai ruh dei ban pynrung ïa ki lai tylli ki jait ktien jong ki Khasi, ki Jaiñtia bad ki Garo,” ka la ong.“Hapoh ktien Khasi ki don bun ki tnat ktien kum ha War, Maram, Bhoi, ka ktien KHASI ka dei ka ktien kmie ïa kine ki tnat ktien.  Katba ka ktien Jaiñtia ka dei beit kajuh la ka dei ha Jowai ne ha Amlarem, Sutnga, Wahïajer, Shangpung ngi pyndonkam beit tang ka ktien Pnar.  Ka  Garo ruh ki kren kumjuh la ka long ha Tura ne  ha Williamnagar ne ha kano kano ka bynta jong ka rilum Garo. Namarkata ngi dei ban burom ïa kane,” la ong shuh shuh ka Kong Pariat.",BYM RUNG KA KTIEN JAIÑTIA HA KA STATE ANTHEM PYRSHAH KA PRESIDENT MAHILA MORCHA,https://batesitv.com/bym-rung-ka-ktien-jaintia-ha-ka-state-anthem-pyrshah-ka-president-mahila-morcha/
"U Bah Batskhem Ryntathiang uba dei u MDC jong ka Mairang-Nongkhlaw Constituency ha ka Palei ryngkat bad la ki nongkyrshan u la pyniasoh sha ka National Peoples Party ha ka jingialang kaba la long ha ka shnong Mairang.Ia u Bah Batskhem Ryntathiang la pdiang sngewbha da u State Working President jong ka NPP u bah Hamletson Dohling ryngkat ka jingsakhi lang jong ka Kyrtong MP ka NPP na Shillong Seat ka  Dr. Mazel Ampareen Lyngdoh nalor kiwei kiwei de ki nongialam bahakhmat jong ka party.Ha kane kajuh ka sngi ka NPP ka la pynskhem ruh ia ki nongkitkam jong ka NPP Mairang Block naduh ka Parent Body, ka Women’s Wing bad ia ka Youth Wing.","PRA KA KTEM CONGRESS HA MAIRANG, PYNÏASOH U MDC SHA KA NPP",https://batesitv.com/pra-ka-ktem-congress-ha-mairang-pyniasoh-u-mdc-sha-ka-npp/
"Ki khynnah skul jong ka Mission Upper Primary School, Mawryngkneng ki la pyniap biej ia u Lat ka Jylla bad ia ki kynrem ki lyndan lyngba ka sap kilan met kumba ju leh ki shipai hashwa ban leit iakhun ia ki lehnoh ha ka jingrakhe ia ka Republic Day kaba la long ha nongbah Shillong ha ka sngi Thohdieng.La sakhi ruh ba kine ki khynnah skul, ki phong ia ka Uniform ba la suh da na ki borni bad kieng ruh ia ki suloi ba la shna kyrpang da ki dieng bad pyni ia ka sap kilan met da kaba bud ia ka sur jong ka ksing.Shwa ban pynkut ia ka jingkilan met, kine ki khynnah skul, ki la pyni ruh ia ka sap iakhun ban pynliem lyndang ia ki lehnoh.Ynda la wai ka Cultural Programme u DGP ka jylla uba la iap biej shaba palat ia kane ka jinglah jong ki khynnah skul ka Mission Upper Primary School Mawryngkneng ban pyni ia kane ka sap kilan met, u la khot bad shondur ban pynsah jingkynmaw ia kane ka sngi.Ha kane ka sngi, ka jingrakhe ia ka Republic Day kaba 75 snem jong ka ri India, ha nongbah Shillong la sakhi ba ka long kaba iphuh bad ka iphieng bha da ka jingwan shim bynta shitrhem ha ki jingiakop bapher bapher.Ha ka jingiakop march pass ka kynhun kaba wan balai la ioh rah da ka Sacred Heart Girls Higher Secondary School bad ka kynhun kaba wan baar la ioh rah da ka National Cadet Corps, Boys bad kaba ioh rah ia ka nam lahduh ka dei ka National Cadet Corps, Girls.Ha ka jingia pyninam ia ki Tableau ia ka nam kaba lai la iohrah da ka District A.H Veterinary office bad ia ka nam baar la ioh rah da ka Meghalaya State Skill Development Society katba ia ka nam kaba nyngkong la ioh rah da ka District Commerce and Industries Centre.Ha ka jingiakop ia ka Cultural Programme ia ka nam balai la ioh rah da ka Seng Khasi Higher Secondary School Shillong, katba ia ka nam baar la ioh rah da ka Mission Upper Primary School, Mawryngkneng bad ia ka nam ba nyngkong la ioh rah da ka Multipurpose Secondary School, Mawngap.Ia ka khusnam na ka bynta kine ki nongjap la sam da u Chief Secretary ka jylla u Bah DP Wahlang bad u Director General of Police (DGP) ka jylla u Dr. Lajja Ram Bishnoi.",KHRAM LIEM LYNDANG KI LEHNOH HA KI SHIPAI HA KA SNGI RAKHE REPUBLIC,https://batesitv.com/khram-liem-lyndang-ki-lehnoh-ha-ki-shipai-ha-ka-sngi-rakhe-republic/
"U Myntri Rangbah ka Jylla u Conrad K. Sangma u la pynher ia ka lama lairong jong ka ri ha ka jingrakhe ia ka Republic Day kaba 75 snem jong ka ri India.Ha kane ka sngi, u Myntri Rangbah u la pynkup burom ruh da ka khusnam Lifetime Achievement sha u Rodrick D Shira halor ka jingnoh ia u synñiang u bynhei sha ka jylla bad sha ka ri baroh kawei.U Rodrick D. Shira uba dei u samla pule barim jong ka IIT Kharagpur ha ka Electronics and Electrical Communication Engineering, u la ioh pdiang ia ka Gold medal ha ka bynta Electronics ha u snem 1967 bad u la trei hapoh ka Fertilizer Industries kum u Process Control Engineer bad trei ruh ha FCI Sindri bad u la shakri ha bynta bapher bapher jong ka ri. Hadien ba la jied da ka Public Enterprise Selection Board (PESB) ha u snem 1998 u la long u Director of Production ha ka Bongaigaon Refinery and Petrochemicals Limited ia kaba la tip mynta kum ka Indian Oil Corporation Limited bad u la shongthait na ka kam ha u snem 2003.Ha u snem 2017, u la shah jied ban shimti kum u Vice Chancellor banyngkong eh jong ka Captain Williamson Sangma’s Technical University ha Jewilgre da ka Sorkar Meghalaya.Shuh shuh u Myntri Rangbah u la aiti ruh ia ka Certificate of Appreciation bad ka Water and Sanitation Award sha ka shnong Kama Galwanggre bad sha ka shnong Babadam bad ia ka khusnam Top Performing PHC sha ka Darengre PHC kaba la shah jied kum ka shlem jingsumar kaba pyntreikam bha ia ka MHIS bad ka AB-PMJAY hapoh ka district.La sam ruh ia ki Certificate of Appreciation sha ki nongtrei jong ki tnat bapher bapher.Ha ka jingpyni nam ia ki tabud, ka Tura Municipal Board ka la ioh khur ia ka nam lahduh, ka District Commerce and Industries Centre ka la ioh khur ia ka kyrdan kaba ar bad ka tnat Election ka la ioh khur ia ka kyrdan kaba lai.U Myntri Rangbah u la kaweh lama ia ki kali na ka bynta kiba iashim bynta ha ka Bilgaro Republic Day Run 2024 ban pynsngewthuh paidbah halor ka jingshngaiñ haba niah kali ia kaba la pynlong da ka Tura Motor Sports Club, Tura.Ha ka por mynsngi la pynglong ia ki jingialehkai sports na ka bynta ki heprit bad ia ka Exhibition Football match kaba la long hapdeng ka DC XI bad ka Medical XI ha P A Sangma Stadium, Dakopgre, Tura.Ia ka jingrakhe Republic Day la pynlong ruh ha Raksamgre bad Dadenggre Civil Sub-Divisions ha kaba u Limison D Sangma, MLA bad u Brening A Sangma, MLA ki la long ki kongsan.Ha Williamnagar, u Myntri ka tnat Pule Puthi  Rakkam A Sangma u la pynher ia ka lama lairong. Ha Ampati u Myntri ka tnat PHE Marcuise N Marak u la pynher ia la lama lairong bad sam ruh ia ki khusnam sha ki nongjop ha ka jingpyni tabut ba kynthup ia ka tnat DCIC, ka tnat Labour bad ka tnat PHE, katba ia ka khusnam Best Marching Contingent la ioh da ka St. Dominic Savio Higher Secondary School, ka St. Claret Secondary School Scouts bad ka Birin-Nuchong School Scouts.La sam ruh ia ki jingbam sha ki nongpang ka Ampati Civil Hospital, ka jingpylong ia ka jingialehkai Cricket hapdeng ki bor synshar district bad ka tnat Pulit.Ha Resubelpara u Symbud Myntri Rangbah Sniawbhalang Dhar u la pynher ia ka lama lairong bad sam ruh ia ka khusnam sha ka ophis Soil & Water Conservation kaba la shah jied ban ioh pdiang ia ka Best Tableau Award.Katba ia ka Best Marchpast la ioh da ka Resubelpara RMSA Secondary School.La pynkup burom ruh ia ki shakri sorkar hapoh ka district, la sam ruhh ia ki khusnam sha ki ASHA bad sha ki nongialehkai kiba la wanrah ia ka nam ka burom sha ka District ha ka 5th Meghalaya Games kaba la long dang shen ha Tura.Ha Baghmara u Myntri ka tnat Bording u A. T. Mondal u la pynher ia ka lama lairong bad ha ka jingpyni nam ia kit abut, ka ophis Soil and Water Conservation, ka DCIC bad ka Agriculture and Farmers’ Welfare ki jop ia ka khusnam banyngkong, baar bad balai.Ka Siju PHC ka la shah jied ban ioh pdiang ia ka khusnam Best Performing PHC hapoh ka South Garo Hills hapoh ka Megha Health Insurance Scheme bad ka Baghmara Civil Hospital ka la shah pynkup burom kum ka Best Performing District Hospital ha ka jylla hapoh ka Megha Health Insurance Scheme.Ha Jowai u Myntri ka tnat Animal Husbandry and Veterinary Bah A.L Hek u la pynher ia ka lama lairong bad ha ka jingpyni tabut, ka ophis Horticulture ka la iohrah ia ka nam lahduh, katba ka District Commerce & Industries Centre, bad ka Divisional Soil and Water Conservation, Territorial Division Jowai ki la ioh rah ia ka nam kaba ar bad kaba lai.La sam ruh ia ki khusnam Top Performing PHC ha kaba ka Sahsniang PHC ka la shah pynkup burom da ka khsnam Best Performing Public Health Centre (PHC) halor ka jinglah ban pyntreikam bha ia ka Megha Health Insurance Scheme (MHIS) bad Ayushman Bharat Pradhan Mantri Jan Arogya Yojana) (AB PM- JAY).Ha Khliehriat, u Myntri ka tnat Sports and Youth Affairs Bah Shakliar Warjri u la pynher ia ka lama lairong bad bad sam ruh ia ka khusnam sha ka Rymbai PHC kaba la shah jied kum ka shlem ai jingsumar kaba la pyntreikam bha ia ka MHIS & Ayushman Bharat-PMJAY.Ha kajuh ka por, ka Rotary Club, Jowai ka la pynkup burom ruh ia ka Anti-Narcotics Task Force (ANTF), East Jaintia Hills District. Ki nongkitkam jong ka One Stop Centre, Khliehriat ki la ioh pdiang ia ka khusnam halor ka jingithuh ia u synniang u bynhei ba ki la lah wanrah ia ka project ‘Assisting women in Accessing Justice (AWAJ)’, ban ai jingtip sha ki nongshong shnong ha kaba bad ki jingshah thombor bad ban pynshlur ia ki paidbah ba kin wanrah ia ki jingkylli.La sam ruh ia ki khusnam sha ki nongjop ha ka March Past ha kaba ka Little Star Secondary School, Lad Rymbai bad ka Jawahar Navodaya Vidyalaya (JNV), Rymbai ki la shah jied kum ki nongjop.Ha ka jingpyni kolshor ka Jawahar Navodaya Vidyalaya (JNV), Rymbai bad ka Khliehriat Higher Secondary School, Khliehriat ki la long ki nongjop bad ha ka jingpyni tabut District Rural development Agency (DRDA), East Jaintia Hills District ka la shah jied kum ka tabut ba itynnat tam bad ka tabut jonjg ka Agriculture Department ka la ioh rah ia ka kyrdan kaba ar.Ha Nongstoin ka Myntri ka Koit ka Khiah ka Dr. M Ampareen Lyngdoh ka la pynher ia ka lama lairong bad ha kane ka sngi la pyni nam ia kit abut da ki tnat treikam bapher bapher ka sorkar.La pynlong ruh ia ka jingialehkai phutbol hapdeng ka Nongstoin Football Association bad ka Officers Club Nongstoin (Veteran). La sam ruh ia ki jingbam ha Civil Hospital, ha St. Peter’s Green Pasteur Orphanage, Pyndengrei, ha Rev. S. Wollington Children’s Home, Nongpyndeng bad ha Shelter Homes for Boys and Girls, Nondein.Ha Mawkyrwat, u Myntri ka tnat Revenue and Disaster Management Minister Bah Kyrmen Shylla u la pynher ia ka lama lairong jong ka ri bad la pynbud pat sa ka jingpyni ia ki tabut da ki hynriew tylli ki tnat treikam ka Sorkar, ka jingpyni ia ka kolshor, ka jingsam ia ki khusnam sha ki nongjop ha ka March Past.Ka J.K.M.P. Higher Secondary School ka long ka nongjop ha ka March Past, katba ka Little Start Higher Secondary School bad ka Maharam Government Higher Secondary School ki la jop ia ka kyrdan kaba ar bad balai.Ha ka jingpyni tabut, ka ophis PHE ka la ioh rah ia ka nam lahduh, bud sa ka ophis Deputy Commissioner (Election) kaba la wan baar bad ka ophis Divisional Soil and Water Conservation kaba la wan balai.La sam ruh ia ka khusnam sha ka Umjarian HWC-SC kaba la shah jied kum ka Best Performance Health and Wellness Centre ha ka District, bad ka Nongbah Marshillong Village ka la shah pynkup burom kum ka Best Village Health Council hapoh ka District.Ha Nongpoh u Symbud Myntri Rangbah Bah Prestone Tynsong u la pynher ia ka lama lairong bad la pynbud pat sa ka jingpyni ia ki tabut da ki tnat treikam bapher bapher jong ka sorkar.Ha Mairang u Myntri ka tnat Food Civil Supplies & Consumer Affairs, Bah Comingone Ymbon u la pynher ia ka lama lairong bad la pynbud pat sa ka jingpyni ia ki tabut da ki tnat treikam ka sorkar ha kaba ka ophis Sub-Divisional Agriculture Officer ka la shah jied kum ka nam lahduh, ka ophis Block Development Officer ka la jop ia ka kyrdan baar bad ka ophis Fishery Officer ka la jop ia ka kyrdan balai. Ha ka jingiakob pyninam ia ka kolshor ka Seng Khasi Secondary School, Pyndengumiong ka la iohrah ia ka nam lahduh , katba ka St. Thomas Higher Secondary School, Mairang bad ka Multipurpose Secondary School, Lumrit Sohdadek ki la jop ia ka kyrdan kaba ar bad kaba lai.Ha Sohra Civil Sub-Division u Myntri ka tnat Arts & Culture Minister Bah Paul Lyngdoh u la pynher ia ka lama lairong bad shim ruh ia ka Salute jong ki shiphew tylli ki kynhun kiba iaid march past ba kynthup ia ka East Khasi Hills DEF, ka NCC bad ki skul.Ha Dadenggre Civil Sub-Division u MLA Brening A Sangma u la pynher ia ka lama lairong.Ha Amlarem Civil Sub-Division u Bah Lahkmen Rymbui u la pynher ia ka lama lairong bad shim ia ka Salute ha ka jingrakhe kaba la long ha Amlarem Government Lower Primary School.Ha Pynursla Civil Sub-Division u Bah Banteidor Lyngdoh u la pynher ia ka lama lairong.Ha Mawshynrut Civil Sub Division ka Kong Santa Mary Shylla ka la pynher ia ka lama lairong.Ha Raksamgre Civil Sub-Division u Limison D Sangma u la pynher ia ka lama lairong.Ha Chokpot Civil Sub-Division u Sengchim N Sangma u la pynher ia ka lama lairong.Ha Ranikor Civil Sub-Division u Bah Pius Marwein u la pynher ia ka lama lairong.La pynlong ruh ia ka cultural programme, bad ki jingialehkai sports na ka bynta ki khynnah rit bad ka jingsam mitmit sha ki khynnah da ka Integrated Child Development Services (ICDS), Ranikor, bad ka jingsam khusnam sha ki nongjop ha ka march past ha kaba ka Jingaiti Secondary School, Nonghyllam, ka la long ka lahduh, katba ka Nolikata Higher Secondary School ka la jop ia ka kyrdan kaba ar bad ka Indira Gandhi Secondary School, East Rangasora ka la jop ia ka kyrdan kaba lai.Ha Patharkhmah Civil Sub-Division u Bah Damanbait Lamare u la pynher ia ka lama lairong.Ha Jengjal Civil Sub-Division u Deputy Speaker ka Ingdorbar Thawain u Timothy D Shira u la pynher ia ka lama lairong.Ha Dalu Civil Sub-Division u Ian Botham K Sangma u la pynher ia ka lama lairong.Ha Rongjeng Civil Sub-Division u Jim Sangma u la pynher ia ka lama lairong.Ha Hima Shangpung, Laskein C & RD Block u Bah Wailadmiki Shylla u la pynher ia ka lama lairong.",PYNHER U MYNTRI RANGBAH ÏA KA LAMA LAIRONG KA RI HA KA REPUBLIC DAY HA TURA,https://batesitv.com/pynher-u-myntri-rangbah-ia-ka-lama-lairong-ka-ri-ha-ka-republic-day-ha-tura/
"Ka Ministry of Home Affairs jong ka Sorkar Pdeng, hashwa ba ka ri baroh kawei kan rakhe ia ka Republic Day, ka la pyllait ia ki kyrteng jong ki riew pawkhmat ha ka ri ki ban ioh pdiang ia ka Khusnam Padma Award mynta u snem.Ka long kaei kaei kaba sngewtynnad bad kaba sngewsarong ia ka jylla Meghalaya ha kaba ka Kong Silbi Passah ka la shah jied ban ioh pdiang ia ka khusnam Padma Shri mynta u snem 2024.Ka Kong Silbi Passah ka dei kaba shong basah ha Riatsamthiah, Shillong bad ka dei kaba la pawnam bha ha ka jylla ha kaba iadei bad ka jingpynneh pynsah bad ban pyninam ia ka rukom tem bad rukom shad tynrai.Ka Kong Silbi kan pynkhreh mynta ban leit ban shimti ia kane khusnam na ka kti jong ka President jong ka ri India ha ka jingialang ka ban sa long ha Rashtrapati Bhawan ha u Lber ne Iaiong mynta u snem.Ka Kong Silbi Passah kan long ka nongshong shnong kaba ar hapoh ka Shnong Riatsamthiah ban shah jied na ka bynta ban ioh pdiang ia kane ka khusnam bad shwa kane ka Kong Silverine Swer ka la long ka kynthei banyngkong eh hapoh kane ka shnong ban ioh pdiang ia ka khusnam Padma Shri.",KA JINGSARONG ÏA KA JYLLA ÏOH PDIANG KHUSNAM PADMA SHRI KA KONG SILBI PASSAH,https://batesitv.com/ka-jingsarong-ia-ka-jylla-ioh-pdiang-khusnam-padma-shri-ka-kong-silbi-passah/
"Kum ka jingpynshlur ia ki samla pule, ka Seng Samla Shnong Umpling ha ka sngi Thohdieng ka la pynkup burom ia ki 13 ngut ki samla jong ka shnong kiba la pyndep ia ka jingpule ha ki kyrdan bapher bapher.Ia kane ka jingsam khusnam la tip kum ka Academic Excellence Award  ia kaba la bei tyngka da ka Chief Minister Special Grant, ha kaba u Chief Executive Member (CEM) jong ka Khasi Hills Autonomous District Council u la long kum u kongsan.Nalor kine ki 13 ngut, ka Seng Samla Shnong Umpling ka la pynkup burom kyrpang ruh ia ki ar ngut ki samla jong ka shnong kiba la tyngshain bha kiba kynthup ia u Bah Shanbor Warjri uba la long u u Additional Deputy Commissioner jong ka East Khasi Hills District bad ka kong Quinnie Fancon kaba la pass ia ka eksamin MPS.Haba kren kum u kongsan u Bah Pyniaid u la ong ban lait na ka jingshah synshar ha kiwei pat ki jaidbynriew, ki khun samla jong ka jylla ki dei ban trei shitom khnang ba ki lah ban pass ia ka eksamin IAS ba ju pynlong da ka Union Public Service Commission (UPSC) bad u la kular ba lada don ki khun samla na ka shnong Umpling kiba thrang ban iakhun ia kane ka eksamin u long uba kloi ba kyrshan na ka bynta ka bai Coaching.",KULAR U CEM KA KHADC BAN KYRSHAN ÏA KI SAMLA BA KWAH ÏAKHUN EKSAMIN UPSC,https://batesitv.com/kular-u-cem-ka-khadc-ban-kyrshan-ia-ki-samla-ba-kwah-iakhun-eksamin-upsc/
"U Lyngdoh Sad jong ka Jylla Niam Bah Shillong u Most Rev. Victor Lyngdoh ha ka sngi Thohdieng jong ka taiew baladep u la phah ia u kyrwoh sha ki Lyngdoh, ki Riewniam bad sha ki paidriewngeit ban pyntip ia ka jingplie thymmai sa ar tylli ki Parish hapoh ka Jylla Niam Bah.“Da kaba shaniah ha u Blei, ha ka 26 tarik, Kyllalyngkot, 2024 ngi la don ka jingialang bad ki dkhot jong ka Council jong ka Jylla Niambah Shillong, u Parish Priest jong ka Upper Shillong bad ki Rangbah Balang ha kaba ngi la rai ban plie ia ka Parish Mawñianglah,” la pyntip u Most Rev. Victor Lyngdoh.Tang ha ka sngi kaba bud, u Most Rev. Victor Lyngdoh u la pyntip sha ki paidriewngeit ban plie thymmai sa ia ka Parish Mawpdang.“Da kaba shaniah ha u Blei, ha ka 27 tarik, Kyllalyngkot, 2024 ngi la don ka jingialang bad ki dkhot jong ka Council jong ka Jylla Niambah Shillong, u Parish Priest jong ka Parish Pynthorumkhrah bad ki Rangbah Balang ha kaba ngi la rai ban plie ia ka Parish Mawpdang,” la pyntip u Most Rev. Victor Lyngdoh.Kum ban shu pynkynmaw, ha ka 9 tarik mynta u bnai u Most Rev. Victor Lyngdoh u la pyntip halor ka jingplie ïa ki Parish ba thymmai kiba kynthup ïa ka Mawiong, Mawtawar, Umpling, Nongrah bad ka Madanrting.Tad haduh mynta, ki Parish ban sa plie thymmai ki long hynñiew tylli.",SA AR TYLLI KI PARISH THYMMAI YN PLIE HA SHILLONG ARCHDIOCESE,https://batesitv.com/sa-ar-tylli-ki-parish-thymmai-yn-plie-ha-shillong-archdiocese/
"Ki nongialam jong ka Union of Cook-cum-Helper ha ka taiew baladep ki la leit pynsngew sha ki tyndong skhor jong ka Sorkar Pdeng ia ka jingdawa ban kyntiew ia ka Honorarium jong ki nongshet ja sngi ha ki skul sha ka T.5 hajar.Ha ka jingiakren bad ki lad pathai khubor ha Shilong Press Club ha ka lah sngi U Blei, ka President jong ka Union ka Kong Banalis Syiem ka la iathuh ba u Secretary jong ka Ministry of Education, ka Sorkar Pdeng u Sanjay Kumar u la kular ban buh hakhmat eh ia kane ka jingdawa jong ka Union.Ha ka jingleit sha Delhi, la synran lang ia ki nongialam jong ka Union da ka Kong Delina Khongdup kaba dei ka dkhot jong ka National Commission for Women.Ka la iathuh ba u Kumar u la ong ba ia kane ka mat jong ki nongshetja sngi u la kular ban buh hakhmat bad ban shim ruh kum ka mat kaba kyrpang tam namarba u sngewthuh ia ka jingpan kam dei kaba khia haduh katta katta.“Katkum ka sur kaba u kren, ngi khmihlynti ba kin sa pyntreikam noh mynta u snem hi hadien ka Financial Year,” la iathuh ka Kong Syiem.“Kum ki nongshet ja sngi ha ki skul, ngi kyrpad ruh ia u Myntri Rangbahduh ka ri u Narendra Modi ba un sngewsynei ia ki nongshet ja sngi ban kyntiew ia ka jingsiew Honorarium na ka mang tyngka jong ka Sorkar India,” la ong ka Kong Syiem.“Ngi kyrpad ruh ia u Myntri Rangbah ka Jylla Assam u Himanta Biswa Sarma uba dei u nongialam ha kane ka thaiñ Shatei Lammihngi ban iakren lem ia kine ki jingdawa jong ngi bad ka Sorkar India ha Delhi,” la kyrpad kane ka nongialam jong ka Union of Cook-cum-Helper.Katkum ka jingiathuh jong ka Kong Syiem, ki nongshet ja sngi ha baroh ki skul hapoh ka jylla ki don kumba 20 hajar ngut bad ki ioh ia ka bainong na ka Sorkar Jylla kaba long T.1100 bad T.900 na ka Sorkar Pdeng.Haba kylli, ka la iathuh ba ka Union ka la dawa ba ka Sorkar kan ai ia ka Identity Card, ban siew ia ka bainong baroh 12 bnai, ban siew ia ka Honorarium manla u bnai bad ban ai shuti ha ka por ba ki nongshet ja sngi ki pang.U Adviser jong ka Union Bah KL Pariat u la iathuh ba ka Union ka la dawa ruh ia ka Sorkar ban pyntreikam ia ka shuti Maternity Leave ne ka shuti kha khunlung namarba bun na ki nongshet ja sngi ha ki skul ki dei hi ki kynthei.“Ngi la iakren ban siew manla u bnai namarba ki nongshet ja sngi ki shet naduh ka lah sngi U Blei haduh ka sngi thohdieng bad ba ia pisa dei ban pynpoi ha ka Bank Account.  Baroh ki Head Teacher ne ki Headmistress jong ki skul ki dei ban pynshlur ia ki nongshet ja sngi ban plie ia ki Bank Account. Bun ki bym pat pyntreikam ban pynpoi ia ka pisa ha ki Bank Account khamtam mynshwa leilei ka pisa ka poi sha ki nongshet ja sngi tang arsien ne lai sien ha ka shi snem,” u la ong.",DAWA KI NONGSHET JA SNGI IA KA SORKAR PDENG BAN KYNTIEW IA KA HONORARIUM SHA KA 5 HAJAR,https://batesitv.com/dawa-ki-nongshet-ja-sngi-ia-ka-sorkar-pdeng-ban-kyntiew-ia-ka-honorarium-sha-ka-5-hajar/
"Shillong, January 29 : The 8th International Conference of World Elders, hosted by International Centre for Cultural Studies (ICCS) in Dibrugarh, Assam from January 28th to February 1st, 2024 promotes cross-cultural collaboration among spiritual leaders and elders to explore “Shared Sustainable Prosperity.” With 300 attendees from 33+ countries, the event bridges ancient wisdom with modern challenges for global harmony.The elders of Seng Khasi had the honor of participating in the Conference where they engaged with elders from various countries representing indigenous faiths. Furthermore, they had the opportunity to highlight the distinct identity of the Khasi community through a captivating performance of the traditional warrior dance “Ka Shad Thma” by the youths of Seng Khasi Kmie.The Seng Khasi Community holds the belief of “One Truth, Many Ways,” emphasizing diverse perspectives. Safeguarding their culture and traditions involves preserving oral history, rituals, and fostering mutual respect for different paths within their indigenous identity.",SENG KHASI AMONGST 33 OTHER WORLD ELDERS PARTICIPATED IN THE 8TH INTERNATIONAL CONFERENCE.,https://batesitv.com/seng-khasi-amongst-33-other-world-elders-participated-in-the-8th-international-conference/
"Namar ka jingbym leh eiei jong ka Sorkar Meghalaya hadien ba ka Khlieh Umwang SSA LP School kaba don ha ka shnong Khlieh Umwang, Ribhoi District ka la shah pynpra noh ha ki bor ka Sorkar Assam, ka Khasi Student Union (KSU) Eastern Border ha ka Lah Sngi u Blei ka la leit ban iakynduh ia u Myntri ka tnad Pule Puthi ka Sorkar Jylla u Rakkam A. Sangma ban pan jingshai halor ka jingpynslem ban shna thymmai biang ia kane ka skul.U President ka seng u Samla Banjop Marsing ha ka jingiakren bad ki lad pathai khubor u la iathuh ba ha ki snem baladep ka seng ka ladep ban pynsngew ia kane sha u Myntri ka tnat Pule Puthi khnang ba kan shna thymmai ia kane ka skul.Katkum ka jingiathuh jong une u nongialam ka KSU, la mang pisa T. 19, 97,500 lak ha u snem 2018 ban shna ia kane ka skul.  Hynrei ha ka por ba la thung ia ki paia, ki Pulit Assam ki la wan pynpra ha ka 10 tarik, Nailar, 2018.“Ha ka por ba la shah pynpra kane ka skul ha Khlieh Umwang, ngi la iakynduh ia u Myntri ka tnat Pule Puthi u Bah Lahkmen Rymbui ha ka por ba ki Pulit Assam ki la rat da ka puhshilum ia kane ka skul. Ha kato ka por u Myntri u la pynpaw ba ia kane ka kam yn sa hap ban iapynbeit da ki bor synshar district,” la iathuh u Samla Banjop Marsing.U la iathuh ba ka Seng ka la iakynduh ia ka Kong RM Kurbah mynba ka dang long ka Deputy Commissioner jong ka Ribhoi District.  “Hynrei ki bor synshar district ki phah sha ka tnat Pule Puthi. Na ka tnat Pule Puthi ki phah kylla sha ki bor synshar distrik.  Naduh u 2018 ka la iaid beit kumto.  Haduh mynta mynne kane ka skul ka la shu sah beit kumto bad kam shym la don shuh kano kano ka jingmang pisa da ka Sorkar ban shna thymma ia ka skul,” la bynrap une u samla.U Samla Banjop Marsing u la iathuh ba ha ka jingiakynduh ia u Rakkam A. Sangma, u la telephone hakhmat ki dkhot ka seng ia u Deputy Commissioner ka Ribhoi District bad ong ruh ba un sa shimkhia ia kane ka kam ba la sahteng.",NADUH BA SHAH PYNPRA HA KA ASSAM YM PAT SHNA ÏA KA SKUL HA KHLIEH UMWANG,https://batesitv.com/naduh-ba-shah-pynpra-ha-ka-assam-ym-pat-shna-ia-ka-skul-ha-khlieh-umwang/
"Ka Khasi Student Union (KSU) West Jaintia Hills District ha ka Lah Sngi u Blei ka la ujor sha u Myntri ka tnat Pule Puthi jong ka Sorkar Jylla u Rakkam A. Sangma pyrshah ia u Bah Wikiru Shylla uba hikai ha ka Lower Primary School, Larnai, da kaba kynnoh ba u leit hikai skul tang 33 sngi ha ka shi snem watla u ioh tulop manla u bnai.U Secretary ka KSU West Jaiñtia Hills u samla Hababiangki Biam ha ka jingiakren bad ki lad pathai khubor u la ong, “sngewbha ban leit hikai biang, haba ioh ia ka kam leh bha ia ka kam, ym dei tangba phi ioh ia ka kam tang ban bam pisa ei. Phi ioh ia ka kam ai ia ka nuksa jong phi sha ki khynnah namarba ki dei ki lawei jong ngi.”“Nga kyrpad ia u nonghikai ba un sngewbha ba un ai ia ka jinghikai jong phi sha ki khynnah ka skul ha Larnai khnang ba kine ki khynnah kin ioh ia ka lawei baphyrnai namarba ka jingnang jingstad ka dei u budlum,” u la ong.“Sngewsih ba une u nonghikai uba hikai ha Larnai, u wan hikai skul tang 24 sngi, tang 33 sngi, kata kaba sngewsih na ka liang jong ka seng. Ngin sa nang iai buddien bha ia kane ka kam,” u la ong.“Ngi ladep aiti ia ka dorkhas ha u Myntri bad ka Sorkar ka don la ki jong ki jingkitkhlieh ia kaei kaba ka dei ban leh,” la iathuh u Samla Biam.“Sngewbha wat ym kheiñ sting ia ka kam ba phi dei ban leh, kitkhia khnang ba ka lawei jong ngi ka Bri u Hynñiewtrep kan phyrnai shuh shuh,” la ong u Samla Biam.Haba kylli, u samla Biam u la kynnoh ba une u nonghikai um shym la thung bujli ban hikai ha ka jaka jong u wat haba u pep skul.U la iathuh ba u Bah Wikiru u la ioh ia ka kam hikai ha Lower Primary, Larnai ha u snem 2013 bad ha u snem 2017 u la shah sospon bad u la bteng biang ia ka kam hikai hynrei haduh mynta wat lada u dang dei u nonghikai hynrei ym shym la leit satia ia ka kam hikai skul.Shuh shuh u la ong ba ka KSU kaba don ia ki shnat treikam ha ki district bapher bapher kan dang iai buddien ia kine ki jait kam bad lada lap ka seng kan ujor beit sha ka Sorkar.","TANG 33 SNGI HA KA SHI SNEM LEIT HIKAI SKUL U NONGHIKAI, UJOR KA KSU SHA KA SORKAR",https://batesitv.com/tang-33-sngi-ha-ka-shi-snem-leit-hikai-skul-u-nonghikai-ujor-ka-ksu-sha-ka-sorkar/
"Ka jingdawa jong ki nongtrei ka EMRI-108 kiba don hapoh ka shatri jong ka Meghalaya EMRI Workers Union (MEMRIWU) ia ka Sorkar Jylla ba kan shimti ban pyniaid hi noh ia ki kali EMRI-108 kam shym la long satia kaba seisoh.Ha kane ka jingialang ba la pyniaid da ka Myntri ka Koit ka Khiah ka Sorkar Jylla ka Dr. Ampareen, la iadonlang u Mission Director ka National Health Mission u Ram Kumar bad kiwei kiwei de ki ophisar na ka tnat ka Koit ka Khiah.“Ha ka jingiakynduh (bad ka Myntri) ngi dap da ka jingsngewsih ba kam don kano kano ka jingseisoh namar naduh ba la kut ka jingtreikam jong ka kompeni kaba rim (kaba pyniaid ia ka EMRI-108) ka la kynjoh shi snem watla ka Sorkar ka la panpor tang lai bnai,’ la ong u President ka MEMRIWU Bah Roypar Kharraswai ha ka jingiakren bad ki lad pathai khubor hadien ka jingialang.U la iathuh ba ka Myntri ka la shu phah wan ia ki nongialam ka MEMRIWU manla u bnai ban iakren ia kajuh shi kajuh khlem da lah satia ban ia pynbeit.U la iathuh ba ka Myntri ka la phah wan iakynduh biang ha ka sngi Baar jong ka taiew ban sa wan bad shwa kane ki nongialam ka Union kin iakynduh shwa ia u Mission Director ka NHM u Ram Kumar ha ka Lah Sngi u Blei.U President ka MEMRIWU u la ong ba ka Union kan dawa beit ba ka Sorkar ka dei ban shimti ban pyniaid hi ia ka EMRI-108 namarba ia ka pisa la bei hi da ka Sorkar Jylla bad shispah na ka shispah la shisnem kynthih ki kam ki la iaid beit iaid ryntih.“Ka Sorkar kam don jingeh jingeh shuh ban pyniaid hi ia kane ka kam namarba wat ka pisa ruh kam wan shuh na ka Sorkar Pdeng,” la ong u Bah Roypar.Ha kaba iadei bad ka jingsiew tulop, u Bah Roypar u la ong, “naduh ba ka Sorkar ka la pyniaid hi ia ka EMRi-108 ki nongtrei ki shu ioh tang ia ka tulop bad kim don shuh kino ki jingioh jingmyntoi la long kum ka shuti, ka Provident Fund bad ka Health Insurance. Lada ngi kheiñ, ka Sorkar ka la pyndonkam bakla ia ngi. Ngi dawa ia ka Sorkar ba kan pynbeit noh ia kane ka kam.”U Bah Roypar u la iathuh ba u Mission Director ka NHM u Ram Kumar u la kyntait ban mynjur ia ka jingdawa jong ka MEMRIWU ban pynkiew ia ka jingsiew tulop da kaba aidaw ba kan mih ka jingkhñium na kiwei pat ki nongtrei jong ka NHM.“Ha ka jingshisha ngim dei satia ki nongtrei jong ka NHM namarba ia ka kam ba ngi trei la bei pisa hi da ka Sorkar Jylla bad ia ka NHM la bei pisa da ka Sorkar Pdeng,” la ong u Bah Roypar.Kum ban shu pyntip hangne, ka tnat ka Koit ka Khiah ka Sorkar Jylla ha u bnai Nohprah, 2023 ka la khot Tender ia ki Kompeni ban pyniaid ia ka EMRI-108 hadien ba la kut ka samoi treikam jong ka kompeni GVK.“Ka Sorkar kam dei shuh ban dang khot ia ka Tender hadien ba ka la mih ka jingbym ia sngewthuh jingmut hapdeng ki kompeni ha ka por ba ka Sorkar ka la dep khot ia ka tender ha u Nohprah, 2023,” u la ong bad bynrap, “wat ia ka Tender ruh kim pat ioh hynrei ki la ia pynkulmar namarba ki don napdeng jong ki, kiba don dak sniew (Black Remark).U la iathuh ba ia kane ka jingiakulmar hapdeng ki kompeni ka sorkar ka la phah sha ka tnat Aiñ.“Ka Myntri kaba peit ia ka tnat ka Koit ka Khiah, ka dei hi ka Myntri kaba peit ia ka tnat Aiñ kan wan hajuh hi bad kito ki kompeni kiba thep Tender myn ha kane, kin sa mih biang ki jingkulmar,” u la bynrap.“Namarba ka Sorkar ka la biang nadong shadong ka ladei ka por ban shimkhia hi ban thaw da ka Emergency Cell ne ka Society,” la ong shuh shuh u Bah Roypar.",KHLEM SEISOH KA JINGÏAKYNDUH KA MEMRIWU BAD KA SORKAR HALOR EMRI-108,https://batesitv.com/khlem-seisoh-ka-jingiakynduh-ka-memriwu-bad-ka-sorkar-halor-emri-108/
"U MDC jong ka Mawlai Constituency u Bah Teiborlang Pathaw u la ong ba kum u nongmihkhmat uba la jied da ki paidbah jong ka Mawlai Consituency um don satia ka jinglehrain ban trei na ka bynta ka jingmyntoi ki paidbah hapoh ka Constituency.U Bah Teibor u la pynpaw ia kane haba pynphai nia ia ka jingshah kynthoh ha u MLA jong ka Nongkrem Constituency u Bah Ardent Miller Basaiawmoit uba la ong ba u Bah Teibor u dei ban lehraiñ ban mih hadien ba u la rem ha ka ilekshon MLA ha u snem 2023 na Mawlai Constituency.Haba pynphai nia ia ka jingkynthoh u Bah Ardent uba ong, ‘wat ju leh MLA jubor,’ u Bah Pathaw u la ong, “ia nga la jied da ki paidbah jong ka Mawlai Constituency kum u MDC ba ngan peit ngan khmih ïa ka Mawlai Constituency bad naduh ba nga la jop ha u snem 2019 ngam shym la shongthait bad kloi ban trei na ka bynta ka Constituency. Kam pat ju don ruh kano kano ka sien ba ngan tuklar ïa ki kam jong u MLA ka Mawlai la ka dei ka MLA skhim ne kiwei pat ki kam jong u MLA.”U Bah Pathaw u la ong ba um da donkam ba un leh MLA kumba la kynnoh da u Bah Ardent, namarba um dei hi ruh u MLA hynrei u dei u MDC ka Mawlai bad u dei u nongmihkhmat uba ki paidbah hi ki la jied.“Ym don ba lah ban khang ïa nga kum u MDC ban trei na ka bynta ka Mawlai Constituency,” la ong shuh shuh u Bah Pathaw.U la buh jingkylli ruh ïa u Bah Ardent hangno ka don kata ka aiñ kaba ong ba u MDC um lah ban trei la ka dei ban wanrah skhim pynroi na ka Sorkar Kmie, Sorkar jylla ne na kino kino  kiwei pat na ka bynta ka jingmyntoi u paidbah.“Nanduh ba nga la shahjied kum u MDC, nga dei u shakri jong ki paidbah ka Mawlai bad ha ka jingiaid lynti nga la ïohi shibun ki kam kiba ka mawlai ka donkam, bad kum u MDC nga la trei shitom ban wanrah ia ka jingkylla ha Mawlai da ka jingïatreilang bad ki nongïalam shnong bad ki paidbah,” la bynrap u Bah Pathaw.U la ai nuksa ruh katto katne ki kam kum ka jingsiang ïa ki lynti ïaid kjat ha kaba ma u bad ki Dorbar  Shnong ki la leit ban pynsngew sha ka Sorkar Jylla, ka jingshna ïa ki surok kiba donkam kiba la sahteng la bun phew snem, nalor ka jingbuddien ban pynrung ia ki katto katne ki shnong ha Mawlai ban ïoh ïa ka skhim 100 sngi kaba ka la urlong da ka jingleit tur barabor bad kine ki la urlong na ka bynta ka jingmyntoi ki paidbah ka Mawlai.“Da ka jingïai buddien, ki shnong ha Mawlai ki bym rung hapoh ka skhim 100 sngi mynta ki la rung ha kaba la lah ban pynkylla sha ka Census Village ym shuh ka Census Town,” la iathuh u Bah Pathaw haba pynpaw ia ka jingtrei jong u kum u MDC uba la jied da ki paidbah.U la ïathuh ruh ba ka surok na Shillong-Mawlai Bypass kaba ïaid lyngba ka shnong Umsaw ka dei ka jingtrei shitom jong u lem bad ki nongïalam shnong bad mynta ka la urlong ha kaba ka jingtrei ka la ïaid shakhmat, nalor ka jingwanrah ïa ki Floodlight ha Madan Heh Stadium ban pynthaba ia ka madan.",YM DON BA LAH BAN KHANG ÏA NGA BAN TREI NA KA BYNTA KA MAWLAI  CONSTITUENCY: TEIBOR PATHAW,https://batesitv.com/ym-don-ba-lah-ban-khang-ia-nga-ban-trei-na-ka-bynta-ka-mawlai-constituency-teibor-pathaw/
"Ka Dorbar Mang Tyngka jong ka Ingdorbar Thawaiñ ka Jylla kan sdang naduh ka 16 tarik u Rymphang 2024.Katkum ka iktiar ba la pynkup bor da ka Clause (I) jong ka Article 174 ka Riti Synshar ka Ri India, u Lat ka Jylla u Phagu Chauhan u la pynmih ia ka hukum ban pynlong ia ka Dorbar Mang Tyngka jong ka Ingdorbar Thawaiñ ha ka 16 tarik u Rymphang 2024 naduh ka por 10:00 baje mynstep.Ha kaba iadei bad kane, u Commissioner and Secretary ka Secretariat jong ka Ingdorbar Thawaiñ u Dr. Andrew Simons ula phah jingtip sha u Symbud Myntri Rangbah ka Jylla Bah Prestone Tynsong uba peit ia ka tnat Parliamentary Affairs, sha u Nongialam ka Liang Pyrshah Bah Ronnie V. Lyngdoh, sha ki MLA ba  kynthup ia u Bah Charles Pyngrope bad Bah Lahkmen Rymbui ba ka jingialang jong ka Bussiness Advisory Committee kan sa long ha ka 2 tarik u Rymphang ban iathir iatai na ka bynta ki sngi shong dorbar jong ka Dorbar Mang Tyngka, 2024.",16 TARIK RYMPHANG YN SDANG KA DORBAR MANG TYNGKA KA ASSEMBLY,https://batesitv.com/16-tarik-rymphang-yn-sdang-ka-dorbar-mang-tyngka-ka-assembly/
"Kum ka jingkynmaw ia kito kiba la len ia la ka jong ka jingim na ka bynta ka jingioh laitluid jong ka ri India, yn pynlong ia ka jingsngap jar kaba ar mimit ha ka por 11 baje mynstep ha ka 30 tarik Kyllalyngkot, 2024.Ia ka jingsngap jar dei ban pynlong ha ki jaka trei bad ban sangeh ruh ia ka jingiaid ki kali kaba ar minit ha baroh kawei ka jylla ha ka por 11:00 baje mynstep ha ka 30 tarik u Kyllalyngkot 2024.Ha kane ka sngi, yn sa pynpah ia ka Siren naduh ka por 10:59 baje haduh 11:00 baje bad hadien ka ar mimit, yn sa pynpah biang ia ki Siren naduh ka por 11:02 baje haduh 11:03 baje.Tang shu iohsngew ia ka jingpah jong ka Siren, baroh ki briew ki dei ieng khop hajuh bad ban sngapjar.Ha ki jaka bym don ka jingaidak ne ka jingpynpah Siren yn ai jingtip sha baroh ki bor ba dei peit ban pynlong ia ka jingsngap jar kaba ar minit ha ka por 11:00 baje mynstep.Ka All India Radio ka dei ban sangeh ban pathai ia ki lad jingtip bad ki kali ki dei ban sangeh ban iaid ha surok bad ban ieng khop hajuh na ka bynta ar minit.",AR MINIT YN SANGEH KI JINGTREIKAM HA KA POR 11 BAJE MYNSTEP KA 30 TARIK,https://batesitv.com/ar-minit-yn-sangeh-ki-jingtreikam-ha-ka-por-11-baje-mynstep-ka-30-tarik/
"U Prof. Lakhon Kma, uba long u nonghikai jong ka skulbah NEHU ha ka Lah Sngi u Blei u la pynbna ba u la shim ia ka rai ban rung sha ka jylli jong ka saiñpyrthei na ka bynta ban iakhun ia ka elekshon Lok Sabha ka ban sa long shen, na Shillong Seat.Ha u kyrwoh ba la phah sha ki lad pathai khubor, u Prof. Kma u la ong ba ka jingshim rai ban iakhun ia kane ka elekshon ka long ban tyrwa sha ki paidbah ba kin jied ia u ban long u nongiasaid ia ki mat ki jura jong ka Jylla Meghalaya hapoh ka Parliament.“Nga la nga la rai ban shim ïa kane ka sienjam ban pynïasnoh pura ïalade  sha ka kam saiñpyrthei da kaba ïakhun ïa ka ilekshon MP halor kawei ka nongrim bad kata ka long ban ïohi ba ka Meghalaya khamtam ka East Khasi Hills, West Khasi Hills, South West Khasi  Hills, Eastern West Khasi Hills, East Jaintia Hills, West Jaintia Hills bad Ri-Bhoi distrik kin kiew  shaphrang ha ka roi ka par ha baroh ki liang. Kata ka roi ka par kaba kham ïadei bad ka jinglah  ban ïeng ha la ki jong ki kjat ha kaba ki paitbah jong ki shnong bad ki sor nongkyndong kin lah  ban ïoh ïa ka kamai kajih kaba thikna. Khang ba ngin lah ban kynjoh sha kata ka thong, ngi donkam  ban phai khmat sha kito ki kynhun bad ki thaiñ kiba la shu shah iehnoh baroh shi katta bad pyrshang  ban kyntiew ïa ki ha kata ka kyrdan ba kin ïa long mar ryngkat bad kiwei pat kiba la kham kiew.  Kaba ha khmat eh kaba ngi donkam ban phai khmat ka long halor ki jingdonkam ba kongsan kum  ki skul, ki surok, ka bor ilektrik, ka umbam umdih, ka jaka sumar, ka jingkhuid suba bad kiwei de,” ong u Prof. Kma.“Kaba kham kongsan shuh shuh ka long ba ngi donkam ban banjur bad pynpaw shai da ka bor baroh  ha ka Parliament halor ki jingeh ba ki nong Meghalaya ki ïakynduh bad ki jingthrang ba ki nong  Meghalaya ki kwah ban pynurlong khnang ba ngin lah ban sdang thymmai halor ki mat kiba ïadei  bad ka roi ka par. Ngim lah ban nym pynpaw ne ban kiar na ki mat kiba ïadei bad ka roi ka par  kum ka leit ka wan kaba khambha la ka long na khyndew ne lyngba na suiñ. Ka kam Jngohkai  Pyrthei (Tourism) ka dei kaba biang bha ka ïew hangne ha jylla jong ngi, hynrei ngi dang donkam  ban kham pynbha shuh shuh khang ban khring ïa ki nongwan jngohkai khlem da ktah pat ïa ka  jinglong tynrai jong dustur bad ka mariang baieit jong ngi. Ka kam jngohkai ka dei ban long kata  ka lad aikam aijam ïa ki khun samla jong ngi kata ha ka jingshakri ban pdiang bad pynbiang ïa ki  nong wan jngohkai la ka long ha ki jaka sah, ka leit ka wan jong ki bad kumjuh ruh ha ka  ecotourism ïa kaba ngi lah ban iohi nuksa kum ha Goa bad kiwei de ki jaka jngohkai shabar ri,” u la bynrap.“Ngi ladei ban pynshlur bad ïaleh ban kyntiew ïa ki Industry kiba kham ïohnong bha kata kum ha  ka pharmaceutical, ka food processing, ki dawai kynbat bad kiwei kiwei khlem da pynthut ïa ka  sawkun mariang khnang ba ngin lah ban plie ïa ki lad aikam aijam na ka bynta ki samla ka ri. Ka  jingïaknieh khappud, ka jinglip ding ilektrik khah khah, ka jingbymdon ki jaka training bapaka na  ka bynta ki samla ïalehkai, ka jingkieng pung Umiam, ka jingbymbiang ka scholarship na ka bynta  ki samla pule kiba pass bha bad khamtam kito kiba duk bad kiwei kiwei de ki dei ki jingeh kiba  ka imlang sahlang ka ïaikynduh da ki phew snem bad kiba dang ïai bteng haduh mynta hynrei ka  sorkar bad ki MP kim pat lah ban pynduh ïa kine ki jingeh. Ki daw ki long namar ka jingbamsap  ha man ki syrtap jong ka rukom pynïaid bad treikam ïa ki scheme sorkar bapher bapher. Kumta,  nga la rai ban pdiang ïa ka rukom treikam ka ban ym ailad ‘zero-tolerance policy’ ïa ki kam  bamsap ha ka rukom trikam. Ki agenda kiba ïadei bad ka jingkyntiew ïa ka roi ka par kin dei  halor kitei ki mat ba la kdew haneng bad sa kiwei de. Ka jingeh ha kaba ïadei bad ka jingbyndon  ki jaka ïaleh eksamin CUET kan dei ka mat kaba hakhmat eh khnang ba ki samla pule jong ngi kin  ym duh ïa ka hok ban ïoh ïa ka jaka pule. Ka jingithuh ia ka ktien Khasi hapoh ka Eighth Schedule  jong ka Constitution ruh dei ka mat kaba hakhmat. Hynrei kum u MP ki don sa kiwei pat ki kam  ba kham khraw kum ka jingïada ia ka hok longtrai ki trai jylla, ka jingïada ïa ka basa jingim  (ecosystem), ki um ki wah bad ban ïada ïa ka hok jong ki nong Meghalaya hi baroh haba ngi pdiang  ïa ki developmental projects,” la ong shuh shuh u Prof. Kma.Haba pynpaw ba ki mat jingdawa ba hakhmat eh ka Jylla dei ban da phikir shwa, u Prof. Kma u la ong, “kwei pat ki mat kum ka lynti rel, ka Inner Line Permit, ka State Reservation Policy, ka jingïada  ïa ki jingkordor ka sawkun mariang bad ka jingïakynad khappud bad ka Assam, kine ki dei ki mat  kiba ngi hap ban pyrkhat bad phikir bha da kaba buh shuwa ha khmat ïa kaei kaei ka ban pynmyntoi  lang ïa baroh bad ka ban nym long ruh ka jingpynwit ïa ka jingroi jingsan jong ka Meghalaya  hadien habud. Ka dei ban don ka jingïabiang pyrla hapdeng ka jingïada ïa la ka tynrai bad ka  jingroi ha ka ïoh ka kot ka ban pynmyntoi ïa kiba bun.”“Khnang ban pynurlong ïa kane ka jingpyrshang na ka bynta ka jylla Meghalaya ka ban kiew  shaphrang, nga donkam ïa ka jingkyrshan bad ka jingïatreilang jong ki nongshongshnong ka  Meghalaya khamtam kito kiba shong basah ha ki distrik jong ka rilum Khasi-Jaintia bad them Ri[1]Bhoi. Ha kane ka jingpyrshang jong nga ban ïoh ka lad ban long u nongmihkhmat uba lah ban  pynsngew ïa ki jingkwah bad jingthrang jong phi sha ka sorkar kum u Member jong ka Parliament  na ka Shillong Seat ha kane ka ilekshon Lok Sabha ka ban wan, nga kyrpad ba phin kyrshan ïa nga  da ki vote jong phi. Haba ngi phai sha ki khun samla ka Meghalaya, ngim lah ban shu shong kli kti khlem da pyrkhat na ka bynta jong ki. Ka Meghalaya jong ngi ka donkam ïa ki kam ki jam na  ka bynta ki khun samla lyngba ki kam sorkar lane ki kam lajong tangba kiba la kyrshan pisa pat  da ka sorkar. Ki kynrum kynram ki mih haba ka lad aikam aijam kam don. Ka jingshongsuk ka wan ynda haba uwei pa uwei u don la kam ka jam bad u lah ban im kumba long kiwei pat. Ha kane ka jingïaleh kaba nga thmu, nga tip ba kin don bun ki jingeh bad ki jingduna hynrei nga don ka jingngeit ba ngi lah ban poi sha ka thong lada ngi ïatylli bad treilang na ka bynta ka Meghalaya kaba thymmai. Nga shaniah ha ka jingkyrshan jong baroh ki khun samla ka Meghalaya bad ngan leh katba nga lah na ka liang jong nga ban pynurlong ïa ki jingthmu jong phi. Kum u paralok, u hynmen u para, u kni u pyrsa jong phi, nga ngeit skhem ba nga lah ban long ka sur jong phi ha Parliament bad ha ka jylla Meghalaya. Ngan ia snoh kti lang lem bad phi lyngba ki jingialang, kawebsite jong, WhatsApp bad ka YouTube channel (@lakhonkma) bad kiwei kiwei dei ki rynsan social media kiba don ha ka bynta ‘contact me’ jong ka website. Phi lah ban iasyllok lem bad nga, sngap ki jingkren ki jong nga bad kiwei kiwei ha ka por ba kylluid jong hi. Nga la ioh ban jngoh kylleng sawdong ka ri lum Khasi-Jaintia bad ka them Ri-Bhoi bad nga dang iai leh pynshitom kham bha katba nga lah ban kham sngewthuh ia ki jingeh bad ki jingangnud ki jongphi. Lada phi kwah ia nga ban wan mih sha phi nga long uba kloi katkum ki jingdonkam ba kyrkieh. Sngewbha phah ki jingpyntip ne kino kino ha ka message lyngba kane ka website ne ha kano kano ka rukom ruh; nga kloi ban ia trei ryngkat bad phi ha ki shnong bad ki don ki kyntoit ki jong phi. Nga kyrmen ba phin shem ïa nga uba bit ban mihkhmat na ka bynta jong phi ha ka Parliament bad sngewbha ban ai ïa ka vote jong phi ha ka kyrteng jong nga. Nga pynthikna ba ngan ym phai dien na phi haduh kaba kut ka jingim jong nga,” u la bynrap shuh shuh.",PYNBNA U PROF. LAKHON KMA BAN ÏAKHUN ÏA KA ELEKSHON MP NA SHILLONG SEAT,https://batesitv.com/pynbna-u-prof-lakhon-kma-ban-iakhun-ia-ka-elekshon-mp-na-shillong-seat/
"U MLA ka Voice of the People Party (VPP) na Mawryngkneng Constituency u Bah Heavingstone Kharpran ha ka Lah Sngi u Blei, u la hiar hi dalade sha ka shnong Mawlong ban leit jurip ia ka jinglong jingman jong ka shnong bad ia ki surok namarba kan sa don ka jingiaseng Presbytery jong ka Balang Presbyterian ha kane ka shnong.Kane ka jingiaseng Presbytery kan sdang ha ka 16 tarik haduh ka 18 tarik, Rymphang, 2024.Kane ka jingleit jurip jong u MLA ka Mawryngkneng ia ki jingpyntrei ia ki surok ban leit sha jaka long jingiaseng la shem ba ka jingpyntrei ia ka surok ka la iaid shaid shaid bad na ka Liang jong u MLA u la kyrpad ba kin pyndep shwa ban long ka jingiaseng.Ha kane ka jingjurip la synran lang da ki Engineer ka PWD bad ki dkhot ka VPP, u Rangbah Shnong, ki Tymmen Basan bad ki Rangbah Balang.Ha ka jingiakren bad u Bah Kharpran, u la ong ruh ba ka jingslem ban sdang kham mynshwa ka dei na ka daw ba ka slem ka mang tyngka.U Bah Kharpran u la ai khublei ia ki Engineer ka tnat PWD bad kumjuh ia u Symbud Myntri Rangbah ka Jylla u Bah Prestone Tynsong uba peit ruh ia ka tnat PWD halor ka jinglong jong u ban mang pisa na ka bynta ban shna ia kane ka surok.",JURIP U MLA KA VPP ÏA KA JINGPYNKHREH JINGÏASENG HA SHNONG MAWLONG,https://batesitv.com/jurip-u-mla-ka-vpp-ia-ka-jingpynkhreh-jingiaseng-ha-shnong-mawlong/
"Shillong, January 30 : A quick money scam using a fake investment platform called Numgenious AI is ensnaring unsuspecting citizens in the state, promising unrealistic returns in a short period. The platform, operating through the link https://numgenius-ai.vsisk.com, has been reported to be active in East Khasi Hills district, prompting police to launch an investigation and issue a public warning.The scam operates primarily through WhatsApp groups, where members entice others to join and participate in various investment schemes. These schemes, ranging from hourly to monthly plans, promise to multiply invested money manifold. Once a victim deposits funds, however, they are met with silence from the perpetrators, who often change the platform’s name and link to target new victims.The East Khasi Hills Police Department is urging the public to exercise extreme caution and avoid falling prey to such quick money schemes. They have advised residents to report any suspicious investment platforms or similar scams to the nearest police station immediately. Additionally, dedicated helplines are available for reporting cybercrime (1930) and contacting the Shillong Police Control Room (0364-2215427 or 6009196479).",FAKE AI INVESTMENT PLATFORM DUPES MEGHALAYA CITIZENS: POLICE WARN OF QUICK MONEY SCAM,https://batesitv.com/fake-ai-investment-platform-dupes-meghalaya-citizens-police-warn-of-quick-money-scam/
": Ka Mahila Morcha kaba dei ka seng ki kynthei ka BJP ha ka sngi Baar ki la hiar sha ki District bapher bapher jong ka Jylla ban lum jingkheiñ ïa ki briew kiba ïoh ïa ki jingmyntoi na ki skhim ba la mang da ka Sorkar Pdeng.Ïa kane ka jinglum jingkheiñ ha ki jylla bapher bapher jong ka thaiñ Shatei Lammihngi kynthup ha kane ka jylla Meghalaya la bthah da ka National President ka BJP Mahila Morcha ka Vanathi Srinivasan.Ka jingthmu jong kane, ka long ban ïoh ïa ka jingkheiñ kaba bniah haduh katno ki paidbah ki ïoh shisha ïa ki jingmyntoi na ki skhim ba la wanrah da ka Sorkar Pdeng hapoh ka jingïalam jong u Myntri Rangbahduh ka ri u Narendra Modi.Ka President jong ka State BJP Mahila Morcha ka Kong Susuki Pariat ryngkat ka jingsynran lang jong ka President ka Sikkim BJP Mahila Morcha ka Srijana Thapa Chetri bad ka President jong ka Nagalnd BJP Mahila Morcha ka Shanbeni Yanthan ki la pynlong ïa ki jingïalang bad ki Asha, ki Anaganwadi, ki Self Help Group bad kiwei kiwei ki nongïoh jingmyntoi na ki skhim ka Sorkar Pdeng.Ha ka jingleit jngoh ïa ka  Jowai Civil Hospital, kane ka kynhun ki kynthei jong ka BJP ka la dap da ka jingsngew kmen ban ïohsngew ba ki nongpang ki la pynpaw ïa ka jingsngewnguh ïa u Myntri Rangbahduh ka ri.Ki nongpang ki la pynpaw ka jingsngewkmen haduh katta katta ba ki ïoh jingmyntoi na ka Ayushman Scheme kaba la long ka jingkyrkhu ïa kito ki longiing ki bym lah ban siew ïa ka bai thiah pang.Kane ka kynhun ka la leit jngoh ruh ïa ka Wapung Skur Higher Secondary School, ka St. Joseph’s Parish bad ïa ka Cathedral, Shillong.Ïa mynta, ka kynhun ka la leit rung sha ki bynta bapher bapher ka East Khasi Hills, ka West Khasi Hills, ka East Jaiñtia Hills, ka West Jaiñtia Hills bad ka Garo Hills. Ïa ki jaka ba dang sah jong ka jylla yn sa nang pyndep shuh shuh ha kine ki khyndiat sngi ki ban sa wan.",PHAH LUM JINGKHEIN KA BJP ÏA KA MAHILA MORCHA IA KIBA ÏOH JINGMYNTOI NA KI SKHIM SORKAR PDENG,https://batesitv.com/phah-lum-jingkhein-ka-bjp-ia-ka-mahila-morcha-ia-kiba-ioh-jingmyntoi-na-ki-skhim-sorkar-pdeng/
"Ka tnat Pulit jong ka East Khasi Hills ha ka sngi Baar ka la maham ïa ki nongshong shnong ba kim dei ban ngop ha kino kino ki jingshah pynbiej ha ka jingpynap shrip da ki riew shukor kiba ju mlien ban phah ïa ki ‘Link’ ba kular ban ïoh pisa puk puk tang hapoh khyndiat por.Ha u kyrwoh, u Superintendent of Police, (City) East Khasi Hills Bah Vivek Syiem u la ong, “la lap ba ka don ka jingpynsaphriang ha ka jylla kaba leh da ki nongshukor ba kular ban siew pisa noh marmar da kaba khñiot ha kawei ka rynsan kaba la tip kyrteng “Numgenious AI” kaba don ïa ka “Link”.  Ki riewshukor, ki pynngop ïa ki nongshong shnong ba luilui, da kaba siew pisa noh marmar ban ïoh ïa ka jingshaniah tang hadien katto katne por ba la thep ïa ka pisa.  Kiba bun kum kine ki jingjia la ïoh jingtip ba ki la jia ha ki bynta bapher bapher jong ka East Khasi Hills district ha ki taiew ba la leitnoh bad ka jingtohkit ka dang ïaid shakhmat ban ïoh kem ïa ki nongshukor lyngba ki kor “Online.”U SP, u la ïathuh ba ka jingpynngop ka long lyngba ka Whatsapp ha kaba ki briew ki pyntip sha ki paralok ban rung sha kine ki jingïakynshew pisa khnang ba kin ïoh pisa puk puk tang hapoh khyndiat sngi.  Ka jingsiew pisa ka long manla ka kynta, manla ka sngi, manla ka taiew bad manla u bnai bad kiwei kiwei ki skhim kiba kam ban pynkharoi ïa ki nongthep pisa khnang ba ki nongthep kin ïoh ïoh jingmyntoi katba ki nang lah ban pynrung briew.“Tang shu siew ïa ka pisa sha ki riewshukor, phin ym ïoh jingtip eiei shuh na ki nongshukor.  Ki nongshukor ki lah ban kylliang ïa ka kyrteng bad ïa ka Link ban ïoh pynap shrip shuh shuh sa ïa kiwei pat,” la ong u SP.U SP u la kyntu ïa ki paidbah lada ki ïoh kum kine ki jingpyntip kiba ishan khmat ki lah ban leit ujor sha ki thanat kiba don hajan.  Ki paidbah ki lah ban ujor lyngba u Cybercrime Helpline Number 1930 bad sha ka Police Control Room, Shillong lyngba u nombar 0364-2215427 ne 6009196479 na ka bynta ki jingïarap.",MAHAM KI PULIT ÏA KI PAIDBAH BAN YM NGOP HA KI RIEWSHUKOR ONLINE,https://batesitv.com/maham-ki-pulit-ia-ki-paidbah-ban-ym-ngop-ha-ki-riewshukor-online/
"Ki Pulit ka East Garo Hills ki la pynlong ia ka jingkhynra ha ka khlaw barben jong ka Bolkinggre, East Garo Hills, hadien ka jinglap ia kawei ka tiar ba phylla.Ki Pulit ki la pynlong ka jingkhynra kaba jur hadien ba ki la ioh jingtip ba kawei ka Parachute ka la hap na suin bneng bad kawei ka tiar ba phylla ba don bad ka song. Mar mar ki Pulit ki la pynlong ia ka jingtohkit halor kane.U Superintendent of Police ka East Garo Hills Bah S.A Rynjah ha u kyrwoh ba la phah sha ki lad pathai khubor u la pyntip ba ha ka 30 tarik, Kyllalyngkot, 2024 ha ka por kumba 9:00 baje mynmiet ki Pulit ka Bolkinggre OGC halor ka jinglap ia kawei ka tiar ba phylla ha ka shnong Asiragre kaba hap hapoh ka Williamnagar Police Station.Mar mar la pynlong ia ka jingtohkit ha kaba ka kynhun BDDS ka la leit mar mar sha ka jaka ba la buh ia kane ka tiar ba phylla.Ha ka jingtohkit, la sngewthuh ba ha ka 29 tarik, Kylllalyngkot, 2024 ha ka por kumba 6:30 baje janmiet, uwei u briew uba la tip kyrteng kum u Silnang R. Marak na ka shnong Asiragre u la lap ia u tiar uba la tip kum u “meteomodem PS-20 ba la shna ha ri France ba la pyndait ha kawei ka Parachute rong saw ka la hap ha ka phyllaw iing jong u. Une u rangbah u la shim noh ia kane ka tiar ban buh noh hapoh ka ing lajong.Ia kane ka tiar la kurup noh da ki Pulit bad la rah sha OGC na ka bynta ban leh ia kaba donkam.U SP u la iathuh shuh shuh ba u PS-20 u dei u GPS ba la shna na ka bynta ban thew ia ka lyer.","HAP KA TIAR PHYLLA NA SUIÑ, LAP KI PULIT BA DEI KA TIAR THEW LYER",https://batesitv.com/hap-ka-tiar-phylla-na-suin-lap-ki-pulit-ba-dei-ka-tiar-thew-lyer/
"Ki shipai BSF kiba la ïoh jingtip na ki tnat syntiat ki la pynlong ïa ka jingap ktem bad ïoh kurup ïa ka jingpyrshang ki snar nongkhaii ban shalan be-aiñ ïa ka dawai Phensedyl bad ka shini na khappud sha ka ri Bangladesh.Ïa kine ki mar khaii tuh, ki shipai BSF Meghalaya ki la ïoh kurup hynnin ka Lah Sngi u Blei.Ha kane ka jingkurup, ki shipai BSF jong ka 172 Battalion ki la ïoh kurup 190 bilor ka dawai Phensedyl katba ki snar khaii tuh ki dang pyrshang ban shalan be-aiñ sha Bangladesh lyngba ka khappud jong ka East Jaiñtia Hills, Meghalaya.Ha kawei pat ka jingkhynra, ki shipai BSF da ka jingïatreilang bad ki Pulit ka Meghalaya ki la ïoh kurup 18,000 kilo ka shini na ki bynta bapher bapher ka khappud jong ka Jylla Meghalaya.Ïa kine ki mar khaii tuh la aiti noh sha ka ophis Customs bad sha ki Pulit ban leh katkum ki kyndon jong ka aiñ.",KURUP KI BSF ÏA KA DAWAI PHENSEDYL BAD SHINI NA KHAPPUD,https://batesitv.com/kurup-ki-bsf-ia-ka-dawai-phensedyl-bad-shini-na-khappud/
"Kum shi bynta ka jingrakhe ia ka jingdap 10 snem jong ka seng mynta u snem 2024, ka Blood Donation Cell jong ka HYC ha ka sngi Balang ka la pynlong da ka jingnoh synñiang ia la ka snam da ki dkhot kaba la long ha Community Hall, NEHU, Shillong ha ryngkat ka jingiatreilang bad ka Transfusion Medicine & Blood Centre, NEIGRIHMS, Shillong, ka Meghalaya AIDS Control Society bad ka Meghalaya State Blood Transfusion Council.Da ki phew ngut ki dkhot jong ka Seng ki la noh synniang ia la ka snam bakordor ka jong ki kum shi bynta ban iarap ia kito kiba donkam kyrkieh ia ka snam ha ki jingpang jingshitom ki jong ki.Na ka liang ka Blood Donation Cell jong ka Seng ka ai khublei ia baroh ki dkhot ka Seng kiba la ban ia shim bynta ha kane jingai snam ei bad ngeit skhem ba lyngba kane ka jingai snam ka jong ki kan long ka jingkyrkhu ia kiba bun ki mynsiem briew kiba kordor kiba lah ban ioh ia ka jingiarap lyngba kane ka snam.“Ngi ai khublei ruh ia ki Doctors, ki Counsellors bad ki staffs napoh ka Hospital NEIGRIHMS kiba lah wan ban pynbit pynbiang ia ki jingdonkam baroh na bynta kane ka Prokram bad lyngba ka jingiatreilang ngi la lah ban pynlong ia ka prokram kaba jop,” ong u Chairman, Blood Donation Cell, HYC– CEC, Shillong Bah Wellanstar Warpih.",PYNSAH KYNMAW KA HYC ÏA KA LYNGKHUH 10 SNEM DA KABA AI SNAM EI,https://batesitv.com/pynsah-kynmaw-ka-hyc-ia-ka-lyngkhuh-10-snem-da-kaba-ai-snam-ei/
": Ka kynhun jong ki nongialam ka BJP, kaba kynthup ia ka President ka Mahila Morcha na Meghalaya, Sikkim, Nagaland bad na kiwei kiwei ki Jylla ka thaiñ Shatei Lammihngi ki la leit jngoh ia i Kong Silbi Passah iba la shah jied ban ioh pdiang ia ka khusnam Padma Shree bad pynkup burom ruh ia i.La synran lang ia kine ki nongialam ka Mahila Morcha da u Chief Spokesperson jong ka State BJP u Bah Mariahom Khrakrang bad u State Vice President u Gagan Jain lem bad ki dkhot ka Party.Ha u kyrwoh ba la phah sha ki lad pathai khubor, ka BJP ka la ong pynpaw ba kane ka jingioh khusnam jong i Kong Silbi Passah ka long ka long sa uwei pat u mawmer ban ithuh ia u synniang u bynhei sha ka rwai ka siaw bad ka put ka tem.Ha ka jingiaid lynti kaba jrong, i Kong Silbi i la ioh pdiang ia ka khusnam Sangeet Natak Akademi, nangta, ka khusnam Indian Chamber of Commerce for Affirmative Action Front- Liners, ka khusnam Prasar Bharati bad ka Meghalaya Day Award.Na ka liang jong u Bah Mariahom Kharkrang haba ai jingkren ha ka jingialang ba lyngkot, u la ong, “da ki snem i Kong Silbi i la khring ia ki paidbah da ki sur jingrwai tynrai.  Dei tang ka Sorkar jong u Narendra Modi kaba la ithuh ia u synniang u bynhei ban pynkup burom da ka khusnam Padmashree.  Kane ka jingai jingiathuh khatduh iawai ka la nang pynriewspah shuh shuh ia ka put ka tem ha ka rynsan jong ka ri bad kaba pynpaw ba dei tang ka Sorkar BJP kaba lah ban rah ia ka Jylla Meghalaya shajrong.”Ka President jong ka Meghalaya BJP Mahila Morcha ka Kong Susuki Pariat ka la ong, “i Kong Silbi Passah i la long ka jingsarong ia ka thaiñ  Shatei Lammihngi baroh kawei. Nga ai khublei ia ka Sorkar u Modi kaba ai jingithuh ia ka jingtrei shitom jong ka kynthei riewlum na ka jylla Meghalaya.”",LEIT JNGOH KA BJP MAHILA MORCHA NA NORTH EAST IA I KONG SILBI PASSAH,https://batesitv.com/leit-jngoh-ka-bjp-mahila-morcha-na-north-east-ia-i-kong-silbi-passah/
": Ki nongialam jong ka Hynñiewtrep Youths Council (HYC) kiba la leit iakren bad u Director ka NEIGRIHMS Hospital, u Dr. Nalin Mehta ki la mih jyndat na ka jingialang hadien ba ki la kynnoh ba une u khlieh nongpeit jong ka NEIGRIHMS Hopsital u la kren ibein bad khein ia ki kum ki khynnah surok kiba kwah ban thaw jingkulmar.Katkum ka jingiathuh jong u President ka HYC u Bah Roy Kupar Synrem ka seng ka la leit iakynduh ia u Dr. Mehta ka long hadien ba u la phah ktien sha ka seng ban iakynduh mynta ka sngi Balang ban iakren halor ka jingdawa hadien ba ka seng ka la ai por hapoh 10 sngi ban pynurlong ia ki jingdawa.Ha ka 22 tarik mynta u bnai, ka Seng ka la phah da ka jingthoh sha u Director ka NEIGRIHMS halor ka jingdawa ban pyndam noh mardor ia ka jingthungkam Nursing Officer lyngba ka NORCET kaba ktah ia ki samla thepkam trai jylla bad ba ia ka jingthungkam dei ban pynlong beit da ka NEIGRHIMS.Ka Seng ka la dawa ruh ba ia ki jingthungkam hapoh ka NEIGRHIMS ym dei satia ban aiti sha ki Agency kiba nabar bad ban pynlong ia ka eksamin thungkam hapoh ka Jylla ym shabar ka jylla.  Nalor kata, ka seng ka la dawa ba dei ban aiti ban pyniaid ia ki kam sha ki Outsourcing Agency kiba la tbit na ka jylla ym da kiba nabar jong ka jylla. Ba ia ki kam Contractual ne Contract dei ban ai sha ki trai jylla kiba la biang ia ka kyrdan pule. Ban pyntreikam ia ka one-time absorbtion policy na ka bynta ki Nurse kiba la shah thungkam Contractual Basis. Ba ia ki kam Group-C bad Group-D dei ban mang 80% sha ki trai jylla.Ka Seng ka la aipor 10 sngi ia u Director ban pynurlong ia kine ki mat jingdawa bad byrngem ruh ban khang tala ia ka Ophis treikam jong ka NEIGRIHMS.Ki Magistrate bad ki Pulit kiba la ioh jingtip halor kane ka jingjia, ki la wan poi ban tohkit ia ka jingbyrngem jong ka Seng ban khang tala ia ka NEIGRIHMS. Ha ka jingïakren, u President ka HYC u la iathuh ha u Magistrate da kaba kynnoh ba ka jingbitar ki nongialam ka seng ka long ba u Director ka NEIGRIHMS Hospital u la ibein bad kynnoh ruh ba ki dei kiba kwah ban thaw jingkulmar.Hadien ar kynta ba ki san ngut ki nongialam ka seng ki la ieng ha phyllaw, u Dr. Mehta u la wan mih hi dalade ban pynjem ia ki nongialam ka HYC bad panmap ruh ia kaei kaba u la kren hapoh ka jingialang.Hadien ka jingïakren sngewthuh jingmut, u Director u la kyntu ia ki ban pynlong biang ia ka jingïakren bad ka seng, hynrei ki nongialam ka HYC ki la pynpaw beit markhmat ba kim kwah shuh ban dang iakren bad u mynta ka sngi hynrei ban phah ktien ha kawei pat ka por ban iakren halor ki jingdawa jong ka seng.","BA SHAH KHEIÑ KHYNNAH SUROK, BYRNGEM KHANG TALA KA HYC ÏA KA NEIGRIHMS HOSPITAL",https://batesitv.com/ba-shah-khein-khynnah-surok-byrngem-khang-tala-ka-hyc-ia-ka-neigrihms-hospital/
"Ki samla pule kiba thmu ban applai ia ka Scholarship ne ka baibam ki la ia kynduh ia ka jingeh bakhraw namarba ki hap ban ieng lain da ki kynta tang ban ioh thied ia ka E-Stamp namar ka jingduna ki jaka ban die ia kine ki E-Stamp.Ka Batesi TV, ha ka sngi Balang ka la sakhi ia ka jjingbun briew ha ophis treikam jong ka Deputy Commissoner jong ka East Khasi Hills District kiba la sdang ban ieng lain naduh ka por 9:00 baje mynstep tang ban ioh kloi wat lada ka ophis ka plie ha ka por 10:00 baje mynstep.Haba pyrshang ban iakren bad kiba bun ki samla hynrei ki kyntait ban iakren halor kane ka jingeh ba ki iakynduh. Kane ka jingieng lain da ki kynta ka la pynlong ia kiba bun ki samla pule ban duh klass noh bad don ruh kiba la shu phet jyndat.Haba iakren bad uwei na ki samla u la iathuh naduh ba la pyntreikam ia kane ka E-Stamp ki la ia kynduh jingeh namarba duna palat ki jaka ba die ia kane ka E-Stamp bad kumta u la kyntu ia ka Sorkar ba kan plie lad ban buh bun tylli ki jaka khnang ba kan pynduhnong ia ki samla kiba aplai ia ka Scholarship.","SYRTOK KI SAMLA PULE, DA KI KYNTA ÏENG LAIÑ BAN THIED E-STAMP HA DC OFFICE",https://batesitv.com/syrtok-ki-samla-pule-da-ki-kynta-ieng-lain-ban-thied-e-stamp-ha-dc-office/
"Da kaba buh hakhmat ia ka thong ban ioh ia ka lyer kaba khuid bad ban iohi ia ka jingjyrngam jong ki khlaw ki btap, ka Khasi Hills Autonomous District Council (KHADC) ryngkat ka jingiatreilang bad ka Meghalaya Basin Development Agency (MBDA) ki la pynsdang ia kawei ka project kaba la tip kum ka Agro Forestry Carbon Credit Scheme.Halor kane ka jingthmu, ki don 28 ngut ki nongrep kiba la wan shakhmat ban rejistar ia la ka jaka jong ki ban ioh ia kane ka skhim ha kaba kin ioh jingmyntoi ha ka shi snem kan ym duna ia ka T. 15 hajar nalor ki mar rep kaba ki la ioh ban pyniaid iew.Ha kane ka sngi la sakhi lang da ki khlieh nongsynshar jong ka Hima Mylliem bad na ka Hima Khyrim nalor ki nongialam jong ka IORA Ecological Solution Private Limited bad ki ophisar ka District Council na rilum Khasi bad na rilum Jaintia.",20 HAJAR SHI SNEM YN ÏOH KI NONGREP LADA PYNJYRNGAM ÏA KI KHLAW,https://batesitv.com/20-hajar-shi-snem-yn-ioh-ki-nongrep-lada-pynjyrngam-ia-ki-khlaw/
"A team of researchers from the Zoological Survey of India (ZSI), Kolkata, have recently discovered a new species of jumping spider from the tea estate of Meghalaya. The new species Phintella handersoni is described from the Anderson Tea Estate, situated in Umran Dai, Ri-Bhoi district, Meghalaya, and it has been named in honour of the late Handerson ry Syiemlieh, owner of the tea estate.The genus Phintella, are small to medium-sized spiders characterized by their vivid colours and adorned with metallic iridescent scales. The species typically exhibits a rounded or oval head with a distinct posterior slope, while the abdomen is ovoid or elongated, showing light and dark horizontal bands.The team of researchers was led by Dr. Souvik Sen, Zoological Survey of India (ZSI), Kolkata. Dr. Sudhin P. P., from ZSI, Kolkata, and Dr. John T. D. Caleb from Saveetha University, Chennai also participated in this study.The discovery of the new spider species from Meghalaya has beenpublished in the recent issue i.e 100(1) of the reputed international journal `Zoosystematics and Evolution’. Dr Dhriti Banerjee, Director, ZSI pointed out that spider play a vital role as natural enemy in tea ecosystem and conservation of natural enemies is an important practice under non-conventional pest management practices. The children and grandchildren of late Handerson Syiemlieh were very much excited about this discovery and appreciated the efforts of the ZSI team led by Dr. Sen. They are hopeful of further discoveries from the unexplored hills of Meghalaya.",NEW SPECIES OF JUMPING SPIDER DISCOVERED FROM TEA ESTATE IN MEGHALAYA,https://batesitv.com/new-species-of-jumping-spider-discovered-from-tea-estate-in-meghalaya/
"Shillong, January 31 : The Meghalaya football team emerged as the champions, clinching a sensational 2-0 victory over Punjab in the highly anticipated finals of the Khelo India Youth Games 2023 held in Chennai on January 31. The thrilling win marked the culmination of an extraordinary journey for Meghalaya, maintaining an impeccable undefeated streak from the group stage to the title-deciding clash.In an intense showdown against Punjab, Badondor Marbaniang seized the spotlight with two crucial goals, securing the championship for Meghalaya. The leadership of Captain Colinsalmon Lyngdoh played a pivotal role in the team’s success throughout the tournament.Placed in Group A alongside formidable opponents such as Punjab, Tamil Nadu, and Uttar Pradesh, Meghalaya asserted their dominance by topping the group and advancing to the semifinals. Placed in Group A alongside formidable opponents such as Punjab, Tamil Nadu, and Uttar Pradesh, Meghalaya asserted their dominance by topping the group and advancing to the semifinals. The Meghalaya Football Team exhibited exceptional prowess in the league matches. In the first match, Meghalaya triumphed over Uttar Pradesh with a convincing 4-1 victory. Also, hard-fought battle saw Meghalaya emerge victorious against Punjab with a score of 2-1. Moreover , in another closely contested match, Meghalaya secured a 2-1 win against Tamil Nadu.The semifinal clash against Jharkhand proved to be a high-octane encounter, with Meghalaya securing a thrilling 5-3 victory. Mebanlamlynti Marsharing’s outstanding hat-trick during this match solidified his position as Meghalaya’s top scorer, tallying an impressive 7 goals in the tournament.In response to the team’s stellar success, the Hon’ble Chief Minister of Meghalaya, Conrad K Sangma, expressed his elation, stating, “This victory not only brings pride to Meghalaya but also showcases the immense talent and dedication of our youth. Congratulations to Team Meghalaya for their outstanding performance and bringing home the Khelo India Youth Games 2023 championship. This triumph is a testament to the spirit of sportsmanship and hard work that defines our state.”Speaking on the sidelines of the victory, Sports Minister Shri Shakliar Warjri stated, “The triumphant success of Meghalaya football team in the Khelo India Youth Games 2023 is a testament to our unwavering commitment to sports infrastructure development and investment. The state’s dedication to creating top-notch facilities and fostering a culture of athletic excellence has played a pivotal role in achieving this remarkable victory.”Acknowledging the exceptional performance of the players, credit is also due to the coaching staff, led by Head Coach and CDM Jeffrey Walarpih. The collective efforts of Coach Beneslaus Khyriem and Manager Andy Lyngdoh Nongpiur played a vital role in shaping Meghalaya’s triumphant journey, showcasing the significance of teamwork both on and off the field.The journey commenced with a rigorous selection trial on January 4th and 5th, 2024, followed by an intensive Coaching cum Selection Camp from January 6th to 17th, 2024, where 25 skilled players were chosen to represent Meghalaya on the national stage.A grand send-off programme was organised on January 16, 2024, hosted by the esteemed Khlain Pyrkhat Syiemlieh, renowned football coach of the Directorate of Sports and Youth Affairs (DSYA). The programme was attended by prominent figures, including Hamlet Dohling, President of the Meghalaya Football Association (MFA), Cliff Nongrum, Vice President of MFA, Freddy Kharpran, Convenor of the Youth Cell at MFA, Ailad K. Kynta, a distinguished player from Meghalaya, and members of the DSYA.The team embarked on their journey from Shillong on January 17, 2024, and subsequently departed from Guwahati Airport on January 19, 2024, geared up for the challenge that awaited them in the Khelo India Youth Games.Additionally, the team is scheduled to return from Tamil Nadu on February 1, 2024, departing from Chennai’s international airport. A formal reception, including a dignified roadshow and felicitation, has been arranged to warmly receive the team upon their arrival.Meghalaya’s victory not only reflects the individual prowess of its players but also underscores the importance of outstanding teamwork and strategic guidance provided by their dedicated coaching ensemble.",MEGHALAYA FOOTBALL TEAM CLINCHES KHELO INDIA YOUTH GAMES 2023 CHAMPIONSHIP,https://batesitv.com/meghalaya-football-team-clinches-khelo-india-youth-games-2023-championship/
"U Myntri Rangbah ka jylla u Conrad K. Sangma, ha ka sngi Palei u la pyllait paidbah bad aiti ia ki kali kit niut ba la tip kum ki Waste Collection e-Vehicles sha ki Block bapher bapher jong ka East Jaiñtia Hills, Eastern West Khasi Hills, East Khasi Hills bad West Jaiñtia Hills.Ha kane ka sngi la sakhi lang da u Symbud Myntri Rangbah ka jylla u Bah Sniawbhalang Dhar, ki Myntri ka Sorkar kiba kynthup ia ka Dr. Mazel Ampareen Lyngdoh, u Marcuise N Marak bad u MLA ka Umroi u Bah Damanbait Lamare, u MDC ka Umroi u Bah Bah Rangkynsai Kharbuki bad ki ophisar n aka ntat PHE bad ka Shillong Municipal Board.Ki kali kiba la pyllait paidbah ha kane ka sngi ki long haduh 207 tylli ia kiba la aiti sha ki Block bapher bapher jong ka ri lum Khasi bad Jaintia bad kum kane ka juh ka prokram yn sa pynlong shen ha rilum Garo.Haba kren kum u kongsan u Conrad Sangma, u la ong ba thong jong ka Swach Bharat Mission (Grameen), kaba dei ka National Flagship Programme jong ka Sorkar India ban pynlong ia baroh ki shnong kum ka ODF Plus.“Mynta ka Jylla tang hapoh khyndai bnai ka la kynjoh 84.33 % na ka 10 % ha ka ODF Plus. Kane ka long namar ka jingaiti lut jong ka Sorkar bad ki tnat treikam ban kynjoh sha ka thong ban long kaba nyngkong eh napdeng ki shiphew tylli ki jylla kiba wan shakhmat,” u la ong.Haba pan ia ka jingiatreilang bad ki paidbah, u Myntri Rangbah u la ong, “naduh ka Financial Year ba mynta u snem, manla ka lai bnai, ha baroh ki district, block bad ki shnong, ka sorkar bad manla uwei pa uwei u nongshong shnong kin iatreilang ban pynlong ia ki shnong bad ki nongbah kiba khuid basuba.U Marcuise M. Marak haba kren ha kane ka sngi u la ong ba ka jingaiti ia kine ki kali Waste e-Vehicle ka dei ka thong jong ka sorkar ban wanrah ia ka jingkhuid jingsuba hapoh ka Jylla Meghalaya.U la iathuh ba ka Predicted Plan na ka bynta 2024-2025 ka kynthup ia ka jingkynjoh shispah n aka shispah ia ka ODF Plus, da kaba shna ia ki painkhana ha ki 1,10,240 tylli k iing bad 1553 spah ngut la bhah ia ka PMAY, ban shna 570 tylli ki Community Sanitary Complex Units bad ban pyntreikam 18 units ka Fecal Sludge Management da kaba bynrap sa ia ka Govardhan Units bad ka Plastic Waste Management Unit ban shna ha baroh kawei ka jylla.",207 TYLLI KI KALI KIT ÑIUT AITI U CM SHA KI DISTRICT KA RILUM KHASI BAD JAIÑTIA,https://batesitv.com/207-tylli-ki-kali-kit-niut-aiti-u-cm-sha-ki-district-ka-rilum-khasi-bad-jaintia/
"Kum shibynta ban tehlakam ia ka jingioh kamai laitluid ki bar jylla kiba shong basah hapoh ka jylla Meghalaya bad kumjuh kiba bylla ñiah kali Tourist na Shillong sha Guwahati kiba pyndonkam da ki kali ba don ia u number ML, ha ka sngi Palei ka Hynñiewtrep Integrated Territorial Organisation (HITO) Shillong City ka la pynlong ia ka jingkhynra ia ki Trading Licence bad Labour Licence ha Inter State Buss Terminal (ISBT) Mawiongrim da ka jingsynran lang jong ki Pulit ka Mawlai Police Station bad ki Enforcement ka Khasi Hills Autonomous District Council (KHADC).Ha ka jingiakren bad ki lad pathai khubor, u President ka HITO Shillong City samla Banpyntngenlang Syiemlieh u la ong ba ka jingtalasi ia ki kot ki sla jong ki bar jylla ka dei namarba bunsien ki briew kiba nabar da kaba suk ki kamai jakpoh hapoh ka jylla, katba ki trai ri trai muluk pat ki mad jingeh ha kamai kajih namar ki shah knieh lut ha ki bar jylla.Ha kane kajuh ka sngi, katba ki dkhot ka seng ki dang wan phai ha ISBT, ki la ioh bat ia kumba 18 ngut ki bar jylla kiba wan na ka jylla Assam kiba thmu ban trei bylla sngi sha kane ka jylla Meghalaya.Ia kine ki bar jylla, ka seng ka la ioh bat katba ki dang iaid lynti na surok VIP Road ha ka shnong Mawkynroh-Umshing.U samla Banpyntngenlang Syiemlieh u la iathuh ba kine ki bar jylla ki la wan da ki lai tylli ki kali Private kiba don ia u nombar AS21 M-1397, AS01BA-7400 bad AS02 V-7565 bad iathuh ruh ba kine ki bar jylla kim don satia wat tang ia ka Labour License, ka  EPIC Card ne kino kino ki kot ban pynshisha hynrei lait noh tang uwei bad arngut kiba la pyni ia ki Aadhaar Card.U la iathuh ruh ba ki nongñiah jong ki kali ki len beit ba kim don jingtip shaei yn leit buh ia kine ki bar jylla bad kam ruh ba ka dang dei ka sien kaba nyngkong eh ba kin wan rung sha nongbah Shillong.“Kaba kham pynlyngngoh ia ngi ka long kine ki bar jylla kim tip shaei kin leit bad kim tip hi ruh mano ba phah bad ngim da sngewthuh sngewthaw ia ka jingkren ka jong ki,” u la ong.Nalorkata, u samla Banpyntngenlang u la iathuh ba wat ki briew kiba donkti ban wanrah ia kine ki bar jylla sha Meghalaya kim shym la wan mih satia ban iakynduh ia ki dkhot jong ka seng wat haba ki la ap haduh jin ar kynta eiei.Hadien kane, ki Pulit ka Mawlai Police Station ki la wan poi ha kane ka jaka ban pynlong ia ka jingtohkit kaba bniah.“Ngi dawa ia ki Pulit kiba ap pahara ha Infiltration Chech Gate ha Byrnihat ba kin peitngor bad kin pyrkhing ia ka rung ka mih jong ki briew kiba nabar shapoh ka Jylla Meghalaya,”u la ong.",SYNRAN KI PULIT BAD KHADC HA KA JINGKHYNRA KALI BAR JYLLA KA HITO HA ISBT,https://batesitv.com/synran-ki-pulit-bad-khadc-ha-ka-jingkhynra-kali-bar-jylla-ka-hito-ha-isbt/
"Ka BJP Meghalaya Pradesh ha ka sngi Balang ka la pynkha ia ka Scheduled Tribe Morcha ha ka jingialang kaba la long ha ophis treikam jong ka party ha Bivar Road.U President jong ka ST Morcha u Thomas Marak u la pyllait paidbah ruh ia ka ‘vocal for local’ programme kum shi bynta ka “gaon chalo abhiyan” ban pynpoi sha baroh ki shnong kiba don hapoh ka jylla Meghalaya.La thaw ia ka ST Morcha da ka party khnang ban peit ia ka bha ka miat jong ki trai jylla da ka BJP, Meghalaya Pradesh.Ha kane ka sngi, u State President ka party u Rikman G. Momin, u la pdiang burom ia ki nongkitkam jong ka ST Morcha, ia ki District President bad District Committee sha ka party.U State President u la ai ruh ka jingkular ba ka party kan ai jingkyrshan borbah ia ka ST Morcha.“Ban pynthikna ia ka bha ka miat jong ki trai jylla, ka ST Morcha, kan pynlong ia ki prokram bapher bapher ha ka jylla, da kaba leit sha manla ki shnong bad ban ai jingpynshai shahang ki skhim jong ka Sorkar Pdeng bad ban pynthikna ba ki nongshong shnong kin ioh ia ki jingmyntoi.",PYNKHA KA BJP ÏA KA ST MOCHA BAN PYNTIP ÏA KI SKHIM SHA KI PAIDBAH,https://batesitv.com/pynkha-ka-bjp-ia-ka-st-mocha-ban-pyntip-ia-ki-skhim-sha-ki-paidbah/
": Ki shipai BSF kiba pahara ha khappud ki la iohkem ia ki arngut ki nongdie kyiad bad ioh kurup ruh 356 bilor ka kyiad kaba la thmu ban khaii tuh sha Bangladesh.Ha u kyrwoh, ki BSF ki la pyntip ba ha ka sngi balang hadien ba ki la ioh jingtip bathikna ki la pynlong ia ka jingpynap shrip bad ki la iohbat ia kawei ka kali bad ha ka jingtalasi la lap ba la kit da ka kyiad bad kumta ki la kem noh ia u nongñiah bad ia u nongbud jong ka kali kiba dei ki nong India bad la kurup noh ia ka kyiad kaba don hapoh kali.Ki BSF ki la iathuh, ba ia ka kyiad la thmu ban khaii be-aiñ sha ri Bangladesh lyngba ka thaiñ khappud kaba don ha West Jaintia Hills District.Ia kiba la shah kem ryngkat bad ka kyiad kaba la kurup la aiti noh sha ka ophis Custom kaba don ha Dawki na ka bynta ban leh ia kaba donkam.","KURUP KYIAD KI BSF, SHAH KEM AR NGUT KI NONG INDIA",https://batesitv.com/kurup-kyiad-ki-bsf-shah-kem-ar-ngut-ki-nong-india/
"Ka Hynñiewtrep Border Disputed Redressal Forum (HBDRF) ha ka sngi Palei ka la dawa ïa u Myntri Rangbah ka Jylla u Conrad Kongkal Sangma ba ym dei satia ban soi ïa ka Memorandum of Understanding (MoU) bad ka Assam lymda ka Sorkar Assam kam pynphai biang ïa ka Block-I kaba kynthup ïa ki phew tylli ki shnong kiba hap hapoh ka Labang Nongphyllut Dolloiship ha ka jingïapynbeit pud ha ka wat kaba ar.Ha ka dorkhas ka Forum ka la pyntip ruh ba ha ka jingïalang kaba la long dang shen ka la shim ïa ka rai ban pyrshah ïa ka Notification No. TAD/ R/31/60/151 Dated 13th April 1951 ba la pynmih da ka Sorkar Assam khlem ka jingpynsngew paidbah bad khlem ka jingtip jong ki nongshong shnong jong ki shnong kiba hap hapoh ka Labang Nangphyllut Dolloiship (Block-1) bad u Dolloi jong ka Elaka Raliang, Elaka Chiliang Myntang bad ka Elakal Nongjngi.Ïa kane ka “Notification” la pynmih bakla da ka Sorkar Assam da kaba shu phiah julor ïa ki shnong jong ka Nongphyllut Dolloiship jong ka rilum Jaiñtia (Block-1) na ka Jowai Civil Sub-Division bad pynngat sha ka United Cachar &Mikirs Hills ha ka jaka ban pynhap sha ka United Khasi &Jaititia Hills District Councils hapoh ka jylla Meghalaya, la ong ka Forum ha ka dorkhas ba la soi da u Chairman u Bah Chandame Sungoh bad ka Secretary ka Kong Purity Phawa.“Lada ka Sorkar Assam kam mynjur ban pynphai ïa ka Block-1 sha Meghalaya u Myntri Rangbah ka Meghalaya um dei ban soi ïa kano kano ka sosukular ne ka MoU,” dawa ka HBDRF.“Lah ban kdew ba kane ka Notification la leh bakla khnang ha ka kyrteng jong ki shnong bad ka jingdon briew,” la kynnoh ka Forum.Ka Forum ka la pyrshah ruh ïa ka jingpynmih ïa ka Khanduli bad Psiar Sector ha ka Regional Committe na ka bynta ka West Jaiñtia Hills District.“Ha ka jingsynshar ka Assam, ka United Khasi &Jaititia Hills ka la ïai pyrshang la bunsien ban ïoh biang ïa kane ka jaka.  Haba ka Meghalaya ka la ïoh ïa ka jylla bapura (ka Block-I) ka la kylla long ka ishu ïaknieh khappud.  Ka Sorkar Meghalaya naduh u snem 1972 haduh 2011 ka la pyrshang ban ïoh biang ïa ka Block-1.  Hynrei kaba lyngngoh ka long ba ka Sorkar Meghalaya ka la pynmih ïa ka Khanduli bad Psiar Sector ha ka Regional Committee jong ka West Jaiñtia Hills bad shim ïa ka rai ban leit jngoh bad ban pynbeit ïa u pud u sam ha Khanduli bad ïa ka Psiar Sector katba ïa ka Block-1 yn sa pynbeit hadien,” la ong shuh shuh ka Forum.“Ïa kane ka rai la pyrshah tyngeh da ka Forum ha ka jingïalang, namar da kane ka buit yn sa iehnoh ïa ka Block-1 sha Karbi Anglong, Assam. Kane ka dei ka buit jong ki Karbi bad ka Sorkar Assam ban ïoh ïa ka Block-1. Tang shu dep pynbeit ïa ka Psiar bad Khanduli kan long kaba jwat ban ïapynbeit ïa ka Block-I,” la kam ka Forum.Ka Forum ka la pynpaw ruh ba ka jingïapynbeit ïa ka Block-I yn ym lah satia ban shu sngap tang na ka mon ki paidbah, namarba ka jingbuhai shnong bad ka jingkyntur pud ka long shaba palat bad ym tang ki Pnar bad ki Karbi kiba shong basah hynrei wat ki Nepali ruh ki don sha kine ki shnong.  Ki Nepali kim dei ki trai ri trai muluk bad kim don ka bor ban pynpaw eiei.  Hynrei kumba ka paw, ki Karbi bad ki Nepali ki don ka jingïasngewthuh jingmut ban don beit ha Assam bad tang ki Khasi-Pnar kiba kwah ban wan sha Meghalaya.“Namar kata, ki ar tylli ki Sorkar ki dei ban peit ruh ki history bad ym ban shu ngop ha ka jingleh sorjamin,” la bynrap ka Forum.“Ngi kyntu ïa ka Regional Committee ba kam dei ban pynkut ïa ka jingleit jurip tang ha Khanduli, Mukroh bad Psiar kiba dang dei ki jaka jong ka Meghalaya bad Hamren, Jrikyndeng na ka liang ka Assam ne ban pynlong ïa ka Joint Inspection na baroh ar tylli ki Regional Committee bad ki dei ban buddien ruh ïa ka Joint Survey Report jong ka District Councils ha u snem 1958,” ong shuh shuh ka Forum.“Ïa ka kaiphod jong ka Regional Committees bad ka Sorkar Jylla dei ba ïathir ïatai hapoh ka Meghalaya Legislative Assembly. Kane ka mat, kam dei tang ka kam jong u Myntri Rangbah ka Assam bad Meghalaya hynrei ka dei ka mat jong ki ar tylli ki Jylla,” la dawa ka Forum.","LADA KA ASSAM KAM PYNPHAI ÏA KA BLOCK-I, U CONRAD YM DEI BAN SOI ÏA KA MOU: HBDRF",https://batesitv.com/lada-ka-assam-kam-pynphai-ia-ka-block-i-u-conrad-ym-dei-ban-soi-ia-ka-mou-hbdrf/
"Ki nongshong shnong kynthup ruh ia ki nongpeit jong ki shlem pule kiba don ha Lady Veronica Lane, Laitumkhrah ha ka sngi Thohdieng ki la mih ban pyrshah ia ka jingthmu ban pynkynriah ia ki nongdie madan kiba ju shong die jingdie harud surok jong ki bynta bapher bapher ka shnong Laitumkhrah.Ka Kong Monalisa Wankhar kaba dei ka nongshong shnong, u Secretary jong ka Bethany Society bad ka Director jong ka Bethany Society ka Kong Bertha Dhar ha ka jingiakren bad ki lad pathai pathai khubor ki la ong ba kum ki nongshong shnong kim shym la ioh jingtip eiei halor kane ka jingthmu jong ka Dorbar Shnong lane na ka Sorkar ban pynkynriah ia ki nongdie madan sha kane ka dong.Ki la ong, ba ka jingpyrshah ka long namarba ka surok ka long kaba khim bad kaba rit bad nalor kata, ha kane ka dong, ki don ruh ki skul kum ka Bethany Society kaba dei ka skul na ka bynta kiba don jingduna ha ki dkhotmet, ka Mary Rise Centre kaba dei ka skul na ka bynta ki khynnah ba don jingduna ha ka bor pyrkhat bad nalor kata ka don ruh ka jaka sumar khmat jong ka Bansara Eye Care.Ka Kong Wankhar ka la ong, “kum ki nongshong shnong ngim shym la ioh jingtip lane ka jingpynbna na ka Dorbar Shnong lane na ka Sorkar shwa ban shim ia kane ka rai.  Ngi long kumba iuh tdong bseiñ haba ngi iohsngew ia ka rai jong ka MLA ka Kong Ampareen Lyngdoh lem bad ki Dorbar Shnong.  Ynda haba la tohkit la lap ba ka dei ka rai shimet jong ki hi.”Haba pynpaw ia ka jingbym sngew iahap ia ka rai ban khang ia ki kali kiba iaid lyngba na kane ka surok bad ban buh da ka por ia ka jingiaid ki kali, ka Kong Wankhar ka la ong, “haba bun hi ki nongshah sumar khmat, bad ki briew kiba don jingduna ha ka met ki donkam ban shah wan buh ne shah wan shaw na ki jaka sumar.  Ki mut ban pyniaid ia ki nongpang shaduh ka Parking Lot ba ki thmu ban buh ha iew. Ha kano ka nongrim ki shim ia ka rai kaba ngim lah ban mutdur?“Kum ki nongshong shnong, lada don kino kino ki jingjia basngewsih kum kein yn iaid ki Ambulance ne ki kali pynlip ding  namarba ka lynti ka long kaba la khim lypa, nalor kata kin buh sa ia kata ka iew ha ka lynti iaid kjat naei pat ngi ki briew ngin iaid? ka la ong.“Ka long kaba sngewsih ba ka Nongmihkhmat kam shym la pyrkhat lem ai ngi ki nongshong shnong bad ia kiwei pat kiba shah ktah na kane ka rai bad ka Nongmihkhmat ka la shu pynbna hakdak ban pynkynriah noh ia ki nongdie madan,” la bynrap ka Kong Wankhar.Ka la iathuh ruh ba ki nongshong shnong bad ki nongpyniaid ia kitei ki shlem pule ki la phah da ka jingthoh sha ka Deputy Commissioner ka East Khasi Hills District bad sha u Myntri Rangbah ka Jylla hynrei haduh mynta kim pat ioh jubab eiei ruh em.Ka Kong Bertha haba bynrap lang halor kane, ka la ong, “ngim pyrshah ia ki nongdie madan hynrei ngi dang pyrkhat ka jingtap slep ia ka nala ban pynlong lynti iaid kjat kan pynsuk ia ki khynnah skul kiba don jingduna ha ki dkhotmet, hynrei ngim poi pyrkhat ba kin wanrah pynban da ki nongshong die jingdie.”",MIH KA JINGPYRSHAH BAN PYNKYNRIAH ÏA KI NONGDIE MADAN SHA LADY VERONICAL LANE,https://batesitv.com/mih-ka-jingpyrshah-ban-pynkynriah-ia-ki-nongdie-madan-sha-lady-veronical-lane/
"Ka Kynhun Myntri jong ka Sorkar Jylla ha ka sngi Thohdieng ka la  mynjur ia ka jingtyrwa ban pynjlan ia ka samoi treikam jong ka Khasi Hills Autonomous District Council (KHADC) bad Jaintia Hills Autonomous District Council (JHADC) sa hynriew bnai.Ka samoi treikam jong kine ki artylli ki Autonomous District Council (ADC) kan kut noh ha ka 5 tarik, Lber, 2024 bad ka jingpynjlan ia ka samoi treikam kaba hynriew bnai kan sdang naduh ka 5 tarik Lber, 2024.Ka jingpynjlan ia ka elekshon jied MDC thymmai ha kine ki ar tylli ki Council ka long namarba ki la kyrpad ban pynjlan ia ka jingaipor ia ki Delimitation Committee.Ha u snem 2023, u Lat ka Jylla u la aibor ia kine ki ar tylli ki Autonomous District Council ba kin thung ia ka Delimitation Committee ban pynbeit ryntih ia ki MDC Constituency jong kine ki ar tylli ki council katkum ka jingdon jong ki nongshong shnong.U Symbud Myntri Rangbah uba peit ia ka tnat District Council Affairs ka Sorkar Jylla, Bah Prestone Tynsong ha ka jingïakren bad ki lad pathai khubor u la ong, “dang shen ki ar tylli ki Autonomous District Council ki la phah ia ka jingtyrwa sha ka Sorkar Jylla ban pynjlan shuwa ia ka jingtreikam jong ki Delimitation Committee.”Da kane ka rai ba la shim da ka Sorkar, ia ka elekshon MDC jong ka KHADC bad JHADC la pynjlan mynta sa hynriew bnai.U Bah Tynsong u la iathuh ba ka Sorkar kan sa phah ia kane ka jingai jingmut sha u Lat ka Jylla u Phagu Chauhan ba un ai ia ka jingmynjur.",SA 6 BNAI RAI KA SORKAR BAN PYNJLAN ÏA KA SAMOI TREIKAM KA KHADC BAD JHADC,https://batesitv.com/sa-6-bnai-rai-ka-sorkar-ban-pynjlan-ia-ka-samoi-treikam-ka-khadc-bad-jhadc/
"Ka Voice of the People Party (VPP) ha ka sngi Thohdieng ka la phah da ka dorkhas sha u Lamphang jong ka Ingdorbar Thawaiñ ka Jylla u Thomas A. Sangma halor ka jingdawa ban buh da u nongpynkylla ktien lada u Lat ka Jylla u Phagu Chauhan um lah ban kren da ka ktien Phareng ha ka jingai jingkren ha ka sngi sdang jong ka Dorbar Mang Tyngka ka Ingdorbar Thawaiñ ka Jylla.Ka Dorbar Mang Tyngka jong ka Ingdorbar Thawaiñ ka Jylla kaba phra sngi kan sdang naduh ka 16 tarik mynta u bnai bad kan kut ha ka 27 tarik mynta u bnai.“Katba ngi dang pynkhreh ia ka Dorbar Mang Tyngka jong ka Ingdorbar Thawaiñ ka ban sa long, nga thoh sha phi ban kdew ia ka mat kaba kongsan tam kaba iadei bad ka ktien ka thylliej ban iakren ha ka sngi shong dorbar,” la ong u Secretary ka VPP Bah Heavingstone Kharpran ha ka dorkhas ba la phah sha u Lamphang.“Kum ka jingai jingmut ha ka Dorbar Mang Tyngka bad na ka bynta ka jingbiang lang jong ki nongmihkhmat ba la jied da u paidbah, ka long kaba donkam ba baroh ki dkhot jong ka Ingdorbar kin dup lah ban sngewthuh ia ka jingmut ba shisha bad ban iashim bynta ha ki jingiatai.  Hynrei, la shem ba ha ki sien shong dorbar ba ladep, u Lat u la ai jingkren hapoh ka Ing da ka ktien Hindi, kaba la wanrah ia ka jingbym sngewtynnat ia ki nongmihkhmat ki bym sngewthuh ia ka ktien Hindi bad ban buh jingmut ruh ba ka ktien Hindi kam dei ka Official Language jong ka Jylla Meghalaya,” la ong ka dorkhas na ka VPP.“Ha kaba iadei bad kane, ha ka kyrteng jong ka Voice of the People Party, da kaba burom nga pyntip ba ka jingialang jong ka Parliamentary Party kaba la long ha ka 30 tarik, Kyllalyngkot, 2023, ka kyrpad ia phi ba ia ka jingkren jong u Lat dei ban thoh ha ka ktien Phareng bad lada u Lat badonburom um lah ban ai jingkren hapoh ka dorbar da ka ktien Phareng, ka ophis jong phi ka lah ban buh nongpynkylla ktien ia baroh kawei ka jingkren jong u na ka bynta ka jingbit jingbiang lang baroh,” la iaid ban ka VPP.“Da kaba pynthikna ba ka jingiatai ia ka Dorbar Mang Tyngka kan long ha ka ktien kaba lah ban sngewthuh lut da baroh ki nongmihkhmat, ngin kyrshan ia ki nongrim jong ka jingkhuid, ka jingiaryngkat bad ka synshar ka khadar kaba jop. Khatduh iawai, ka party ka kwah ban kdew da kaba shai ba kan ym iashim bynta ia ka jingiatai lymda ka Assembly Secretariat kam lah ban  pynurlong ia kane ka jingdawa,” la pynpaw ka VPP.",LADA U LAT YM LAH BAN KREN PHARENG HA ÏINGDORBAR BUH DA U NONGPYNKYLLA KTIEN: VPP,https://batesitv.com/lada-u-lat-ym-lah-ban-kren-phareng-ha-iingdorbar-buh-da-u-nongpynkylla-ktien-vpp/
": Ka Employment Cell jong ka Khasi Students Union ha ka sngi Thohdieng ka la aiti da ka dorkhas ha u Myntri ka tnat Bording u Abu Taher Mondal halor ka jingsah pongding ka jingthungkam na ka bynta ka kam Assistant Engineer (Electrical/ Mechanical) bad ka jingthud treikam jong ka Meghalaya Energy Corporation Limited (MeECL).Katkum ka dorkhas ba ka KSU ka la aiti sha u Myntri, ka la pynpaw ba ka kyrteng jong ki nongthep kam kiba la pyndep ia ka Written Test na ka bynta ka post Assistant Engineer la pynlong da ka MeECL ha ka 13tarik, Naitung, 2019 bad la pynmih paidbah ia ka Result ha ka 19 tarik,Nailar 2019 katba ia ka personal interview na ka bynta ki 24 ngut kiba la pas ia ka written test kaba la buh sngi ban pynlong ha ka 26 tarik Nailar, 20129 la pynsangeh noh da kaba pyntip ba yn sa pynbna pat kham hadien.“Mynta la saw snem tam ia ka personal interview ym pat lah satia ban pynlong,” la ong ka KSU ha ka dorkhas.“Ka Union ha ka 11 tarik, Kyllalyngkot, 2024 ka la phah da ka jingthoh sha u Director (Corporate Affairs), MeECL ban dawa jingpynshai halor ka jingpynslem ia ka jingthungkam bad ka Union ka la lap ruh ba ka Corporation kam shym la thungkam iano iano ruh na ka bynta ka Permanent Post naduh u snem 2019 namar ka jingbym don pisa ban siew sha ki nongtrei,” la ong ka KSU.Halor kane, u Chairman jong ka Employment Cell u samla Reuben Najiar u la iathuh ba ka Seng ka la kyntu ia u Myntri ka tnat Bording ban sdang noh ia ka jingthungkam ha kine ki post bad kumjuh ruh ia kiwei post ba dang lait.",SAW SNEM KYNTHIH PAT KHOT PERSONAL INTERVIEW KA MeECL ÏA KA POST ASST. ENGINEER,https://batesitv.com/saw-snem-kynthih-pat-khot-personal-interview-ka-meecl-ia-ka-post-asst-engineer/
"Ka Dorbar Shnong Pynthorumkhrah Golflink ha ka sngi Thohdieng, ha ka jingiakynduh ia u MLA ka Pynthorumkhrah Constituency u Bah Alexander Laloo Hek ka la pynpaw ia ka jingpyrshah kaba jur lada ka Shillong Golf Club (SGC) kan pyniaid ia ka  Children’s Park bad ia ka jaka ialehkai Futsal kaba yn sa shna noh shen.Ha ka jingialang, u Rangbah Shnong ka Pynthorumkhrah Golflink Bah Micheal Hek ha ka jingiakren bad u MLA u la pynpaw ba lada pyniaid hi da ka tnad Jngohkai Pyrthei ka Sorkar Jylla ka Dorbar Shnong kan ai ka jingiatreilang hynrei lada jia ba la aiti ban pyniaid sha ka Shillong Golf Club ka Dorbar Shnong kan pyrshah namarba kan long tang kum ka jaka kamai pisa jong ka Club.Ha ka jingiakren bad ki lad pathai khubor, u Bah Micheal Hek u la ong ba lada ka Sorkar ka shimti ban pyniaid hi ruh ka dei ban pyntikna ba ki khun samla jong ka shnong kin iohkam iohjam.“Ha ka jingshisha ngim don jingtip ba kin buh ia ka Park, dei ki nongkitkam shnong kiba pyntip ia nga bad ki la pyntip ruh ba dei ka Golf Club kaba la phah ia ka jingtyrwa sha ka Sorkar kaba la mang ruh ia ka skhim ban shna ia ka Park. Mar mar ngi la lum ia ka jingialang bad ngi la phah da ka jingthoh sha u Myntri Rangbah Conrad K. Sangma, sha u MLA Bah AL Hek bad sha u Myntri ka tnat Jngohkai Pyrthei Bah Paul Lyngdoh bad sha u Commissioner & Secretary ka tnat Jngohkai Pyrthei u Vijay Kumar,” ula ong.“Ka long kaba sngewsih ba kat kane ka jingthmu kaba heh, hynrei ka shnong kam don jingtip eiei. Ka long kaba sngewlehrain wat ia ka Executive Committee jong ka Shnong.  U MLA ula pynshai ba ka jingthmu ka long ban shna ia ka madan Futsal bad ka Children’s Park,” la iathuh u Bah Michael Hek.U la iathuh ba u MLA u la pynshai ba kan don ruh ka jingiateh kular hapdeng ka shnong bad ba ka shnong kan ioh jngmyntoi bad yn aikam ruh sha ki samla jong ka shnong.“Nga la kren shai u MLA ban iatreilang bad ka Sorkar kam don jingeh, lada ka pyniaid ka Sorkar kan don ka jingmyntoi ia ka shnong. Nga la kren pyrshah ia u MLA ba lada ka pyniaid ka Golf Club ngin pyrshah bad lada ka kam trai ia kane ka jaka bad lada ka pyniaid hi ka Golf Club, ka shnong kan pyrshah beit,” la ong u Rangbah Shnong.Haba pynpaw shuh shuh ia ka jingpyrshah ban aiti ia ka jaka sha ka Shillong Golf Club, u Rangbah Shnong u la ong, “ka Golf Club ka la pynkylla ktem kamai nangne na ka madan Golflink.  Ki wan ki Director ban iakren na ka bynta ban ker noh da ka jar nar namarba madan ka la sdang ban jot.”“Nga la ong ruh ia u Director ka Golf Club ba u dei ban aikam noh hapoh 30 ngut ia ki khynnah samla jong ka shnong bad ban thep kam ia ki khynnah napoh ka shnong ha kaba u Director u la kular ban aikam ryngkat ka tulop kaba 10 hajar shi bnai.  Ynda ki rangbah dong ki la ai ia ki aplikeshon jong ki khynnah samla ban thep kam, katba ka jingsiew tulop ka long tang T. 4-5 hajar. Na ka liang jong ngi hi, ngim treh ban iatreilang bad ka Golf Club lano lano ruh, shisien u briew uba la thok, dei na kata ka daw,” la kynnoh u Rangbah Shnong.U la maham ruh ba ka Shillong Golf Club ka leh ia kano kano ka kam nangne shakhmat ka dei ban da pyntip sha ka Dorbar Shnong hynrei lym kumta ia ka jingkhrong pisa ban rung sha madan GolfLink ka Dorbar Shnong kan leit ban khang noh.“Ka Shillong Golf Club kam dei ka Society ne ka NGO kaba iarap ia kino kino hynrei ka dei tang kaba shu kamai shimet,” la kynnoh shuh shuh u Rangbah Shnong.",PYRSHAH KA DS PYNTHORUMKHRAH GOLFLINK BA THMU SHNA CHILDREN’S PARK KA SHILLONG GOLF CLUB,https://batesitv.com/pyrshah-ka-ds-pynthorumkhrah-golflink-ba-thmu-shna-childrens-park-ka-shillong-golf-club/
"Ka Khasi Students’ Union (KSU) South East Central Circle ha ka 27 tarik u bnai baladep ka la pynthymmai ïa ki nongkitkam ba thymmai na bynta ka samoi treikam jong u snem 2024-27Ïa ka jingjied ïa ki nongkitkam ba thymmai la pynlong da ka jingïathep vote ba la ïashim bynta da ki dkhot jong ka KSU South East Central Circle, Pynursla na ki 8 tylli ki Unit.Ki nongkitkam ba thymmai ki long u President Wallam Jingshngaiñ Suting, Vice President Basuklang N. Khongwar, General Secretary Vorrozislov Sohklet,  Assistant Secretary Sanlang Vennhanan Diengdoh, Organising Secretary Jestice Kharbyngar, Education Secretary Riskhemlang Lyngdoh, Sports Secretary Mewanteiskhem Mawïong, Environment and Cultural Secretary Thawthymmai Suting, Office Secretary Pynskhemborlang Nongrum, Publicity and Information Secretary Pynkiewbiang.Ïa kine ki nongkitkam la pynskhem da u Organising Secretary ka KSU-CEC u samla Raymond Kharjana.Ha ka jingai jingkren lyngkot sha ki dkhot ka seng, u samla Raymond Kharjana u la pynkynmaw haba ki samla ki long kum ki nongïalam ne dkhot jong ka seng, kim dei ban khmihlynti jingmyntoi na ka seng namarba ka seng hi kam ju ïoh eiei ban ai ne siew tulop ïa ki kumba long kiwei kiwei pat ki nongtrei ïa kiwei kiwei ki kam bad ong ruh ba ka KSU ka ai jinghikai ïa ki samla bad ïa ki paradoh parasnam kumno ban ieid ïa la ka ri ka jaidbynriew bad ban pynshlur ruh ïa ki samla ba kin long kiba trei shitom khamtam eh haba ki ïaleh ïa kino kino ki mat ba ka seng ka shim ban ïaleh.“Kum ki dkhot ka seng, ngi dei ban long kiba peitngor bad kiba husiar bha ïa ka jingkren bad jingkynshoit ki katto katne ngut kiba pyrshang ban pynpait pynpra ïa ka jaidbynriew halor ka nongrim jong ka jingsngewpher thaiñ, jingsngew pher niam bad ka jingpynïapher jaidbynriew halor ka ktien ka thylliej ba ngi kren ha ki shnong bad ki dong bapher bapher jong ka Bri Hynñiewtrep,”u la ong.","PYNTHYMMAI KA KSU-SECC, PYNURSLA ÏA KI NONGKITKAM",https://batesitv.com/pynthymmai-ka-ksu-secc-pynursla-ia-ki-nongkitkam/
": Ka Hynñiewtrep Youths Council (HYC) ha ka sngi Thohdieng jong ka taiew baladep ka la phah da ka jingthoh sha u Director jong ka NEIGRIHMS, u  Prof. (Dr.) Nalin Mehta ban pan jingpynshai halor ka post Diet Clerk.Ha ka dorkhas ba la soi da u President u Bah Roy Kupar Synrem, ka seng ka la dawa jingpynshai ba balei ym pat lah ban thungkam ha ka post Diet Clerk haduh mynta wat haba ïa ka result jong ka Written Test Examination bad ka Typing Speed Examination ladep ban pynbna ha ka 4 tarik, Naiwieng, 2022 bad 3 tarik, Kyllalyngkot, 2023, ha kaba saw ngut ki trai ri trai muluk la shem ba ki dei kiba la pas ïa kine ki ar tylli ki eksamin.”“Kane ka jingpynslem ban pynbna ïa ka result ïa kiba la pas ïa ka eksamin da ka Institute, khamtam eh nalor ba ki dei ki trai shnong ka jylla, ka la pynartatien ïa ka jingkhuid jingsuba ha ka rukom thungkam namarba ka ktah ïa ka bor pyrkhat bad ïa ka ïoh ka kot jong ki nongthep kam,” la ong ka seng“Lada pynslem shuh shuh, kan lam sha ka jingeh kaba ki nongthepkam kin kut noh ka rta wadkam,” la ong ka seng.“Ngi kyntu ïa phi kum u nongpeit ka Institute shahskhor ïa kane ka jingdawa jong ngi na ka bynta ka bha ka miat jong ki samla bad ka jylla baroh kawei,” la bynrap ka seng.",DAWA JINGPYNSHAI KA HYC ÏA KA NEIGRHIMS HALOR KA POST DIET CLERK,https://batesitv.com/dawa-jingpynshai-ka-hyc-ia-ka-neigrhims-halor-ka-post-diet-clerk/
": U MDC ka Tura u Bernard N. Marak u la kynnoh ba ki nongsam Gas lyngba ka Pradhan Mantri Ujjwala Yojana (PMUY) ki dawa pisa na ki nongthang Gas baduk ha ki katto katne ki bynta ka rilum Garo.Ha u kyrwoh ba la phah ha ka sngi u Blei, u MDC ka Tura u la ong, “ka pisa ba la dawa na ki nongthang Gas ka long T.1,000 haduh T. 1,500 ha ki katto katne tylli ki shnong.  Hynnin ka sngi la don ba pyntip ïa nga lyngba ka telephone na ka shnong Rewak, South Garo Hills ha kaba uwei u briew u la shah dawa ban siew ïa ka pisa T. 1,500 shi iing ban ïohei ïa u tyndong Gas.  Ki don ruh ki jingujor na kiwei kiwei ki bynta jong ka rilum Garo bad nga kyrpad ïa ki nongsam ha ki District ba kim dei ban dawa pisa na ki nongïoh jingmyntoi. Nga kyrpad ruh ba dei ban leh da kaba tyngeh ïa kito kiba donkti ha kane ka kam be-aiñ“Ka PMUY ka dei ka scheme na ka bynta ki kynthei kiba im hapoh u laiñ ka jingduk.  Lyngba kane ka skhim la ai Gas ei sha ki kynthei.  Ki nongthang Gas kim donkam ban siew ïa ka pisa ban ïoh ïa u tyndong lyer shet ne ban siew ram ban pyndap ha ka sien banyngkong eh ha ka hynriew siew na ka bynta u tyndong uba 14.2 kilo. Ïa ka EMI dei ban siew tang haduh ka sien pyndap kaba hynñiew.  Kum kine ki skhim la shu rong ei da ki katto katne ki riewshimkabu kiba pynbudnam sniew ïa ka jinglehbha u Myntri Rangbahduh ka ri u Narendra Modi,” ong u Marak.","KI NONGSAM GAS HA GARO HILLS KI DAWA PISA, KYNNOH U MDC KA TURA",https://batesitv.com/ki-nongsam-gas-ha-garo-hills-ki-dawa-pisa-kynnoh-u-mdc-ka-tura/
"Kibahaïing hasem kim don shuh ka jingkyrmen ba u Bah Marshall Marweiñ un dang im hadien ba u la jah rngai ha ka jingtwa ka synrum jaboh ha Marten ha ka por kumba 1:30 baje nohsngi ha ka sngi Saitjaiñ jong ka taiew baladep.Wat hadien 48 kynta ba ki nongtrei ka State Disaster Response Force (SDRF) hapoh ka jingïalam jong u 2nd in Command Bah B. Sahkhar ki la la hiar sha Marten ban wad ïa u Bah Marshall ryngkat ka jingïatreilang bad ki nongtrei jong ka Shillong Municipal Board, hynrei haduh mynta kim pat lap dien satia ia ka met jong u Bah Marshall Marweiñ uba la shah tep im ha ka jingtwa ka synrum jaboh ha Marten.U Bah Marshall u la jah rngai naduh ka sngi Saitjaiñ jong ka taiew baladep ha ka por 1.30 baje nohsngi hadien ba ka synrum jaboh ka la twa ha Marten kaba la long ka jaka thehñiut ha Mawlai mynta la 86 snem, kata naduh u snem 1938.Watla ki nongtrei jong ka Shillong Municipal Board (SMB) ki la trei shitom naduh ka sngi Saitjaiñ haduh mynta ka Lah Sngi u Blei  hynrei kim pat lapdien satia ïa u.Ka Kong Thilda Mary Lyngdoh Mawphlang kaba dei ka Hymen kynsi jong u Bah Marshallha ka jingiakren  bad ka Batesi TV ka la ong, kum ki bahaing hasem kim don jingkyrmen shuh ba un dang im hynrei watla katta ki kyrpad ia ki nongtrei ka Municipal bad ia ka kynhun SDRF ba kin dang bteng ban wad ia ka met jong u haduh ban da lap khnang ba kin ym don hapdeng ka jingsahnud.“Ngi ai khublei ia ki nongtrei ka Municipal bad ia ka kynhun SDRF kaba la trei shitom ban wad ia i (bah Marshall) bad kum ka iing ngim don jingkyrmen shuh ba in dang im,” la ong ka Hymmen Kynsi.U Chief Executive Officer (CEO) jong ka Shillong Municipal Board u PK Boro bad u Executive Engineer Bah F.B Chyne ha ka sngi u Blei ki la hiar jurip da lade sha Marten ban peit ïa ka jinglong jingman tang shu ïoh jingtip halor kane ka jingjia ba sngewsih.“Ngi kyrmen ban ïohi ïa ki dak ki shin ban lapdien ïa u Bah Marshall bad ngi la suba ruh un im shuh hi ruh,” la ong u Bah Chyne ha ka jingiakren bad ki lad pathai khubor ha ka Sngi u Blei.Kum ka jingsngewlem, u CEO bad u Executive Engineer ki la leit jngoh ïa ka ing jong u Bah Marshall bad ban ïakynduh ruh ïa ka kurim ka jong u bad ïa ki bahaing hasem ban pynpaw ïa ka jingsngewsih halor kane ka jingjia.U Bah Marshall Marweiñ bad ka kurim jong u, ka Kong Darisha Lyngdoh Mawphlang ki don arngut ki khun, iwei i shynrang ba la 3 snem ka rta bad i kynthei ba la 2 snem ka rta bad kine ki shikurim im da ka kam wad marjot ha Marten.",YM DON JINGKYRMEN SHUH KI BAHAIING BA U BAH MARSHALL UN DANG IM,https://batesitv.com/ym-don-jingkyrmen-shuh-ki-bahaiing-ba-u-bah-marshall-un-dang-im/
"Kawei na ki lehniam tynrai jong u khun Khasi kaba la pynkhie im mynta la 25 tylli ki snem, ka dei ka Kiew Pyneh Rngiew sha u Lum Sohpetbneng.  Ïa kane ka Kiew Pyneh Rngiew la ju pynlong da ka Seng Khasi Kmie manla u snem, naduh u snem 1999, katta ha ka Robibar kaba nyngkong jong u bnai Rymphang.Ka jingleit kiew sha u Lum Sohpetbneng ka dei kaba kum ki pateng longdien mandien kiba dang bat da ksoh rdin, ha la ka jong ka niam hok tynrai, ba shisien shi snem, u khun bynriew u donkam ba un eh ïa la ka jong ka rngiew, ka rwiang, ka bok, ka nusip, kaba long katkum ka bynta bad ka hukum Blei.La ju pynïaid ïa kane ka Kiew Pyneh Rngiew da ka Lum Sohpetbneng Committee hapoh ka jingpeit jingkhmih jong ka Seng Khasi (Kmie).Mynta ka kynti ruh, lah ban ong ba kane ka lehniam u Khun Khasi baïar ka la long da shisha kaba da iphuh iphieng, kaba da shongkun shong blei, da ka jingwan ban iashim bynta ryntih da ki paid ka Bri U Hynñiewtrep Hynñiaw Wasa.Kumba ka ju long hashwa ka kiew pyneh rngiew sha u Sohpetbeng, ka Lum Sohpetbeng Committee ryngkat ka Komiti u Tymmen U San ka Seng Khasi Kmie, ki ju pynlong shwa da ka nguh ka dem, ka shat ka kheiñ, ka kñia ka khriam ha ki lai tylli ki jaka, katta, ha Lum Dorbar ha Lawnongthroh, bud pat sa ha ka Mei Mawbuh bad pynkut pat sa ha ka duwan ka dupat jong u Lum Sohpetbneng, kaba ha kane ka kynti kaba mynta ki dak ki shin hi ki kren shai kdar ba U Blei Trai Kynrad ryngkat ki Ryngkew ki Basa ki da wan ban pynpaw lem ia la ki jong ki dak ki shin ia ka jingpdiang ka jong ki ia kane ka Jingkiew Eh Rngiew bad ia kane ka lehniam la ju tip pat ia ka kum ka Lehniam Shi Hat Shi Taiew.Ki rangbah ba la lah ban lam khmat ha ka sien Kiew Eh Rngiew kaba nyngkong eh ha u snem 1999 ki long u Rangbah Sumar Sing Sawian, u Rangbah Mistin Tymthai kiba la bam kwai ha dwar ïng u Blei, khlem da klet ïa kiwei pat ki rangbah kum u Rangbah Dipshon L Nongbri, kiba im miet la bad sngi da kumno ban nang pynjanai bad ban ïai pynwandur ïa kane ka lehniam leh rukom kaba heh tam u khun Khasi baïar.U Khun bynriew haba u shang u krih, u rep u riang, u kamai u kajih, um juh klet ban khlem da ainam ai burom ïa la u Trai Nongbuh Nongthaw, namarba na kawei ka samoi sha kawei pat, na uwei u snem sha uwei pat, u khun bynriew u da ïaid lang ryngkat bad ka jingkyrkhu u Blei Trai Kynrad Nongthaw Nongbuh Nongsam bynta Nongbuh bynta.Kumta, haba u khun bynriew u bit u biang u dap u sup u thiar, u ioh ïa ka khiah krat ka khiah stang, ka biang ka kamai ka kajih, ka trei ka ktah, um  ju lyndet na la u Blei Trai Kynrad, hynrei u da ai ïa ka nguh ka dem, kumjuh ruh haba wan jia ka pang ka shitom, ka jynjar ka lanot, u phai sha la u nongthaw, da kaba un nguh un dem ha U, ban panmap ïa ka lait  ka let u khun bynriew.Kumta, ban pynneh ban pynsah ïa ka niam hok kaba nylla bad ruh ban pynïeng rasong ïa la ka jong ka pyrkhat niam ba nylla, ka tip kur, ka tip kha, ka tip briew, ka tip Blei, bad ban kamai keiñ pat ïa ka hok, mynta ka kynti u paidbah byllien na kylleng sawdong ka Ri Lum Khasi bad Jaiñtia, tiap ki la ïa snoh kti lang ban ïashim bynta shitrhem sha kane ka Lehniam.",SHONGKUN SHONG SBAI KA KIEW PYNEH RNGIEW KABA 25 SHA U LUM SOHPETBNENG,https://batesitv.com/shongkun-shong-sbai-ka-kiew-pyneh-rngiew-kaba-25-sha-u-lum-sohpetbneng/
"U Myntri Rangbah ka Jylla u Conrad K. Sangma, ha ka Lah Sngi u Blei ka la pynkup burom ia ki nongialehkai sports kiba la ioh khur takma ha ka Meghalaya Games 2024 bad kumjuh ruh ia ka kynhun ialehkai phutbol ka Jylla Meghalaya kiba la ioh khur ia ka takma ksiar dang shen ha ka Khelo India Youth Games 2024.Ha ka jingialanag kaba la long ha U Soso Tham Auditorium, Shillong, la sakhi lang da u Myntri ka tnat Sports and Youth Affairs u Bah Shakliar Warjri, ka Myntri ka tnat Health & Family Welfare ka Dr. Ampareen Lyngdoh, ka Director jong ka Sports and Youth Affairs ka Kong Isawanda Laloo bad kiwei kiwei.Haba kren kum u Kongsan ha kane ka sngi, u Myntri Rangbah u la ai khublei ia ki nongialehkai sports kiba la ioh ia ka jingjop bad kiba la wanrah ia ka nam ka burom sha ka jylla Meghalaya.“Kane ka taiew ka long kaba kongsan bad baroh shitaiew ngin ia rakhe lang bad ki samla ha ka jingialehkai sports, ki nongsengkam lajong, ki nongput nongtem bad manla ki kam ba ngi don baroh shitaiew kiba iadei bad ki samla,” u la ong.U la iathuh ba ka jingpynkup burom bad ka jingai jingithuh ia ka jingjop jong ki samla ka long ban kyntiew ia ki kum ki khlur bad ki nongai mynsiem ia kiwei pat.“Nga kwah ban ong ia ki samla kiba don hangne ba phi long kiba kongsan tam bad phi don ka jingkitkhlieh bad kam dei eh tang ban ioh ia ka takma ne ban ioh khusnam hynrei ban long ki nuksa babha ia kiwei pat,” u la ong.U Myntri Rangbah u la pynpaw ruh ka jingsngewnguh ia ka Meghalaya Sports Olympic Association (MSOA), ia ki kynhun ialehkai sports bapher bapher bad ia ka tnat Sports kiba la noh la u synniang u bynhei ban pynlong ia ka lympung ialehkai Meghalaya Games kaba jop.“Ki don ki jingtynjuh hynrei manla u snem ngi pynthikna ba ka jingialehkai kan kham bha bad ngin jop ruh ia ki jingeh jingtynjuh kiba shah hakhmat,” u la bynrap.Haba ai khublei ia ka kynhun ialehkai phutbol kaba la long ka lahduh ha ka Khelo India Youth Games u Myntri Rangbah u la ong ba kane ka kynhun ka la pynlong ka jingsarong ia ka jylla bad bynrap, “ki la long ki Lahduh bad kane ka pyni ia ka sap ka phong kaba ngi don bad kaba ki lah ban kynjoh sha ka thong lada ngi long kiba kut jingmut bad kiba buh hakhmat ia ka thong,” u la ong.Shwa kane, u Bah Shakliar Warjri u la pynkynmaw ia ki nongialehkai ba kin pyndonkam ia ka khusnam pisa da ka jingstad khnang ba kin nang lah shuh shuh ban pynpaw ia ka sap ka phong ha ka jinglehkai sports.“Ka sorkar ka la ai jingithuh ia ka jingtrei shitom jong phi ban jop ia ka takma hynrei kane kam pat dei satia kaba jingkut.  Buh ia ka thong ban kynjoh kham shajrong namarba phi long ka lawei jong ka jylla jong ngi,’ u la ong.",DA KA PISA AI SNGEWBHA KA SORKAR ÏA KIBA JOP TAKMA HA KA KHELO INDIA BAD MEGHALAYA GAMES,https://batesitv.com/da-ka-pisa-ai-sngewbha-ka-sorkar-ia-kiba-jop-takma-ha-ka-khelo-india-bad-meghalaya-games/
"Ka ophis jong u Superintendent of Police ka East Khasi Hills ka la kyrpad ïa ki paidbah ba kim dei ban shah pynngop ne ban sheptieng ïa ki riewshukor kiba pynkam ïalade ba kidei na ki tnat treikam ka Sorkar Pdeng, kum ka tnat Custom, CBI, NCB bad kiwei kiwei tang ban ïoh lute suk ïa ka pisa na ki riewpaidbah ba luilui.Ha u kyrwoh ba la phah sha ki lad pathai khubor ha ka Lah Sngi u Blei, u Superintendent of Police (City), East Khasi Hills, Bah Vivek Syiem, u la ong, “la ïoh jingtip ba ki don ki riewshukor kiba kam ïalade kum ki nongrah tiar kum ka FedEx bad kiba telephone ïa ki riewpaidbah ban pyntip ba ki don ki tiar ba la poi ha ka kyrteng jong ki tangba kiba don pat ïa ki tiar ba be-aiñ.’“Nalor kata, ki riewshukor ki donkti ruh ban don bynta lang bad kiwei pat da kaba pyndonkam ïa ka kyrteng jong ki tnat treikam ka Sorkar Pdeng kum ka tnat Customs, CBI, NCB, bad kiwei kiwei ban pyntip sha ki briew baluilui ba ki donkti ban buhrieh ïa ka pisa bymhok bad dei ban pynphai ïa ka pisa sha ka Account da kaba kam ba ka dei ka na ka bynta ka RBI Clearance,” la ong u SP (City).“Khnang ban pyntieng ïa ki riewpaidbah, ki ju phah da ka jingpyntip ba u lanot u la lah ban shah kem ha kiba bun ki khep.  Ha kawei pat ka liang, ki ju phah ban ujor da kaba register online lyngba katto katne ki App kiba dei pynban tang ki shrip bym i don jingsuba eiei. Namarkata, wat ngop ban pdiang ïa kine ki Apps na ki briew kiba phah khlem ithuh,” la maham u SP (City).“La kyrpad ïa ki paidbah ba kin da pynshisha shwa lada u dei u nombar ba la telephone na ka bynta ki tiar bym shym la thied.  La kyrpad ruh ïa ki paidbah ba lada don kum kine ki jingjia, ki lah ban pyntip sha ki Police Station na ka bynta ban pynshisha bad ba ki Pulit kin dup lah ban leh la ka jong ka kamram.  Ïa kine ki jingjia, lah ban pyntip ruh sha u Cybercrime Helpline Number 1930 bad sha ka Police Control Room, Shillong ha u nombar 0364-2215427 bad ha u nombar 6009196479,” ong shuh shuh u SP (City).",HUSIAR! PYNTIENG KI RIEWSHUKOR IA KI PAIDBAH BAN ÏOH LUTE PISA SUK,https://batesitv.com/husiar-pyntieng-ki-riewshukor-ia-ki-paidbah-ban-ioh-lute-pisa-suk/
"U MLA jong ka Pynthorumkhrah Constituency Bah Alexander L. Hek uba long ruh u Myntri ka Sorkar Jylla ha ka 2 tarik mynta u bnai u la leit jurip ia ka shnong Pynthorbah na ka ban ban pynbna ia ki surok, ki lynti ki syngkien bad ia ki lynti iaid kjat.Ia u MLA, la synran lang da u Executive Engineer ka tnat PWD (Roads) Shillong Central Division, Shillong u Bah Jowel Marbaninag, ka Asst. Executive Engineer Kong Anumanda Sumer, u Joint Engineer Bah Don Swer, u Rangbah Shnong ka Pynthorbah Bah Syrpai Marbaniang bad ki nongkitkam jong ka shnong PynthorbahU Bah AL Hek u la Kular ban wanrah ia ki kam pynroi na ka bynta ban pynbha bad ban pynitynnat ia ka shnong Pynthorbah khnang ba kan long ka jingkyrkhu ia ki paidbah jong ka shnong Pynthorbah.Nalor ki kam ba ladep ban pyntrei, ba kynthup ia ki surok, ki lynti ki syngkien, ki nala bad ki lynti iaid kjat ki don ruh shibun ki kam kiba u Bah AL Hek ha ka jinglong nongmihkhmat u la wanrah hapoh ki shnong bapher bapher jong ka Pynthorumkhrah Constituency.U Bah Hek u la kyrpad ruh ia ki paidbah ba kin long kiba iaishah hapdeng ka jingpyntrei bad ka jingpynbha ia ki surok bad ki lynti ki syngkien hapoh ka shnong namarba kin don ki jingwit ha ka leit ka wan bad ka iaid ka ieng jong ki paidbah bad ia ki kali.","JURIP U BAH AL HEK ÏA KI SUROK, NALA BAD LYNTI ÏAID KJAT HA PYNTHORBAH",https://batesitv.com/jurip-u-bah-al-hek-ia-ki-surok-nala-bad-lynti-iaid-kjat-ha-pynthorbah/
": Ka Khun Hynñiewtrep National Awakening Movement (KHNAM) kam don jingpyrshah eiei ruh em halor ka jingtyrwa ka Sorkar Jylla ban pynjlan ia ka samoi treikam jong ka Khasi Hills Autonomous District Council bad ka Jaiñtia Hills Autonomous District Council na ka bynta hynriew bnai lada la leh katkum ki kyndon ba la bthah ha ka Section 6A jong ka Khyrnit Bahynriew.“Hynrei kane ka jingtyrwa ba mynta ka long pyrshah ia ka Section 6A jong ka Khyrnit Bahynriew kaba kdew shai, “haba ka don ka jingpynbna ia ka Emergency ba kan treikam lane lada ka mih kano kano ka daw, ha ka jingsngew jong u Lat, ka jingpynlong elekshon ka bym treikam, lah ban pynjlan da u Lat ban ym palat ia ka shi snem bad lada jia ba ka jingpynbna ia ka Emergency ka la treikam kam dei ban palat ia ka samoi kaa hynriew bnai hadien ba la pynbna.  Namarkata, kumba ka long mynta kam don kano kano ka Emergency bad kam don nongrim hi ruh ia u Lat ban phah pynlong ia ka elekshon ka bym lah ban treikam,” la ong ka KHNAM ha u kyrwoh ba la phah da u Working President Bah Thomas Passah.“Na ka por sha ka por, ngi la iohi ba ka Sorkar Jylla ka la tuklar ia ka jingtreikam ba laitluid jong ki Council bad ka ladei ka por ban pynneh katkum ka aiñ ia ka jinglong ba laitluid ha ka synshar ka khadar,” la bynrap u kyrwoh.“Ka jingtyrrwa jong ka Sorkar Jylla ym tang ba ka pynkhein ia ka kyndon jong ka Khyrnit Bahynriew hynrei ka pynduh ruh ia ka hok jong ki paidbah ban jied pynthymmai ia ki nongmihkhmat ha ka por kaba dei. U Lat un hap ban shim ia ka rai bad ngin sa phah ia ka jingthoh sha u Lat bad ban kyrpad ia u ban iada ia ka kyndon jong ka Para 6A jong ka Khyrnit Bahynriew ka Riti Synshar ka ri India,” la ong ka KHNAM.",RAI KA KHNAM BAN THOH SHA U LAT BAN YM PYNJLAN ÏA KA SAMOI TREIKAM KA KHADC BAD JHADC,https://batesitv.com/rai-ka-khnam-ban-thoh-sha-u-lat-ban-ym-pynjlan-ia-ka-samoi-treikam-ka-khadc-bad-jhadc/
": Ka Bharatiya Janata Party (BJP) Meghalaya Pradesh ha ka sngi Saitjaiñ ka la pynkup burom ïa i Kong Silbi Passah iba la shah jied ban ïoh pdiang ïa ka khusnam Padmashree na ka President ka ri India ka Droupadi Murmu bad ïa u Bah Alexander Laloo Hek uba la ïoh pdiang dang shen ïa ka khusnam Dadasaheb Phalke ha New Delhi.I Kong Silbi Passah i la shah shah jied ban ïoh pdiang ïa ka Khusnam Padmashree halor ka jinglah jong i ban kyntiew ïa ka put ka tem bad ka rwai ka siaw sur tynrai, katba u Bah AL Hek u la shah pynkup burom da kane ka khusnam kum u Myntri Sorkar ba tbit bad kum u nongshakri paidbah ba khlem shongthait ha ki 25 tylli ki snem kiba u la long u nongmihkhmat jong ka Pynthorumkhrah Constituency bad nalor u synniang u bynhei ba u la noh sha ka jylla bad ka ri baroh kawei.Ha ka jingpynkup burom ïa kine ki arngut, la sakhi lang da u President ka BJP Meghalaya Pradesh u Rikman G. Momin bad kiwei kiwei de ki nongïalam bahakhmat jong ka party.I Kong Silbi haba kren ha kane ka jingïalang i la pynpaw ïa ka jingkmen ba ka Sorkar Pdeng ka la ai ka jingithuh ïa ki kam ba i la trei da ka khusnam Padmashree 2024.“Nga ladei ban ïaid lynti da ki bun bun snem kum ka nonghikai ïa ka Subject Hindi ha ki skul bad ban kyntiew ïa ki jingrwai bad ki poitri tynrai.  Kum ka nongshong shnong jong ka jylla Meghalaya nga la ïoh shibun ki lad ban pynsaphriang ïa ki jingrwai bad ki poitri tynrai ym tang hapoh ka ri India hynrei sha kiwei pat ki ri,” la ong i Kong Silbi.Haba ai ka jingïaroh ïa ka BJP Meghalaya kaba la ai ka jingithuh, i la ong “burom ïa ka riti dustur bad ïa ka ktien tynrai bad ka pyrthei kan burom ïa phi.”U Bah Hek haba ai jingkren u la ong ba ka khusnam kaba u la ïoh kam shongdor bad ka khusnam ba la ïoh da i Kong Silbi kata ka Padma Shri Award 2024.U la ong ba ka jingïoh khusnam kam dei ka sngi bakut ban trei ïa ki kam hynrei ka dei ka jingsdang ban trei ïa ki kam ban nang kyntiew ïa ka jaidbynriew bad ïa ka jylla hi baroh kawei.Da kaba pynpaw ïa ka jingkmen halor kane ka jingshahpynkup burom, u Bah Hek ula ong ba ïa ka Dadasaheb Phalke Award la ai ïa u kum u Myntri ba kynsai tam hapoh Meghalaya.",PYNKUP BUROM KA BJP MEGHALAYA ÏA I KONG SILBI PASSAH BAD U BAH AL HEK,https://batesitv.com/pynkup-burom-ka-bjp-meghalaya-ia-i-kong-silbi-passah-bad-u-bah-al-hek/
"Ka Bharatiya Janata Party (BJP) ha ka sngi Saitjaiñ ka la pynpaw ba kam don kano kano ka jingpyrshah lada u Lat ka Jylla u ai jingkren hapoh ka Ingdorbar Thawaiñ ka Jylla da ka ktien Hindi.Ka Voice of the People Party (VPP) ka la phah da ka jingthoh sha u Lamphang ka Ingdorbar Thawaiñ ka Jylla Thomas Sangma ban pyrshah lada u Lat ka Jylla u kren da ka ktien Hindi ha ka sngi sdang ka Dorbar Mang Tyngka ka ban sdang ha ka 16 tarik mynta u bnai.Ka VPP ka la dawa ruh ïa u Lamphang ba u dei ban buh da u nongpynkylla ktien lada u Lat u kren da ka ktien Hindi ha ka Dorbar Mang Tyngka“Ngam kwah ban kynthoh eiei kaei kaba kiwei pat ki seng saiñpyrthei ki don jingmut ban leh,” la ong u Chief Spokesperson ka BJP Meghalaya Pradesh ha ka jingïakren bad ki lad pathai khubor.“Ka ktien Hindi ka dei ka National Language, lada phim pdiang ïa ka ktien Hindi kumno phi pdiang pat ïa ka ktien Phareng,” la buh jingkylli une u nongïalam ka BJP ïa ka VPP“Kine ki ar tylli ki ktien ki dei kiba la ithuh bad nalor kata wat ïa ka ktien lajong ruh phi lah ban kren,” u la ong.“Na ka iïang jong ngi, ka BJP kam don jingujor eiei lada (u Lat) u kren da ka ktien Hindi.U la ong ruh ba ka Secretariat jong ka Meghalaya Legislative Assembly ka la pynbiang ruh ïa ki kopi ba la pynkylla ktien na ka bynta ki nongthaw Aiñ ki bym sngewthuh ïa ka ktien Hindi.“Phim lah ban shu pynlong mat politik,” ula ong bad bynrap, “ngi donkam ban pynleit jingmut ha ki kam pynroi kiba kongsan ym ban pynleit jingmut ha kum ha kine ki kam.”",KA BJP KAM DON JINGPYRSHAH LADA U LAT U KREN HINDI HA ÏINGDORBAR THAWAIÑ,https://batesitv.com/ka-bjp-kam-don-jingpyrshah-lada-u-lat-u-kren-hindi-ha-iingdorbar-thawain/
": Ki shipai BSF ka 1st Battalion ryngkat ka jingïatreilang bad ki Pulit ka Jylla Meghalaya ha ka sngi Thohdieng ki la ïoh kurup ïa ka shini ba la thmu khaii tuh sha ka ri Bangladesh lyngba ka khappud.Ïa ki song byrni ba la thep ïa ka shini la kurup na ka shnong Maheshkhola kaba hap hapoh ka South West Khasi Hills District.Ha kane ka jingkhynra, ki Pulit bad ki shipai BSF ki la ïoh kurup palat 50,000 kilo ka shini ïa kaba ki la kurup.  Ïa ki byrni ba la thep ïa ka shini la aiti noh sha ki Pulit ban leh ïa kaba donkam katkum ka aiñ.",50 HAJAR KILO KURUP KI BSF BAD PULIT ÏA KA SHINI,https://batesitv.com/50-hajar-kilo-kurup-ki-bsf-bad-pulit-ia-ka-shini/
"Ka Mission Smile, Guwahati ryngkat ka jingïatreilang bad ki District Early Intervention Centers lyngba ka Rashtriya Bal Swasthya Karyakram prokram ki la pynlong ïa ka Screening bad ban puid ïa ki khynnah rit kiba shitom na ka jingkad ka shyntur kaba la tip kum ka Cleft Lip bad Cleft Palate.Haduh 54 ngut ki khunlung kiba kad shyntur naduh ka por ba dang kha mynta ki la ïoh biang ïa ka jingbhabriew jong ka durkhmat lyngba kane ka jingsumar ha Ganesh Das Maternal and Child Health Hospital.Ïa kane ka Screening bad ka jingsumar la sdang naduh ka 30 tarik Kyllalyngkot, 2024 bad ba la pynkut ha ka sngi Saitjaiñ.Kine ki 54 ngut ki khunlung ba la ïoh jingsumar ki long 12 ngut na East Khasi Hills, 14 ngut na West Khasi Hills, 10 ngut na South West Khasi Hills, 8 ngut na Ribhoi bad 10 ngut na East bad na West Jaintia Hills.Ki don pat sa 20 ngut kiba ki doctor kim shym la lah ban ai jingsumar na ka daw ba ki khunlung kim don ïa ka met kaba koit ba khiah.Ka  Medical Superintendent jong ka Ganesh Das Hospital ka Dr. A. Lyngdoh ha ka jingïakren bad ki lad pathai khubor ka la ïathuh ba ka jingthmu jong kane ka jingai jingsumar ei ka long ban ïarap ïa kito ki briew kiba duna ka ïoh ka kot ba kin ïoh phah sumar ïa la ki jong ki khun kiba kad shyntur khlem kano kano ka jingsiew.Ka la ong ba ka thong jong ka Rashtriya Bal Swasthya Karyakram prokram ka long ban pyllait ïa ki briew na kum kine ki jingkad ka shyntur bad ka la ïathuh ruh kane ka dei ka sien kaba ar ba ka Ganesh Hospital Shillong kan pynlong ïa kane ka jingsumar.Katkum ka jingïathuh jong ka Dr. Lyngdoh, ha kane ka kynti kiba la wan ban shah screening ki la poi sha ka 76 ngut bad kiba la shah sumar ki long 54 ngut.Ka Dr. Adreena ka la khot bad wer ïa ki kmie ki kpa ha baroh kawei ka jylla ba lada ki don ïa ki khun kiba kad shyntur kin wan shakhmat ban sumar ïa ki ha kane ka Hospital.Ha kane ka sngi, la sakhi lang da ka Pediatrician ka Dr. S. Longtrai, u Pediatric Surgeon Dr. P. Khongsngi, ka Medical Officer DEIC ka Dr. J. Rani, u Managing Director ka Mission Smile guahwati u Dr. Hitesh, u Asst. Genl. Manager ka Mission Smile  Dipul Malakar, u Manager ka DEIC ka East Khasi Hills Bah Wanraplang Kharpran, ka Manager ka DEICEasst Jaintia Hills ka Kong Daphihi Passah bad u State RBSK Consultant, ka NHM, Meghalaya u Bah Johnson Nongbet.U Dr. Hiteswar Sarma u la ong ba ka jingpuid kam dei ban thep da ka doh hynrei la shna ha ka rukom kum ka juk kaba mynta ban suh bad ban pyndap ïa ka shyntur ba la kad bad ban leh ïa kane yn hap ban leh tang shisien shisnem na ka bynta laisien bad kan shimpor haduh lai snem ban suh ïa ka shyntur bad kumjuh ruh ban pynbeit artad ïa ka rukom kren jong ki heprit khnang ba kin lait na ka jingkren thlun.",ÏOH BIANG KI KHYNNAH RIT ÏA KA DUR BHABRIEW LYNGBA KA MISSION SMILE,https://batesitv.com/ioh-biang-ki-khynnah-rit-ia-ka-dur-bhabriew-lyngba-ka-mission-smile/
"Ka Bharatiya Janata Party (BJP) ka la dawa ïa ka Sorkar Meghalaya Democratic Alliance (MDA) ba ka dei ban da ai ïa ka jingpynshai kaba bniah halor kano ka nongrim ba la pynjlan ïa ka samoi treikam jong ka Khasi Hills Auotnomous District Council (KHADC) bad ka Jaiñtia Hills Autonomous District Council (JHADC) sa hynriew bnai.Ka Sorkar Jylla ha ka sngi Thohdieng ka la pynjlan ïa ka samoi jong ka KHADC bad ka JHADC halor ka nongrim ba kine ki ar tylli ki Council ki la kyrpad ban pynjlan ïa ka jingaipor ïa ki Delimitation Committee.Ha u snem 2023, u Lat ka Jylla u la aibor ïa kine ki ar tylli ki Autonomous District Council ba kin thaw ïa ka Delimitation Committee ban pynbeit ryntih ïa ki MDC Constituency jong kine ki ar tylli ki council katkum ka jingdon jong ki nongshong shnong.“Ngi la ïohi ba ka Sorkar ka la pynjlan ïa ka samoi treikam hynrei kam don pat ka daw kaba shongnia. Katkum ka jingtip jong nga, ngi lah ban pynjlan ïa ka samoi treikam jong ka District Council hynrei ka dei ban da don pat da ka nongrim kaba shongnia kum ka “Emergency,” la ong u Chief Spokesperson ka BJP Meghalaya Pradesh Bah M. Kharkrang ha ka jingïakren bad ki lad pathai khubor.“Hangne ka Sorkar kan hap ban pynpaw halor kaei ka daw, ka dei kaba don ka daw kaba shongnia,” u la ong“Hato ka Delimitation Committee ka lah mo ban pyndep ïa ka kamram hapoh hynriew bnai.  Ïa ka Committee la thaw la slem bha bad kam don kano kano ka jingtreikam bad shu buh lada phim lah ban pyndep hapoh hynriew bnai kaei ka ban jia,” la buh jingkylli u Bah Kharkrang.“Hato ka don ka Eemergency ne kam don, kata ka dei ka jingkylli,” u la bynrap.“Ki paidbah ki kwah ban tip na ka Sorkar kaei ka Emergency ne ka jingdonkam kyrkieh.  Kiei ki jingdawa ba kyrkieh kiba long ka daw ban pynjlan ïa ka samoi treikam jong ki District Council.  Mynta phim lah ban pynjlan ïa ka samoi treikam jong ki tang na ki katto katne ki daw barit.  Ka dei ban don ka daw kaba shongnia.  Hynrei ngi eh ïa kata ha ka Sorkar ba kan ai jingpynshai,” la kynthoh u Bah Kharkrang.“Mynta lada ka Sorkar ka sngew ba ka ladei ka khep kaba donkam kyrkieh ngi hap ban pynkut noh wat ïa kane ka jingpynbeit rynrih (ïa ki Constituency) shwa ba pynlong ïa ka elekshon ba thymmai.  Mynta ka Sorkar kan hap ban kren shai halor kata, kaei ka kam bakyrkieh,” u la ong shuh shuh.",KA SORKAR KA DEI BAN PYNSHAI BALEI BA PYNJLAN ÏA KA SAMOI TREIKAM KI ADC: BJP,https://batesitv.com/ka-sorkar-ka-dei-ban-pynshai-balei-ba-pynjlan-ia-ka-samoi-treikam-ki-adc-bjp/
": Ki bor bahalor jong ka Bharatiya Janata Party (BJP) na New Delhi haduh mynta kim pat phah ktien eiei ruh em haduh kine ki sngi sha ka BJP Meghalaya Pradesh ban pan ïa ka kyrteng jong ki kyrtong kiba pan tiket ban ïakhun na Shillong bad Tura Seat ïa ka elekshon Lok Sabha ka ban sa long shen mynta u snem.U MLA ka BJP Bah Alexander L. Hek uba long ruh u nongïalam ka party ha ka jingïakren bad ki lad pathai khubor ha ka sngi Saitjaiñ u la ong, “ngi khmihlynti ba ka elekshon kan kan long ha u bnai Ïaiong hynrei mynta la poi sha u Rymphang lehse hapoh une u bnai ngi khmihlynti (ba ka BJP na Delhi kan pan ïa ka kyrteng jong ki kyrtong).”Haba kylli, u la ong, “haduh mynta ki nongïalam bahalor ka party kim pat pan satia ïa ka kyrteng jong ki kyrtong haduh mynta watla ki la don katto katne kiba la pan tiket hynrei haduh mynta ngim pat lah satia ban phah sha Delhi namarba ki nongïalam haduh mynta kim pat pan satia.”Halor ka jingkylli, hato ka BJP kan ïatreilang neem bad ka NPP ha elekshon Lok Sabha, u Bah Hek u la ong, “ngam ïohi ïa kano kano ka daw balei (ba ka BJP) kan ïatreilang (bad ka NPP).”",YM PAT PHAH KA BJP ÏA KI KYRTENG KI KYRTONG BAN ÏAKHUN NA SHILLONG BAD TURA,https://batesitv.com/ym-pat-phah-ka-bjp-ia-ki-kyrteng-ki-kyrtong-ban-iakhun-na-shillong-bad-tura/
"Ka Khasi Students Union (KSU) Jaïaw Circle ha ka sngi Saitjaiñ ka la ai khusnam ïa ki samla pule kiba shong basah ha ki shnong kiba dang hap hapoh ka jylli jong ka Jaïaw Pyllun.Ki don 80 ngut ki khynnah rit bad ki samla pule shynrang bad kynthei kiba la shah pynkup burom ha kane ka sngi naduh ka kyrdan Class-IV bad kumjuh ruh ïa kiba pas bha ha ka eksamin SSLC bad HSSLC, Graduate, Post Graduate bad ki PhD.U Chairman ka North East Students Organisation (NESO) Bah Samuel Jyrwa uba la long kum u Kongsan haba kren ha kane ka sngi, u la kyntu ïa ki heprit bad ïa ki samla pule ba kin long kiba trei shitom khnang ba kin long ka lawei kaba shngaiñ ïa ka jylla bad ïa ka jaidbynriew.La sakhi lang ha kane ka sngi, da u Asst Education Secretary ka KSU Sengkmie u samla Shalkitbok Kharbani, ki  Rangbah Shnong jong ki shnong bapher bapher kiba hap hapoh ka Jaïaw Pyllun bad ki kmie ki kpa jong ki khynnah bad ki samla ba la shah jied ban ïoh pdiang ïa ka khusnam.",AI KHUSNAM KA KSU ÏA KI HEPRIT BAD SAMLA PULE BA PAS BHA HA KI JINGPULE,https://batesitv.com/ai-khusnam-ka-ksu-ia-ki-heprit-bad-samla-pule-ba-pas-bha-ha-ki-jingpule/
"Ka BJP Meghalaya Pradesh ha ka sngi u Blei ka la pynkha ïa ka BJP Shillong City District hapoh ka jingïalam jong u Bah Mariahom Kharkhang.U State President ka BJP u Rikman G. Momin u la buh ruh ïa ka thong ba ka kynhun ba la ïalam da u Bah Kharkrang bad u State Secretary bad nongsaiñdur ïa ka South Shillong u Bipen Pradhan ban peit ïa ka Shillong City na ka bynta ban kyntiew ïa ka jingïoh vote haduh 1 lak ha Shillong City ha ka elekshon Lok Sabha ka ban sa long shen.Ïa ki nongïalam jong kane ka kynhun la pynskhem da u Rikman Momin.Ki nongïalam ka party kiba la ïashim bynta ha ka jingïalang ki la ïathir ïatai ruh ïa ka jingthmu kumno ban pyntreikam nangne shakhmat.“U President ka Shillong City bad u nongpeit ïa ka Shillong City bad kiwei kiwei ki nongïalam ba hakhmat ka party kin sa leit rung sha baroh ki Constituency kiba don haph ka sor Shillong naduh ka taiew banyngkong mynta u bnai,” la ong u Presient ka Shillong City Bah M. Kharkrang.U Bah Kharkrang u la ong, “namarba ki nongthep vote ha Shillong ki dei kiba la tip kham bha ïa ki kam pynroi kiba wan na Delhi ki paidbah kin sa phaikhmat sha ka BJP ban jied ha ka elekshon Lok Sabha ban ïa kaba pynlehnoh ei ïa ka vote bakordor sha kiwei pat ki party.  Kumba ki dak ki shin ki pynpaw, ka pawshai hi ruh mano ban ïoh thaw biang ïa ka Sorkar ha Delhi.  Lada u MP na ka jylla Meghalaya un dei na ka BJP kan pynsuk ïa ngi ban ïakren ïa kino kino ki mat jingdawa jong ka jylla bad kynthup ruh ïa ki pynsngew jong ki nongïalam Niam.”“Kan don jingmut aiu ban ai ïa ka vote sha u kyrtong MP bym dei na ka BJP ha kaba wat tang ïa ka sur jong u ruh yn ym ïohsngew satia ha Delhi,” la ong u Bah Kharkrang.U la ong ba un sa pynthikna ba baroh ki nongtrei na ki shnat treikam bapher bapher ka party kin sa leit rung sha manla ki thliew ing ban pynthikna ba ki paidbah kin ai ïa ka vote ïa u kyrtong ka BJP ha kane ka kynti.",1 LAK KA VOTE BUH THONG KA BJP SHILLONG CITY BAN ÏOH NA SHILLONG HA KA ELEKSHON MP,https://batesitv.com/1-lak-ka-vote-buh-thong-ka-bjp-shillong-city-ban-ioh-na-shillong-ha-ka-elekshon-mp/
": A remarkable turnaround on day three saw Meghalaya come from conceding a first innings lead to beating Sikkim by six wickets in their Ranji Trophy plate group match at Rangpo, Sikkim, today.Aryan Borah led the way with the best figures of his young career. He took an awesome 8/36 to dismiss Sikkim for a mere 80 in their second innings and Meghalaya polished off the chase thanks to a half-century by captain Kishan Lyngdoh (69).It was the hosts, though, who held the upper hand at the start of play. To recap, Sikkim had posted 284 all out in their first innings and then bundled out Meghalaya for 191.At stumps yesterday, Sikkim were 55/4, which was by no means a good position but they would not have expected to lose their remaining six wickets for just 25 runs this morning.But that is exactly what happened as the left-arm orthodox Aryan, playing only his fifth first-class match, bamboozled the opposition batters, four of whom he bowled through the gate. With his four wickets from the first innings, the 23-year-old who was only drafted in the Ranji squad for this match, ended with match figures of 12/129 and he was subsequently named Player of the Match.However, with a 93-run first innings lead, Sikkim set a target of 174 to win for Meghalaya and they were not going to make the chase easy on their home turf.Lee Yong Lepcha, who dismissed five Meghalaya batters in their first outing, bagged another two scalps today, while Ankur removed Raj Biswa, who had made 85 in the first innings, for 22.The visitors were thus poised on 54/3 when Kishan and Jaskirat Singh Sacheva came together at the crease. Together they made 108 for the fourth wicket, ensuring that Meghalaya were within touching distance of the target with plenty of wickets still in hand.Sadly for Kishan, he was not able to see the innings through to victory as he was out for 69 (119 deliveries, 7x4s), but Jaskirat (44 not out, 81 balls, 3x4s) was there at the end and was given effective company by Akash Kumar Choudhury (10 not out) as Meghalaya chased down the target in 50.2 overs.With three victories and two defeats in the round robin stage, Meghalaya qualified for the semifinals as the second-placed team in the plate group. Both semi finals will take place from 9 February and details regarding the venue and Meghalaya’s opponents will be intimated in due course.",RANJI TROPHY: SPIN WIZARD ARYAN ENABLES MEGHALAYA TO BEAT SIKKIM ON DRAMATIC 3RD DAY,https://batesitv.com/ranji-trophy-spin-wizard-aryan-enables-meghalaya-to-beat-sikkim-on-dramatic-3rd-day/
"Hadien ka jingwad ba khlem shongthait haduh saw sngi lynter, ki nongtrei jong ka Shillong Municipal Board (SMB) bad ka kynhun State Disaster Response Force (SDRF) ka Directorate of Civil Defence & Home Guards Meghalaya, Shillong ha ka sngi Baar ki la lap ia ka met jong u Bah Marshall Marweiñ uba la shah tep im ha ka jingtwa ka synrum jaboh ha Marten ha ka sngi Saitjaiñ jong ka taiew baladep.Ka jinglap ia ka met iap u Bah Marshall Marwein la antad ba ka dei ha ka por kumba 4:20 baje janmiet hadien ba ka kynhun SDRF, ki nongtrei ka Shillong Municipal Board bad ki katto katne ki riewpaidbah ki la wad ia ka met jong u Bah Marshall khlem shongthait.Ka Kong Thilda Lyngdoh Mawphlang kaba dei ka Hynmen Kynsi jong u Bah Marshall Marweiñ ka la iathuh ba ka la leit ban phah duwai ha u Pastor Byrwa uba la pynduwai kyrpang bad uba la ai jingkyrmen ia ka kum ka ing ka sem ba u Blei un sa plie lad plie lynti ba yn sa lap biang ia ka met jong u Bah Marshall.Ha ka jingiakren bad ki lad pathai khubor, ka kiaw kurim jong u Bah Marshall ka la ong iathuh ba dei ki kynthei kiba la iarap ban wad lang ia ka met jong u Bah Marshall kiba la lap shwa ia ka khoh kaba syriem ia ka khoh kaba une u rangbah ju pyndonkam ban thep ia ki mar jot bad ia u proh.  Hadien kane, ki la lap pat sa ia ka met jong u ryngkat ka jingiatreilang bad nongtrei ka Municipal bad ka kynhun State Disaster Response Force.Ka la iathuh ruh ba ka jingleit ontep ia ka met ba dang sah jong u Bah Marshall kan sa long ha ka sngi Balang namar ka jingkyrpad jong ki Kur ban buh mynta shimiet ia ka met.Haba kylli, ka la ong ruh ba kum ka ing ka sem kim kwah shuh ban dang phah leh ia ka Post Mortem namarba u Bah Marshall u la duhei ia la ka jong ka jingim na ka jingtwa ka synrum jaboh ym na kiwei kiwei pat ki daw.U Chief Executive Officer (CEO) ka Shillong Municipal Board (SMB) PK Boro u la ai khulei ia ki nongtrei jong ka Municipal, ia ka kynhun SDRF bad ia ki riewpaidbah kiba la trei shitom ban wad ia ka met jong u Bah Marshall naduh ka sngi Saitjaiñ tad haduh ban da lap mynta ka sngi.","HADIEN LAI SNGI LAP ÏA KA MET U BAH MARSHALL NA MARTEN, ÏAM KTHANG KI BAHAÏING",https://batesitv.com/hadien-lai-sngi-lap-ia-ka-met-u-bah-marshall-na-marten-iam-kthang-ki-bahaiing/
": Ka tnat Pynroi Sor jong ka Sorkar Jylla ha ka sngi baar ka la ai jingmynjur ia ka Dorbar Shnong Pynthorumkhrah Golflink ba kan peit, ban sumar bad ban pyniaid ia ka Children’s Park kaba don ha lyndet jong ka Hawker’s Market, Golflink ter ter shaduh Dogs Squad.Kane ka jingmynjur ka long hadien ba u MLA ka Pynthorumkhrah Constituency Bah Alexander L. Hek u la lum da ka jingialang mynta ka sngi hapdeng ki nongkitkam jong ka shnong Pynthorumkhrah-Golflink bad ki ophisar ka tnat Pynroi Sor.Ha ka jingialang la sakhi lang da u Director ka tnat Pynroi Sor u Bah E. Kharmalki, u Superintendent Engineer Bah K. Wahlang, u Rangbah Shnong Bah Michael Hek bad kiwei de ki nongkitkam shnong.Ha ka lah sngi U Blei, ka Dorbar Shnong Pynthorumkhrah-Golflink ka la phah da ka jingthoh sha u Myntri Rangbah ka Jylla u Conrad K. Sangma ban pyrshah lada aiti ban pyniaid ia ka Park sha ka Shillong Golf Club.Dang khyndiat sngi, ka Dorbar Shong bad u MLA ki la pynlong ia ka jingjurip ia ka jaka kaba don ha lyndet jong ka Hawker’s Market, Golflink ter ter shaduh Dogs Squad na ka bynta ban shna ia ka Children’s Park bad ka Dorbar Shnong ka la pynpaw hakhmat u MLA ba kan pyrshah lada aiti ia ka Shillong Golf Club ban pyniaid ia ka Park.U Bah A.L. Hek uba long ruh u Myntri ka Sorkar Jylla u la pynpaw ba ka jingthmu ban shna ia ka Children’s Park ka dei ka projek na ka bynta ka bha ka miat hapoh ka shnong ka ban pynmyntoi ia ki paidbah bad ia ka shnong Pynthorumkhrah-Golflink.Ki nongkitkam ka Dorbar Shnong ki la mynjur ba kim don ka jingpyrshah ia ka projek hynrei ki don ka jingsngewkhia ba ki samla jong ka shnong ki dei ban ioh ia ki kam ki jam na kane ka projek.Hadien ba la poi sha ka jingiasngewthuh jingmut, ki ophisar na ka tnat Pynroi Sor ki la pynpaw ba kim don jingwit ban ailad ia ka Dorbar Shnong ba kan pyniaid, ban sumar ia ka Park.Ia ka soskular iasngewthuh jingmut yn sa pynkhreh shwa ban aiti sha ka Dorbar Shnong.",MYNJUR KA URBAN AFFAIRS BAN PYNÏAID IA KA CHILDREN’S PARK DA KA DS PYNTHORUMKHRAH-GOLFLINK,https://batesitv.com/mynjur-ka-urban-affairs-ban-pyniaid-ia-ka-childrens-park-da-ka-ds-pynthorumkhrah-golflink/
"Ka Election Commission of India (ECI) ka la pynmih ia u kyrwoh ban maham ia baroh ki Seng Saiñpyrthei bad ia ki kyrtong kiba iakhun elekshon ba kim bit satia ban pyndonkam da ki khynnah rit ha ki rynsan elekshon.U kyrwoh u ong ruh ba ym lah ban pyndonkam da ki khynnah kum haba sam notis, sam poster ne ban rwai, pule poitri, shad ne kino kino ki prokram kiba don jingiasnoh bad ka elekshon.Ka ECI ka ong ruh ba ki seng bad ki kyrtong kin peit bha ban ym pynkheiñ ia ki kyndon jong ka Child Protection Act bad ka la bthah ruh ia ki State Election Commissioner bad ia ki District Election Officer ba kin pyntreikam  pyrkhing bha ia kane ka jingbthah.Hynrei ka ECI ka la ong pat ba u kyrwoh um thew pat ia kino kino ki khunlung barah ne bah ki kmie wat lada ki don hajan jong ki rynsan elekshon.Shuwa kane, ka ECI ka la pynmih da ka jingmaham ia ki seng saiñpyrthei bad ia ki kyrtong ba kim bit satia ban pyndonkam ia ki kyntien kiba khor ne ban kren beiñ ia ki briew ba don jingduna dkhotmet ha ki rynsan ialap elekshon.","WAT PYNDONKAM ÏA KI KHYNNAH HA KA POR ELEKSHON, MANA KA ELECTION COMMISSION",https://batesitv.com/wat-pyndonkam-ia-ki-khynnah-ha-ka-por-elekshon-mana-ka-election-commission/
"Ki Pulit jong ka Pasteur Beat House ha ka sngi baar ki la kem ia ki arngut ki shikurim halor ka jingsuba ba la kynnoh ba ki dei kiba ju donkti ban khaii be-aiñ ia u drok.Ki Pulit kiba la ioh bat ha jingkieng Lad Lawmali, Shillong ia kine ki shikurim ryngkat bad u khun uba dang rit katba ki dang shong hapoh ka kali Hyundai kaba don ia u nombar AS-01 AT 0888 ha ka por kumba 11:30 baje mynstep.Na ka met jong kine ki arngut ki shikurim ki Pulit ki la ioh kurup 2.10 gram u drok heroin, 8 tylli ki dawai kuli Nitrazepam, ar tylli ki dawai  kuli Spasmo proxyvon (SP),  10 tylli ki thyrnia injekshon, 6 tylli ki mobile phone, kawei ka wait  otdoh, ka pisa T.9,710, kawei ka Scooty kaba don ia u nombar ML05 R 8293 ia kaba la lap najan kane ka jaka ba la pyndonkam da uwei na ki nongkhaii drok, 10 tylli ki tin duma, 66 tylli ki tyndong ba thep ia u drok heroin bad kawei mobile phone ba la sniew.Ki nongialam ka Federation of Khasi Jaintia and Garo People (FKJGP) Shillong City ka la ioh ujor la bun bunsien halor ka kali Hyundai AS-01 AT 0888 kaba ju ieng ha ka thaiñ Polo ban die sopsop ia u drok bad mynta ka sngi tang shu iohi ia kane ka kali la pyntip noh sha ki Pulit jong Pasture Beat House.Shwa kane, ki dkhot ka FKJGP Shilong City ki la pyntip ia kane ka jingjia sha ki nongkitkam jong ka Seng Samla Lawmali ban wan sakhi lang ia kane ka jingiohbat ia ki nongkhaii drok bad ban aiti ha ki Pulit.U General Secretary ka FKJGP Shillong City u Bah Shane Nongrum u la pynpaw ia ka jingbynñiaw ia ka jingkharoi ki nongkhaii drok ki bym sheptieng shuh wat ia ka aiñ.",NA LAD LAWMALI KEM KI PULIT ÏA KI SHI KURIM KIBA SUBA DONKTI BAN KHAÏI DROK,https://batesitv.com/na-lad-lawmali-kem-ki-pulit-ia-ki-shi-kurim-kiba-suba-donkti-ban-khaii-drok/
"Ki shipai Border Security Force ka 172 Battalion kiba la ioh jingtip kaba bniah ki la pynlong ka jingap ktem ha khappud bad ki la ioh bat ia uwei u nong Bangladesh bad lai tylli ki muid ha khappud ka shnong Rattacherra, East Jaiñtia Hills, Meghalaya.Ia une u nong Bangladesh la tip kyrteng kum u Md. Kamil Ahmed uba la 21 snem ka rta uba sah ha Donachera, Sylhet, Bangladesh la aiti noh sha ki Pulit ka Umkiang ban leh katkum ki kyndon jong ka aiñ.","KEM KI BSF ÏA U NONG BANGLA, KURUP LAI TYLLI KI MUID",https://batesitv.com/kem-ki-bsf-ia-u-nong-bangla-kurup-lai-tylli-ki-muid/
"Hynñiew ngut ki nongthoh poitri ba pawkhmat ka Jylla Meghalaya ki la leit ban iashim bynta ha ka “South Asian Literature and Cultural Summit 2024 ba la pynlong ha ka Ri Bangladesh ia kaba la pyniaid da ka “ Weekly Bwazra Katha & Association For South Asian Culture and Literature (AFSACAL).Ha kane ka jingïakynduh lang ba la iashim bynta da ki nongthoh poitri na ki 8 tylli tylli ki ri la pule ruh ia ki poitri ba la thoh da ki myllung bapaw na kylleng ki ri bad la pynshongkun ruh da ki jingrwai na ka samla Evanisha Pathaw bad ïa ki jingshad na ki nongshad bapaw na Murshidabad.Ia ka kynhun ki nongthoh poitri na kane ka jylla Meghalaya la lamkhmat da ka Professor Streamlet Dkhar  kaba dei ka Head jong ka Khasi Department, North Eastern Hill University kaba la iohpdiang ia ka ïa ka khusnam kum ka Myllung bad Nongthoh bapaw jong ka jylla Meghalaya. Kiwei pat ki nongthoh poitri kiba la leit ban iashim bynta lang ki kynthup ia ka Dr.Solony Bareh kaba dei ka Assistant Professor bad nongthoh kot, ka Dr. Melony Bareh, ka Kong Bakhiamon Rynjah  kaba dei ka Assistant Professor, ka Kong Lucky Kharpuri kaba dei ka nongthoh poitri, ka Kong Evanisha Pathaw ka nongtrei monsngewbha bad ka nongthoh poitti, ka Kong Mary Everest Bamon kaba dei ka nongtrei mon sngewbha bad ka nongthoh poitri.Nalor kata, ha kane ka jingialang la kyntiew ruh ia ka lama jong ka India ha ka jingplie ia ka lympung jingialang.Ki Myllung na ka Jylla Meghalaya ki la ïoh ka lad ban pule ïa ki poitri ki jong ki ha ka Ktien Khasi bad ryngkat ka jingpyninam ia ka jingshad tynrai u Khasi ha kaba ki myllung ki la iashim bynta lang ban shad ha ryngkat ka riam tynrai kaba la pynshoh biej ia ki nongiashim bynta.Ha kane ka lympungbah kaba lai sngi kynthih ki nongiashim bynta ki la ïoh bun ki jingmyntoi khamtam eh ki la ïoh ban pyni ïa ka jingriewspah jong ka ktien Khasi bad kumjuh ruh ka riam Khasi.Kaba kham sngewtynnad shuh shuh ïa ki nongïashim bynta ka long hadien ba ka Prof. Streamlet Dkhar ka la batai halor ka jingkhraw bad ka jinglong kyrpang jong ka jaidbynriew Khasi kiba ai jait sha ka kmie.Ka Prof. Streamlet Dkhar ka la shah jied kum ka Adviser jong ka na ka bynta ka samoi treikam 2024 haduh 2026.",MIHKHMAT 7 NGUT KI NONGTHOH POITRI KA JYLLA MEGHALAYA SHA RI BANGLADESH,https://batesitv.com/mihkhmat-7-ngut-ki-nongthoh-poitri-ka-jylla-meghalaya-sha-ri-bangladesh/
"Ki doktor AYUSH kiba don hapoh ka shatri jong ka AYUSH Medical Association of Meghalaya (AMAM) ka la pynlong ia ka jingiakhih lyngba ka Social Media ban pynpaw ia ka jingpyrshah halor ka jingbym sngap jong ka Sorkar Jylla ia ki jingeh ba iakynduh.Ha u kyrwoh ba la phah da u President ka AMAM, u Dr. A. Lyngdoh u la ong, “ka Association ka la pynlong ia ki jingiakhih lyngba ka Social Media da kaba buh ia ki slogan, ki jingthoh na ki kotkhubor bad ia ki ishu bym pat lah ban weng jong ka AYUSH Department ha ka jylla.”U Dr. Lyngdoh u la iathuh ba ka Directorate of Health Services (DHS) ka la khot iakren ia ka Association halor ki mat kiba iadei bad ki doktor AYUSH ha ka jylla bad ka mat kaba kongsan tam ha ka jingiakren ka long halor ka jingpyntreikam ia ka Service Rule jong ki doktor AYUSH kiba shakri ha ki hospital sorkar.“Namar ka jingbym kitkhia ia ka Service Rule haduh mynta ym shym la pynrung ia ki doktor AYUSH kiba dei shakri Sorkar,” u la ong.“Kane ka mat ka dei kaba la pyntlot ha kaba iadei bad ka jingthungkam ia ki doktor AYUSH ha ka kam sorkar, bad ba ka por  ka la donkam ban thung kam bun ki nongtrei na ka bynta ban pynkha ia ka Directorate of AYUSH (kumba la mih ha ki lad pathai khubor bun bunsien),” la bynrap u Dr. Lyngdoh.“Ka ophis (DHS) la kular ruh ia ka Association ba ka tnat kan sa peit halor ka jingpyntreikam ia ka Service Rule hapoh kane ka taiew bad kular ruh ba ia kane ka kam yn sa rah ban iakren bad ki bor bahalor ha ki taiew ban sa wan,” la iathuh u Dr. Lyngdoh.Ka Assocation ka la kynthoh ruh ia ka jingbym patiaw jong ka ophis ka Myntri ka Koit ka Khiah ka Sorkar Jylla halor ka jingeh jong ki doktor AYUSH kiba dei ki nongtrei jong ka tnat ka Koit ka Khiah. “Wat hapdeng ki jingiai kyrpad ban khot iakynduh, hynrei kam shym la don kano kano ka jingai jubah,” la kynnoh ka Association.Ka Association ka kyntu ia ka Myntri ka Koit ka Khiah ka Dr Ampareen Lyngdoh ba kan pyllait por ban khot iakren ia ki jingeh ba ki doktor AYUSH ki iakynduh lane ka Associaition kam don lad shuh da kumwei pat sa tang ban shu pynlong da ka jingiakhih da kaba mih sha surok.“Ka Association ka la rai ban iai bteng ia ka Social Media Protest bad kyntu ruh ia baroh ki doktor AYUSH bad ia ki paidbah ban pyrshah ia ka jingleh meinah jong ka Sorkar ia ka rukom sumar AYUSH hapoh ka jylla,” la pynkut u kyrwoh.","DA KA SOCIAL MEDIA PROTEST ÏAKHIH KI DOKTOR AYUSH, BYRNGEM BAN MIH SUROK",https://batesitv.com/da-ka-social-media-protest-iakhih-ki-doktor-ayush-byrngem-ban-mih-surok/
"Ïa ka met ba dang sah jong u Bah Marshall Marwein la tep donburom ha ka sngi Balang da ka jingïam paitdohnud jong ki bahaing hasem bad ki kur ki kha kiba la wan synran shwa ban leit ontep ïa ka met ba dang sah sha u Lum jingtep jong ka Balang Catholic uba don ha Mawiong, Shillong.Ïa ka jinglehniam ha kane ka sngi, la pyndep da u Parish Priest jong ka St. Dominic Savio’s Church, Mawlai Parish u Rev. Fr. Telesphor Nonglang ryngkat ka jingsakhi lang jong ki Rangbah Balang bad ki paid riewngeit jong ka shnong Mawiong Umjapung.Kum ban shu pynkynmaw biang hangne, ba u Bah Marshall u la duhei ïa la ka jong ka jingim ha ka jingtwa ka synrum jaboh ha marten ha ka step jong ka 3 tarik u Rymphang, 2024. Ïa ka met jong u Bah Marshall la lap hadien lai sngi, kata, ha ka sngi Baar ha ka por kumba 4:00 baje janmiet da ka kynhun State Disaster Response Force jong ka Home Guards and Civil Defence da ka jingtrei shitom lang bad ki nongtrei jong ka Shillong Municipal Board (SMB).Na ka liang jong ka Shillong Munipal Board ka la ai jingïarap da ka synduk metïap na ka bynta u Bah Marshall sha ka ing ka sem jong ka Kong Darisha Lyngdoh Mawphlang kaba la duhnoh ïa u kurim uba long u rishot jong ka ing ka sem.",HAPDENG KA JINGPAIT DOHNUD LA RAH ONTEP ÏA U BAH MARSHALL MARWEIÑ,https://batesitv.com/hapdeng-ka-jingpait-dohnud-la-rah-ontep-ia-u-bah-marshall-marwein/
"Da ka jingthmu ban pynitynnat ia ka sor bad ban pynneh pynsah ia ka mei mariang, u Myntri Rangbah ka Jylla u Conrad K. Sangma ha ka sngi Balang u la buh ia u mawnongrim na ka bynta ban pyntreikam ia ka Riverfront Development Project ha shi lynter ka Wah Umkhrah kaba tuid na dohnud ka Sor Shillong.Lyngba kane ka jingsdang, la mang pisa T. 39 klur ban shna pynitynnat ia ka rud wah jong ka Wah Umkhrah khnang ban pynduna ia ka jingjaboh jong ka wah kaba la pynswai haduh katta katta ia ka Wah Umkhrah.Ha ka jingbuh ia u mawnongrim ha ka jingialang kaba la long ha Polo la sakhi lang da u Symbud Myntri Rangbah ka Jylla uba khmih ia ka tnat Pynroi Sor u Bah Sniawbhalang Dhar, u Myntri Sorkar Bah AL Hek, ka Deputy Commisioner jong ka East Khasi Hills ka Kong RM Kurbah bad kiwei kiwei.Ha kane ka sngi, u Myntri Rangbah bad u Symbud Myntri Rangbah ki la aiti ia ka Cheque ba T.75 hajar bad T.1.50 lak lyngba ka My City Campaign sha ki Dorbar Shnong bapher bapher.“Ngi la tyrwa mynshuwa ban pynkhuid ia ka Wahumkhrah bad Umshyrpi hynrei ka Sorkar India kam shym la mynjur ban mang pisa ia ka projek hynrei la bthah ia ngi ban bishar thymmai biang, kaba ngi dang leh mynta” ong u Myntri Rangbah  haba kren ha kane ka sngi.U Sangma u la ong ruh ba ka Sorkar Jylla ka la iatreilang bad ka Ministry of Jal Shakti na ka bynta ban pynneh pynsah ia ka jingkhuid jong ka Wah Umkhrah bad Umshyrpi.“Nga kyrmen skhem ba katba kane ka project ka dang iaid ngi ngin nang pynkhreh ia ka projek ka ban kynthup ia ka jingpynkhuid ia ka Wah Umkhreh bad Umshyrpi kaba la donkam palat,” la ong u Sangma.Ha kaba iadei bad ka jingkhapngiah ka Sor Shillong u la ong ba ia ki bynta bapher bapher la ithuh kum ki Multi Level Parking Lots bad ki Hawker Zone.U la ong ba ka jaka ha Polo hapdeng ka Polo Towers bad ka Majestic Hotel ba khlem pyndonkam yn sa aiti sha ka tnat Pynroi Sor na ka tnat Forest ban shna kum ka jaka pynieng kali.U la ong shuh shuh ba ka Sorkar ka la ithuh bun ki jaka hapoh ka nongbah, kynthup ruh ia ka jaka kaba don markhap bad ka Secretariat ia kaba yn sa shna kum ka jaka pynieng kali.Halor ka jingkhapngiah ka Khyndai Lad bad Iewduh, na ka daw ka jingbym pyrkhing ia ka jingiaid ki kali, u Myntri Rangbah u la ong, “ka Sorkar ka la bishar bniah ia ki jaka ba khapngiah bad ka la wad ia ki lad ki lynti ban weng ia ka jingkhapngiah jong kine ki ar tylli ki iew ba kongsan da kaba buh ia ki jaka ban pynieng la ka jong ia ki Bos bad ki taksi.”",DA KA RIVERFRONT DEVELOPMENT PROJECT YN PYNKHUID KA SORKAR ÏA KA WAH UMKHRAH,https://batesitv.com/da-ka-riverfront-development-project-yn-pynkhuid-ka-sorkar-ia-ka-wah-umkhrah/
": Ka seng Nongrep War Jaiñtia, Amlarem ka la dawa ïa ka Sorkar Jylla ba kan pynkiew ïa ka dor jong ki mar rep kum u synsar, u kwai, u tympew bad kiwei kiwei ki mar rep namar ka jinghiar dor jong ki mar rep kaba la wanrah ïa ka jingduhnong ïa ki nongrep.Kane ka seng jong ki nongrep dang shen ka la pynlong ïa ka jingïalang paidbah ha Amlarem, West Jaiñtia Hills bad ka la rai ban kyrpad ïa ka Sorkar lyngba u MLA ka Amlarem Constituency u Bah Lahkmen Rymbui uba long u Chief Adviser jong ka Sorkar Jylla ba kin wad ki lad ki lynti ban pynkiew dor ïa ki mar rep synsar ba la pynmih na ka thaiñ Riwar.Kumba long mynta, ki nongrep ki la ïakynduh ïa kane ka jingeh ki la rai ban pynsngew sha u Sorkar MDA ba la ïalam da u Conrad K. Sangma kum u Myntri Rangbah ba ka thawlad ha kine hi ki sngi khnang ba ki nongrep synsar, kwai, tympew bad kiwei kiwei ki mar rep kin ïaid ïew ha ka dor kaba biang khnang ba ki nongrep kin kham ïoh jingmyntoi ha ka rep ka riang hapoh ka thaiñ War Jaiñtia.La pynsngew ruh ba mynta u synsar u la hiar dor shaba palat bad kumjuh u kwai bad u tympew bad kiwei kiwei ki mar rep kiba ha War Jaiñtia 80 na ka 100 ki briew ki im jakpoh ha kaba trei shitom da kaba rep ïa u synsar ha ki khlaw ki btap bad kumjuh ruh ïa u kwai u tympew bad kiwei kiwei ki mar rep kiba ai jingmyntoi shibun ïa ki nongrep ha ka thaiñ.Ki nongrep ki la kyrpad ïa ka Sorkar ba kan weng noh ïa ka jingoh khajna ïa ki mar rep ha shilynter ka surokbah Jowai-Shillong lyngba ka District Council namarba kane ka ktah shibun ïa ki nongrep, la pynsngew u Secretary ka Seng ki Nongrep War Jaiñtia, Amlarem u Bah Sumer Syngkor bad u President u Bah Kolmen Pohshna.",DAWA KI NONGREP KA WAR JAIÑTIA ÏA KA SORKAR BAN PYNKIEW DOR ÏA KI MAR REP,https://batesitv.com/dawa-ki-nongrep-ka-war-jaintia-ia-ka-sorkar-ban-pynkiew-dor-ia-ki-mar-rep/
"Arngut ki snar khaii drok ki la shah kem ha ki Pulit ha Nongpoh, Ri Bhoi District ha ka step sngi Palei.Kine ki arngut ki dei kiba la tip kyrteng kum u Sumit Naha, 21 snem bad u Rahul Ghosh 25 snem kiba dei na Dibrugarh, Assam  ki la shah kem na kawei ka Bos Night Super kaba don ïa u nombar ML05T8121, ong ki Pulit.Ha ka jingïatalasi, ar tylli ki synduk thep sabon ba la thep ïa u drok uba don ka jingkhia 21.05 gram ryngkat bad 8 tylli ki tyndong bad uwei u thyrnia injek la ïoh kurup na ka met jong ki, la ong ki Pulit.Ïa ka case la register ha Nongpoh Police station bad ka jingtohkit ka dang ïaid shakhmat ban lap dien ïa kiba donkti ha kane ka kam be-aiñ.",SHAH KEM ARNGUT KI SNAR KHAÏI DROK HA NONGPOH,https://batesitv.com/shah-kem-arngut-ki-snar-khaii-drok-ha-nongpoh/
"U Secretary jong ka North Eastern Council (NEC) u K. Moses Chalai ha ka sngi Palei u la ong ba ka jingïoh bhah na ka bynta ki jylla ka thaiñ Shatei Lammihngi kam da long eh kumba la khmihlynti.“Hynrei ngi la ïohi ba ki Jylla ki la sdang ban khih ban ksar. Lymda ki ïaid stet, ngi ruh ngin ym lah ban ïaid stet,” ong u Chalai ha ka jingïakren bad ki lad pathai khubor haba jubab ïa ka jingkylli halor ka jingujor ba ka NEC ha ki khyndiat snem kam shym la lah ban wanrah ïa ki projek ba thymmai na ka daw ka jingkyrduh pisa.“Ha ki khyndiat sngi ban sa wan, ïa kane yn sa kham pynbha. Ïa mynta ka DoNER ka ju mang pisa tang kumba T. 3,000 hajar klur hynrei mynta u snem lyngba ka Prime Minister’s Development Initiative for North East Region (PM-DevINE) Scheme, la kyntiew sha ka T. 6,000 klur,” u la ong bad bynrap, “kaei kaba mut ban ong ka long ba ka Sorkar India ka la sngewthuh ba ngi lah ban leh bha hynrei ki don pat ki jyrwit jyrwat hangne hangtai bad nga kyrmen ba ngin sa jam sha kawei pat ka bynta ha kaba ka mang tyngka kan kham bun bad ka NEC ruh ka donkam kham bun (ka pisa),” u la ong.U Secretary ka NEC u la kyntait ban kynthoh halor ka jingtreikam jong ki Jylla ka thaiñ Shatei Lammihngi da kaba ong, “ngan ym jer kyrteng hynrei baroh ki jylla kim long kumjuh hynrei ha ka jinglehbha ki don bad ka bhah pisa kaba thymmai kam wan lyngba ka State Treasury (lane) ka Tnat Pla Tyngka jong ka Sorkar, ka wan beit beit sha ki nongpyntrei.  Mynta ka shong ha ka tnat badei peit bad ki nongpyntreikam kumno ki lah ban pyndep kham kloi ïa ka kam.  Kam long kaba dei ïa nga ban jer kyrteng hynrei don napdeng jong ki, kiba leh bha.”Haba kren shaphang ka Meghalaya, u Challai u la ong, “ban shu kren salonsar, ha Meghalaya, ki tnat treikam kim long kumjuh, katto katne ki tnat treikam ki ai jubab kloi, katto katne teng teng i kumba ki suki shaba palat.  Namarkata, hapoh ka jylla baroh ki tnat treikam kim long kumjuh.  Nga sngewthuh ïa ka rukom pynïaid jong ka Sorkar Meghalaya ka la kham bha bad ka lah ban leh bha ha ki sngi ki ban dang wan.”U Financial Adviser ka NEC u Gaigongdin Panmei, u la ong ba ka daw kaba kongsan ba ka thaiñ Shatei Lammihngi ka mad ka dei ka jingbym lah ban pynlut.  Katkum ka jingong jong u, ka Sorkar India kan ai kham bun ka pisa lada ki jylla ki lah ban pynlut pisa kham bun.“Watla lada phi don ïa ka pisa hynrei phim tip kumno ban pynlut bad pynlut bha bad pynlut ha ka por, kane ka dei ka daw kaba kongsan,” ula ong bad bynrap, “ka jingdon ka mang tyngka ka shong ha ka jinglah ban pynlut ïa ka pisa. Ngi ju shong pyrkhat kam manla u bnai Risaw bad ban bishar ïa ki rukom pynlut pisa kynthup ïa ki jylla bad da kaba pynshong nongrim halor ka jingpynlut pisa kaba ïadei bad ki kam ba la trei, ïa ka mang tyngka la pynthymai manla u snem,” u la ong.Ha kawei pat ka liang, u Secretary ka NEC u la kubur ba ka jingïoh jaka ka dei kawei ka jingeh ynda la wanrah ban pyntreikam ïa ki projek hapoh kane ka thaiñ.  U la ong ba kine ki projek ki kynthup ïa ka surok ha kaba ka Sorkar kam ju lah ban weng ïa ka jingeh ha kaba ïadei bad ka jingpan jaka.“Nga ruh nga dei u riewlum hynrei ngim lah ban don ïa kajuh ka jinglong, ki riewlum ki dei ban nang ban tip. Ka dei ka mat kaba khia.  Ki don ki jingteh pyrkhing, ki don ki jingïada bad lada donkam ngi lah ban ïapynbiang tarajur, bad nga mut ban ong, lada nga kwah ïa ka surok hynrei ngam ai jaka, kata kan ym lah ban long daleilei ruh em,” la ong u Chalai.",6 HAJAR KLUR MANG KA SORKAR PDENG NA KA PM-DEVINE ÏA KA NE LYNGBA KA DoNER: MOSES CHALAI,https://batesitv.com/6-hajar-klur-mang-ka-sorkar-pdeng-na-ka-pm-devine-ia-ka-ne-lyngba-ka-doner-moses-chalai/
": Ka North Eastern Council (NEC) ka la ai jingmynjur  ban mang pisa T.11 klur na ka bynta ban shna pynbha ïa ka Ïewduh, kaba long ka kad khaii kaba la rim tam ha kane ka jylla.Haba pyntip ïa kane ha ka sngi Palei, u Secretary ka NEC u K. Moses Chalai u la ong, “ngin sa shna pynthymmai ïa ka Ïewduh.  Ngi la ai jingmynjur hynrei ïa ka pisa ym pat pyllait.”Ka NEC ïa mynta ka dang bishar ïa ka Detailed Project Report (DPR) na ka bynta ban pynbhabriew ïa ka Ïewduh. U la ong ba kane ka projek kan kot kumba T.11 klur.U Chalai u la pyntip ba ïa ka pisa la khmihlynti ban pyllait haopoh ki ar ne lai bnai ban sa wan bad ka Sorkar Jylla ka dei ban pyntreikam noh mardor.",11 KLUR MYNJUR KA NEC BAN SHNA PYNBHA ÏA KA ÏEWDUH,https://batesitv.com/11-klur-mynjur-ka-nec-ban-shna-pynbha-ia-ka-iewduh/
"Shillong, Rymphang 8: Ka United Hynñiewtrep Movement (UHM) ha ka sngi Palei ka la pan jingpynshai na ka Khasi Hills Autonomous District Council (KHADC) halor ka Bill kaba la mynjur ha kaba ïadei bad ka jingphah rejister ei ïa ki jaka jong ki paidbah kiba shong basah ha khappud ka Jylla Meghalaya bad Assam.Ha ka jingïakynduh ïa u Dy. Chief Executive Member (Dy.CEM) ka Khasi Hills Autonomous District Council (KHADC) Bah Pynshngaiñ N. Syiem, ka seng hapoh ka jingïalam jong u President Bah Charlie J Rani ki la ïathuh ha u Dy. CEM katkum ka jingïakren jong ka seng bad u Symbud Myntri Rangbah ka jylla u Bah Prestone Tynsong u la kubur ba tnat District Council Affairs jong ka Sorkar Jylla ka ladep ban ai mynjur ïa kane ka Bill bad ka la phah biang sha ka District Council ban pynbit pynbiang.Ha ka dorkhas ba la aiti sha u Deputy CEM, u Bah Rai u la ong ba ka seng ka kwah ïa ka jingpynshai ba haduh katno ladep ban pynbit pynbiang bad lano ban phah noh sha u Lat ka jylla khnang ban lah ban pynlong aiñ ïa ka.U Bah Rani u la ong ba ka jingïakynduh ïa u Bah P N Syiem ka dei ruh kum ka jingdawa kaba la slem ha kaba ïadei bad u pud u sam hapdeng ka Meghalaya bad Assam.U la ong ba hadien ba ka seng ka la leit sha ki thaiñ khappud ka la lap ba ka Assam ka ai ei khlem shim pisa ïa kito kiba kwah ban register jaka sha Assam, kumta ka seng ka kwah ba ka KHADC ruh kam dei ban shim pisa na ki briew kiba sah khappud kiba kwah ban register jaka sha ka jylla Meghalaya.“Ha ka jingïakren bad u Deputy CEM u la ïathuh ba halor ki bai register jaka la pynhap la ka jong ka jong ka dor, hynrei ha kaba ïadei bad ka jingdawa ban pyllait ei ïa kiba sah ha khappud u Dy. CEM u la ong ba un sa rah sha ka Exexcutive Committee ban ïakren ïa kane ka kam.  Kum ka seng ngin ym shong kli kti halor kane ka kam kaba kongsan hynrei ngin sa nang ïai buddien,” ong u Bah Rani.U la ong ka seng ka la khmih lynti ba ka EC hapoh ka jingïalam jong u Bah Pynïaid Sing Syiem kum u CEM kin leh kham kloi ban shim ïa ka rai ban pyllait ei ïa ki briew kiba don jaka ha khappud ban pynrung kyrteng ïa ki jaka jong ki sha Meghalaya khnang ba ka jingïapynbeit pud hapdeng ka Meghalaya bad Assam kan suk bad kloi.",SHA KA EC YN PYNSNGEW U DY. CEM KA KHADC ÏA KA BILL REGISTER JAKA EI HA KHAPPUD,https://batesitv.com/sha-ka-ec-yn-pynsngew-u-dy-cem-ka-khadc-ia-ka-bill-register-jaka-ei-ha-khappud/
": Ki nonglum ñiut na thliew iing jong ki briew ha ka shnong Lumshyiap, Shillong ki la kyndit katlah katïai haba ki la lap ïa u khunlung ba dang shu kha ha kawei na ki song plastik ba la bret ha Kali kit ñiut ha ka step sngi Palei.Kane ka la jia ha dong Shanmari kaba hap hapoh ka shnong Lum shyiap, Shillong.Tang shu lap ïa kane ka song, u nonglum ñiut u la pyntip marmar sha ki bor pynïaid shnong ha kaba ki la wan poi sha kane ka jaka ban pynlong ïa ka jingtohkit kaba bniah bad ban shimti noh ïa u khunlung dang khah snam ba la shu thep beiñ hapoh ka plastik.U Rangbah Shnong jong ka shnong Lumshyiap Bah Phira Khongphai u la ong ba ka shnong ka la ai por 12 kynta ïa ki kmie ki kpa kiba donkti ban leh ïa kane kam be-aiñ bad ba kin phla hok hakhmat ka Dorbar Shnong hynrei lada jia ba kim wan mih hapoh kine ki kynta ba la buh, ka shnong kan aiti noh ïa u khunlung sha ki bor jong ka aiñ khnang ba kin leh ïa kaba donkam.",BRET ÏA U KHUNLUNG BA DANG SHU KHA HA KA KALI KIT ÑIUT HA LUMSHYIAP,https://batesitv.com/bret-ia-u-khunlung-ba-dang-shu-kha-ha-ka-kali-kit-niut-ha-lumshyiap/
"Ka Joint Action Committee (JAC) ha ka sngi Palei ka la byrngem ban ïalam biang da ki khun ki hajar ka Hima Sohïong lada ka Khasi Hills Autonomous District Council (KHADC) ka dang ïai bteng ban pynneh biang ïa ujuh u Lyngdoh ba la shah sospon hadien ki jingshah ujor kiba bun khamtam ha kaba ïadei bad ki jingkynnoh ba la pyndonkam bakla ïa ka pisa ka Hima.Ha ka jingïakren bad ki lad pathai khubor, u Chairman ka JAC Bah Purningstar Shabong u la ong, lada don ruh na ki Myntri, ki nongïalam shnong ne kino kino kiba kyrshan ban dang thung biang ïa u Lyngdoh barim kin tur beit sha KHADC ban dawa  ba dei ban weng beit na ka shuki Lyngdoh.Ïa kane u la pynpaw ha ka jingleit pynkynmaw ïa u Deputy CEM i/c Elaka ka KHADC u Bah PN Syiem halor ka jingdawa ban weng noh ïa u Bah Bashemphang Thabah na ka khet Lyngdoh jong ka Hima Sohïong bad kyrpad ïa ka Council ban ai kopi ïa ka Inquiry Report halor ka jingtohkit pyrshah ïa u Bashemphang Thabah halor ka jingdawa jong ka JAC.U la ong ba ka JAC ka la dawa ban pynlong da ka elekshon ban jied ïa u Lyngdoh uba thymmai bad ba pura jong ka Hima Sohïong.Ha ka jingïakynduh bad u Deputy CEM, u la ong kum ki Khun ki Hajar ka Hima Sohïong ka kwah ruh ban pynkynmaw ba ka ka Joint Action Committee naduh u snem 2019 ka ladep ban ujor pyrshah ïa u Bashemphang Thabah halor ki kam be-aiñ be-riti jong u bad ka la dawa ban sospon bad ban weng noh ïa u na ka khet Lyngdoh ka Hima Sohïong.U la ong ba kane ka jingdawa ka la ïai bteng terter haduh mynta ha kaba ka JAC ka la kynduh bun bunsien bad aiti da ka shithi jingdawa ha ka KHADC bad ka la ïai buddien ïa kane ka kam na ki por sha ki por.Ka JAC lyngba ka shithi, Dated 17/09/2019 bad kaba No: JAC/Soh/12/2021-22/01 Date: 01/12/2021 bad kiwei kiwei pat ki shithi ka la ka dawa ban wengnoh ïa u Bah Bashemphang Thabah na ka khet Lyngdoh jong ka Hima Sohiong katkum ka Section 6(1)(a), 6(1)(b), 6(1)(c) 6(1)(f), 6(1)(h), 6(1)(i), bad 6(1)(k) jong ka aiñ The United Khasi Jaiñtia Hills Autonomous District (Appointment and Successin of Chiefs and Headmen)Act, 1959.Ka JAC ka la ïathuh ba ïa kane ka kam, ka Executive Committee ka barim ka la shimkhia hadien ka jingdawa kaba jur na ka liang ki khun ki hajar ka Hima Sohïong ha kaba ki la tur paidbah sha KHADC hapoh ka jingïalam jong ka JAC. Ka KHADC ka la sospon noh ïa u Bah Bashemphang Thabah bad ka thung ïa u Bah A.E. Gatphoh uba dei u ophisar ka KHADC ban tohkit halor ka jingdawa jong ka JAC.La ïathuh ruh ba ka JAC ka la ïoh jingtip ba ïa ka Inquiry Report ladep ban phah sha ka Executive Committee jong ka KHADC.“Kumta, ngi dawa ïa u Deputy CEM ba un sngewbha ban pynsted noh ïa kane ka kam bad ban wengnoh mardor ïa u Bah Bashemphang Thabah na ka khet Lyngdoh jong ka Hima Sohïong uba dang don mynta hapoh ka jingshah sospon. Lada ka KHADC ka dang ïai pynslem ban weng noh ïa u Bah Bashemphang Thabah na ka khet Lyngdoh jong ka Hima Sohïong ka JAC bad ryngkat ki khun ki hajar jong ka Hima Sohïong kan hap ban wan tur paidbah biang sa shisien sha KHADC ha kano kano ka por bad ha kum kata ka por ka KHADC ka dei ban shim ïa ka jingkitkhlieh halor ka jingpynslem bad ka jingkuman jong ka,” ong u Bah Shabong ha ka jingïakren bad ki lad pathai khubor hadien ka jingïakynduh ïa u Deputy CEM.Haba ïathuh ba u Inquiry Officer u ladep ban phah sha ka Executive Committee ïa ka Inquiry Report halor ka jingtohkit pyrshah ïa u Bah Bashemphang Thabah katkum ka jingdawa jong ka JAC, kumta ka JADC ka la kyrpad ïa u Deputy CEM ban ai kopi lang sha ka JAC ïa ka Inquiry Report khnang ba ka JAC kan ïoh jingtip ban peit bniah.“Hadien ba ladep ban weng noh ïa u Bah Bashemphang Thabah, ngi dawa na ka KHADC ba kan pynkloi noh ïa ka elekshon ban jied ïa u Lyngdoh bapura jong ka Hima Sohïong khnang ba ka synshar khadar hapoh ka Hima Sohïong kan ïaid beit ïaid ryntih noh nangne shakhmat.  Ka jing ïaid beit ïaid ryntih ha ka synshar khadar trai Ri trai muluk hapoh ka Hima Sohïong ka dei ka jingthmu bad ka jingangnud jong ka JAC bad ki khun ki hajar jong ka Hima Sohiong hi baroh kawei,” u la ong.U la ong ba ka JAC bad ki khun ki hajar ki la pynpaw ïa ka jingkyrmen skhem ba ka KHADC kan shah shkor ïa kane ka jingkyrpad bad ka jingdawa jong ka JAC bad ka la kyrpad ruh ïa ka tnat Elaka ban shimkhia ïa kane ka kam kaba long ka kam ïap kam im jong ka Hima Sohïong hi baroh kawei.",PAN KOPI KA JAC NA KA KHADC ÏA KA KAIPHOD TOHKIT PYRSHAH ÏA U LYNGDOH HIMA SOHIONG,https://batesitv.com/pan-kopi-ka-jac-na-ka-khadc-ia-ka-kaiphod-tohkit-pyrshah-ia-u-lyngdoh-hima-sohiong/
"U Myntri Rangbah ka Jylla u Conrad K.Sangma u la ong ba ladei ka por ban pyndonkam noh da ka teknoloji ban kynshew ïa ka um hapoh ka jylla.Ïa kane u la kren ha ka International Water Conclave ba la pynlong da ka Ministry of Water Resources, ka Sorkar Jylla ha ka sngi Thohdieng.“Nga tharai ba ka long kaba donkam ïa ngi ban pyndonkam ïa ki jinglum jingtip ba ngin dup lah ban pynmih ïa ki tiar kiba lah ban ïathuh lypa khnang ba kan ïarap ha ki sngi ki ban sa wan. Ngi la ïatrei bad ka North Eastern Space Applications Center (NESAC) kaba don hapoh ka Jylla. Ki peitngor ïa ki umpohliew, ïa ki jaka pynlang um, ïa ka jingdon jong ki khlaw ki btap, ïa ki jaka rep, ïa ki jingtih marpohkhyndew. Ngin sa wanrah ïa ka Data Innovation Center ha Meghalaya. Ka jingthmu jong ka Data Information Center ka long ban lum jingtip bad lum jingkhein na ki tnat treikam kiba lah ban ai jingtip bad kiba lah ban thaw ïa ki tiar kiba lah ban ïathuh lypa,” ong u Conrad.“Ka jingthmu jong kane ka jingïalang ka long ban wanrah lang ïa baroh, khamtam ïa ki tnat treikam hapoh ka jylla ban ïatreilang khlem phaikhmat than tang ïa ki skhim,” u la ong bad bynrap, “ha kaba ïadei bad ka mariang bad ki um ki wah, ka um kam don pud sawdong hynrei ka long pat kaba donkam ban don ïa ka Water Policy.  Kane ka policy kan ïarap ban kynshew ka umdih haduh ki jaka pynlang um bad ïa ki tyllong um.”“Ngi don 6800 hajar tylli ki shnong ha ka jylla bad mynta ngi don ïa ka Water Committee ha manla ki shnong bad haba ka mih kano kano ka jingeh ha kaba ïadei bad ka um, ngi pynthikna ba kine ki komiti kan shimkhia kane ka kam bad ban ïatreilang bad ka Sorkar, ki District, ki ophisar ha ki Block, bad ka tnat kaba dei peit khnang ban pynthikna ba ka um kan pahuh ha ki shnong ki thaw,” u la bynrap.Haba kren halor ka jingpyntreikam ïa ka Jal Jeevan Mission,  Conrad u la ong, “ka Meghalaya ka dei kaba ar ha ka ri bad ngi la sdang shwa tang 1%, bad ngi la kiew sha ka 0.75% ha u snem 2019. Mynta ngi la lah ban pynpoi ïa ka um haduh 70% kaba la jan kot artat 75%. Ngi khmihlynti ba ngin sa lah ban kynjoh sha ka 90% tam ha kaba pyntreikam ïa ka Jal Jeevan bad ka umkor ha ki ing ki sem shwa ban une u snem mang tyngka.”U Myntri Rangbah u la pynsngew hakhmat ka Secretary ka Ministry of Jal Shakti ka Debashree Mukherjee halor ki ar tylli ki wah bakongsan ha nongbah Shillong, ka wah Umshyrpi bad ka Wah Umkhrah, da kaba ong ba kine kine ar tylli ki wah ki dei kiba la donkam ban pynkhuid.U la ïathuh ba u la pynsngew la bunsien sha ka Ministry of Jal Shakti ban weng ïa ka jingeh.“Nga la pynsngew ha u Myntri bad u la kular ban ai jingkyrshan pura. U la bthah ba ngin hap ban bishar biang ïa ka jingtyrwa ïa kaba ngi ladep ban leh bad ngi khmihlynti ba tang hapoh ar bnai ngin sa lah ban pyndep pura namarba ngi donkam ban pynim biang ïa ki wah kiba tuid arsut ha Sor Shillong bad ha kiwei kiwei ki bynta jong ka jylla,” la bynrap u Conrad.Ka Debashree Mukherjee haba kren ha kane ka jingïalang ka la ong, “ka Meghalaya ka ladep leh ïa ka kamram. Kane ka dei ka jylla kaba nyngkong eh ha North East kaba pyrkhat ban wanrah ïa ka Water Policy. Ka Sorkar India ka lah ban ai jingkyrshan ha kaba ïadei bad kiwei pat ki kam kiba kham jwat (technical).  Ngin ai jingkyrshan ïa ki jylla bad lyngba ki kam ba ki trei ngin dup lah ban pynthikna ïa ka jingpahuh jong ka um ha ka ri.”Ka la ïaroh ruh ïa ka Sorkar Jylla kaba la buh jingkheiñ halor ka jingdon jong ki umpohliew.Ha kane ka sngi, la sakhi lang da u Additional Chief Secretary ka Sorkar Jylla u Dr Shakil P. Ahammed, u Commissioner Secretary ka Sorkar Jylla u Dr. Joram Beda bad kiwei kiwei.","LA DONKAM BAN WANRAH DA KI TEKNOLOJI BAN KYNSHEW ÏA KA UM, ONG U CONRAD",https://batesitv.com/la-donkam-ban-wanrah-da-ki-teknoloji-ban-kynshew-ia-ka-um-ong-u-conrad/
"Ka Kynhun Myntri jong ka Sorkar Jylla ha ka sngi Thohdieng ka la ai jingmynjur ïa ka Meghalaya Engineering Public Works Department Service Rules, 2024.Ha ka jingïakren bad ki lad pathai khubor u Myntri Rangbah ka Jylla u Conrad K Sangma u la ong ha ka jaka ban pynbeit thymmai ïa ka Meghalaya Engineering Public Works Department Service Rules, 1995 ka Sorkar ka la wanrah da ka Rule kaba thymmai.“Namarkata, ngi la pyndam noh ïa ka Rule kaba rim bad ngi la wanrah da ka Rule ba thymmai. Haoid, ngi la bishar bniah ïa ka jingpynbeit thymmai ruh bad kumba nga ong ïa ka jingpynbeit thymmai ki don bun tylli bad kaba suk ka long beit ban shu wanrah da ka Rule kaba thymmai.  Mynta ka sngi, ïa ka Meghalaya Engineering Public Works Department Service Rules, 2024 la mynjur da ka Kynhun Myntri,” u la ong.U Myntri Rangbah u la ïathuh ruh ba ka Kynhun Myntri ka la mynjur ruh ïa ka Bill ne ka Aiñ-rew kaba ïadei bad ka Meghalaya Fiscal Responsibility and Budget Management Act, 2006 na ka bynta ban wanrah ha ka Dorbar Mang Tyngka  jong ka Ingdorbar Thawaiñ ka ban sa long shen.","MYNJUR KA CABINET ÏA KA ME PWD SERVICE RULES, 2024",https://batesitv.com/mynjur-ka-cabinet-ia-ka-me-pwd-service-rules-2024/
": U Myntri Rangbah ka Jylla u Conrad K Sangma ha ka sngi Thohdieng u la ïaiban ba ka Sorkar Jylla ka long kaba kloi ban ïakren bad ka seng kieng atiar Hynñiewtrep National Liberation Council (HNLC) hapoh ki kyndon ba la buh da ka Ministry of Home Affairs (MHA) ka Sorkar India.U la Sangma u la kyntait ruh ban kynthoh halor u kyrwoh ba la pynmih da ki nongïalam ka HNLC bad ong ba ka Sorkar ka kyrpad ïa ka seng ba kan pynkylla biang ïa ka rai bad ban wan biang sha ka miej jingïakren ïasuk.“Ngam tharai ba nga lah ban kynthoh khlem da ïohi ïa ka jingthoh (ba la phah sha ka Sorkar). Hynrei ngan ïai ban ba ngi long kiba kloi bad ngi kyntu ruh ïa ki ban pyrkhat bha ha kane ka kynti, ngi kwah ïa ka jingsuk kaba neh shi junom bad namarkata ngi kwah ban ïai ban ba ngi dei ban wan sha ka miej jingïakren sa shisien hynrei kumba nga la ong halor ka jingïakren bad ki lane ka jingphah ktien ngam pat ïohi satia ka jingthoh,”  la ong u Sangma ha ka jingïakren bad ki lad pathai khubor.Haba kylli, u Myntri Rangbah u la ong ba ka Sorkar ka la ïai ban ïa kajuh shi kajuh ba ki kyndon bad ki jingbthah ba la pynmih da ka MHA ki dei kiba hap ban bud na ka bynta baroh ki kynhun ïa kaba ka Sorkar India ruh ka kren ïa kata.“Namarkata, kan hap ban bud ïa ki kyndon, ngim lah ban kiar na kata namarba kata ka dei kaba la bthah ïa baroh ki kam bad lada ki sdang ban pynkylla ïa kata tang na ka bynta kawei ne ki ar tylli ki kynhun, kin hap ban pynkylla lut ïa baroh.  Hapoh ki kyndon jong ka MHA ngi long kiba kloi ban ïakren,” u la ong.Ka HNLC ka la weng noh na ka jingïakren ïasuk bad ka Sorkar Pdeng bad Sorkar Jylla kum ka jingpyrshah halor ka jingbym lah jong ka Sorkar ban ai jingmynjur ïa ki san tylli ki mat jingdawa bahakhmat ba kynthup ïa ka jingmap ei ïa ki nongïalam bad ïa ki dkhot jong ka seng.Shuh shuh u Sangma u la ong ka la don ruh ka rai ba la shim mynshwa ha kaba la weng noh ïa ki case.“Hynrei kumba nga ong, lada yn hap ban leh ha ki sngi ban sa wan lane kam shong eh ha ki jait mukotduma hynrei lada phim lah ban sdang ïa ka jingïakren ngin ym lah ban poi sha kata ka thong,” u la bynrap.",KA SORKAR KA KLOI BAN IAKREN BAD KA HNLC TANGBA DA KI KYNDON KA MHA: CONRAD SANGMA,https://batesitv.com/ka-sorkar-ka-kloi-ban-iakren-bad-ka-hnlc-tangba-da-ki-kyndon-ka-mha-conrad-sangma/
"U Myntri Rangbah ka Jylla u Conrad K Sangma ha ka sngi Thohdieng u la takraiñ tyngeh ïa ka jingkynnoh jong ka VPP ba ka pisa ba la mang ban pyntreikam na ka bynta ki projek hapoh ka jylla ka dei ka pisa kaba shu shim da ka ram bad ha kajuh ka por u la kyntu ïa kino kino kiba wohdong ïa ka Sorkar ki dei ban wanrah ïa ki jingtip kiba bniah bad ban da kdew ruh ïa ki projek kiba dei.U Sangma u la ong ba kam don kano kano ka jingleh bakla jong ka Sorkar haba shim ïa ka ram na ka bynta ki kam pynroi, namarba la bud ryntih ïa ki kyndon jong ka RBI bad jong ka Sorkar India.“Ka long kaba bakla shikatdei eh, kaba da bakla shaba palat bad kaba shu mutdur, (ba ka pisa na ka bynta ki song pynroi ki dei kiba la shim da ka ram).  Nga lah ban pynshai bin pa bin lada ka long kaba dei,” ong u Sangma ha ka jingïakren bad ki lad pathai khubor haba kylli halor ka jingkynnoh jong u President ka VPP Bah Ardent M. Basaïawmoit ba bun na ki kam pynroi ba la pyntreikam da ka pisa ba shu shim da ka ram.Da kaba pynpaw ba un ym lah ban kynthoh khlem da tip thikna ïa kano ka projek ba ka VPP ka kdew, hynrei u Myntri Rangbah u la pynshai halor ka kyrdan jong ka Sorkar Jylla ha kaba ïadei bad ka jingshim ïa ka ram.“Kam don kano kano ka jingbakla ïa kano kano ka sorkar ban shim ram na ka bynta ban leh ïa ki kam pynroi da kaba bud ïa ki kyndon jong ka RBI bad ka jong ka Sorkar India.  Kam don kano kano ka jingbakla. Ïa ka pisa kaba mang ban pyntreikam na ka bynta ki kam pynroi, ki kyndon ki don hapoh ka jingtreikam jong ka sorkar bad hapoh ki kyndon jong ka Sorkar India,” la ong u Sangma.“Haba phi sdang ban shim ïa ka ram na ka jingpynlut khajna, kata kan don ka jingeh. Hynrei kano kano ka jingkynshew pisa  ka dei kaba ju leh kumba la leh na ka bynta ka Infrastructural Investment ka bym dei satia ka kam kaba sniew.  Lada phi leit palat pud ïa kata, phin hap ban peit bniah. Hynrei sa shisien, ngam ïai ban ba lada ka dei hapoh ki kyndon ba la ai da ka Sorkar India, ngi lah ban shim (ïa ka ram),” la ong shuh shuh u Sangma.U la ong ruh ba lada ka Sorkar kam shim ïa ka ram, ka Sorkar ka bakla shaba palat namarba kam shim kabu ïa ki kyndon ba la buh da ka Sorkar India.Haba ai nuksa, u Myntri Rangbah u la ong, “lada ka Sorkar India ka ong ba phi lah ban shim ram T. 1000 klur, bad phi shim tang T. 500 klur, kata kan long ka bym dei namarba ngim shim ïa ka T. 500 klur ban pyndonkam na ka bynta ban kynshew.  Kata ka dei ka jingthmu, bad kata ka dei kaba ka Sorkar ka ailad ïa ngi ban shim.”U Myntri Rangbah u la ong ba ka Sorkar ka la ban shim ïa ka pisa na ka bynta ka jingmyntoi hapoh ki kyndon jong ka Sorkar Pdeng bad ka la pyntreikam ha kiba bun ki skhim bad ki jingmyntoi ba ki paidbah ka  jylla ki la ïoh.“Haoid, lah ban kynthoh, bad nga ju shim ba kito kiba wohdong ki dei ban wanrah ïa ki jingtip kiba bniah bad ngan da kmen shikatdei eh ban ai jubab,” la bynrap u Sangma.Ha kaba ïadei bad ka Umïam Hydro Electric Dam, u Sangma u la ong ba ka Sorkar India ka la mang ïa ka pisa ba la ai sha baroh ki jylla bad ka Meghalaya ka la ïoh ïa ka mang tyngka kaba T. 400 klur na ka Sorkar India lyngba ka Ministry of Jal Shakti.","BA KYNNOH KA VPP BA PYNTREI PROJEK KA SORKAR DA KA RAM, PHAH WANRAH SABUT U CM",https://batesitv.com/ba-kynnoh-ka-vpp-ba-pyntrei-projek-ka-sorkar-da-ka-ram-phah-wanrah-sabut-u-cm/
"U Myntri Rangbah ka Jylla u Conrad K Sangma ha ka sngi Thohdieng u la ïathuh ba ka Sorkar Jylla ka  ladep khot Tender na ka bynta ban shna ïa ka lynti ïaid kjat bad ïa ki nala ha Iewduh.Ha ka jingïakren bad ki lad pathai khubor, u Sangma u la ai khublei ïa ka North Eastern Council (NEC) kaba la mang pisa T.10 klur ban shna pynbha ïa ki katto katne ki bynta ka Iewduh.“Ngi sngewkmen ban pyntip ba ka Sorkar Jylla ka la pynsdang ïa ka kam bad ïa ka tender kaba T.5 klur ladep khot na ka bynta ban shna pynbna ïa ki nala bad ki lynti ïaid kjat ha Iewduh.  Ka kam ka la ïaid bad ka NEC ka la mang pisa bad lada ka wan lyngba leilei kan ïarap shikatdei eh ïa ngi,” u la ong.U la ong ba ka Sorkar kan sa ïoh ruh ïa ka pisa na ka Special Assistance on Capital Investment ban pynbhariew ïa ka Iewduh ba la rim tam ha kane ka jylla.“Ïa ka phase-I ladep ban khot Tender. Ngi hap ban aiti noh ïa ka kam hapoh shitaiew ne shiphew sngi bad ngi kyrmen ba ki lynti ïaid kjat bad ka jingshna ïa ki nala kan sdang noh shen ha Iewduh. Ka pisa ba la ïarap da ka NEC, ngi sngewkmen haduh katta katta bad ngin pyndonkam bha ruh ïa ka,” la bynrap u Sangma.",5 KLUR LADEP KHOT TENDER KA SORKAR BAN SHNA LYNTI ÏAID KJAT BAD NALA HA ÏEWDUH,https://batesitv.com/5-klur-ladep-khot-tender-ka-sorkar-ban-shna-lynti-iaid-kjat-bad-nala-ha-iewduh/
"Namar ka jingshim kabu jong ki trai aikam kiba wanrah da ki bar jylla ban trei bylla ha ka dor kaba tat, ka Sohra Labour Union (SLU) ryngkat bad ka Khasi Student Union, South Khasi Hills ki la byrthen ban khynra naphang ïa ki jaka ba trei ki bar jylla kiba hap hapoh u pud u sam ka thaiñ Sohra bad Shella.Ka Sohra Labour Union (SLU) bad ka Khasi Student Union, South Khasi Hills ha ka sngi Saitjaiñ ki pynlong ïa ka jingïalang ban ïapyrkhat halor ka jingshim kabu jong ki trai jylla ban wanrah da ki bar jylla ban trei bylla ha kane ka thaiñ.U President jong ka Sohra Labour Union Bah Hilchestone L Marshillong u la pynpaw ba ka jingïalang ka la shim ïa ka rai ban leit khynra sha ki jaka ba aikam ki trai jylla ïa ki bar jylla ryngkat bad ki dkhot jong ka KSU namarba bun na ki samla Khasi mynta ki la lah ban trei ïa kiba bun ki kam ba kiwei pat ki briew kiba nabar ka jylla ki lah ban trei.",BYRTHEN KA SLU BAD KA KSU BAN KHYNRA ÏA KI JAKA BA TREI KI BAR JYLLA HA SOHRA,https://batesitv.com/byrthen-ka-slu-bad-ka-ksu-ban-khynra-ia-ki-jaka-ba-trei-ki-bar-jylla-ha-sohra/
": Ha kane ka juk kyrduh kam, ki don da ki hajar hajar ngut ki khun samla  ha kane ka jylla kiba shem jingeh ban ïoh kam wat hadien ba ki la pyndep ïa ki jingpule jong ki ha ki kyrdan bapher bapher.Hynrei dang don pat ki khun samla kiba khlem da khmih lynti than ïa ki kam Sorkar, hynrei ki wad hi da kiwei ki lad ki lynti ban kamai jakpoh.U nonglum khubor ha ka jingwad ïa ki khubor kiba kum kita, kiba phylla bad kiba kham pher, u la ïakynduh ïa kawei ka thei samla hangne ha nongbah Shillong kaba im kamai jakpoh bad pyndap ïa ka ïng ka sem da kaba trei ïa kawei na ki jait kam kaba kham ñiar ban ïohi ba ki kynthei ki kin trei.Kane ka dei ka samla Elinda Mukhim kaba sah ha shnong Nongthymmai, Nongkhryiem kaba la pyndep ïa ka jingpule ha ka kyrdan Class XII na Morningstar College.  Mynta, ka trei ha ka shlem die kali ar shaka jong ka Frank Yamaha, kum ka Mechanic, kaba, ka kamram jong ka, ka long ban pynbiang pynbit ïa ki Scooty, ki Bike, ban maramot, lane maramot ïa ki.Ka samla Elinda ka la leit ban shah pyntbit ïa lade ha kane ka kam ha Don Bosco Technical School, Laitumkhrah haduh ar snem shiteng. Ka jingshah hikai pyntbit kam dei tang ïa ki kali ar shaka, hynrei ban shna ruh ïa ki kali saw shaka. Tangba, ka samla Elinda ka la pynleit jingmut beit ban shna tang ïa ki kali ar shaka namarba ka kham pynsuk ïa ka.Hadien ba la pyndep ïa ka jingshah hikai pyntbit ka la trei ha Rani Motors kumba hynriew bnai eiei bad mynta la san snem eiei ka la trei bad ka Frank Yamaha.Ha ka jingïakren bad u nonglum khubor ka samla Elinda ka la ai khublei kyrpang ïa ka Frank Yamaha kaba la plie lad plie lynti ïa ka ban trei ïa kane ka kam namarba ka dei kaba pyntbit ïalade ha ka kam shna kali ar shaka.Lyngba kane ka samla, kan long ruh ka nuksa kaba bha na bynta ki khun samla ba lada don ka mon, ka lad ka plie, khlem da ñiew ne thew, kynthei ne shynrang ha kaba ki lah ban ïoh ïa ki kam ki jam katkum ka jingtbit ka jong ki.",LADA DEI KYNTHEI NE SHYNRANG YM DEI BAN LEHRAIÑ HYNREI TREI BEIT LA KA KAM,https://batesitv.com/lada-dei-kynthei-ne-shynrang-ym-dei-ban-lehrain-hynrei-trei-beit-la-ka-kam/
"Ka Dorbar Shnong Lumshyiap ryngkat ka jingïatrei lang bad ki Pulit ki la lap ïa ka kmie jong u khullung ba dang shu dep kha da kaba thep ha ka plastik bad bret ha kali kit ñiut.Ka Dorbar Shnong Lumshyiap ka la aipor hapoh 24 kynta ïa kiba donkti ban wan pyndem hakhmat ka shnong shwa ban aiti sha ki bor jong ka aiñ.U Rangbah Shnong jong ka shnong Lumshyiap Bah Apphira Khongphai u la ïathuh ba ka kmie jong i khyllung kaba bret khun ka dei kaba la don kumba 22 snem ka rta bad ka dei ka khynnah Garo kaba shu wan trei ha iing briew ha ka shnong Lumshyiap.Ïa kane ka khynnah la rah noh da ki Pulit bad mynta ka dang don hapdeng ka jingshah sumar.“Hadien ba ngi ladep ïakren bad ki bor jong ka aiñ, la wan mynstep u OC ka Pasteur Beat House bad ong ba ki bahaing ki la wan shimti ïa ka met (jong u khunlung) bad kyrpad ïa ngi ka shnong ban ai ïa ka jaka tep,” la ïathuh u Bah Khongphai bad ïathuh ruh ba ka Dorbar Shnong khlem da kyntait ka la ai jaka ban tep noh ïa ka met ba dang sah jong u khunlung da ka jingsakhi lang jong ki Pulit.“Ngi la iit da ka jingïatreilang ki seng samla, seng kynthei bad hadien kato ngi la aiti noh sha ki Pulit bad ki la leh ruh la ka jong ka kamram.  Hadien ba ladep ban leh lut ïa ki test bad la rah katto katne ki longing, la lap ba ka don kawei ka khynnah kaba shu wan trei ing briew ha Lumshyiap, ka dei ka khynnah Garo kaba dang 21-22 snem ka rta,” la ong u Rangbah Shnong.’“Mynta ka dang don hapdeng ka jingshah sumar ha Ganesh Das Hospital,” la ong shuh shuh u Rangbah Shnong.Haba kylli, u la ong, “tang shu ïohsngew ïa kata, ngi la kyndit bad mar ïa telephone ïa ki nonglum ñiut ka la long ka jingjah burom ïa ngi kum ka shnong. Nga la pyntip mar mar ïa ki dkhot jong ka Executive Committee jong ka shnong, ïa ka seng samla bad ïa ka seng kynthei bad ki la shimkhia ban iit haduh ban da lap, ngin ym ailad.”U la ong shuh shuh, katkum ka jingïoh jingtip na ka trai ing ka khynnah ka dei kaba dang trei kumba lai snem.  Ka dang shu wan phai na shnong na Garo Hills dang kumba shi bnai bad ka jia noh kumne.“Ki trai ing kim suba ïano ïano ruh. Nga la kyntu ïa ki nongshong shnong lada ki ladep leh ïa ki kam kiba sniew ba kim dei ban leh ïa kum kine ki jait kam hynrei ki dei ban leit aiti noh sha Hospital ne sha kino kino ki riewshimet kiba kwah khun,” la maham u Bah Khongphai bad bynrap, ‘ban shu leh kumne ka dei ka kam pop kam sang.”“Ngi ai khublei ïa ki nongshong shnong bad ïa ka tnat Pulit ba ngi la lait na ka jingjah burom,” u la ong.Kum ban shu pynkynmaw hangne, ba kane ka la jia ha ka step sngi Balang mynta ka taiew ha kaba la lap ïa u khunlung ba dang khah snam la thep ïa ka plastik bad la bret ha ka kali kaba ju lum ïa ki ñiut hapoh ka shnong Lum Shyiap.",DEI KA KHYNNAH KABA SHONG TREI ÏING BRIEW KABA BRET KHUN HA LUMSHYIAP,https://batesitv.com/dei-ka-khynnah-kaba-shong-trei-iing-briew-kaba-bret-khun-ha-lumshyiap/
"Ka Additional Director General, BSF (Eastern Command) Kolkata, ka Sonali Mishra ha ka sngi Thohdieng ka la wan iuhkjat sha ka Jylla Meghalaya ban leit jurip ïa ka khappud jong ka East Khasi Hills bad ka South West Khasi Hills District bad lum jingkheiñ ruh halor ki kam runar ruser kiba ju jia khah khah ha khappud ka jylla Meghalaya bad ka ri Bangladesh.Ha ka sngi Thohdieng ïa ka Sonali Mishra la pdiang burom da u IG BSF Meghalaya u Harbax Singh Dhillon bad kiwei kiwei ki heh ophisar bad pynbud sa ka “Guard of Honour” ha Officers’ Institute, Shillong.U IG BSF Meghalaya u la ïathuh ha ka Mishra halor ki lad jingïada ha khappud jong ka ri India bad Bangladesh ha ka bynta jong ka jylla Meghalaya.U IG u la pyntip ruh ha ka ADG halor ki jingeh ba ki shipai BSF ki ïakynduh ha shilynter ka khappud Indo-Bangladesh bad ïathuh ruh ïa ki lad ki lynti ba ka tnat shipai ka la leh ban tem ïa ki kam runar ruser ha khappud.Ka ADG ka la leit jngoh ruh ïa ka Composite Hospital, Shillong ban ïakynduh ïa ki shipai kiba la shah sumar ha kane ka hospital.  Ka la ai jingkren ruh ïa ki ophisar bad ïa ki shipai ha ka Sainik Sammelan ha Frontier Headquarter, Umpling, Shillong.Ha ka sngi Saitjaiñ, ka ADG ryngkat ka jingsynran lang u IG BSF Meghalaya ka la leit jngoh ïa ki ki Border Outpost (BOP) ha shilynter khappud ka India- Bangladesh kiba don ha South West Khasi Hills bad ha East Khasi Hills District jong ka Jylla Meghalaya ha kaba ka la ïakynduh markhmat ïa ki Field Commander bad pan jingtip halor ka kam pahara ha khappud khnang ban pynduna ïa ki kam runar ruser ha khappud.Ka Mishra ka la ïakynduh ruh ïa u Rangbah Shnong bad ïa ki nongshong shnong jong ka shnong Nolikatta ha ka jingleit iuhkjat sha South West Khasi Hills.Ka la plie paidbah ruh ïa ki building ba thymmai jong ki Border Out Pot kiba hap hapoh ka Meghalaya Frontier.Ka ADG ka la ïaroh ïa ka jingtrei shitom bad ïa ka jinglen lade jong ki shipai BSF kiba ïada ïa ka khapud jong ka jylla Meghalaya baroh arphew kynta.","JURIP KA ADG BSF ÏA KA KHAPPUD, PAN JINGKHEIÑ ÏA KI KAM RUNAR RUSER HA KHAPPUD INDO-BANGLA",https://batesitv.com/jurip-ka-adg-bsf-ia-ka-khappud-pan-jingkhein-ia-ki-kam-runar-ruser-ha-khappud-indo-bangla/
"Ki dkhot jong ka Khasi Student’s Union (KSU) Mission Compound Unit ba la lamkhmat da u Secretary u samla Meban Syiemlieh ki la beh krad ïa ki bar jylla kiba trei bylla hapoh u pud u sam jong ka shnong Mission Compound khlem pynbiang ïa ki kot ki sla kiba biang.Ka seng, hadien ba ka la ïoh jingtip ba ki don ki nongtrei bar jylla kiba trei ba ktah hapoh u pud u sam jong ka shnong mar mar ka seng ka la pynlong ïa ka jingkhynra ha kaba ka la lap da la ki jong ki khmat ba ki don shisha ki bar jylla kiba la trei bylla khlem ki kot ki sla kiba biang. Mardor ka seng ka la beh noh ïa ki bar jylla bad phah leit phai noh ïa ki sha ka jaka ba ki wan.Ka seng ka la maham ïa ki kontraktor ba kim dei satia ban wan ïalam trei bylla da ki bar jylla hapoh u pud u sam jong ka shnong hynrei ki dei ban aikam sha ki trai jylla ia ki kam kiba dang lah ban trei.",BEH KA KSU ÏA KI BAR JYLLA NA MISSION COMPOUND KIBA TREI BYLLA KHLEM KI KOT KI SLA,https://batesitv.com/beh-ka-ksu-ia-ki-bar-jylla-na-mission-compound-kiba-trei-bylla-khlem-ki-kot-ki-sla/
"Ki shipai Border Security Force (BSF) kiba ap pahara ha khappud ka ri India bad Bangladesh ha ka shnong Muktapur, West Jaiñtia Hills District la kynnoh ba ki la sloit jubor ia ka sopti bad byrngem siat iap ia u Dr. Seiboklang Buam uba dei u Officer Incharge jong ka Veterinary Dispensary, Muktapur bad uba long ruh u nongshong shnong jong ka shnong Muktapur.Kane ka la jia ha ka sngi U Blei ha ka por 12:05 baje noh sngi katba u Dr. Buam u dang thmu ban leit khwai dohkha na wah Lakroh kaba don ha khappud ka ri Bangladesh bad kaba jngai 2 kilomitar na Muktapur na ka surok Muktapur-Jaliakhola kaba hap hapoh u pud u sam jong ka BSF Border Out Post Hawaitila.Ha ka ejahar ba la mudui da u Dr. Seiboklang Buam sha ki Pulit ka Muktapur PPP, u la kynnoh ba uwei u shipai BSF uba la tip kyrteng kum u Rejendra Kumar bad uwei u shipai BSF bym lah ban tip kyrteng ki la bat ia u hajan ka Shiv Mandir, Hawai Tilla ha Lakroh.“Katba nga dang iaid lynti ban leit khwai sha wah Lakroh, ki shipai BSF ba la jer kyrteng haneng tang shu iohi ia nga ki la pynsangeh bad sdang ban tohkit ia nga la nga dei u nong India ne u nong Bangladesh.  Hadien ba nga la jubab ia ka jingkylli jong ki, khnang ban buh ialade ha ka jingshngaiñ, nga la ring video da ka mobile phone ia ka jingiakren jong ngi. Tang shu iohi ia kane (ba nga ring video) ki la sdang ban ktah kti bad byrngem ban siat iap ia nga bad patrong shajan u mawpud (Zero Point) ba pyniakhlad ia ka India-Bangladesh bad nalor kata, ki la knieh ruh ia ka mobile phone kaba dang don ha ka kti jong ki tad haduh kane ka khyllipmat ba la ujor ia kane ka ejahar,” la ong u Dr. Buam ha ka ejahar.“Katba ki dang patrong ia nga sha Zero Point Indo-Bangladesh, nga la pyrta jingiarap bad donbok ba arngut ki kynthei bad uwei u nongshong dukan uba don hajan ha kata ka por u la iohsngew ia ka jingpyrta jong nga ki la wan iarap ban iakren bad ki shipai BSF ban pyllait ia nga. Hynrei wat ha kata ka por, ki shipai BSF ba la kdew haneng ki la phah panmap ia nga da kaba ktah ia ki kjat jong ki bad pyrshang ruh ban sloit jubor ia ka sopti bad ia ka patlun ban pyniaid lyngkhuid ia nga,” la ong shuh shuh u Dr. Buam.Ha ka video ba la saphriang ha ka social media, u Dr. Buam u la ong ruh katba u dang iania bad ki shipai BSF hadien ba ki la kynnoh ba u dei u nong Bangladesh, ma u ruh u la pynphai nia balei ki shipai BSF kim beh ia ki nong Bangladesh kiba ju sharai masi hajan u mawpud bad ka shnong Muktapur.Halor ka jingphah panmap bad phah nguh ia ki kjat da ki shipai BSF, u Dr. Buam u la ong, “lada don kaei kaei kaba bakla nga kloi ban map hynrei ban nguh haduh ka kjat te ngam lah.”","PATRONG BAD BYRNGEM SIAT ÏAP KI SHIPAI BSF ÏA U DOKTOR VETERINARY DISPENSARY, MUKTAPUR",https://batesitv.com/patrong-bad-byrngem-siat-iap-ki-shipai-bsf-ia-u-doktor-veterinary-dispensary-muktapur/
"U Myntri Rangbah ka Jylla Conrad K. Sangma u la pynpaw ka jingkmen halor ka jingïasoi soskular Memorandum of Understanding (MoU) hapdeng ka AVENUES, Meghalaya bad ka Young Change Agents, Australia ha Melbourne ha ka 7 tarik mynta u bnai, ka ban plie lynti ïa ki samla ba dang khie dang san na ka jylla Meghalaya bad ïa kiwei kiwei ki jylla ka thaiñ Shatei Lammihngi ban ïoh ïa ki lad jingshah hikai pyntbit katkum ka jingïaid jong ka por kumno ban seng ïa ki kam ki jam lajong.Haba ai khublei ïa ka Association lyngba ki kor internet, u Sangma u la ong, “la pynsngewthuh ïa nga ba kane ka jingïateh paralok ka thmu ban plie lad ïa ki samla ka jylla Meghalaya bad ka thaiñ Shatei Lammihngi shabar ka ri ba kin ïoh ïa ki jingshah hikai pyntbit kaba palat ar snem.  Kan long ka jingsah kynmaw ha ka North East India bad kamtam eh na ka bynta ka roi ka par jong ki samla.”U la bynrap, lyngba ka jingïatreilang hapdeng ka Avenues bad ka Young Change Agents, la khmihlynti ba da ki hajar ngut ki samla ka jylla Meghalaya bad ha ka thaiñ Shatei Lammihngi kin ïoh mynsiem ban phaikhmat ban seng ïa ki kam ki jam lajong,da ka jingkdew lynti.Ha ka sien banyngkong eh la pynlong ïa ka jingïalang ha ka 6 tarik mynta u bnai ha Melbourne, Australia bad lyngba kane ka jingïalang la ïasoi ïa ka Memorandum of Understanding hapdeng ka Avenues, Meghalaya bad ka Young Change Agents.Ïa ka jingai jingmynjur la lamkhmat da ka Tiffani Seaton, Indigenous Engagement Lead, Young Change Agents.Ka Margaret O’Brien, kaba dei ka CEO jong ka Young Change Agents, ka la ïasam ïa ki jingtip bad ïa ki  jingai jinghikai halor kane ka phang.“Ngi sngewkmen ban ïatreilang bad ka Avenues ha North East India, ka ban plie lynti ïa ki samla bad ngi khmihlynti ruh ban pynwandur thymmai ïa kane ka jingïatreilang da kaba phaikhmat sha ki samla ban ai jinghikai ha ka sengkam sengjam,” ka la ong.U Founder bad CEO jong ka AVENUES Meghalaya u Mark Laitflang Stone, u la ong, “kane ka jingïalang kan sah jingkynmaw na ka bynta ki samla jong ka thaiñ Shatei Lammihngi. Kan long ruh ka sien banyngkong eh ban ïasam jingtip halor ki jingai jinghikai halor ka sengkam sengjam na ka bynta ki samla riewlum hapdeng ki ar tylli ki ri.  Ka jingïatreilang bad ka Young Change Agents kan ïarap ïa ngi ban plie ïa ka jingmut jingpyrkhat jong ki samla riewlum, ha ka lynti kaba ki samla kin ïoh jingshaniah bad kin sngewthuh ïa ka jingshisha kaba lah ban urlong.’","SOI MoU KA AVENUES BAD KA YCA, AUSTRALIA BAN HIKAI SENGKAM ÏA KI SAMLA TRAI JYLLA KA MEGHALAYA",https://batesitv.com/soi-mou-ka-avenues-bad-ka-yca-australia-ban-hikai-sengkam-ia-ki-samla-trai-jylla-ka-meghalaya/
"Ka Meghalaya Veterinary Services Association (MVSA) Apex Body, ha ka Emergent Central Executive Committee kaba la long ha ka lah sngi U Blei ka la pynrem jur ia ka jingleh tohmet ki arngut ki shipai Border Security Force (BSF) ia u Dr. Seiboklang Buam uba dei u Officer Incharge jong ka Muktapur Veterinary Dispensary, Amlarem Sub-Division.Ha ka sngi U Blei, u Dr. Seiboklang Buam uba dei ruh u nongshong shnong jong ka shnong Muktapur, West Jaintia Hills District katba u dang thmu ban leit khwai doh na wah Lakroh hynrei u la shah pakhang lynti hajan ka Lakroh Shiv Mandir, Hawai Tilla ha ki arngut ki shipai BSF kiba la tip kyrteng kum u Rajendra Kumar bad uwei pat u bym shym la lah ban tip kyrteng, ha ka por 12:05 baje nohsngi.Ka Meghalaya Veterinary Services Association (MVSA) Apex Body ka la mih shakhmat ban pynrem jur ia kane ka jingjia, namarba u Dr. Seiboklang u dei ruh u dkhot jong ka Association.Ha u kyrwoh ba la phah da u President bad u General Secrertary ka MVSA, Shillong, ki la ong, “ka Association ka la shimkhia bha halor kane ka jingjia, kaba la mih ha ki lad pathai khubor.  Ka MVSA ka la shim ia ka rai ban pynsngew sha ki bor bahalor jong ka tnat shipai BSF, Meghalaya Frontier Headquarter halor kane ka jingjia ba sngewsih, kaba la ktah haduh katta katta ia ka jingmut jingpyrkhat jong u (Dr. Seiboklang Buam) dkhot ka Association.”Ka Association ka la dawa ba ki bor bahalor jong ka tnat shipai BSF ki dei ban panmap ryngkat ka jingkular ba kum kine ki jingjia kin ym jia shuh hadien habud.Kum ban shu pynkynmaw hangne, arngut ki shipai BSF ba la tip kyrteng kum u Rajendra Kumar bad uwei pat u bym shym la lah ban tip kyrteng la kynnoh ba ki la sloit jubor ia ka sopti bad byrngem siat iap ia u Dr. Seiboklang Buam, ha ka sngi U Blei ha ka por 12:05 baje noh sngi katba u dang thmu ban leit khwai dohkha na wah Lakroh kaba don ha khappud ka ri Bangladesh bad kaba jngai 2 kilomitar na Muktapur na ka surok Muktapur-Jaliakhola kaba hap hapoh u pud u sam jong ka BSF, Border Out Post Hawai Tilla.Halor kane ka jingjia, u Dr. Seiboklang Buam u la mudui da ka ejahar sha ki Pulit ka Muktapur PPP ha kane kajuh ka sngi.",PYNREM BAD DAWA PANMAP KA MVSA ÏA KI SHIPAI BSF KIBA LEH TOHMET ÏA U DR. SEIBOKLANG BUAM,https://batesitv.com/pynrem-bad-dawa-panmap-ka-mvsa-ia-ki-shipai-bsf-kiba-leh-tohmet-ia-u-dr-seiboklang-buam/
"Ka Khasi Students Union (KSU) War Jaiñtia Circle ha ka Lah Sngi U Blei ka la ujor ha u Sub-Divisional Officer (SDO) ka Amlarem Civil Subdivision halor ka jingleh donbor jong ki shipai BSF langrut ia u Officer Incharge jong ka Muktapur Veterinary Dispensary u Dr. Seiboklang Buam, kaba la jia ha ka sngi u Blei katba u dang thmu ban leit khwai dohkha ha wah Lakroh.Ka seng ka la phah ruh ia ka kopi jingujor sha u Deputy Commissioner jong ka West Jaiñtia Hills u Bah BS Sohliya, sha u Chairperson jong ka Meghalaya Human Rights Commission (MHRC), sha u 2-in-command BSF bad sha u Myntri ka tnat Kam Pohing ka Sorkar Jylla u Bah Prestone Tynsong ba kin tuklar halor kane ka jingjia bad ba pynshitom ia ki arngut ki shipai BSF kiba donkti ha ka kam thombor ia ka longryngieng jong u Dr. Buam.Ha ka ujor, ka seng ka la ong, ‘kane kam dei shuh ka jingjia banyngkong.  Ki shipai BSF jong ka 4Battalion ki ju donkti ban pyndik ia ki nongleit iew leit hat bad ia ki nongrep.  Ki ju pakhang ia ka surok bad talasi naphang ia ki kali kit mar bad ki don ruh ki khep ba wat ki mar ki mata ki shu jah rngai.  Hadien ba la pynhap ia ki mar ki mata na ki kali, ki ieh beit hangto ba ki trai kin kyntiew biang ia ki mar ha kali bad kane ka ju wanrah ia ka jingduhnong kaba khraw ia ki paidbah.”“Kum ka seng, ngim lah shah shuh ia ki kam pyntriem pyrshah ia ki briew jong ngi, da kita ki briew kiba shah bynshet ban ai jingiada. Ngi kyntu ia phi ban shimkhia halor kane ka jingjia bad ban pynshitom ia kiba donkti halor kane ka kam khnang ba kum kine kijuh ki jingjia, kin ym jia shuh hadien habud,” la ong ka seng ha ka dorkhas.","BA SHAH LEH TOHMET U DR. SEIBOKLANG BUAM HA KI BSF, UJOR KA KSU HA U SDO",https://batesitv.com/ba-shah-leh-tohmet-u-dr-seiboklang-buam-ha-ki-bsf-ujor-ka-ksu-ha-u-sdo/
"Shillong, Rymphang, 12: U Myntri Khynnah ka Sorkar Pdeng uba khmih ia ka tnat Pule Puthi u Dr Subhas Sarkar ha ka lah sngi U Blei u la aiti ia ki shithi thungkam sha ki 48 ngut ki nongshong shnong ka jylla Meghalaya kiba la shah thungkam ha ki ophis treikam jong ka Sorkar Pdeng ha kane ka jylla Meghalaya.Ia kine ki shithi thungkam la aiti sha ki nongthep kam ha North Eastern Hill University, ha North Eastern Police Academy, ha Employees Provident Fund Organisation, ha North Eastern Electric Power Corporation Limited , ha North Eastern Indira Gandhi Regional Institute of Health & Medical Science bad ha Department of Post.Haba pynpaw ia ka jingkmen halor ka jingjop jong ka Rozgar Mela, u Sarkar u la ong ba kane ka dei ka sienjam ba la shim da u Myntri Rangbahduh ka ri u Narendra Modi ban plie ia ki lad aikam sha ki samla bad ban pynthikna ia ka bha ka miat jong ki nongshong shnong.Ka samla Natasha Manar na Meghalaya ha ka jingiakren bad u Myntri Khynnah ka la pynpaw ia ka jingsngewnguh ia u Modi bad pynpaw ruh ka jingkyrmen ba kane ka thain kan nang ioh shuh shuh ia ki lad bad ki jingiarap na ka Sorkar Pdeng ha ki sngi ban dang wan bad ka la kyntu ia ki para samla na kane ka jylla Meghalaya ban aplai ia ki kam kiba lait ha ki tnat treikam ka Sorkar Pdeng.Ka Samla Natasa ka la ioh ia ka shithi thungkam ha NEIGRIHMS.",AITI U UNION MINISTER ÏA KI SHITHI THUNGKAM SHA KI 48 NGUT HA MEGHALAYA,https://batesitv.com/aiti-u-union-minister-ia-ki-shithi-thungkam-sha-ki-48-ngut-ha-meghalaya/
"Namar ka jingpynjaboh ia ka jaka jngohkai pyrthei ha Ryndang Briew, kaba dang hap hapoh u pud u sam jong ka Mawiongrim, Shillong, ka Executive Committee jong ka Dorbar Shnong Mawiongrim ka ladep rai ban ym shah shuh iano iano ruh ban shong die jingdie ha Ryndangbriew View Point.Kane ka la jia hadien ba ki nongdie madan na Mawiong bad na kiwei ki shnong ki la thmu ban sdang biang ban shong die jingdie biang ha Ryndangbriew View Point kaba dang hap hapoh u pud u sam ka shnong Mawiongrim.Halor kane ka jingbym shah shuh jong ka Dorbar Shnong ban shong die jingdie ha kane ka jaka jngohkai pyrthei ha Ryndang Briew ka la mih ka jingiania hapdeng ki nongdie madan bad u Rangbah Shnong.Ki nong die madan, ki la pynpaw ba ki la sdang ban shong die jingdie ha u snem 2019 bad hadien ka jingkhangdam na ka jingsaphriang jong u khniang jingpang COVID-19, ki la hap ban mih shwa shipor na kane ka jaka kum shi bynta ban bud ia ka jingbthah jong ka tnat ka Koit ka Khiah ka Sorkar Jylla.Ki la pynpaw ba hadien ka jingkhangdam, ka Dorbar Shnong ka la pynmih da ka hukum ban ym shah shuh ban shong die jingdie da kaba kam ba kane ka dei ka hukum ba la pynmih na Ingbishar Meghalaya High Court.Ryngkat ka jingsynran lang jong ki Pulit, u Rangbah Shnong ka Shnong Mawiongrim u Bah Sorbar L Nongpiur u la pyntip ba ka Shnong kam shah iano iano ba shong die ha Ryndangbriew View Point bad ia kiba shong die jingdie ha kane ka sngi, la phah ba kin mih noh na kane ka jaka.",BEH KI PULIT BAD KA DORBAR SHNONG ÏA KIBA DIE JINGDIE HA RYNDANG BRIEW,https://batesitv.com/beh-ki-pulit-bad-ka-dorbar-shnong-ia-kiba-die-jingdie-ha-ryndang-briew/
"Ka Khasi Students Union (KSU)Mawlai Circle ha ka 8 tarik mynta u bnai ka la ai da ka jingujor sha u Principal jong ka Sacred Hearts Boys Higher Secondary School, Mawlai u  Fr T. Kharsyntiew halor ka jingthoh bakla ia ka kyrteng jong ka shnong Mawlai ha ki Sweaters jong ki khynnah skul ka Sacred Heart Boy’s Higher Secondary School.Katkum ka jingthoh ha ki Sweater ha ka jaka ban thoh ‘Mawlai’ la thoh pynban ‘Mawali’.  Kane ka jingbakla ban thoh ia ka kyrteng jong ka shnong Mawlai ka la ktah bad wanrah ka jingsngewdiaw ia kiba bun ki paidbah nongshong jong ka shnong Mawlai kumjuh ia ki khynnah skul ba pule ha Sacred Boy’s Higher Secondary School, Mawlai.Ka  seng ka la pynsngew sha u Principal ba un phah pynbeit noh ia kane ka jingthoh bakla bad ban ai noh da kiwei ki Sweater kiba biang bad ba beit ka jingthoh bad spelling kaba dei jong ka shnong Mawlai.Na ka liang jong u Principal u la pyntip sha ka seng ba ka skul ka don ka jingiateh bad ka H.B.Textiles (school uniform embroidery dealership) na ka bynta ban pynbiang ia ki Uniform School jong ki khynnah skul bad ka don ka jingleh bakla na ka liang ka H.B.Textiles bad tang ioh jingtip ba ka don ka jingshon bakla ha ki Sweater u la phah pynbna ha Assembly ban phah lum lut baroh ki Sweater jong ki khynnah ba don ka jingbakla ka jingthoh bad pyntip ruh ba ki sweater kiba don ka jingbakla ka jingthoh ki dei na ka size 26 bad 38 bad ym baroh.U Principal u la pynpaw ruh kum ka skul hi baroh kawei ki ngewsih ha kaba ia dei bad ka jingshon bakla ia ka kyrteng jong ka shnong Mawlai namar kane ka jingbakla ka la ktah ia ka skul bad ia ka shnong Mawlai hi baroh kawei.",UJOR KA KSU SHA U PRINCIPAL KA SACRED HEART BOY’S HALOR KA JINGTHOH BAKLA HA KA SWEATER SKUL,https://batesitv.com/ujor-ka-ksu-sha-u-principal-ka-sacred-heart-boys-halor-ka-jingthoh-bakla-ha-ka-sweater-skul/
"Shillong, Rymphang, 13: Shi sngi hadien ba ka video ka la saphriang halor ka jingshah leh tohmet u Officer Incharge ka Muktapur Veterinary Dispensary u Dr. Seiboklang Buam ha ki shipai langrut BSF kaba la jia ha ka sngi U Blei mynta ka taiew, ka War Jaintia Student’s Union Amlarem bad Eastern Circle ka la pynpaw ia ka jingsngewkhia halor ka jingshah thombor jong ki paidbah nongshong shnong kiba sah ha ki khappud.Ha ka lah sngi U Blei, ki nongialam ka seng ki la hiar sha ka shnong Muktapur ban leit iakynduh ia u Company Commander ka Border Out Post Muktapur bad ia ki bahaiing hasem jong u Dr. Buam ban tohkit bniah halor kane ka jingjia.Ha ka jingialang ba la khot da u Sub-divisional Officer ka Amlarem Civil Sub –Division, ki nongmihkhmat jong ki shipai BSF ki la pan por ar taiew ban phah ia ka kaiphod tohkit sha u SDO.Ka Seng ka la dawa ia ki shipai BSF kiba ap pahara ha ki shnong kiba don ha khppud ba ki dei ban ai ka jingiatreilang bad ki bor pyniaid shnong. Ka Seng ka kyntu ruh ia ka shnong bad ia ki shipai BSF ba kin pynlong ia ki jingiakynduh lang na ka por sha ka por ban pynsngewthuh sha ki nongshong Shnong jong ki shnong kiba don ha khappud ban lait na kum kine ki jingjia ha ki sngi ban wan khnang ban weng ia ka jingbym iasngewthuh jingmut hapdeng ki shipai BSf bad ki nongshong shnong.Ka Seng ka la ong ruh lada kum kine ki jingjia kin dang iai jia na ka por sha ka por, ki bor pyniaid shnong bad ki shipai BSF ki dei ban shim ia ka jingkitkhlieh, ong u kyrwoh ba la phah da u Publicity Secretary ka WJSU Amlarem.",KHOT HAJIR U SDO ÏA KI HEH BSF BA SHAH LEH TOHMET U DR. SEIBOKLANG BUAM,https://batesitv.com/khot-hajir-u-sdo-ia-ki-heh-bsf-ba-shah-leh-tohmet-u-dr-seiboklang-buam/
"U Symbud Myntri Rangbah ka Jylla Bah Prestone Tyngsong uba khmih ïa ka tnat PWD (Roads) ha ka sngi Baar u la ïathuh ba ka jingshna pynbeit ïa ka surok Pynursla Bypass, kaba dei ka bynta jong ka Package-III jong ka surok Shillong Dawki, ladep ban ïa pynbeit.U la ong ruh ba ka jingkynnoh ba la ai jubab ha ka Affidavit hakhmat ka Ingbishar Meghalaya High Court ba ka jingshna pynbeit ïa ka surok na ka bynta ka surok Bypass ym pat lah ban ïapynbeit na ka daw ka jingpyrshah jong ki nongshong shnong ka long kaba ‘bakla’“Nga sngewkmen ban pyntip ïa phi ba wat ki nongshong shnong bad ki trai khyndew ruh ki la ai ïa ka jingmynjur bad ïa ka jingshna pynbeit ïa ka surok ladep leh da ka tnat PWD bad ka NHIDCL ïa kaba la phah sha ka Ministry of Road Transport and Highways bad sha ka Headquarter jong ka NHIDCL. Dang shen, haba nga dang don ha Delhi nga la shong jingïalang bad ki ophisar ba dei peit bad nga la thikna ba shen ngin sa lah ban ïoh ïa ka mang tyngka,” la ong u Bah Prestone ha ka jingïakren bad ki lad pathai khubor.“Nga tharai ba ka long kaba bakla (ka jubab ba la ai hakhamt ka Ingbishar).  Dang khyndiat sngi, ngi la lum ïa ki rangbah shnong, ïa baroh ki executive member jong ki shnong bad ïa ki trai khyndew, ngi la lum lut ïa baroh bad ngi la leit sorjamin ïa ka jaka ym tang ban shim ïa ka rai na ka dorbar hall ne na ka jaka ba ngi shong hynrei ïa ka jingsorjamin la leh da ka jingsakhi lang jong ki nongshong shnong ryngkat SDO Civil, ADM incharge Revenue, ki nongmihkhmat na ka NHIDCL bad ki Engineers na ka tnat PWD bad ka jingshim rai ka la wan urlong na ka bynta ban pynbeit ïa ka surok jong ka Pynursla Bypass,” u la bynrap.Katkum ka jingong jongu, ka jingjrong jong ka surok Pynursla  bypass ka long kumba 10-13 kilometre.Shwa kane u Bah Tynsong u la ong, ha kaba sdang ban leh ïa ka jingsorjamin na ka bynta ban pynbeit ïa ka surok Bypass la pynsangeh shwa na ka daw ba ka la mih ka jingbym ïasngewthuh jingmut hapdeng ka NHIDCL bad ki bor synshar shnong.“Hynrei dang khyndiat bnai, ïa ka jingsorjamin la leh biang bad ngi don na ka Sorkar Jylla ban pynsngewthuh ïa ki rangbah shnong bad ïa ki trai khyndew ba kin ai ka jingïatreilang bad ban peit ruh ïa ka jingdonkam ban shna ïa ka surok Pynursla Bypass,” u la ong.",KAM U DY. CM BA LADEP ÏA PYNBEIT BAD KI TRAI JAKA BAN SHNA ÏA KA SUROK PYNURSLA BYPASS,https://batesitv.com/kam-u-dy-cm-ba-ladep-ia-pynbeit-bad-ki-trai-jaka-ban-shna-ia-ka-surok-pynursla-bypass/
"Ka tnat shipai BSF Meghalaya ka la phah ia ka jingpynshai paidbah lyngba ki lad pathai khubor ha kaba iadei bad ka jingshah leh tohmet jong u Officer Incharge ka Muktapur Veterinary Dispensary u Dr. Seiboklang Buam ha ki shipai langrut BSF kaba la jia ha ka sngi u Blei mynta ka taiew.Ha u kyrwoh, ka tnat shipai BSF Meghalaya ka la ong, “ha ka 11 tarik Rymphang, 2024, ha ka por kumba 12:05 baje nohsngi, ki shipai langrut BSF kiba ap pahara ha khappud Indo-Bangladesh ha Hawaitila ki la iohi ia uwei u briew uba dang thmu ban leit sha wah Lakroh, kaba don markhap bad ka khappud.  Haba ki shipai BSF ki la pynsangeh ban tohkit u la pynpaw pynban ia ka jinglehmeng da kaba kam ba u dei u doctor Veterinary.  Ha kane ka por, ula ring video ruh wat ia ki shipai BSF kiba dang don ha ka kamram.”“Wat hapdeng ka jingkyrpad jong ki shipai BSF ban ym ring video, hynrei une u briew u la um shym la sngap satia ia ka jingkyrpad.  Hadien kane, une doctor veterinary u la leit noh na kane ka jaka bad byrngem ruh ia ki shipai BSF kiba dang don ha ka kamram.  Hadien katto katne por, u la wan ialam sa ia ki nongshong shnong, bad kyrkait ia ki shipai BSF bad ring video ban pynbudnam sniew ia ki shipai,” la ong u kyrwoh na ka tnat Shipai BSF.“Ka jingkynnoh pyrshah ba ki shipai BSF ki byrngem ban siat bad ban pynlaw lyngkhuid ia u ka dei kaba shu thaw bad ka dei kaba shu ialam bakla pyrshah ia ki shipai BSF.  Ki shipai BSF kiba ap pahara ha khappud ki ai ka jingiada ia ki paidbah kiba shong basah ha ki shnong khappud. Kum kine ki jingkynnoh, ym tang ba ki pynsniewdur ia ka jingtreikam jong ki shipai kiba trei shitom wat hapdeng ki jingeh kiba bun hynrei ka pynmih ruh ia ki jingjia ki bym shongnia.  Ka jingkynnoh pyrshah ia ki shipai BSF ka dei kaba shu jler bad ka bym don nongrim haei haei ruh,” la ong shuh shuh u kyrwoh.Ha kaba iadei bad kane ka jingjia, ha ka lah sngi U Blei ki Ophisar u SDO (Civil) Amlarem Dr. Abhishek Saini, u la lum jingialang ha kaba la don lang u SDPO Amalarem Sub- Division, u Dr. Seiboklang Buam, u SHO PS-Muktapur bad ki shipai BSF.Ha kane ka jingialang, la iakren sani ha kaba iadei bad ka jingjia kaba ladep bad la shim ia ka rai ban iasuk noh hapdeng ki arliang mamla.U MLA jong ka Amlarem Constituency Bah Lahkmen Rymbui uba dei ruh u Chief Advisor jong ka Sorka Meghalaya u la khot jingialang halor kane ka jingjia.  U Additional Home Secretary ka Sorkar Meghalaya, u IG Law & Order (Meghalaya Police), u IG Border bad u IG BSF Meghalaya ki la iakren sani halor ka jingleh tohmet jong ki shipai BSF pyrshah ia u Dr. Seiboklang Buam.U Inspector General jong ka tnat shipai BSF Meghalaya, hadien ba u la pyntip halor ka jingjia baroh, u la kular ba ka tnat shipai BSF kan trei na ka bynta ka bha ka miat jong ka ri, wat hapdeng ki jingtynjuh kiba bun.","KYNNOH KI SHIPAI BSF BA LEHMENG U DR. SEIBOKLANG BUAM, PYNÏASUK U SDO AMLAREM",https://batesitv.com/kynnoh-ki-shipai-bsf-ba-lehmeng-u-dr-seiboklang-buam-pyniasuk-u-sdo-amlarem/
": Ka BJP Meghalaya Pradesh ka la pynkhreh ïa ka Labharti Sampark Karyakram ne ka prokram kaba pynthikna ba ki paidbah nongshong shnong ka jylla ki lah ban ïoh jingmyntoi na ki skhim bapher bapher ka Sorkar Pdeng.Ha ka jingpynkhreh ïa kane ka prokram ha ophis treikam jong ka party, la sakhi lang da u Incharge jong ka BJP North East u Avinash Koli uba peit ïa ka Lambharti program, u State President ka BJP u Rikman Momin, u General Secretary Bah Everist Mrysing bad ka State Convernor na bynta ka Labharti ka Kong Euneescy Khyriem, u Convernor na Tura na ka bynta ka Labharti u Adamkid Sangma.Ka jingmut jong kane ka prokam ka long ban pynwandur bad ban pyntikna ba ki paidbah jong ka jylla Meghalaya kin ïoh jingmyntoi na ki skhim bapher bapher ka Sorkar Pdeng bad kin ïoh jingmyntoi pura lyngba ka jingsam ïa ki skhim bad ban peit ruh ïa ka jingïohnong jong ki paidbah ka jylla lyngba kane ka prokram.Ka BJP Meghalaya ka la thung ïa ki nongtrei hapoh ka jylla ba kin leit sha manla ki thliew iing ha ki district jong ka jylla ban wad jingtip ne ïoh jingtip na ki nongïohbhah.",KWAH KA BJP MEGHALAYA BAN PYTHIKNA BA KI PAIDBAH KI ÏOH JINGMYNTOI NA KI SKHIM,https://batesitv.com/kwah-ka-bjp-meghalaya-ban-pythikna-ba-ki-paidbah-ki-ioh-jingmyntoi-na-ki-skhim/
"Ki samla pule 4th Semester ka St. Anthony’s College, Shillong ha ka sngi Baar ki la ieng pyrshah ia ka hukum ba la pynmih da ki bor pyniaid jong ka College ban phong da ki Uniform haba ki wan klas naduh mynta u snem.Ia ki samla pule jong ka Kolej ba la synran da ki nongïalam jong ka NEHU Students Union (NEHUSU), ha ka jingiakynduh ia u Principal jong ka College u  Br. (Dr) Albert Dkhar ki la pynsngew ïa ka jingeh jong ki samla pule na ka jingpynmih hukum da ka College.Ka St. Anthony’s College Shillong ka la pynmih ia kane ka hukum ha ka 29 tarik Naiwieng, 2023 da kaba bthah ïa baroh ki samla pule ba kin phong noh da ki Uniform haba wan sha klas naduh mynta u snem 2024.Kum ban shu pynkynmaw, ki samla pule 4th Semester ki la pynlong da ka Signature Campaign ban pynpaw ïa ka jingpyrshah halor kane ka hukum ba la pynmih da ki bor pynïaid jong ka College bad pyntip ba haduh 400 ngut ki samla pule ki la ai jingkyrshan ïa kane ka jingdawa.Ha ka jingïakren bad ki lad pathai khubor, u samla Arman Malngiang ula ïathuh ba ki samla pule ki la dawa ïa u Principal ba dei ban pyllait noh ïa ki samla pule 4th Semester na ka hukum phong Uniform haba wan klas.“Ngi don satang shi Semester ban pyndep ïa ka jingpule bad ki Uniform ki dei kiba shongdor T. 5000 tam.  Ki hap ban pyrkhat lem ïa ngi kiba wan College sa tang shisnem,” la ong u samla Malngiang haba pyntip ba ka jingshim klas ïa ki 4th Semester kan sdang ha ka taïew ban wan bad baroh ki samla pule ka Semester ki la rai ban ym phong satia ïa ki Uniform haba wan klas.U ïathuh ba ïa kane ka rai, ki samla pule ruh la pyntip sha u Principal khnang ba un ym shim ïa kano kano ka lynti ban pynshitom ïa ki samla pule.U la ïathuh ba u Principal um sym la ai satia ïa kano kano ka jingkular halor kine ki jingdawa bad pyntip ba un sa rah ban ïakren ïa kane ka jingpynsngew jong ki samla pule sha ki bor bahalor.“Ha ki snem ban sa wan, ki bor pyniaid ka College ki dei ban da thoh shai ha ki Prospectus bad ha ki Form ba ka long kaba donkam ba ki samla pule kin hap ban phong ïa ki Uniform haba ki kwah ban pule hapoh kane ka College,” u la ong.",PYRSHAH KI SAMLA PULE 4TH SEMESTER KA ST. ANTHONY’S COLLEGE BAN PHONG UNIFORM,https://batesitv.com/pyrshah-ki-samla-pule-4th-semester-ka-st-anthonys-college-ban-phong-uniform/
: Ki dkhot jong ka KSU Malki Circle ha ka sngi Baar ki la khang tala ïa ka ophis treikam jong ka Kompeni Swiggy kaba don ha Nongmalki Road hadien ka jingshah behkam haduh 6 ngut ki khynnah Khasi kiba la trei slem hapoh kane ka kompeni khlem kano kano ka daw kaba biang.Ka jingdawa jong ka Seng ka long ba ka kompeni ka dei ban pynrung biang ïa kine ki hynriew ngut ki khynnah Khasi khlem da pynslem bad khlem da ai kino kino ki daw hynrei lym kumta ka seng ka la maham ba kan ym shah shuh ïa ka kompeni ban plie ïa ka ophis treikam hapoh u pud u sam jong ka shnong MalkiKa seng ka la kyntu ïa ki bor badei peit bad ïa ki bor shnong ruh kumjuh ba ki dei ban pynkhlaiñ ïa ki kyndon pynïohkam pynïoh jam ïa ki samla Khasi shwa ba kin ai jingbit lane ai NoC ïa kino kino ki kompeni kiba plie ïa ki shlem khaii hapoh ka shnong Malki.Shuh shuh ka seng ka la kyntu ïa ka Dorbar Shnong ba ka dei ban buh da ki kyndon ba ki kompeni ki dei ban pynthikna ba ki nongtrei kim dei ban shu trei da ka jingsyier mynsiem na ka jingshah behkam kyndit kaba ju jia na ka por sha ka por.,KHANG TALA KA KSU ÏA KA OPHIS TREIKAM SWIGGY,https://batesitv.com/khang-tala-ka-ksu-ia-ka-ophis-treikam-swiggy/
"Young Minds Association ka la ai nam ai burom ia u Dr. DD Lapang uba la long teng u Myntri Rangbah barim jong ka jylla bad u nongialam ba pawkhmat ha them Ribhoi,da kaba tei ia u durmot ba shi rynieng ha phyllaw jong ka Ri Bhoi College ha Nongpoh.Ha kane ka sngi, u Symbud Myntri Rangbah ka Jylla uba khmih ia ka tnat Kam Pohing u Bah Prestone Tynsong, u la long kum u kongsan ha ryngkat ka jingsakhi lang jong u MLA ka Nongpoh Constituency Bah Mayral Born Syiem kum u Symbud Kongsan, ka Myntri ka koit ka khiah ka Dr. Ampareen Lyngdoh, u MLA jong ka Mawhati Constituency Bah Charles Marngar, u President jong ka Young Minds Association of Ri Bhoi Bah Isynei Hinge bad kiwei kiwei.Ia une u durmot, la plie paidbah da u Bah Prestone Tynsong ryngkat bad u Dr. D.D. Lapang da ka jingsakhi lang jong ki bahaing hasem.Haba kren ha kane ka sngi, u Dr. D.D. Lapang u la pynpaw ka jingsngewnguh ia ki nongialam bad ia ki dkhot jong ka Young Minds Association of Ri Bhoi kiba la ai burom ia u da kaba tei ia u durmot, kaba long kum  ka jingai burom ia ka jinglong nongmihkhmat bad nongialam uba la noh synniang sha u sup u thiar jong ka them Ribhoi bad ha ka jylla.U la ong ruh ba ka jingshakri ia ki paidbah ka them Ribhoi bad ia ka jylla Meghalaya kam pat kut namar katba u dang im un dang iai trei na ka bynta ka bha ka miat jong ki paidbah.U Bah Prestone Tynsong haba kren ha kane ka sngi, u la iaroh ia u synniang u bynhei ba u Dr. DD Lapang u la noh ym tang ha ka them Ribhoi bad ha ka Jylla Meghalaya hynrei wat ha ka ri da ka jingaiti lut ia ka mynsiem shakri ia ka bha ka miat jong ki paidbah nongshong shnong ka jylla bad ha ka ri.",U DURMOT BA SHI RYNIENG U DR. DD LAPANG PYNIENG KA YMA HA PHYLLAW RIBHOI COLLEGE,https://batesitv.com/u-durmot-ba-shi-rynieng-u-dr-dd-lapang-pynieng-ka-yma-ha-phyllaw-ribhoi-college/
"Ka Hynñiewtrep Achik National Movement ha ka sngi Balang ka la aiti da ka dorkhas ha u Lamphang jong ka Ingdorbar Thawain ka Jylla u Thomas A. Sangma da ka jingkyrpad ban pynshlur ia ki dkhot jong ka Ingdorbar Thawaiñ ba kin kren da ka ktien Khasi bad Garo haba ki iashim bynta ha ki jingiatai katkum ba la ai jingbit da ka Rules of Procedures and Conduct of Bussiness, ha ka Dorbar Mang Tyngka jong ka Ingdorbar Thawain ka Jylla ka ban sdang naduh ka 16 tarik mynta u bnai.U President ka seng, Bah Lamphrang Kharbani ha ka jingiakren bad ki lad pathai khubor u la ong, “kam myntoi ban shu phah tang ia ka “Resolution” sha ka Sorkar India ban pynrung ia ka Ktien Khasi bad Garo ha ka Khyrnit Baphra jong ka Riti Synshar ka Ri Inda, hynrei kaba donkam ka long ba ka Ingdorbar Thawaiñ ka dei ban sdang ban iakren bad ban iathir iatai da ka ktien Khasi bad ka ktien Garo ha ki sngi shong dorbar.”U la ong ruh, “lada ka don ka jingeh ha kaba iadei bad ka jingbym sngewthuh ia ka ktien, ka Ophis jong u Lamphang ka Ingdorbar Thawaiñ ka dei ban buh da u nongpylla ktien (translator) khnang ban pynsuk ia ka jingiashim bynta jong ki dkhot ka Ingdorbar Thawaiñ.”Ha kaba iadei bad ka jingdawa ban pynrung ia ka Ktien Khasi bad Garo ha ka Khyrnit Baphra jong ka Riti Synshar ka Ri India, u President ka HANM u la ong baka seng kan sa nang iai buddien shwa ban shim ia ka rai ban pynlong biang ia ka jingiakhih ha nongbah Delhi ha ka wat kaba ar.",KYRPAD KA HANM ÏA U SPEAKER BAN PYNSHLUR ÏA KI MLA BAN ÏATAI DA KA KTIEN KHASI BAD GARO,https://batesitv.com/kyrpad-ka-hanm-ia-u-speaker-ban-pynshlur-ia-ki-mla-ban-iatai-da-ka-ktien-khasi-bad-garo/
"The Monolith Restaurant at Mawmluh was inaugurated today by Cyril V. Darlong Diengdoh, Secretary to the Government of Meghalaya, and earlier on the day, the Laitiam River Side Eco Tourism Hub at Laitiam was inaugurated by I. Rynjah, Director of Soil and Water Conservation, Government of Meghalaya. Both these projects under Sohra Civil Sub Division were implemented by the Soil and Water Conservation Department in collaboration with the Meghalayan Age Limited.It may be mentioned that the Soil and Water Conservation Department under the Sohra Ecological Restoration Project implemented during 2010-2011 to 2015-2016 has taken up some activities and in continuation Natural Resource Improvement Intervention Project has cropped up as a scheme for the promotion of eco-tourism in the areas.Diengdoh said that the tourism sector is a job multiplier that can generate employment for the local people and uplift the rural economy. He also lauded the leaders of Mawmluh village and Mawmluh Tourism & Allied Activities Co-operative Society (MTAACS) for their cooperation in working together with the Soil and Water Conservation Department and the Monolith Restaurant stand as a testimony.  He hoped that this restaurant would provide authentic local experiences to the tourists from outside the state who visited Sohra and Mawmluh areas.The project at Mawmluh village started during the month of April, 2022 and completed during the month of September, 2023. The project includes site preparation & development and construction of a restaurant, basement staff quarter etc., at a total cost of rupees One crore thirty-nine lakh.The development of the Laitiam River Side Eco Tourism Hub at Laitiam village started during the month of June, 2022 and completed during the month of December, 2023. The construction includes four cottages, one open terrace restaurant, landscaping etc., constructed at a total cost of One crore fifty-one lakh.",MONOLITH RESTAURANT AT MAWMLUH AND LAITIAM RIVER SIDE ECO TOURISM HUB INAUGURATED,https://batesitv.com/monolith-restaurant-at-mawmluh-and-laitiam-river-side-eco-tourism-hub-inaugurated/
"Ka Khasi Students’ Union (KSU) Laban Circle ha ka sngi Balang ka la aiti da ka dorkhas ha ka Deputy Commissioner ka East Khasi Hills Kong RM Kurbah bad aipor 15 sngi ban kyndang ïa ki briew ba sah beaiñ ha Maxwelton Estate.“Kane ka ishu ka la sahkut tang ha ka miej jingïakren naduh u snem 2022 bad kam shym la don kano kano ka jingpynbeit na ka liang ka Sorkar bad ka ophis Deputy Commissioner ban kyndang ïa ki briew kiba sah beaiñ bad katba nang mih ka por ki briew ki dang jyllei bad dang rung khlieh shuh shuh ki bar jylla,” la ong ka seng ha u kyrwoh.Ka Seng ka la pynpaw ba ki briew kiba sah beaiñ ha kane ka jaka kaba hap hapoh ka Municipal ki ri masi, ki pyntuid jaboh shapoh ki nala, ki wah bad kane ka ktah lut ïa ka koit ka khiah jong ka shnong ka thaw.“Ha ki jaka ba hap hapoh ka Municipal ka aiñ kam shah ban ri jingri hynrei ki bor pynïaid ki matlah bad kim shim la leh eiei halor kane ka bynta. Ha kaba ïadei bad kane ka bynta ka seng ka ïakynduh na ka por sha ka por ki bor pynïaid jong ka Shillong Municipal Board (SMB) bad ha ka 5 tarik, Jylliew 2023 ka la buh dorkhas bad maham tyngeh ba ka SMB ka dei ban shimkhia ban kyndang ïa kine ki briew. Na ka liang ka Municipal ki la mynjur ha kato ka por bad ki la phah notis sha ki briew ba sah ha Maxwelton Estate hynrei ka shu kut noh tang ha ka jingdaiñkuna hynrei ka jingïakren ka kylla noh ba ka SMB kam shym don ka bor ban pynmih ïa kine ki briew bad ka Seng ka suba jur ba ka don eiei sha lyndet ba ka kylla ktien ka SMB,” la kynnoh ka seng.“Kine ki briew ki sah beaiñ ki ïoh ïa ka bording, ka umbam umdih khlem kano kano ka jingsiew. Na ka por sha ka por la ju ïohsngew ruh ba ïa kine ki briew la bei pisa da ki kynhun shitniam jong ki Hindu. Kane ka jaka ka la long ruh kum ka ktem dih drok, kam leh awria, ka tuh ka thiem bad kane ka buh jingma ïa ki nongshong shnong baroh,” la kynnoh shuh shuh ka seng.“Kaba sngew thamula ka long ba kane ka jaka ka don marjan bad ka Assembly hynrei ki Nongmihkhmat ka jylla ki long kiba matlah bad manla ka por haba ki leit sha Assembly hynrei kim shim lah ban peit bad khmih ïa kane ka jaka.  Ka Seng ka kyntu ïa baroh ki Nongmihkhmat ka jylla ba ha ka Dorbar Mang Tyngka ka ban sa long kin sangeh ban hiar bad leit peit bad khmih ïa kane ka jaka kin sa lap ïa ka jingjaboh, ka jingsma iwli ba mih na kane ka jaka,” la ong ka seng.“Kane kan long ka jingïakynduh kaba khatduh na ka liang ka Seng ban ujor ïa ki bor pynïaid bad lada kim lah ban leh eiei halor kane ka bynta hapoh 15 sngi, ka seng hi kan shim ïa la ka jong ka sienjam. Ka Seng ka kwah ban ïaid da ka lynti ba jaijai ryngkat ki kyndon aiñ hynrei lada ki bor pynïaid ki leh matlah, ka seng kan hap ban shim hi ïa ka aiñ ha la ka kti na bynta ka bha ka miat jong ka jaitbynriew,” la maham ka seng.",15 SNGI AI POR KA KSU ÏA KA DC BAN KYNDANG ÏA KIBA SAH BEAIÑ HA MAXWELTON ESTATE,https://batesitv.com/15-sngi-ai-por-ka-ksu-ia-ka-dc-ban-kyndang-ia-kiba-sah-beain-ha-maxwelton-estate/
"Ka ophis u District Transport Officer (DTO) East Khasi Hills da ka jingïatreilang bad ki bor synshar ka East Khasi Hills bad ka tnat Pulit ha ka sngi Balang ki la rakhe ïa ka National Road Safety Month 2024 ha nongbah Shillong.Haba kren ha ka jingïalang, u Superintendent of Police (Traffic) u K. Prasad u la ong ba ka jingpynlong ïa ka National Road Safety Month ka long ban pynsngewthuh sha ki paidbah halor ka jingshngaiñ jong ki nongñiah kali bad ki nongshong kali hapoh ka jylla bad ha ka ri baroh kawei.U la ong, manla u snem da ki hajar ngut ki mynsiem bakordor ki shu duhei tang ha ki jingjia aksiden bad ka daw ka dei na ka jingñiah kali khlemakor, ka jingñiah stet shaba palat bad ka jingbym burom ïa ka hok jong kiwei pat.U la pyntip ruh ba ha u snem baladep, ka tnat Pulit ka la rejingster haduh 46 tylli ki case ba la jia ki aksiden kali ha kaba 40 ngut ki dei kiba ïap bad 15% kiba mynsaw jur.“Tang ha u bnai Kyllalyngkot, 2024 ki (Pulit) la rejistar 6 tylli ki Case ha kaba hynriew ngut ki dei ki case ba la ïoh jingkheiñ ba ki briew ki la duhei ïa la ka jingim bakordor bad 13 ngut kiwei pat ki dei kiba la mynsaw jur.U Prasad u la kyntu ïa ki paidbah ba ki dei ban da ñiah adkar bad ym ban ïaknieh ïaid khamtam ha ki surok ba khapngiah jong ka Sor Shillong.“Ki nongñiah kali ki hap ban bat ha ka kti ïa ki jingkitkhlieh ym tang ïa ka jingim lajong hynrei wat ïa ka jingim jong kiwei ruh.  Ki dei ban ñiah da ka jingphikir haba ki bat ïa u lakam ha ka kti,” la ong u SP (Traffic).Ka Deputy Commissioner jong ka East Khasi Hills District ka Kong R.M Kurbah haba kren sha ki nongñiah kali halor ka National Road Safety Month ka la ong ba kane ka jingrakhe ka long kaba kongsan tam namarba ngi ïakren halor ka jingkordor jong ka jingim bad ngim dei hi ruh ban ïalehkai.Ka la ong ba ka long kaba donkam bha ban pynlong kum ïa kine ki prokram manla ka por, ban ai jingpynsngewthuh halor ki hok bad ki kamram ba dei ban leh.Ka Kong Kurbah ka la kyntu ïa ki kmie ki kpa ba ki dei ban don ïa ka jingkitkhlieh bad ban sneng ïa ki khun ïa kaei kaba ki dei ban leh bad ïa kaei kaba kim dei ban leh, namarba ki don ki khep haba u khynnah ne kiba la san ki shah tynrah haba ïaid lynti ka jingkitkhlieh hi ka dei beit jong u nongñiah kali.Ha kane ka sngi, la sakhi lang da u District Transport Officer (DTO) u Bah R. Hinge  bad kynthup ruh ki nongñiah kali kamai.","6 NGUT KIBA ÏAP AKSIDEN HA SHILLONG TANG HA U KYLLALYNGKOT, 2024, ONG U SP TRAFFIC",https://batesitv.com/6-ngut-kiba-iap-aksiden-ha-shillong-tang-ha-u-kyllalyngkot-2024-ong-u-sp-traffic/
"Ki dkhot jong ka HYC Sohïong Zone ba la lamkhmat da u President samla Purningstar Shabong bad u General Secretary u amla Wesmandar Lyngdoh Lyngkhoi ha ka sngi Balang ki la leit jurip kyndit ïa ka CHC Sohïong hadien ba la ïoh ïa ka jingujor bad ka jingud jingnam na ki paidbah na ka por sha ka por halor ka jingbym biang ha ka rukom sumar jong kane ka CHC.Ka Seng ha kane ka sngi ka la lap ba ym don Doctor ha kane ka CHC bad ki don tang ki katto katne ngut ki nongtrei. Na ka liang ki nongtrei ki la thok ba ka Doctor ka dang bam sha kamra. Hynrei kham hadien ki la pyntip ba ka doctor kam don ha CHC bad ka dang leit donkam.“Kaba pynlyngngoh ïa ka seng ka long ym don satia wat tang uwei ruh u ban shah sumar ha kane ka CHC bad ka CHC ka kynjah slam slam kum ka ïngjah.Kham hadien, tang shu wan mih ka doctor ka kren beit da ka jingdom bad la shu ïakren ha phyllaw ka CHC bad kam shym la khot ïakren wat tang ha kamra ruh.U President ka seng u la pynpaw ïa ka jingbynñiaw halor ka jinglong jingman jong kane ka CHC bad ula ong ba ki paidbah ki la duh ïa ka jingshaniah ha kane ka CHC kumba ka paw ba ym don nongphah sumar ha kane ka CHC.U la ong ruh ba ki paidbah jong ka thaiñ ki hap ban leit phah sumar sha CHC Mawphlang haba ki mad ïa ka pang ka shitom namarba ka CHC Sohïong kam lah ban ai ka jingshakri kumba ka dei ban ai.“Dei na ka jinglong jong ki nongtrei kaba kumne lehse, kaba la pynduh jingshaniah noh ïa ki paidbah jong ka thaiñ ïa ka CHC ha kaba ka doctor haba ïakren ka kren da ka jingdom,” la ong u Bah Shabong.“Kam mut ba baroh ki nongtrei jong ka CHC kim don ka jingkitkhlieh. Hynrei ki don ki Nurse kiba ka seng ka lap kiba trei sha ki Sub-Centre kiba hab hapoh ka jingpeit jong kane ka CHC kiba trei shitom bha. Hynrei kiba trei ha CHC ki la duh noh ka jingshaniah na ki paidbah,” u la bynrap.Ula ong ruh ba lada ka jingdon jong ka CHC Sohïong kam shym la ai jingmyntoi ïa ki paidbah jong ka thaiñ bad ka jingdon jong kane ka CHC ka long tang ban pynlut kai ïa ka pisa jong u paidbah, kam don jingmut ban don ïa kane ka CHC.U la kyntu ïa ka Sorkar Jylla ba ka dei ban pynbiang ïa ki doctor, ki nurse bad ki jingdonkam baroh ha ka CHC Sohïong kumba ka leh ha kiwei ki CHC bad lada ka Sorkar kam lah ban pynbiang ïa ki jingdonkam ka seng kan hap ban khang tala noh ïa ka CHC ha kano ma ka sngi.","JURIP KYNDIT KA HYC ÏA KA CHC SOHIONG, THYLLI KI JINGTHIAH KHLEM NONGPANG",https://batesitv.com/jurip-kyndit-ka-hyc-ia-ka-chc-sohiong-thylli-ki-jingthiah-khlem-nongpang/
"Ka War Jaintia Students’ Union (WJSU) Amlarem, ka pdiang sngewbha ia ka rai jong ka Sorkar Jylla ban thaw da ka Standing Coordination Committee (SCC) khnang ban wanrah ia ka jingiasngewthuh jingmut hapdeng ki shipai BSF bad ki paidbah kiba shong basah ha ki shnong khappud ka ri India bad ka ri Bangladesh.Ka Sorkar Jylla ka la shim ia ka rai ban thaw ia ka Standing Coordination Committee (SCC) hadien ba u Symbud Myntri Rangbah ka Jylla uba khmih ia ka tnat Kam Pohing u Bah Prestone Tynsong u la khot da ka jingialang ha ka sngi Baar ia u IG BSF u H. Dhilon, ia u DGP ka Jylla u Dr. LR Bishnoi bad ia ki nongialam shnong ban iakren halor ka jingkynnoh leh tohmet jong ki shipai langrut BSF ia u officer incharge ka Muktapur Veterinary Dispensary, u Dr. Seiboklang Buam kaba la jia ha ka 11 tarik mynta u bnai.“Ha kawei pat ka liang ka seng kam sngew iahap ba kum kine ki komiti kin don ha ki Subdivisional Level namarba kane kan ym wanrah ia ka jingiasngewjan hapdeng ki shipai iada khappud bad ki nongshong shnong  ba sah ha ki shnong khappud,” la ong u Publicity Secretary ka WJSU ha u kyrwoh ba la phah sha ki lad pathai khubor.“Ka seng katkum ka jingthoh ba la ha u Assistant Commandant ki BSF, Muktapur, ha ka 12 tarik mynta u bnai bad ai kopi ruh ha u Sub-Divisional Officer (SDO) Amlarem Civil Subdivision, ka seng ka kwah bad ka thrang ba ha manla ki Asistant Commandant Level kin don kum kine ki komiti hapdeng ki shipai Border Security Force (BSF) bad ki Rangbah Shnong khappud hapoh ka pud treikam jong u Asstt Commandant,” la ong ka seng.“Halor ka jingmut jong ka Sorkar Jylla ban thaw ha ki Sub-Divisional Level kan ym wanrah ia ka jingia sngewjan hapdeng ki shipai iada  khappud bad ki paidbah nongshong shnong ha ki thaiñ khappud baroh kawei,” la ong ka seng bad bynrap, ‘seng ka seng kan sa leit ban iakynduh ia u Symbud Myntri Rangbah uba peit ia ka tnat kam Pohing ban iakren halor kane ka bynta.”",AI JINGMUT KA WJSU ÏA KA SORKAR BAN THAW DA KI KOMITI HA KI ASST. COMMANDANT LEVEL,https://batesitv.com/ai-jingmut-ka-wjsu-ia-ka-sorkar-ban-thaw-da-ki-komiti-ha-ki-asst-commandant-level/
"Ka Hynñiewtrep Integrated Territorial Organization (HITO) ha ka sngi Balang ka la dawa ïa ka tnat Kam Pohing jong ka Sorkar Jylla ban ai jingpynshai ha kaba ïadei bad jingpynkynriahkam bad ka jingthungkam ïa ki Ophisar Pulit hapoh ka tnat Pulit.Ka Seng ka la aiti ruh da ka dorkhas ha u Symbud Myntri Rangbah ka Jylla uba khmih ïa ka tnat Kam Pohing Bah Prestone Tynsong.Ha ka jingïakren bad ki lad pathai khubor u President ka seng u Bah Donbok Dkhar u la ong ba ka rukom pynkynriahkam ïa ki ophisar Pulit ka ïatakhuh bad ka Transfer Act, (Meghalaya Police Act 2010).U Bah Donbok u la ïathuh ba ka seng ka la pan da ka hok wad jingtip ne ka Right to Information (RTI) ha ka 20 tarik Nailur, 2022 ban ïoh jingpynshai halor ka rukom pynkynriahkam ïa ki ophisar Pulit ha kaba la lap ba ka don ka jingpynkheiñ ïa ka Meghalaya Police Act, 2010 namarba katkum ka jubab jong ka RTI la lap ba ki don ki ophisar Pulit kiba shu shah pynkynriahkam tang hapoh East Khasi Hills District ym duna ïa ka 15 snem khlem da shah pynkynriah ban trei sha kiwei kiwei ki district.“Ka jubab RTI ba ka seng ka la ïoh, kam pynhun satia ha kaba ïadei bad ka jingpynkynriah kam ïa ki Pulit bad ïa ki Ophisar bad ka jubab RTI ka pynpaw ïa ka jingthmu ban tap eitmiaw ïa ki jingleh bakla,” u la ong.“Namarba ka Sorkar ka la kam ba ka dei bud ryntih ïa ka aiñ, hynrei, ka long kaba sngewkyndit ba ka jubab ka pynpaw pyrthei  ïa ka jingtap eitmiaw ïa ki jingbakla jong ki bor ba dei peit ïa ka Home (Police) haba pyntreikam ïa ka Section 12 jong ka Meghalaya Police Act 2010 kaba kdew shai halor ka samoi treikam jong ki pulit kaba ong, “Ki ophisar kiba shah thungkum ha ka kyrdan Director General of Police, Addl. Director General of Police, Law and Order; Inspectors General of Police; Range Deputy Inspectors General of Police, District Superintendents of Police, Sub-Divisional Police Officers, Circle Inspector lane Officer-inCharge jong ki Police Station ka samoi treikam jong ki ka dei ban long tang ar snem.,” la ong une u nongïalam ka HITO.“Ngi lap ba ki don bun ngut ki ophisar Pulit kiba mynta ha ka tnat Home (Police) kiba pynkheiñ ïa ka Act 2010,” u la ong.“Ngi kyntu jur ba ïa kane ka kam dei ban shimkhia bha namarba ngi lap ïa ki katto katne ki ophisar kiba don ha kajuh ka shuki palat ïa ka 15 snem tang da kaba shu pynkynriah kam na kawei ka Unit bad sha kawei ka Unit tang hapoh nongbah Shillong bad ha East Khasi Hills District hynrei ym sha kiwei pat ki district,” la ong u Bah Donbok.“Ngi kyntu ïa ka Sorkar jong phi ban ai jubab halor ki jingkylli jong ngi ba balei katto katne  ngut ki ophisar hapoh ka tnat Home (Police) ki don beit tang ha kajuh ka district palat 15 snem lyngba ka jingleh ba ïalam bakla jong ka Intra Unit Transfer tang hapoh kajuh ka district bad ngi dawa ba dei ban shimkhia kham kloi ïa kane ka kam katkum ki kyndon jong ka aiñ khnang ban pynthikna ba kan don ka jingtreikam kaba khuid ha ka jingai jingshakri sha ki paidbah nongshong shnong ka jylla,” la ong ka seng ha ka dorkhas ba la aiti ha u Symbud Myntri Rangbah.",PAN JINGPYNSHAI KA HITO na U DY. CM HALOR KA JINGPYNKYNRIAH KAM ÏA KI OPHISAR PULIT,https://batesitv.com/pan-jingpynshai-ka-hito-na-u-dy-cm-halor-ka-jingpynkynriah-kam-ia-ki-ophisar-pulit/
"KaJoint Action Committee (JAC) jong ka dong Namchiang, Elaka Narpuh, East Jaintia Hills District, ba la lamkhmat da u Waheh Shnong jong ka shnong Umkiang kum u Chairman bad u Waheh Shnong ka shnong Pyrtakuna  kum u Secretary ryngkat ka jingsynran lang jong kiwei ki riew rangbah bad ki nongialam shnong ha ka sngi Palei ki la aiti da ka jingthoh ha u Symbud Myntri Rangbah ka Jylla uba khmih ia ka tnat PWD (Roads) Bah Pretone Tyngsong ban dawa ia ka sorkar ba ka dei ban shna noh mardor ia ka surok National Highway-6.Ka JAC ka la aipor 10 haduh 12 sngi ia ka Sorkar Jylla ban shna noh ia kane ka surok kaba la pyrsyrtok haduh katta katta ia ka leit ka wan bad ka rah ka rong jong ki paidbah ka East Jaiñtia Hills District.Ka JAC ka la maham ruh ba kan pynlong da ka jingpakhang surok kaba 24 kynta hapoh ka Dong Namchiang, kata naduh ka shnong Tongseng shaduh Umkiang Ratacherra Malidor haduh khappud Assam, lada ka Sorkar kam lah ban shna noh mardor ia kane ka surok, la iathuh u Chairman ka JAC Bah Lasting Pala bad u Secretary Bah Love You Bareh.Kum ban shu pyntip hangne, ha ka 25 tarik, Nailur 2023, ki paidbah kiba la ai jingkyrshan ia ka KSU East Jaiñtia Hills District ki la pynlehrain ia ka National Highway Authority of India (NHAI) da kaba leh mynleh khwai dohkha hapdeng ka surokbah NH-6 kaba la dap da ki thliew ki syar namar ka jingjot rathai jong kane ka surok kaba la pynsyrtok haduh katta katta ia ki paidbah.Ki paidbah bad ki dkhot jong ka KSU ki la pynlong ruh ia ka jingiakhih da kaba thiah hapdeng surok kum ka jingpyrshah ia ka jingleh mynthi jong ka NHAI halor ka jingdawa jong ki paidbah ban shna pynbha ia kane ka surok.",BYRNGEM KA JAC BAN PAKHANG SUROK 24 KYNTA LADA YM SHNA ÏA KA SUROK NH-6,https://batesitv.com/byrngem-ka-jac-ban-pakhang-surok-24-kynta-lada-ym-shna-ia-ka-surok-nh-6/
"Kum shibynta na ka jingpynsngewthuh ïa ki paidbah kiba ñiah kali, la ka long ïa kiba ñiah kali kamai ne ki kali lajong bad kiba ñiah ia ki ar shaka, khamtam mynta shi bnai, ha kaba ha ka Ri India hi baroh kawei la ñiew kyrpang kum u bnai ban ïakren halor ka jingshngaiñ ha ka leit ka wan da kaba ñiah adkar ïa ki kali, kaba la tip kum ka “National Road Safety Month,” ka Batesi TV ka la ïakren kyrpang bad u Superintendent of Police (Traffic), East Khasi Hills, u Kamakhya Prasad.Ha ka jingïakren bad une u heh pulit u la phah ïa ka khubor sha baroh ki nongñiah kali, khamtam mynta ba la poi ka aïom long skul bad ba plie kiwei de ki jaka pule, ki nongñiah kali, la ki dei kiba ñiah kali kamai ne ki kali lajong kumjuh ki ar shaka ki dei ban long kiba adkar bad ban bud ryntih ia ki kyndon jong ka shnat Traffic Police.Ha ka jingïakren halor ki kyndon ñiah kali, u SP Traffic, u la ban jur ruh ïa kito kiba ñiah ia ki ar shaka, ban long kiba don akor bad kim dei ban ñiah pynher sted shaba palat, ban iaknieh iaid shakhmat  bad kawei kaba u la kham ban jur ka dei ruh ban phong ïa ki Helmet kiba skhem.U la ban jur ïa ki kmie ki kpa kiba leit on lane leit shaw skul, ba ïa ki khynnah ruh dei ban pynphong Helmet ban lait na ki jingjia ba sngewsih.Haba ban jur ïa kiba ñiah ïa kali, ki thuk-thuk ne ki scooty, u Kamakhya Prasad ula kyntu jur ruh ïa kito kiba ym pat kot sha ka 18 snem ka rta, ban ym pynkheiñ ïa ki kyndon ñiah kali, bad lada lap ïa kum kita kiba pynkheiñ ïa ka Aiñ, ym tang kiba u ne kaba ñiah ki ban shah daiñ kuna, hynrei wat ki kmie ki kpa ruh kin shah pynshitom lang kumjuh.“Bunsien ngin lap ruh ba kine ki kyndon ki treikam tang hapoh sor, namar ka jingdon ki Pulit pynïaid kali ha kylleng ki jaka, katba yn ïaid pat kham sha kyndong, ba ka tnat Traffic Police kam lah shuh ban buh briew, kine ki kyndon kim treikam, khamtam ïa kiba ñiah ar shaka. Hynrei nangne sha khmat ka tnad Traffic Police ka la pyntreikam da kawei pat ka buit, kata ki pulit haba ki iaid lynti shane shatai kin deng ruh da ki Spy Cam bad ynda ki la bishar bha bad lap ia kiba pynkheiñ ïa ka aiñ, yn sa khot hajir ïa ki ryngkat bad ka kuna kaba heh. Wat ki riew paidbah kiba don kata ka jingsngew kitkhlieh na ka jingshngaiñ ki nongleit nongwan, ki lah ban shon dur ïa kiba pynkhein aiñ bad phah sha ki Pulit, ha kaba ki Pulit kin sa leh ïa kaba donkam,” la ong u SP (Traffic).Ka mat kaba khatduh kaba une u heh pulit u la phah kyrwoh sha ki nongñiah kali, ka long ruh na ka bynta ka jingshngaiñ jong ki nongïaid lynti ha ki surok.“Bunsien la ju sakhi, ba ki briew, kynthup naduh ki khynnah haduh ki rangbah, haba ki thmu ban jam na shiliang sha shiliang surok, lyngba u lain (Zebra Crossing) uba la buh kyrpang ban ïaid ki paidbah, hynrei kiba ki nongñiah kali kim ju ailad ïa ki briew ban jam sha shiliang, wat ha ki khep ba ki briew ki la poi hapdeng surok, kaba buh ha ka jinglyngngoh wat ïa ki Pulit pynïaid kali, la ka dei na ka daw ba ki nongñiah kali kim tip ïa ka jingmut jong u Zebra Crossing ne ka dei ka jingkhlem akor jong ki?” la ong shuh shuh u SP (Traffic).","DA KI SPY CAM YN BUH KI PULIT, LADA LAP ÏA KIBA PYNKHEIÑ AIÑ ÑIAH KALI KIN SHAH PYNSHITOM",https://batesitv.com/da-ki-spy-cam-yn-buh-ki-pulit-lada-lap-ia-kiba-pynkhein-ain-niah-kali-kin-shah-pynshitom/
"Ka Khun Hynñiewtrep National Awakening Movement (KHNAM) ha ka sngi Palei ka la dawa ia ka Sorkar Jylla ba ka dei ban pynduh noh ïa ka ‘Personal Interview’ ha kaba iadei bad ka jingpynrung kam ha ka Group-B, Group-C bad Group-D ha ki tnat treikam bapher bapher jong ka Sorkar Jylla.Ki nongialam ka seng ki la pynlong ruh da ka jingteh ia ki banner hakhmat u durmot jong u Kiang Nangbah kum ka dak ban pynsngew ia kane ka jingdawa sha ki tyndong skhor jong ka Sorkar MDA-2 ba ialam da ka NPP.Ha ka jingiakren bad ki lad pathai khubor, u Working President jong ka KHNAM u Bah Thomas Passah u la ong ba la shi snem mynta ka seng ka la phah ia ka jingthoh sha ka Sorkar ban kyrpad ba kadei ban pynduh noh ia ka ‘Personal Interview’ kaba pynlong ia ka jingthungkam na ka bynta ki post ha ka Group-B, Group-C bad Group-D ha ki tnat treikam bapher bapher ka sorkar jylla hynrei ka Sorkar kam shym la sngap satia ia kane ka jingdawa jong ka seng.U la ong ruh ba Sorkar India naduh u snem 2016 ka ladep ban pynduh ia ka ‘Personal Interview’ ha ki 23 tylli ki jylla ka ri India hynrei kaba lyngngoh ka long ba ka Sorkar Meghalaya kam pat lah satia ban bud ia kane ka nuksa ba la leh da ka Sorkar India.Haba pynksan ia kane ka jingdawa, u Bah Passah u la ong ba ka jingdawa jong ka seng ban pynduh noh ia ka ‘Personal Interview’ ka long ban wanrah ia ka rukom thungkam thungjam kaba khuid bad suba bad kaba bym don jingiashah liang ha kaba ki nongthep kam kim dei satia ban wad jingiarap na ki riewsaiñ ban ioh ia ka kam kaba ki la aplai.","DEI BAN PYNDUH NOH ÏA KA PERSONAL INTERVIEW THUNGKAM, DAWA KA KHNAM",https://batesitv.com/dei-ban-pynduh-noh-ia-ka-personal-interview-thungkam-dawa-ka-khnam/
"U Bah peter Challam uba shong basah ha ka shnong Laitkor bad uba dei ruh u muktiar na ka Shillong Bar Association (SBA) ha ka sngi Palei u la pynbna paidbah ba un aireng ha ka Election Lok Sabha 2024, na Shillong Seat kum u kyrtong Independent.Ha ka jingiakren bad ki lad pathai khubor ha Shillong Press Club, u Bah Peter u la iathuh, naduh ba u dang long u dkhot jong ka Khasi Students Union (KSU) mynba u Bah Bull N. Lyngdoh u dang long u President, u la don ka mynsiem shakri bad ban iakit iabah ia ka khia ka shon jong ka jaitbynriew bad u la ong ba mynta ka por ka la ih ia u ba un rung noh sha ka jylli jong ka saiñ pyrthei khnang ba un dup lah ban iasaid ia ki jingeh jong ka jaidbynriew.Shuh shuh, u la ong ba watla um dei uba don ka spah ka phew hynrei u don pat ia ka mynsiem ban shakri, ban iasaid ia ki jingeh jong ka Jylla hapoh ka Parliament bad u la kyntu ruh ia ki paidbah nongthep vote ban ai jingkyrshan lem ia u, khnang ba un dup lah ban pynurlong ia ka jingangnud ka jong u ha ka kam shakri paidbah.",ELEKSHON LOK SABHA: PYNBNA U BAH PETER CHALLAM BAN AIRENG NA SHILLONG SEAT,https://batesitv.com/elekshon-lok-sabha-pynbna-u-bah-peter-challam-ban-aireng-na-shillong-seat/
"Ka Khasi Jaiñtia Christian Leaders Forum (KJCLF) ka la khot bad wer ïa ki paid Assamese bad ïa ki paidbah nongshong shnong jong ka thaiñ ba kin kiar na ki kam ba wanrah ïa ka jingsahbiej bad ban pyrshah ïa ki nongkam bymman pyrshah ïa ki jaidbynriew bapher bapher.Ha u kyrwoh ba la phah da u Secretary ka KJCLF u Rev Dr Edwin H. Kharkongor, ha ka sngi Palei u la ong, “ki dkhot jong ka Khasi Jaintia Christian Leaders Forum, Shillong ki la dap da ka jinglyngngoh halor ki jingshah thombor, ka jingïalam bakla bad ka jingbyrngem ban leh da ka bor ïa ki skul ba la pynïaid da ki Khristan wat hapdeng ka jingshakri ba ki ai sha ka imlang ka sahlang bad ha ka ri baroh kawei.  Ka paw ba ki kynhun thombom ki dap da ka mynsiem jingisih bad isih ïa ki Khristan ritpaid ha ka thaiñ, da kaba pynlong sohpdung ïa ki shlem kiba ai jinghikai bad kiba aiti na ka bynta ka bha ka miat jong ki samla bad ka lawei ka jong ki.”“Ha kawei pat ka liang, da ka jingwanrah ïa ka aiñ-rew (Bill) ban khang ïa ka jingpynkoit ba shu leh bajikor ‘magical’ ha ka kyrteng ka jingai jingsumar da ki nongpynkhiah, ha Assam ka jingkhang noh na ka bor ka long pyrshah ïa ka jingmut jong ka jingmane, ka jingduwai, ka jingngeit, ka jingim mynsiem kaba kynthup ha ka jinglongbriew,” ong u kyrwoh.“Da ka lariti bad ka mynsiem ka jinglong kawei hapoh ka thaiñ, ka KJCLF ka kyrpad ïa ki paid Assamese bad ïa ki nongshong shnong ka thain ban khñiot ïa ki nongkam bymman jong ka jingisih bad ban pyrshah ïa kito kiba bthat ïa ka jingngeit bad ka jingkyrmen ha ka jingim,” la bynrap u kyrwoh“Ka Forum ka kyntu ïa ki kmie ki kpa bad ïa ki paidbah ba kin ïada ïa ki shlem ai jinghikai bad ki nonghikai kiba aiti lut ban kdew lynti na ka bynta ka bha ka miat bad ka lawei jong ki khynnah.  Ka Forum ka pynshlur ruh ïa ki nongshong shnong ban ïada ïa ka jingkyntang jong ka jingngeit ba la kdew lynti da ka mynsiem ïatip lem bad ka jingmut jingpyrkhat, bad ki dei ban kren pyrshah ïa ki bor kiba thmu ban pynduh pyndam ïa ka kolshor jong ka suk ka saiñ hapdeng ka imlang ka sahlang,” la bynrap u kyrwoh.",DIAW KA KJCLF BA SHAH BYRNGEM KI SKUL BA PYNÏAID DA KI KHRISTAN HA ASSAM,https://batesitv.com/diaw-ka-kjclf-ba-shah-byrngem-ki-skul-ba-pyniaid-da-ki-khristan-ha-assam/
"Haduh T. 1,07,71,366 klur la pynlut ha ka shi snem na ka bynta ka jingtreikam jong ka Meghalaya Lokayukta ha u snem 2022-2023.Na kane, T. 48,75,902 lak la pynlut ha kaba siew tulop ïa u Chairperson, ïa u Director of Inquiry bad u Director of Prosecution bad ki Enquiry/Investigation Officer, T. 19,40,202 lak na ka bynta ka bainong jong ki nongtrei Casual, T. 29,54, 672 lak ka jingpynlut ha ki kam ophis, T. 4,12,270 lak ka bai wai ophis bad ka bai thang bording, T. 2,47,820 ka legal fee bad T. 3,40,820 kiwei kiwei ki jingsiew.Ïa kane la pyntip da u Secretary jong ka Meghalaya Lokayukta Bah R. Rapthap ha ka jubab ba la ai ha ka 9 tarik mynta u bnai  katkum ka hok jingtip Right to Information (RTI) Act, 2005 ba la pan da ki arngut ki nongtrei mon sngewbha ba kynthup ïa ka nongïalam jong ka TUR ka Kong Angela Rangad bad ka President ka CSWO Kong Agnes Kharshiing.Ka jubab ka ïathuh ba T. 43,52,240 lak la pynlut ha u snem 2021-22, T, 1,01,60,617 klur ha u snem 2020-21 bad T. 85,39,627 lak ha u snem 2019-20.Ka jubab ka pyntip ruh ba ka jingthungkam ban pyndap ïa ki kam ba la mang hapoh ka Meghalaya Lokayukta ka dang ïaid shakhmat bad la khmihlynti ban pyndep noh hapoh lai bnai.Katkum ka jubab jong u Secretary, haduh mynta ka Meghalaya Lokayukta ka shu thung da ki nongtrei Casual ba la siew bainong manla u bnai katkum ka jingpynbna ba la pynmih da ka tnat Labour jong ka Sorkar Jylla.  Ka jingthung ïa ki nongtrei Casual ka dei kaba la ïoh jingmynjur na ka Sorkar.Kine ki kynthup, uwei u LDA cum Accountant, uwei u DEO, uwei u Stenographer Grade III, lai ngut ki peon/bunglow peon, lai ngut ki nongniah kali, uwei u nongsar ing, uwei u chowkidar bad uwei u Cleaner.Ka jubab shuh shuh ka pyntip, ‘ngim don ïa ki nongtrei Contractual ha ka Meghalaya Lokayukta”.La pyntip ba ki ophisar hapoh ka Meghalaya Lokayukta ba kynthup ïa u Director of Inquiry bad Director of Prosecution bad ki Inquiry/Investigation Officer la thung da u Chairperson hadien ba la ai jingmynjur da ka Sorkar.",TANG HA U SNEM 2022-23 KOT 1 KLUR TAM KA JINGPYNLUT ÏA KA MEGHALAYA LOKAYUKTA,https://batesitv.com/tang-ha-u-snem-2022-23-kot-1-klur-tam-ka-jingpynlut-ia-ka-meghalaya-lokayukta/
"Ka Myntri Khynnah jong ka Sorkar Pdeng ba dei khmih ia ka Tnat Social Justice and Empowerment, ka Pratima Bhoumik ha ka sngi Palei ka la plie paidbah ia ka prokram ai jinghikai pyntbit ha ka sap treikam hapoh ka PM-DAKSH (Pradhan Mantri Dakshta Aur Kushalta Sampann Hitgrahi) Yojana, na ka bynta ki briew kiba don jingduna ha ki dkhot met ha nongbah Shillong mynta ka sngi. Ia kane ka prokram la pynlong ha Composite Regional Centre for Skill Development, Rehabilitation and Empowerment of Persons with Disabilities, Shillong.Ka Myntri ka la sam ruh ia ki NIRAMAYA Health Card sha ki nongioh jingmyntoi. Ki la don 10 ngut ki briew na nongbah Shillong kiba la pynrung kyrteng na ka bynta ka prokram ai jinghikai ha kane ka jingialang mynta ka sngi.Ha ka jingai jingkren ha ka jingialang ka Bhoumik ka la ong ba ka sorkar pdeng ka kut jingmut ban pynkup bor ia ki briew kiba don jing duna ha ki dkhot met bad ka trei borbah ban pynurlong ia ka thong jong u Myntri Rangbah duh ban ai jingshakri ia baroh ki briew. Ka Myntri ka la ong ba kane ka jingkut jingmut ka paw shai na ka jingwan jngoh u Myntri Rangbah duh Narendra Modi ia ka thain shatei lammihngi kumba 60 sien naduh u snem 2014, katba ka kynhun Myntri jong u ka la wan jngoh ia ka thain shatei lammihngi palat 450 sien. Ka jingjop kalong ka jingwan ka jingkylla ha ka thain bad ka Tnat jong ka ruh ka la trei borbah ban plie lad ia ki briew kiba don jingduna ha ki dkhot met na  ka bynta ka roi ka par kaba kynthup lang ia baroh.Ka la ban jur ia ka jingdonkam ka prokram ai jinghikai pyntbit ha ki sap treikam ban pynkup bor ia ki briew kiba don jing duna ha ki dkhot met bad ka tnat jong ka, kalong kaba kloi ban ai kino kino ki jingiarap ba donkam na ka bynta ka bha ka miat jong ki. Ki sienjam ba la plie da ka tnat ki kynthup ia ki kam wanrah jingkylla kiba pyni ia ka jingpeit bniah ka Sorkar ban don ka imlang sahlang kaba pdiang lang ia baroh, ka la bynrap. Ka sienjam ka pyni ia ka jingieng skhem ka DEPwD ban kyntiew ia ka hok bad pyndonkam ia ka teknoloji ban kyntiew ia ka jingim jong ki briew kiba don jingduna ha ki dkhot met ha kylleng ka ri, ka la bynrap.Ka la ai jingtip ha ka jingialang shaphang ki bynta jong ki skhim ba la pyntreikam da ka Tnat na ka bynta ki briew kiba don jing duna ha ki dkhot met. Ka la ong ba ki briew kiba don jing duna ha ki dkhot met kilong ka bynta ba kongsan jong ka jingdon ki briew kiba la tbit ha ki kam bad ka sorkar pdeng ka kut jingmut ban tei ia ka jinglong jingman kaba plié lad ia ki briew kiba don jing duna ha ki dkhot met.Ka la iaroh ia ki sienjam jong ka Composite Regional Centre for Skill Development, Rehabilitation and Empowerment of Persons with Disabilities (CRC- Shillong) ha ka jingai ki jingshakri ba bha sha ki briew kiba don jingduna ha ki dkhot met. Ka Myntri ka la ai jingiaroh kyrpang ia ki jingai jingshakri jong ka centre sha ki briew kiba don jingduna ha ki dkhot met da kaba pynlong ia ki jingai jingsumar bad ki jinghikai pyntbit na ka bynta ka jingioh ia ka jingkoit jingkhiah. Ka la iakren bad ki briew kiba don jing duna ha ki dkhot met bad sngap ruh ia ki khana jingjop ba ki la iathuh. Ka Myntri ka la iaroh ruh ia ki sienjam jong ka sorkar jylla ban rah shakhmat ia ki sienjam jong ka Tnat  Social Justice and Empowerment jong ka sorkar pdeng na ka bynta ka jingmyntoi jong ki briew kiba don jing duna ha ki dkhot met ha ka jylla.Ha kane ka jingialang la iadonlang ruh u Commissioner & Secretary sha ka sorkar Meghalaya, Tnat Social Welfare, Pravin Baksi, ka Commissioner for Persons with Disabilities Sabrella B Marak bad ki heh ophisar jong ka sorkar jylla.",PLIE KA MYNTRI KHYNNAH KA SORKAR PDENG ÏA KA PM-DAKSH YOJANA NA KA BYNTA KIBA DUNA DKHOTMET,https://batesitv.com/plie-ka-myntri-khynnah-ka-sorkar-pdeng-ia-ka-pm-daksh-yojana-na-ka-bynta-kiba-duna-dkhotmet/
"Shillong, Rymphang, 19: Ka kynhun ki doctor kiba don hapoh ka shatri AYUSH Medical Association of Meghalaya (AMAM) ha ka Lah Sngi u Blei ki la leit ban kynduh ia ka Myntri ba khmih ia tnad ka koit ka khiah ka Dr. Mazel Ampareen Lyngdoh, ban wad jingtip halor ka jingpynslem ban thung AYUSH Doctor.Ia kane ka kynhun jong ki Doctor la lamkhmat da u Dr. Alistar Lyngdoh uba dei u President ka Association ryngkat ka jingsynran lang ki para dkhot.Haba kren sha ki lad pathai khubor hadien ba la dep ia kynduh ia ka Dr. Mazel Ampareen Lyngdoh u Dr. Alistar Lyngdoh u la ong katkum ka jingtip ba la ioh la pyntip ba ka jingpynslem ka dei namar ba kam don ka Service Rules jong ka tnad ka koit ka khiah jong ka Sorkar Jylla na ka bynta ki doctor AYUSH bad u la pyntip ruh ba kin sa ia kynduh biang ha ka 29 tarik mynta u bnai.","BYM DON KA SERVICE RULE SLEM KA THUNG KAM DR AYUSH, PAN JINGSHAI KI DR NA KA MYNTRI",https://batesitv.com/bym-don-ka-service-rule-slem-ka-thung-kam-dr-ayush-pan-jingshai-ki-dr-na-ka-myntri/
"Kum shi bynta ban kyntiew bad pynshlur ia ki samla jong ka dong ka thain Sohra, Ka kynhun Sohra Dance Academy kala pynlong ia ka Sohra ICon Season 2 Grand Final ha Lumsainar Laitryngew Sohra.Ia kane ka kynhun Sohra Dance Academy la ialam da u samla Bobby Nongrum bad ha ryngkat ka jingia treilang bad ka dong Lum Sainar Laitryngew.Ha kane ka program la ioh ka jingkren pdiang burom na i kong Benita Nongrum bad la ioh ka jingkren ruh na u Samla Reebok Diengdoh President KSU South Khasi Hills District Unit.Ha kane ka Sohra Icon season 2 ïa ka nam la duh la rah da ka kynhun B. Boys rapper ka la ioh ban rah ïa song ka ba 10 hajar tyngka. Ïa ka nam ba ar la rah da i Rufinia Nongkynrih i la ioh ban rah ïa ka song tyngka ka ba 5 hajar tyngka Bad i Sunny Witford Sohtun i la wan ha ka kyrdan kaba lai i la ioh ban rah iaka song tyngka  kaba 3 hajar tyngka Bad I Albaqueen Swer bad ka kynhun Dohling sisters ki la ioh ban rah iaka song tyngka ba mar 1000 (consolation)  bad I heprit Isamerry Nongkynrih i la ioh ban rah iaka prize ba kyrpang.",RAH KA B BOYS RAPPER ÏA KA NAM LAHDUH HA KA SOHRA ICON SEASON 2 GRAND FINAL,https://batesitv.com/rah-ka-b-boys-rapper-ia-ka-nam-lahduh-ha-ka-sohra-icon-season-2-grand-final/
"Ka Universal Advertising, ha ka sien ba nyngkong eh kala pynlong ia ka 1st International Universal Expo Cum Exhibition 2024, kaba dei ka iew ia die ia thied kaba heh bha hapoh ka nongbah Shillong ia kaba la sdang ha ka 14 tarik u Rymphang mynta u snem.Na ka liang ki nongpyniaid kila pyntip ba ki lah sdang sam khusnam ia kiba jop khalai nusib na kane ka 1st International Universal Expo Cum Exhibition 2024 kaba la pynlong ha parking lot polo. Bad la iathuh ruh lah don kumba 9 ngut eiei ki nongjop khalai nusib kiba wan ban thied tiar na kane ka iew naduh ka 14 tarik haduh ka 18 tarik 2024.Shuh shuh na ka liang ki bor pyniaid kane ka iew kila kyrpad ia ki paidbah ba kin wan ban sakhi bad thied ia ki tiar kiba la wan na Dubai, Afghanistan, Bangladesh, Turkey bad Thailand lem bad na kiwei ki jylla jong ka ri India.Kum ban shu kdew ha ka 18 tarik mynta u bnai Rymphang la sakhi ba ki paidbah ba bun bha ki la tuid sha kane ka iew.",DA KI SPAH NGUT TUID KI PAIDBAH SHA KA ÏEW INTERNATIONAL UNIVERSAL EXPO CUM,https://batesitv.com/da-ki-spah-ngut-tuid-ki-paidbah-sha-ka-iew-international-universal-expo-cum/
"Shillong, Rymphang 20 : Ka jingmih pisa na u kwai ha kine ki saw snem kiba la leit noh ka la jan kot sha ka shi hajar klur tyngka. Kane ka long katkum ka jubab jong ka myntri ka tnat ka rep ka riang ka Dr.Ampareen Lyngdoh ha iing Dorbar Thaw-ain ka jylla kaba long ha ka 20 tarik u rymphang, 2024.Haba jubab ia ka jingkylli ba la wanrah da u MLA ka UDP na Amlarem konstitwensi u Bah Lahkmen Rymbui, ka Dr.Ampareen ka la iathuh ba ha ki saw snem ba la leit ka jylla ka la lah ban pynmih shi lak ar phew phra hajar shispah lai phew wei metric ton u kwai kata 24,032 Metric ton ha u snem 2019-2020, 24,059 Metric Ton ha u snem 2020-2021, 28,390 Metric ton ha u snem 2021-2022 bad 51,650 Metric Ton ha u snem 2022-2023.Ka jingmih na u kwai ka long 173.03 klur tyngka ha u snem 2019-2020, 235.65 klur tyngka ha u snem 2020-2021, 203.30 klur tyngka ha u snem 2021-2022 bad 382.72 klur tyngka ha u snem 2022-2023. Ka jingmih baroh ha ki saw snem ka long 994.2 klur tyngka.Ka Myntri kaba peit ia ka rep ka riang ka la iathuh ruh ba ka sorkar ka la ai 46 tylli ki Processing Unit kum ki sem ban trei ban ktah, ki mashin ban khoh kwai bad kiwei pat ki jingdonkam ha ki 21 tylli ki Block ha ki 10 tylli ki District. Ka jinglut na bynta kine ki jingiarap kiba ka sorkar ka la ai ka long 14.06 klur tyngka.Ka la iathuh ba ka sorkar ka tip ba ki don ki kwai kiba bam khniang ha ki katto katne ki bynta jong ka jylla, kumta ka la dep ban ai jingiarap da kaba sam da ki symbai kait bad symbai sohtrun sha ki 3581 ngut ki nongrep ba kin lah ban pynmih bujli ia ka jingduhnong jong ki na ka daw ka jingbam khniang ki dieng kwai. Nangta ka sorkar kan synreit dawai ruh ia ki dieng kwai khnang ka jingbam khniang kan ym pur sha kiwei pat ki tynrai.",JAN DAP 1000 KLUR KA JINGMIH NA U KWAI HA KI SAW SNEM,https://batesitv.com/jan-dap-1000-klur-ka-jingmih-na-u-kwai-ha-ki-saw-snem/
": Ki nongtrei iing briew kiba don hapoh ka shatri jong ka All Meghalaya Domestic Workers Association (AMDWU) ha ka sngi Baar ki la pynpaw ïa ka jingsngew bynñiaw halor ka jingleh bym patiaw jong ka Sorkar Jylla la 12 snem tam halor ka jingdawa ban ithuh noh da ka aiñ ïa ka kam kaba ki trei.“Ngi la phah la bun tylli ki dorkhas sha u Myntri Rangbah hynrei haduh mynta kam don kano kano ka jingai jubab na ka liang jong ka Sorkar,” la ong ka Vice President ka Union ka Kong Elbina Nongkhlaw ha ka jingïakren bad ki lad pathai khubor.“Nalor ba ngim dei ki briew kiba duk, ngi ïoh ïa ka jingsiew kaba rit ban pyndap ïa ka ïing ka sem bad ban trei bun kynta. Nalor ba ngi shah khate ka jingsiew bainong haba ngi pep bylla.  Ngi dawa ïa ka Sorkar ba kan pyntreikam da ka Welfare Scheme na ka bynta jong ngi,” la ong ka Kong Nongkhlaw.“Watla ka dor ka mur ki marbam mardih ki kiew ne ki hiar, ka long beit kumjuh bad kiba ïap dei ma ngi kiba duk kiba shu bylla im kamai jakpoh da kaba leit bylla ha ïing ki briew,” ka la ong.Haba kylli, ka la ong, “ngi dawa ïa ka Sorkar ban ai jingïada da kaba buh ïa ka dor trei da kaba pyntreikam ïa ka Welfare Board. Dei ban kynthup lang ïa ki nongtrei ing briew ha ka thup ki nongtrei katkum ka jingpynbna ba la pynmih ha ka Minimum Wages Act, 1984, bad ban pyntreikam ruh ïa ka dor bylla sngi.”“Lyngba ka Welfare Board ngi kwah ïa ka Sorkar ban lum jingkheiñ ïa ka jingdon jong ki nongbylla iing briew, ban ai jingïarap haba ki ïakynduh ïa kino kino ki jingjia ha ka jingim jong ki, ban ai jingïarap ha ka pang ka shitom na ka bynta ka bai sumar, ban ïa ka jingïarap haba kha khunlung bad kiwei kiwei. Dei ban thaw ruh da ki kyndon ïa ki kam ban trei bad ban pyntreikam ïa ka jingsiew katkum ka Minimum Wages Act,” la ong ka Kong Nongkhlaw bad bynrap, “ki aiñ ïada ïa ki nongbylla (Labour Laws) kim ai jingïada satia ïa ki nongtrei ha ki ing briew.”Katkum ka jingïathuh jong ka Vice President ki don palat lai hajar ngut ki nongtrei ing briew kiba la rejister kyrteng ban long ki dkhot jong ka AMDWU.Halor ka jingshah thombor ka longryngieng jong ki nongtrei ing briew, ka President jong ka Union ka Kong Patrisha Riahtam, ka la kam ba ka Union ka la ïoh ujor la bun tylli kum kine ki jingjia.“Haba don ki jingshah thombor ki dkhot jong ka Union ngi ju shimkhia kum ka Union.  Ki la don teng ki jingjia haba ki nongtrei ing briew ki shah leh be-ijot bad shah pyndik laiphew jait bad mar mar ka Union ka ju pan jingïarap na ki bor Pulit,” la bynrap ka Kong Riahtam.“Namar Kata, ngi dawa ïa ka Sorkar Jylla bad ïa ka Sorkar Pdeng ba kin wad ïa ki lad ki lynti ban wanrah da ki polisi bad wanrah da ka aiñ ka ban ïada ïa ki nongtrei ing briew,” ong ka ong Riahtam.",DAWA KI NONGTREI ÏING BRIEW ÏA KA SORKAR BAN THAW DA KA WELFARE BOARD,https://batesitv.com/dawa-ki-nongtrei-iing-briew-ia-ka-sorkar-ban-thaw-da-ka-welfare-board/
": Uwei u heprit ba la tip kyrteng u Kitborlang Marbaniang uba la 10 snem ka rta na ka shnong Umtangar ha Ri-Bhoi u la shah pynïap dusmon ha ki runar bym lah satia ban ithuh ha kawei ka jaka ba long khlaw hajan kane ka shnong.Kane ka la jia ha ka 18 tarik mynta u bnai ha kaba la lap ïa ka met jong u heprit ha ka por 7:00 baje eiei janmiet.Une u heprit u dei uba dang pule ruh ha ka Class-II ha kawei ka LP School ha ka shnong Umlur bad u dei ruh u khun ba saw napdeng ki 7 ngut ki khun jong u Bah Synshar Nonghyndah bad ka Kong Diona Marbañiang.U Kpa, u la ïathuh ba u heprit Kitboklang u la mih na la iing ha ka sngi Saitjaiñ bad la ki paralok hynrei um shym la wanphai shuh sha la ing hynrei dei tad ha ka sngi u Blei ba la lap ïa ka met jong u na kawei ka khlaw hajan kane ka shnong ryngkat ki dak mong ha ka durkhmat.Ki Pulit jong ka Patharkhmah Police Station kiba la ioh jingtip halor kane ka jingjia, ki la leit ban pynlong ia ka jingtohkit bad ban pynkit noh ïa ka met jong u sha Nongpoh, Civil Hospital ban leh ïa ka Postmortem.  Hadien ladep leh ia ka Post Mortem la aiti noh ïa ka met sha ki bahaiing hasem ha ka Lah Sngi u Blei ban pyndep ïa ka jinglehñiam ba khatduh.Ki kmie ki kpa ki la mudui da ka ejahar ha Patharkhmah Police Station bad ki Pulit mynta ki dang pynlong ia ka jingtohkit kaba bniah ban lap ksai ia ki runar kiba donkti ban dkhat jubor ia ka jingim jong heprit Kitborlang.","SHAH PYNÏAP DUSMON U HEPRIT BA DANG 10 SNEM HA UMTANGAR, THWET KI PULIT ÏA KI RUNAR",https://batesitv.com/shah-pyniap-dusmon-u-heprit-ba-dang-10-snem-ha-umtangar-thwet-ki-pulit-ia-ki-runar/
"Myntri Rangbah ka Jylla ha ka sngi Baar u la kular ba ka Sorkar kan sa shong bishar halor ka jingtyrwa ban wanrah ïa ka Minimum Support Price (MSP) ne ka dor kyrshan na ka bynta u kwai.U Sangma u la ong ba ka dor jong u kwai la die ha ka dor ba palat shiphew shah bad bynrap, “namarkata, ka dor bynrap ka long tang ka lad ban pyntyllun shakhmat.”U Sangma u la ai ïa kane ka jubab halor ka jingkylli jong u MLA ka UDP na Amlarem Constituency u Bah Lahkmen Rymbui, uba la kyrpad ïa ka Sorkar Jylla ban thaw lad da kaba wanrah ïa ka Minimum Support Price na ka bynta u kwai.U Bah Rymbui u la ong ba ka dor jong u kwai ka la hiar bha haduh katta katta bad kane ka pynlong ïa ki nongrep ban pynmih bun bha ïa u kwai katba ka dor pat ka la nang hiar arsut.Kane ka jingkylli jong u Bah Rymbui ka long da kaba kdew ïa ka jingpynbna ba la pynmih da ka Sorkar India ha u snemn 2020 kaba buh ïa ka dor kyrshan (Minimum Support Price) na ka bynta u kwai ha ka dor T. 200.Haba pynpaw ïa ka jingsngewhun halor ka jubab jong u Myntri Rangbah, u Bah Rymbui u la kyrpad ba ka Sorkar ba kan  buh ruh ïa ka Processing Unit ha ka shnong Amlarem ban kyntiew ïa ka jingpynmih ïa u kwai bad ban pynïaid iew ïa une u mar rep.U Sangma u la pyntip ba ki don ar tylli na ki 46 tylli ki Processing Unit ba la buh ha Amlarem. U la ïathuh ruh ba jin haduh T. 41 lak la pynlut nalor ka T. 1 klur kaba ladep pynlut.”Shwa kane, ka Myntri kaba khmih ïa ka tnat Rep ka Dr. Ampareen Lyngdoh ka la ïathuh ba ki don 46 tylli ki Processing Unit kiba don ruh ïa ka sem treikam, ki mashin khoh snep kwai, ki sem pynrkhiang kwai (solar tunnel dryer), bad ki Soaked Pit ba la buh ha ki 21 tylli ki Block jong ki 10 tylli ki District. Ka dor ba la thied ïa kine ki tiar ka long T. 14.06 klur.34 Unit ki dei kiba la shna pyndep bad sa 12 Unit kiba dang sah yn sa pyndep ha ki bnai ban sa wan.Ka Dr. Ampareen ka la ong ba u kwai u dei uwei na ki mar rep ba ka tnat Rep ka la phaikhmat bha ha ki snem ban sa wan haba jubab ïa ka jingkylli ba la buh da u MLA ka UDP na Mawkyrwat Constituency u Bah Renikton Lyngdoh Tongkhar, uba kwah ban tip hato ïa u kwai la ñiew neem kum u mar shalan.",YN BISHAR KA SORKAR SHWA BAN KYNTIEW ÏA KA DOR U KWAI,https://batesitv.com/yn-bishar-ka-sorkar-shwa-ban-kyntiew-ia-ka-dor-u-kwai/
": Ka Sorkar Jylla ka la rai ban pynbun shuh shuh ïa ki Police Outpost bad ki Border Outpost khamtam ha shilynter ka khappud jong ka jylla da kaba thungkam palat lai hajar ngut ki Pulit.Haba jubab ïa ka jingkylli, ba la wanrah da u MLA ka Congress na Mawhati Charles Marngar, halor ka jingshah pyndik ki paidbah khamtam ha ki jaka ba don ka jingïakajia pud hapdeng ka Meghalaya bad Assam, u Myntri Rangbah ka Jylla u Conrad K. Sangma u la ong, ka Sorkar Jylla ka la pynkhlaiñ shuh shuh ïa ka tnat Pulit khamtam da kaba buh ïa ki Border Outpost bad ïathuh ruh ba la nang pynbun shuh shuh ïa ki nongtrei ha ki Border Outpost barim bad bun tylli ki Border Outpost ba thymmai ladep ban pynkha khnang ban pynthikna ïa ka jingshong shngaiñ jong ki paidbah ha khappud.U Sangma u la ïathuh ba ha ki khyndiat bnai baladep, ka Sorkar ka la pyndep ai ka jingthungkam haduh 996 ngut ki Pulit, tang ban phah sha ki Border Outpost, watla ki don ki kam ba la mang, hynrei ïa ka jingpynrungkam ym pat lah ban pyndep bad mynta ki dang sah thylli.U la ïathuh ba ka Sorkar ka la rai ban pynlong noh ïa ka jingthungkam na ka bynta 3,108 ngut ki Pulit.“Kine ki kam (ba dang thylli) ha ki Outpost ba la don lypa bad ha ki Border Outpost.  Tang shu dep ka jingthungkam ïa ki 3108 ngut ki Pulit, yn sa aikam ïa ki bad ha kata ka por ngin sa ïohi ïa ka jingkhlaiñ ki bor pahara jong ka tnat Pulit,” la ong u Sangma.U la ong ba ka Sorkar Jylla ka la leh bin pa bin da kaba sdang shwa na ka Engineering Wing hapoh ka tnat Pulit.“Kane ka la ai laitluid ïa ki SP bad ban pynlut na ka bynta ki Outpost bapher bapher bad ban shna ïa ki ing treikam khlem da donkam shuh ban leit shwa na ka Engineering Wing jong ka tnat PWD lane na kino kino ki Agency,” u la bynrap.","DA KABA THUNGKAM 3 HAJAR KI PULIT, YN SHNA KHAM BUN KA SORKAR ÏA KI OUTPOST HA KHAPPUD",https://batesitv.com/da-kaba-thungkam-3-hajar-ki-pulit-yn-shna-kham-bun-ka-sorkar-ia-ki-outpost-ha-khappud/
"U Myntri Rangbah ka Jylla Conrad K Sangma ha ka sngi baar u la ong ba ka Sorkar Meghalaya ka la kut jingmut ban pynbeit noh ïa ka jingïakajia pud bad ka Sorkar Assam.Katkum ka jingong jong u, ka Sorkar Meghalaya ka la kyrpad ïa ka Sorkar Assam ba kan tuklar ban weng noh ïa ka ejahar ba la mudui pyrshah ïa ki saw ngut ki nongshong shnong ha kaba ïadei bad ka jingshah pynpra u mawnongrim katkum ka jingbthah jong ka Karbi Anglong Autonomous Council (KAAC) ha ka shnong Jatalong kaba hap hapoh Block-II.Ka Sorkar ka la kular ruh ban leh da kaba tyngeh pyrshah ïa ka jingkhrong khajna be-aiñ hapoh u pud u sam jong ka jylla Meghalaya.Haba jubab ïa ka jingkylli ba la wanrah da u MLA ka Congress na Mawhati u Bah Charles Marngar, u Sangma u la ong, “nga kwah ban ïaiban kumba la jia ha ki por ba la leit noh bad ngi la pyni ïa ka jingthmu jong ka Sorkar MDA-1 ha ki san snem baldep, ngi la kut jingmut ban ïaid beit shakhmat bad ban wanrah ïa ka jingpynkut bad ban weng noh shisyndon ïa ka jingïakajia pud.  Na ka bynta kata, ngi donkam ïa ka jingïatreilang bad ban shimkhia ha ka rukom kaba dei.’Halor ka jingjia ha ka shnong Jatalong, u Sangma u la ong ba ïa ka ejahar la mudui da u Ranger jong ka KAAC hynrei ym da ka Sorkar Assam.“Ka don ka jingthmu ban kem (ïa ki saw ngut ki nongshong shnong).  Hynrei, u Chief Secretary u la phah da ka jingthoh sha u Chief Secretary jong ka Sorkar Assam ban kyrpad ba ïa kane ka Case pyrshah ïa ki saw ngut ki nongshong shnong yn weng noh da kaba sdang ïa ka jingïakren………Dalade hi nga la kren ïa u Myntri Rangbah ka Assam bad dalade hi nga la kyrpad ïa u katba ki jingïakren ki dang tyllun shakhmat, katba ngi dang pyrshah ban jam shakhmat ban wad ïa ki lad ki lynti ïa kum kine ki jingjia kaba lah ban pynheh shuh shuh ïa ka jinglong jingman, katba lah ngin pyrshang ban ïakren sngewthuh bad u la mynjur ruh ba un sa peit ïa kane ka kam bad ngi la ïatreilang ryngkat bad nga kwah ban pyntip hangne ba ngi la ïohi borabor ïa ka jingshahskhor na ka Sorkar Assam bad khamtam eh u Myntri Rangbah,” u la ong haba pynpaw ïa ka jingkyrmen ba ïa kane ka kam yn sa lah ban pynkut noh kham kloi.Ha kaba ïadei bad ka jingkhrong khajna be-aiñ, u Myntri Rangbah u la ong ba ki jingkhrong khajna kim jia satia hapoh u pud u sam jong ka Meghalaya namarba ka jylla ka la ñiew ïa u synsar kum u mar rep.“Ha ka jingshisha, ïa kane ka rai, ka Sorkar MDA-I ka la ïarap shikatdei eh ïa ki nongrep bad ka jingkylli kaba mih halor ka jingkhrong khajna be-aiñ hapoh u pud synshar ka Meghalaya yn ym shah daleilei ruh em bad lada ka don kum kata, ngin hap ban leh eiei mardor,” u la ong.U Sangma u la ong ruh ba kum kine ki jingjia, ki jia tang ha ki jaka ba dang hap hapoh u pud u sam jong ka  KAAC.“Lada ka don kum kata, ngin hap ban ïakren bad ka Sorkar Assam,” u la bynrap.",NGI LA KUT JINGMUT BAN PYNBEIT ÏA U PUD U SAM BAD KA JYLLA ASSAM : CONRAD SANGMA,https://batesitv.com/ngi-la-kut-jingmut-ban-pynbeit-ia-u-pud-u-sam-bad-ka-jylla-assam-conrad-sangma/
"U Tennydard M. Marak uba dei u nongtrei monsngewbha u la dawa ïa ki bor ka aiñ ban pynshitom ïa ki ophisar jong ka DMR bad ka tnat Transport halor ka jingkynnoh ba ki ailad ban shalan be-aiñ ïa u dewiong na rilum Garo.Ha u kyrwoh, u Marak u la ong, “ka long ka jingshisha ba ka jingtih be-aiñ bad ka jingshalan be-aiñ ïa u dewiong ka dang ïaibteng khlem kano kano ka jingpeitngor kaba wanrah ïa ka jingduhnong ïa ka jylla ïa kaba ka Sorkar Jylla, ka Ingbishar jong ka Meghalaya bad baroh ki tip shai ïa ki jingshisha hynrei na ka daw ka jingdon ki riewshim kabu ym shym la leh eiei satia.”“Namarkata, ka long kaba donkam ban pynshitom pyrshah ïa ki ophisar jong ka DMR bad ka tnat Transport kiba peit bad pynïaid ïa ki Checkpoint bad ki Check Gate ban lap ïa ka jingkamai pisa puk puk na ki tyllong nabar khnang ban sei madan ïa ka jingpyntreikam da ka thung ïa ka jingtohkit da ka ED Departmental Enquiry/Check bad ban register case halor ka jingbym pyndep jong ki ïa ka kamram ha ka rukom badei hapoh ki kyndon jong ka aiñ khamtam kloi katba lah,” u la ong.U la ong, ba katkum u Justice (Retied) BP Katakey, uba la thung da ka Ingbishar Meghalaya High Court ban peit ïa ka jingpyntreikam ïa ka jingbthah  jong ka Supreme Court bad ka NGT, ka Sorkar Jylla ka la pyntip ba ka Supreme Court shwa ban khang ïa ka jingtih dewiong, u dewiong uba ladep tih u don 32 lak Metric Tonne.Ka Government ka kren tang shaphang u dewiong uba don 14 lak metric tonne bad No.3232 bad namar kata dei ban tih bniah ïa u dewiong uba dang sah sa 18 lak metric tonne.  Namarkata, ka paw shai ba ïa u dewiong ladep ban shalan khlem ka Challan bad ka jingjahrngai jong u dewiong ka long sa 18 Lak Metric tonn,”ong u Marak.U Marak ha ka 30 tarik u Kyllalyngkot, u la ujor da ejahar ha ki Pulit ka Athiabari/ Porlakait Police Out Post pyrshah ïa ka jingshalan dewiong khlem ka Challan lyngba ka Checkpoint.“Ïa u Token No. la ai hadien ba ladep siew ïa ka pisa.  Ïa ka jingujor ejahar jong nga ladep phah sha Riangdo Police Station  ban leh ïa kaba donkam. Hynrei haduh mynta kam pat don satia kano kano ka jingpyni kam bad namar ka jingbym kitkhia jong ki Pulit, ka la don ruh ka jingkylla ka trok kit dewiong ha ka 12 tarik Rymphang, 2024 hadien ba la ujor ïa ka ejahar ha ka 30/01/2024 hajan Athiabari Police Station halor ka jingkit palat pud ïa u dewiong kumba 1 kilomitar na Athiabari Outpost,” u la ong.",KYNNOH U TENNYDARD MARAK BA AILAD SHALAN BE-AIÑ ÏA U DEWIONG KA DMR BAD TRANSPORT,https://batesitv.com/kynnoh-u-tennydard-marak-ba-ailad-shalan-be-ain-ia-u-dewiong-ka-dmr-bad-transport/
"Hadien 189 snem ka jingkhladnoh jong u Syiem Tirot Sing Syiemlieh, u khlawait nongïaleh laitluid ka ri India uba dei ruh u Syiem jong ka Hima Nongkhlaw, u la ïap ha ka 17 tarik, Naitung, 1835, ha ka jingshah set byndi ha ka Sorkar Bilat ha nongbah Dhaka, mynta ka Sorkar Meghalaya ka la shimkhia ban tei ïa u durmot ha phyllaw jong ka Indira Gandhi Cultural Centre (IGCC), ha nongbah Dhaka, Bangladesh.Ha ka jingplie paidbah ïa une u durmot jong u Syiem Tirot Sing, la pynkylla ruh ïa ka kyrteng jong ka ICCR Library ha Dhaka sha ka kyrteng, ‘U Tirot Sing Library’.La plie paidbah ïa une u durmot da u Symbud Myntri Rangbah ka Jylla u Bah Sniawbhalang Dhar ryngkat ka jingsakhi lang jong u Myntri ka tnat Arts and Culture u Bah Paul Lyngdoh, ka Myntri Sorkar ka Dr. Ampareen Lyngdoh, u Chairman jong ka State Planning Board Bah Metbah Lyngdoh, u High Commissioner ka India sha Bangladesh u Pranay Verma, u Commissioner and Secretary uba khmih ïa ka tnat Art and Culture Bah Frederick Roy Kharkongor, u Chairman barim jong ka UPSC u Prof. David R. Syiemlieh, u Adviser ka Sorkar Jylla u Bah Hamletson Dohling, ki MDC jong ka Khasi Hills Autonomous District Council ba kynthup ïa u Bah Titostarwell Chyne, u Bah Teiborlang Pathaw, u Syiem Khynnah jong ka Hima Nongkhlaw u Pa’iem K.M Syiem, u Syiem ka Hima Bhowal u Pa’iem Kynsai M. Syiem, u Syiem Khynnah jong ka Hima Khyrim u Pa’iem Habapan Syiem bad kiwei kiwei.","TEI MOT KA SORKAR ÏA U SYIEM TIROT SING HA DHAKA, BANGLADESH HADIEN 189 SNEM",https://batesitv.com/tei-mot-ka-sorkar-ia-u-syiem-tirot-sing-ha-dhaka-bangladesh-hadien-189-snem/
"Ka Khasi Students Union (KSU) South West Khasi Hills District bad Ranikor Circle ha ka sngi Thohdieng ka la ujor sha ka Sorkar Jylla halor ka jingpyndik bad ka jingpharep nongkhaïi da ki shipai Border Security Force (BSF) ïa ki nongkhaïi kiba sah ha ki shnong khappud kiba ju im kamai jakpoh da ka kam die marbam ha ki iew kiba don ki shnong khappud ka South West Khasi Hills District.Ki lai tylli ki iew kiba heh ha ki shnong khappud ka South West Khasi Hills District bad ka ri Bangladesh ki long ka iew Balat, ka iew Photkroh bad ka iew Nongjri.  Nalor kata, sa lai tylli iew Khappud (Haat Border) kiba ju long iew shisien shitaiew, ki long ha Ryngku, Nolikata bad ha Dangar bad ha kine ki lai tylli ki iew khappud ki nongkhaïi ba la ïoh ID Card na ka Sorkar ki ju leit khaii bad ki nongkhaïi na ka ri Bangladesh.U President ka KSU-SWKHDU samla Forwardman Nongrem ha ka jingïakren bad ki lad pathai khubor u la ong, “ngi la aiti da ka jingthoh ha u Symbud Myntri Rangbah ka Jylla uba khmih ïa ka tnat Kam Pohing Bah Prestone Tynsong ba un tuklar halor ka jingpynsuhsat jong ki shipai BSF ïa ki nongkhaïi bad ïa ki paidbah nongleit nongwan kiba shong basah ha ki shnong khappud jong ka South West Khasi Hills District.”“Dang ki shipai BSF kiba ap pahara ha u Zero Line ki la wan kiew sha ki shnong ba shong basah ki briew, ban talasi naphang ïa ki kali kit marbam ha surokbah Mawkyrwat-Ranikor ha ka shnong Khatphra bad ha surokbah Mawsynram-Ranikor ha lad ka shnong Balat.  Ym tang ba ki la talasi naphang ïa ki kali kit marbam, hynrei ki la pharep ruh ïa ki nongkhaïi ba ki dei ki nongkhaïi tuh kiba thmu ban shalan be-aiñ ïa ki marbam sha ka ri Bangladesh,” ong u samla Nongrem.U samla Nongrem u la ïathuh ba u Bah Prestone u la kular ba ka Sorkar  kan sa thaw da ka Subdivisional Level Coordination Committee ka ban khlieh da u SDO (Civil) ka ban kynthup ïa ki shipai BSF, ki Pulit bad ïa ki Rangbah Shnong na ki shnong khappud khnang ban weng noh ïa kane ka jingeh kaba ki paidbah ki ïakynduh.“Ngi dawa ïa ki bor synshar jong ka East Khasi Hills bad ka South West Khasi Hills ba kin shimkhia ban pynkynriah ïa ki shipai BSF na kine ki shnong briew namarba ka jingdon jong ki BSF ha kine ki ar tylli ki jaka ka pynwit haduh katta katta ïa ki paidbah,” u la ong.Haba kylli u la ong, “ki kali kit mar ki bun kiba leit sha Haat Bangla. Ka jingïaid kali ka la bun hynrei ym baroh ki kali kiba khaii be-aiñ sha Bangladeh. Hynrei ki BSF kim dei ban tuklar ïa u pud u sam treikam jong ki Pulit bad ki bor synshar district hynrei lym kumta kam don jingmut shuh ïa ki Pulit ban don ïa ki Thanat sha ki shnong khappud lada ïa ka kam jong ki la leh lut da ki BSF.”U la ïathuh ba ha u snem  2018 ki shipai BSF ki la pyrshang ban shna ktem ha ka thaiñ Rangthong kaba jngai kumba 40 kilomitar na ka khappud. “Ka Seng hi kam lah ban pdiang ïa ka jingtalasi kali kit mar da ki BSF namarba ki paidbah kim ïapei satia ïa ka ktien ka thylliej hynrei lada ka don ka jingtalasi ki BSF ki dei ban ïatreilang bad ki bor Pulit,” u la bynrap.“Ngi la pynsngew ha u Symbud Myntri Rangbah ba ngim ïashah ïa ki nongkhaïi tuh hynrei ngi pynsngew pat ba ki nongkhaïi ba dei hok hapoh ka District kim dei ban shah pharep bad shah ktah da kumne kumtai,” ong shuh shuh u samla Nongrem.",UJOR KA KSU SHA KA SORKAR BA PHAREP KI BSF ÏA KI NONGKHAÏI KUM KI NONGKHAÏI TUH,https://batesitv.com/ujor-ka-ksu-sha-ka-sorkar-ba-pharep-ki-bsf-ia-ki-nongkhaii-kum-ki-nongkhaii-tuh/
"Ka lympung ialehkai Cricket jong ka 2nd bad ka 3rd Division bad la pynlong da ka Shillong Cricket Association da ka jingiatrei lang bad ka Samkhamti ka la poi noh sha kaba kut ha ka sngi Thohdieng ia kaba la pynlong ha madan Urkaliar, Shillong.Ha ka jinglehkai jong ka 2nd Division, ka kynhun ialehkai Golflink ka la pynliem noh ia ka kynhun ialehkai Metalica bad da kane ka jingjop ka Golflink ka la iohrung sha ka lympung ialehkai First Division. Katba ha ka jinglehkai jong ka 3rd Division ka Lawsohtun ka la pynliem noh ia ka Metalica Rising bad da kane ka jingjop ka Lawsohtun mynta ka la kiew sha ka kyrdan ialehkai jong ka 2nd Division.Ha kane ka sngi, ka sakhi lang da u Bah Samborlang Diengdoh uba la long kum u Kongsan, u Secretary jong ka Meghalaya Cricket Association Bah Gideon Kharkangor kum u Symbud Kongsan, u MDC jong ka Laban u Bah Mitchel Wankhar uba la long kum u kongsan ba kyrpang, ki nongpyniaid jong ka Shillong Cricket Association ba kynthup ia u President u Bah Peter MacDonald Kharsawian, u General Secretary Bah Banri kharmalki, u Vice President u Amit Singhania bad kiwei kiwei.La sam ruh ia ka khusnam Player of the match ha ka 3rd division ba la ioh da u samla Hilar Thabah na ka Lawsohtun bad ia ka khusnam Player of the series la ioh rah da u samla Greatestful Lyngkhoi na ka Lawsohtun.Ha ka 2nd division, ia ka khusnam player of the match la iohrah da u Asif na ka Golflink bad ia ka khusnam player of the series la iohrah da u Pritam Singh na ka Golflink.",JOP KA GOLFLINK BAD KA LAWSOHTUN HA KA 2ND BAD 3RD DIVISION KA SCL,https://batesitv.com/jop-ka-golflink-bad-ka-lawsohtun-ha-ka-2nd-bad-3rd-division-ka-scl/
Ki nongïalam jong ka Education Cell ka Khasi Students Union (KSU) ha ka sngi Thohdieng ki la ïakynduh ïa u Myntri ka tnat Pule Puthi u Rakkam A. Sangam ban pynsngew halor ka jingpynslem jong ka Sorkar Jylla ban pyllait ïa ka baibam lane ka Scholarship jong ki samla pule na ka bynta u snem 2022-2023.Ha ka jingïakren bad ki lad pathai khubor u Asst Education Secretary ka KSU u samla Richest Malngiang u la ïathuh ba kane ka jingpynsngew jong ka seng sha u Myntri ka tnat Pule Puthi ka long namar ka jingïohpdiang ïa ka jingud jingnam na kiba bun ki samla pule halor ka jingpynslem jong ka Sorkar ban pyllait ïa ka Scholarship bad don ruh kiba ym pat ïoh ïa ka Scholarship haduh kine ki sngi.Ka jingbym ïoh jong ki samla pule ïa ka Scholarship na ka bynta ka shisnem ka la buh jingeh ïa ki bad khamtam eh na ka bynta ki samla pule kiba wan na ki longïing kiba kham duna ha ka ïoh ka kot namarba ka ladei ruh ka por ba ki hap ban siew ïa ka bai klas na ka bynta u snem 2024.Na ka liang jong u Myntri ka tnat Pule Puthi u la kular ban shimkhia bad ban pynbeit mardor ïa kane ka kam bad u la kyntu ba ki samla pule ki bym pat ïoh ïa ka Scholarship ki dei ban leit mih sha ka ophis treikam jong u Director ka tnat Higher & Technical Education ïohba ka don ka jingthud na ka liang jong ka ophis.,PYNSNGEW KA KSU SHA KA SORKAR BYM ÏOH SCHOLARSHIP KI SAMLA PULE JIN SHISNEM,https://batesitv.com/pynsngew-ka-ksu-sha-ka-sorkar-bym-ioh-scholarship-ki-samla-pule-jin-shisnem/
": Ka Khasi  Students Union (KSU) Bangalore Unit ha ka sngi Thohdieng ka la pynsngew ha u Myntri ka Sorkar Jylla uba peit ïa ka General Administration Department u Rakkam A. Sangma halor ka jingbym don ka Meghalaya House ha ka nongbah Bangalore, Karnataka namar kaba la buh jingeh haduh katta katta khamtam ïa ki samla pule bad ïa ki nongshong shnong ka jylla Meghalaya kiba leit sha ka Jylla Karnataka na ka bynta ki kam ki duk.Ha ka jingïakren bad ki lad pathai khubor, u General Secretary barim ka KSU Bangalore Unit u samla Amos Syiemlieh u la ïathuh ruh ba ka don ka jingdkoh ha ki snem baladep namar ka jingbym ai jaka jong ka Sorkar Karnataka ban shna ïa ka Meghalaya House hynrei da ka jingïai buddien jong ka Sorkar Meghalaya shen yn sa shna noh ïa ka Meghalaya House bad ong ruh ba ka Sorkar ka la khot ruh ka Expression of Interest (EOI) khnang ban pynsdang noh ïa kane ka ing basa ha ka nongbah Bengalore.“Ngi ngeit skhem lyngba ka jingdon jong ka Meghalaya House ha Bengalore kan ai jingmyntoi ïa ki samla kiba pule bad kiba trei sha ka jylla Karnataka bad kumjuh ruh ïa ki paidbah kiba leit wad jingsumar,” la ong u Samla Amos.Ka seng ka la pynsngew ruh hakhmat u Myntri ha kaba ïadei bad ki Agency kiba treikam hapoh ka jylla Meghalaya kiba ju wad ïa ki khynnah Khasi ban leit pule shabar ka jylla.“Bun hi na ki Agency haba ki ai Counselling na Shillong ki leh da kawei ka rukom hynrei ynda ki khynnah Khasi ki la poi sha Bangalore ka long pat da kumwei ha kaba bun ki khep ki khynnah Khasi ki ïakynduh jingeh bha halor kane,” ula ong.U la ïathuh ba u Rakkam A. Sangma uba peit ruh ruh ïa ka tnat Pule Puthi u la kular ban shimkhia ban buh da ki kyndon kiba biang ïa kino kino ki Agency kiba shimti ban phah ïa ki khynnah Khasi ban leit pule sha bar ka jylla nangne shakhmat.",BYM DON KA MEGHALAYA HOUSE HA BANGALORE KYNDUH MAWSIANG KI PAID MEGHALAYA,https://batesitv.com/bym-don-ka-meghalaya-house-ha-bangalore-kynduh-mawsiang-ki-paid-meghalaya/
"Ka Indira Gandhi Cultural Centre (IGCC) ryngkat ka jingiatreilang bad ka High Commission ka ri India sha Bangladesh lem bad ka tnad Arts and Culture jong ka Sorkar Meghalaya bad ka Bangladesh Shilkapala Academy (BSA), Dhaka ki la pynlong ia ka Cultural Programme kum shi bynta ban ai burom ia u Syiem Tirot Sing u Khlawait ka ri Khasi.Kane ka jingaiburom ia u Syiem Tirot Sing ka long hadien ba ka Sorkar Meghalaya ka la trei shitom ban pynieng ia u durmot jong une u Syiem ka Hima Nongkhlaw ha phyllaw jong ka Indira Gandhi Cultural Centre (IGCC), Dhaka ia uba la plie paidbah da u Symbud Myntri Rangbah ka Jylla u Bah Sniawbhalang Dhar hynnin ka sngi Thohdieng.Ia ka Cultural Programme la pynlong ha Jatiya Natyashala Milanayatan, Bangladesh Shilpakala cademy, Shegun Bagicha, Dhaka ha ka sngi Thohdieng.Ha kane ka sngi, la sakhi lang da u Symbud Myntri Rangbah ka jylla u Bah Sniawbhalang Dhar, ki Myntri Sorkar ba kynthup ia u Bah Paul Lyngdoh bad ka Dr. Mazel Ampareen Lyngdoh, u High Commisisoner ka India u Pranay Verma, ki MDC ka KHADC, ki Syiem bad ki Syiem Khynnah jong ka Hima Nongkhlaw, Hima Bhowal bad Hima Khyrim bad kiwei kiwei.",AI BUROM KA SORKAR MEGHALAYA ÏA U SYIEM TIROT SING HA DHAKA DA KI JINGRWAI IEID RI,https://batesitv.com/ai-burom-ka-sorkar-meghalaya-ia-u-syiem-tirot-sing-ha-dhaka-da-ki-jingrwai-ieid-ri/
"Uwei u Pulit Unarmed Branch Sub Inspector ka Ri Bhoi District u Amit Sinha u la khlad noh ha step sngi Saitjaiñ ha ka shnong Gurgoan, Delhi na ka jingiatakhuh kali.U Amit Sinha u leit ia ka kam ophis sha Delhi bad kane ka jingjia ba sngewsih ka la wan jia katba u dang leit ryngkat lang bad u paralok jong u, u Digvijay Singh.Katkum ka ejahar ba la ujor da u Digvijay Singh u la iathuh ba ki la mih ban leit bam jingbam ha Sector 58 Gurgaon bad katba ki dang wan phai da ka kali ia kaba la niah da u Digvijay Singh kynsan kynsan kawei ka kali ka la tynrah ia ka kali kaba ki shong na ki bynta ba shadien kat haduh ba u Amit Sinha u la mynsaw jur.Ia u Amit Sinha la pynbna ba u la khladnoh da u Medical Officer ka Sanar International Hospital, Gurgaon bad u Digvijay Singh ruh u la mynsaw bad u la shah sumar ha kane hi ka Hospital.",KHLAD U SUB-INSPECTOR KA RIBHOI HA DELHI BA SHAH TYNRAH KALI,https://batesitv.com/khlad-u-sub-inspector-ka-ribhoi-ha-delhi-ba-shah-tynrah-kali/
"Ki rangialehkai phutbol jong ka jylla Meghalaya kin sa mih na la iing lashai ka sngi U Blei ban leit iashim bynta ha ka lympung ialehkai phutbol jong ka 77th Santosh Trophy ka ban long ha nongbah Itanagar, Arunachal Pradesh.Shwa ba kane ka kynhun kan mih na la iing, la pynlong ia ka jingialang kitbok kitrwiang ha kaba la don lang u Secretary jong ka Meghalaya Football Association u bah Sunesh Syiem, ki dkhot jong ka Senior Cell, u Coah lem bad ki rang ialehkai.Ha kane ka kynti, kin don 12 tylli ki kynhun ialehkai na ki jylla ki ban iaknieh ia ka nam lahduh ha ka 77Santosh Trophy bad ka Meghalaya kaba la ngat ha ka Group-A kaba kynthup ia ka Arunachal Pradesh, Goa, Assam, Services, bad ka Kerala.Ka Meghalaya kan iakhun nyngkong eh ia ka Services ha ka 21 tarik, Rymphang, bud pat sa ka jingiakhun pyrshah ia ka Assam ha ka 23 tarik Rymphang, ia ka Kerela ha ka 25 tarik Rympahng, ia ka Goa ha  ka 28 tarik Rymphang bad ia ka Arunachal Pradesh ha ka 1 tarik Lber, 2024.Kum ban shu pynkynmaw hangne, ba kane ka kynhun ialehkai na ka jylla Meghalaya kaba la ioh rung  sha ka phainal jong ka Santosh Trophy kaba la long ha u snem 2023.Ha ka jingiakren bad u Bah Sunesh u pynpaw ba 80 na ka 100 ki rangialekai ki dei kiba la don bynta  bad ka kynhun kaba la rung shaduh ka phainal jong kane ka lympung ialehkai ha u snem ba ladep bad nalor kata, la pynrung shuh shuh sa ia ki katto katne ki samla ialehkai ha kane ka kynhun.Ki rangialehkai ka Meghalaya ki long u Siwel Rymbai, Daraphun Talang, Lionel Daryl Rymmei kiba dei ki Goalkeeper, Wanboklang Lyngkhoi, Donborlang Nongkynrih, Banskhemlang Mawlong, Brolington Warlarpih, Over Kindness L. Mawnai, Dawan Plielad Myrchiang, Lukas Syngkli kiba dei ki Defender, u Baby Sunday Marngar, Kitboklang Pale, Nekilson Bina, Damonlang Pathaw, Dameki Khongstia, Dawanchaw Carlos Challam, Robert Khongjoh, Baiaikara Swer kum ki Midfielder, u Sheen Stevenson Sohktung, Nelson Rymbai, Shaiborlang Kharpan, Chesterpaul Lyngdoh kum ki Forward.Ki Coach ki kynthup ia u Bah Khlaiñpyrkhat Syiemlieh kum u Head Coach, u Playerson Syiemlieh, Asst. Coach, Freddy Kharpran Mananger, Lucky Mary Marbaniang Physiotherapist.",LASHAI YN MIH KI RANGIALEHKAI PHUTBOL NA MEGHALAYA BAN ÏASHIM BYNTA HA KA 77th SANTOSH TROPHY,https://batesitv.com/lashai-yn-mih-ki-rangialehkai-phutbol-na-meghalaya-ban-iashim-bynta-ha-ka-77th-santosh-trophy/
"Ka Kong Simi Khongtiang kaba dei ka nongshna phlim na kane ka jylla Meghalaya ka la jop ia ka khusnam kum ka “Best Director” na ka bynta ka phlim ‘Ka Chithi’ ha ka Prag Cine Awards, 2024, North East India.Ia ka Prag Cine Awards, 2024, North East India la pynlong ha nongbah Jorhat, Assam ha ka sngi Thohdieng ha kaba la iashim bynta da ki nongpynmih phlim, ki nongshna phlim, ki tyngshop bad ki puron na kylleng ki jylla jong ka thaiñ Shatei Lammihngi.Ia ka phlim “Ka Chithi” kaba dei ha ka ktien Pnar la jied ha ki lai bynta, kata, ha ka “Best Film”, “Best Actor (Female)” bad “Best Director.”Ka Kong Simi Khongtiang, ka la pynpaw ba kane ka dei ka jingkmen bakhraw ia ka kynhun jong ka kynhun ka phlim ‘Ka Chithi.”  Ka la ong ruh ba ki dang don shibun ki phlim ba la shna na ki jylla ka thain Shatei Lammihngi kiba la shah jied na ka bynta kane ka khusnam.Kum ka Director, kane ka dei ka sien baar ba ka la shah jied ban ioh pdiang ia kane ka khusnam hynrei ha u snem 2018 kam shym la jop satia hynrei ha kane ka kynti ba mynta ka la ioh ia ka jingjop da kaba ioh khur ia ka khusnam.",ÏOHNAM BEST DIRECTOR KA KONG SIMI KHONGTIANG HA KA PRAG CINE AWARDS,https://batesitv.com/iohnam-best-director-ka-kong-simi-khongtiang-ha-ka-prag-cine-awards/
"Ka Youth Hostels Association of India (YHAI) Meghalaya State Branch ka la pynkup burom ïa u Chairman u Bah E.D. Nongsiang halor ka jingshah jied kum u National Vice President jong ka YHAI, India.Ïa ka jingïalang pynkup burom la pynlong da ka Meghalaya State Branch ryngkat bad ka East Khasi Hills District Unit, Mairang Adhoc Unit  bad ka Ri Bhoi District Adhoc Unit.Ha kane ka sngi, la ai jingkren da u State President jong ka YHAI Meghalaya Branch u Bah S.L. Rapthap, kynthup ruh u Vice President Babu Kular Khongjirem ryngkat ka jingdonlang jong u Vice President ka YHAI, Meghalaya Bah A.M. Shadap, u Convenor ka Mairang Unit Bah Fabian Syiem, bad u Convenor ka Ribhoi Unit Bah Saibor Syiem, u State Secy ka YHAI Meghalaya, u Debashish Chakrabarty bad kiwei kiwei.","SHAH JIED U BAH BAH ED NONGSIANG KUM U VICE PRESIDENT KA YHAI, INDIA",https://batesitv.com/shah-jied-u-bah-bah-ed-nongsiang-kum-u-vice-president-ka-yhai-india/
"U Symbud Myntri Rangbah ka Jylla u Sniawbhalang Dhar ryngkat ka jingsynran lang jong ki arngut ki Myntri ka Sorkar ba kynthup ia u Bah Paul Lyngdoh bad ka Dr. Ampareen Lyngdoh, lem bad u Executive Member ka Khasi Hills Autonomous District Council (KHADC) Bah Teiborlang Pathaw, u Bah Hamletson Dohling bad u Commissioner & Secretary ka tnad Arts and Culture Bah Fedrick Kharkongorha ka sngi Thohdieng ki la leit jngoh ia ka along ba la set ia u Syiem Tirot Sing ha Dhaka, Bangladesh da ka Sorkar Bilat.U Syiem Tirot Sing u la iap ha Byndi ha Dhakha ha ka 17 tarik, Naitung, 1835 hadien ba la kem ia u da ki shipai ka Sorkar Bilat namar ka jingieng pyrshah ia ka Sorkar ban pynher krad na ka Hima Nongkhlaw.Kane ka along kaba la set ia u Syiem Tirot Sing, mynta la tip kyrteng ia ka, kum ka Dhaka Central Jail.La synran lang ia ki Myntri da ki Pulit jong ka Dhaka nalor kiwei de ki riew rangbah ki la leit lang sha Dhaka ha ka jingplie ia u durmot jong u Syiem Tirot Sing ha phyllaw jong ka Indira Gandhi Cultural Centre (IGCC).",LEIT JNGOH KI MYNTRI ÏA KA ALONG BA LA SET ÏA U SYIEM TIROT SING HA DHAKA,https://batesitv.com/leit-jngoh-ki-myntri-ia-ka-along-ba-la-set-ia-u-syiem-tirot-sing-ha-dhaka/
"Watla shnong Mawsynram ka dei ka shnong kaba la bna nam ha ka jingjur slap ha ka pyrthei hynrei ka long kaei kaei kaba sngewlyngngoh ban tip ba ki paidbah nongshong shnong ki hap ban mad ïa ka jingkyrduh um.Ïa kane la pyntip da u Bah Banshai Marbaniang uba long u nongtrei mon sngewbha ha  u kyrwoh ba la phah sha ki lad pathai khubor ha ka sngi Saitjaiñ.“Ki paidbah ka shnong Mawsynram ki la ïam bad ki lynñiar namar ka jingkyrduh um kaba la ktah kat haduh ba ki hap ban rah ïa la ka jong ka pliangja sha wah ban leit sait.  Ynda nga la shem bad lap da la ki jong ki khmat ba la hap ban shu thied ïa ka umbam umdih na kiwei pat ki jaka. Kane ka la buh jingeh bad ka la ktah khamtam ïa ki paidbah ki baduk ba kyrduh haduh ba kim lah shuh ban thied ïa ka umbam umdih,” la ong u Bah Marbaniang.“Kiba bun na ki paidbah ki la pyrshang ban thied ïa ka um ha ka dor kaba rem da kaba la sakhi ba ki nongtong um kiba wanrah ïa ka umbam umdih ki hap ban leit kit na jngai haduh ba ka um ka shongdor kumba T. 1,000” u la ong.“Ha kine ki sngi nga la leit ban pynsngew ha u Executive Engineer (EE) kumjuh ruh ha u SDO ba dei khmih ïa ka thaiñ Mawsynram lyngba ka ka tnat Public Health Engineering (PHE) ha kaba ïadei bad ka jingeh kaba ki paidbah nongshong shnong ki ïakynduh khamtam ha kum kane ka aiom tlang kaba ktah jur ïa ki longiing longsem ki baduk bakyrduh,” u la ong.U la ïathuh ba ka jingujor ha ka tnat PHE ka long halor kaei ka daw kaba la wanrah jingeh ïa ki paidbah jong ka thain ban kyrduh um haba ka pyrthei kylleng sawdong ka tip bad sakhi ïa ka shnong Mawsynram kum ka shnong ba jur slap ha pyrthei.“Nga la kylli halor ka jingwan jong ka Jal Jeevan Mission ba balei ka pynlong haduh katne, wat la pyntyllun ïa ki kam ban trei?,” u la buh jingkylli.“Ka jubab na ka tnat PHE ka long namarba dang duna palat ki jaka pynlang um kum ki tyllong umbam umdih ban ïoh hapoh ka shnong Mawsynram kaba la pynlong haduh ban wanrah ïa ka jingkyrduh um.  Nalorkata, u Engineer u la ong, hapoh ka shnong Mawsynram ym shym la ïohlad lyngba ka JJM ban shna ïa ki tyllong um ne ki jaka ban ring um hynrei la thaw thymmai tang ki Top Um ban shu rung um sha ki thliew iing jong ki briew,” la ïathuh u Bah Marbaniang.U la ïathuh ruh ba u Engineer bad u SDO ka tnat PHE ki la kular ba kin pyrshang ban wad ïa ki lad ki lynti kumno ban wad ïa ki tyllong um na ka bynta ban pynpoi ïa ka um sha ka shnong.“Nga ladep ban pynsngew teng sha ka Dorbar Shnong Mawsynram halor ka jingeh kaba ki paidbah ki ïakynduh haduh wat tang ban ïoh pyndonkam noh sa tang ar ne lai tylli ki wah Shnong ban leitsum leitsait, hynrei kumba nga sakhi haduh kat kine ki sngi ba mynta ka dang ïai sah kumjuh khlem da shimkhia eiei ruh em lyngba ka shnong namarba la bun ki riewsaiñ pyrthei kiba la pynlong noh kum ka tnat Khaii ïa ka rukom synshar paidbah,” u la ong bad bynrap, “nga la pynsngew ruh ïa kane sha ka skhor jong u MLA Bah Olan Sing Suiñ bad ha u MDC Bah Alvin K. Sawkmie ba kin shimkhia da kaba wad ïa ki lad ki lynti kumno ban weng ïa ka jingeh jongki paidbah jong ka Constituency”.",KYRDUH UM KA MAWSYNRAM WATLA KA DEI KA SHNONG BA JUR SLAP TAM HA KA PYRTHEI,https://batesitv.com/kyrduh-um-ka-mawsynram-watla-ka-dei-ka-shnong-ba-jur-slap-tam-ha-ka-pyrthei/
"Kum ka kynhun kaba sngewkhia halor ka jinghiar ka pule puthi khamtam haba lap ba kawei na ki daw ka long ka jingeh ha ka ïoh ka kot ki kmie ki kpa kaba poi sha u pud ba ki khun ki hap ban sangeh pule noh shiteng por, ka Khasi Students Union Umrynjah Unit ka la shim da ka sienjam ban leh eiei khyndiat halor kane ka bynta.Ka seng ka la leit ban ai jingïarap ïa ki khynnah kiba wan na ki longiing ba duna ka ïoh ka kot kiba sah ha ka shnong Umjynjah kaba dang hap ha Mawlai Constituency da ka jingsakhi lang jong ki nongïalam ka KSU Mawlai Circle, ka KSU Umrynjah Unit.  La sam da ki kopi bad ki tiar ban pyndonkam ha skul sha ki 60 ngut ki khynnah ha ka shnong Umrynjah.Ki nongïalam ka seng ki la bynniaw halor ka jingbym lah jong ka Sorkar ban pynbiang ki tiar skul ïa ki khynnah bad ka seng kam banse ban noh synñiang watla la i long i barit.Ka KSU ka ngeit skhem ruh ba kine ki khynnah kiba ïoh ïa kine ki jingïarap kin ym iehnoh ïa ki jingpule hynrei ka kyrmen ba kin minot thop khnang ba lashai kin long ki khlur ba tyngshaiñ jong ka jaidbynriew.Lyngba kane ka sienjam kaba rit, ka KSU ka kyrmen ruh ba ha kawei ka sngi yn sa lah ban rat dyngkhong ïa ka jingiehnoh shiteng por ïa ka jingpule, ong u kyrwoh ba la pyllait da u Publicity Secretary ka KSU Mawlai Circle samla Gary Mawlieh.","SHWA BAN SDANG SKUL, SYNÑIANG KA KSU ÏA KI KHYNNAH KA UMRYNJAH DA KI KOPI",https://batesitv.com/shwa-ban-sdang-skul-synniang-ka-ksu-ia-ki-khynnah-ka-umrynjah-da-ki-kopi/
": Ki nongrep ka War Jaiñtia kiba don hapoh ka shatri jong ka Seng Nongrep War Jaiñtia, Amlarem, West Jaiñtia Hills dang shen ki la pynsngew sha u Myntri Rangbah ka Jylla u Conrad K. Sangma ban wad ïa ki lad ki lynti halor ka jinghiar dor jong ki mar rep kaba la buh jingeh haduh katta katta ïa ki nongrep kiba sah ha thaiñ Amlarem kaba don markhap bad ka ri Bangladesh.Ha ka dorkhas ba la aiti sha u Myntri Rangbah ba la soi da u President Bah Kolmen Pohshna bad u Secretary Bah Sumer Syngkor, ki la pynpaw ba ki mar rep ba ki paidbah ka War Jaiñtia ki rep bha ïa u synshar, u kwai, u tympew hynrei mynta ki ïakynduh mawsiang na ka daw ka jinghiar dor kynsan jong kine ki mar rep ha iew ha hat kat haduh ba ki nongrep ki la ïakynduh jingeh ban pyndap ïa ka iing ka sem.“Ngi kyntu ïa phi ban peit lem ïa kine ki jingeh jong ki nongrep bad ban buh ïa ka dor die kaba kham heh haba die ïa u synsar, u kwai bad u tympew ha iew ha hat kiba don hapoh u pud  u sam jong ka thaiñ Amlarem bad sha kiwei kiwei ki jaka,” ong kine ki nongïalam ka seng ki nongrep.“Ki paidbah ka ri War Jaiñtia, kumba 80 na ka 100 ki dei ki nongrep kiba ju rep bha tang ïa u synsar, kwai bad u tympew naduh ki por hyndai bad haduh mynta ki dang shaniah beit ha kine ki mar rep na ka bynta ka kam kamai jakpoh ban pyndap ïa la ka ing ka sem,” la bynrap ka seng.Shuh shuh ka Seng ka la pynsngew ha u Myntri Rangbah ba un kyntu ïa ka tnat Forest kaba buh ïa ka khyrdop khrong khajna ha ka shnong Mookyndur ba kan ym oh khajna na ki kali kiba kit ïa ki mar rep na War Jaiñtia ban wan kit sha nongbah Shillong bad kumjuh ruh ïa ka Jaiñtia Hills Autonomous District Council (JHADC) namarba ka jingsiew khajna ki nongrep lyngba kine ki khyrdop ka ktah ïa ka ïoh ka kot jong ki nongrep.",PYNSNGEW KI NONGREP KA WAR JAIÑTIA HA U MYNTRI RANGBAH BA HIAR DOR KI MAR REP,https://batesitv.com/pynsngew-ki-nongrep-ka-war-jaintia-ha-u-myntri-rangbah-ba-hiar-dor-ki-mar-rep/
"Kum shibynta ban pynpaw pyrthei ia ka jingitynnad jong ka jaka jngohkai pyrthei ia kaba la tip kyrteng kum ka “Dom Marwein” kaba don ha ki thain pariong Eastern West Khasi Hill District bad kum shibynta ban kyntiew iaka sap ka phong jong ki khun Samla ka dong ka thain ka “Western Khasi Hala Ki Sap Ban Sei” haka 17 tarik u Rymphang 2024 kala pynlong iaka ka W.E.S Festival ha katei ka jaka kaba itynnad ha kaba u bah Robert June Kharjahrin uba dei u kyrtong MP ka RDA na Shillong Parliamentary Seat ula wan ban long kum u kongsan.U bah Kharjahrin haba ai jingkren kum u kongsan ula pynpaw iaka jingiaroh iaka jingiohijngai ka ‘Western Khasi Hala Ki Sap Ban Sei’ ban pynlong ia kane ka festival kaba lada nang ban tyngkai bad pynwandur iaka jingitynnad jong kane ka jaka kan long kum ka pliang ja ka ban iarap ia shibun bah ki longing longsem ha kaban kyntiew iaka ioh ka kot ha ki liang baroh. U ong ruh ba ka jingiohi jngai ka organization ban plie lad plie lynti bad ban ai iaka rynsan iaki khun samla ba kin pynpaw iaka sap kaba ki don bad ban kyntiew iaka sap ka phong ka jongki ka long shisha kaba don kam ha kane ka juk kaba mynta kaba lada ki khun samla ki trei shitom bad ki pyndonkam hok iaka sap kaba ki don ym tang ba ki lah ban bsa iaka ing ka sem hynrei kin rah ruh iaka burom bad ka nam jong ka jaitbynriew.U la ong lada un jop iaka election MP u kular ban ia don ryngkat bad ki paidbah bad ban ai mynsiem iaki da kaba ai iaka kti ka mon ka kti ka diang ban pynkiew iaka kam jongkai pyrthei haki thain nongkyndong bad ban kyntiew iaka sap ka phong kaba ki khun samla ki don kaba dei ruh kawei naki lad ban rat diengkhong iaka jingduk tasam haka ri bad ka jiatbynriew.U la ban ruh da kaba ong, ba ka por kaba ngi im mynta ka dei ka por ba ngin ia ai kti ym shuh ka por ba ngin ia kdew kti, ka por ba ngin iakren iaki kam daka jingkitklieh ym da ka jingshitkhlieh. U la ong ruh baka dei kaba por ba ngin pyrkhat sani kumno ban pynbha iaka ri bad ka jaitbynriew bad kam dei shuh ka por ban ia pynibor mano ba kham tbit ban iaka wang ktieh bad ka dei ka por ba ngin hap ban ia tylli para mangi ban kyrshan lang ia kiei kiei kiba bha.U la ong ba ka jaitbynriew haki por mynshwa haba ki briew ki kham ioh kham kot ki kynnoh iaki ba ki dei ki nongri tlen bad mynta pat haba ki briew ki kham ioh kham kot ki kynnoh iaki ba ki dei nong bamsap, ula ong ka por kala dei ba ngin hap ban ai mynisem iaki para briew haba ki trei shitom bad leh iaka babha bad lada ngim ai mynsiem mano pat ban kitkhieh iaka ri bad ka jaitbynriew. U la ong ruh lada kum ka jaitbynriew ka kwah ban kyntiew iaka sap ka phong, ban kyntiew iaka roi ka par bad ka jingiada kaba pura iaka ri bad ka jaitbynriew ka por kala dei ban iawan lang ban ia tylli kawei bad ban ia ai iaka kti ka diang ka kti ka mon bad ban ia trei shitrhem daka jingkitklieh naka bynta ban iada iaka ri bad ka jaitbynriew.",KANE KA DEI KA POR BA NGIN IAKREN IA KI KAM DA KA JINGKITKLIEH YM DA KA JINGSHITKHLIEH: ROBERT JUNE KHARJAHRIN,https://batesitv.com/kane-ka-dei-ka-por-ba-ngin-iakren-ia-ki-kam-da-ka-jingkitklieh-ym-da-ka-jingshitkhlieh-robert-june-kharjahrin/
"U National President jong ka National People’s Party (NPP) uba dei ruh u Myntri Rangbah jong ka jylla Meghalaya u Conrad K Sangma ryngkat bad u State President u Bah Prestone Tynsong ha ka Lah Sngi u Blei ki la pdiang burom ia ki ar ngut ki MDC ka Congress sha ka seng NPP bad ia u MDC barim jong ka Sohra u Bah Donevan K. Wanlang.Ki arngut ki MDC ki kynthup ia u MDC jong ka Congress na Mawkyrwat u Bah Carnes Sohshang bad uwei pat u dei u MDC ka Congress na Mairang u Bah Batskhem Ryntathiang,Da ka jingpyniasoh jong kine ki arngut ki MDC ka Congress ka NPP kaba ialam ia ka Executive Committee ka la nang kiew ha ka jingbunpaid ha Khasi Hills Autonomous District Council (KHADC).Ka jingpynïasoh jong kine ki lai ngut sha ka NPP ka long ruh kum shi bynta ban pynkhlaiñ shuh shuh ïa ka NPP na bynta ka elekshon Lok Sabha ka ban sa long shen ha kine ki khyndiat bnai bad kumjuh ruh na bynta ka elekshon MDC kaba la khmih lynti ba kan long la kumno kumno ha ki bnai bakhatduh jong une u snem.Ha kane ka sngi la sakhi lang da ki MLA jong ka NPP ba kynthup lang ruh ia ki MDC ka KHADC kiba dei ruh na ka party NPP.",STAIT KA CONGRESS HA KHADC BA PYNÏASOH KI MDC SHA KA NPP,https://batesitv.com/stait-ka-congress-ha-khadc-ba-pyniasoh-ki-mdc-sha-ka-npp/
"Tang shu wan poi ka met, ki bahaing hasem ki la leh burom khatduh ia ka met ba dang sah jong u Amit Sinha u Pulit Sub Inspector uba la duhei ia la ka jong ka jingim ha ka jingaksiden kali kaba la jia ha ka shnong Gurgaon, Haryana ha ka 17 tarik mynta u bnai.U Amit Sinha u la ngat ha kane ka jingjia basngewsih katba u dang leit donkam sha Delhi na ka bynta ki kam ophis ba la bynshet da ka tnad Pulit ka jylla.Hadien ba ka met jong u ka la wan poi ha ka step sngi u Blei, ki bahaing hasem bad ki lok ki jor ki la leh burom khatduh ïa ka met ba dangsah ha ka shnong Dakhingoan, Kahilipara, Guwhati bad hadien ba la pyndep ia ka jinglehniam la rah ban leit onthang ïa ka met sha ka jaka lehniam thang metiap briew kaba don ha Kamakya, Assam.Ha kane ka jingleh burom ïa ka met, la donlang da u Deputy Commissioner jong ka Ribhoi District u Arpit Upadhaya, u Superintendent of Police u Jagpal Singh Dhanao, u SP barim ka Ri Bhoi u Giri Prasadbad kynthup ruh kiwei kiwei ki heh ophisar pulit kiba la sakhi ia ka jingleh burom Salami da ka tnat Pulit Ribhoi.","WAN POI KA MET U SI AMIT SINHA, LEH BUROM KHATDUH KI BAHAÏING",https://batesitv.com/wan-poi-ka-met-u-si-amit-sinha-leh-burom-khatduh-ki-bahaiing/
"U State Vice President jong ka BJP Meghalaya State Unit u Bah Wankitbok Pohshna ha ka sngi Balang u la ong ba ka BJP kam dei satia ka NPP.‘Dang shen ngi la iohi ha ki kotkhubor bad iohsngew sharum shaneng ba ka BJP bad ka NPP ki dei kijuh. Kane ka jingpyniasriem ia ka BJP bad ka NPP ka long tang ka jingpynthame ban ialam bakla ia ki paidbah ka jylla Meghalaya,” ong u Bah Pohshna ha u kyrwoh ba la phah sha ki lad pathai khubor.“Baroh ki tip ba ka BJP ka dei ka National Party ba la seng hadien jong ka Jan Sangha ha ka 4 tarik u Iaiong 1980 bad ka nongrim jong ka seng ka dei halor ka ktien Intergral Humanism kaba la wanlam da u khrawpyrkhat u Pandit Deen Dayal Upadhaya.  Ka dei ka party kaba burom ia ka kolshor jong ka ri, kaba phaikhmat sha ki jingdonkam ban kyntiew ia ki jylla katkum ka rukom im jong ki nongshong shnong bad kaba lamkhmat ban kyntiew ia ka roi ka par jong ka ri. Na ka bynta ka BJP ka ri ka wan hakhmat duh bad ka trei borbah ban ai jingmyntoi ia ki paidbah,” u la ong.“Lah ban sakhi ia kita baroh lyngba ki skhim ba ka sorkar BJP ka la wanlam sha ki paidbah kum ka Ujjala, Vishwakarma, PMAY, Atal Pension Yojana, Jan Dhan Yojana, Ayushman Bharat, Rashtriya Krishi Vikas Yojana, Pradhan Mantri Suraksha Bima Yojana bad kiwei kiwei. Kino kita kiwei ki party kiba la lah ban wanrah ia ki jingmyntoi shibun na ka bynta ki paidbah? Ym don wat ka NPP ruh kan nym lah? Ong u Bah Pohshna.“Ka BJP mynta ka synshar ha ki 18 tylli ki jylla ha ka ri bad ia ka Sorkar Kmie ruh la synshar da ka BJP bad ban shu nujor ka NPP tang ha kane ka thain Shatei Lam mihngi ruh kam pat da don kyrteng klet noh sha kiwei ki jylla shabar ka thain. Ka NPP ka dei kaba la mih na ka NCP kaba la pait na ka seng Congress ha kito ki snem,” u la ong.“Da kaba ong ba ka BJP ka dei ka NPP, ki klet ba ka pyrthei baroh ka tip ba u President rangbah ka BJP dei u Jaggat Prakash Nadda bad u Myntri Rangbahduh ka ri dei u Narendra Modi bad ym don uwei ruh u dkhot ka NPP uba lah ban tuklar ha ki kam pohiing jong ka BJP. Ka NPP ka dei tang ka dkhot ha ka NDA ka Sorkar Synrop ba la thaw ha ka por ba la long Myntri Rangbahduh u Atal Bihari Vajpayee ba la khladnoh. Ha kane ha jylla, ka BJP ka shu ai jingkyrshan ia ka Sorkar Synrop ba la lamkhmat da ka NPP kumba leh lang kiwei,” la pynshai u State President.“Kaei kaba pyniapher ia ka BJP na kiwei pat ki party dei ba ka iengskhem ha ka nongrim ban pyrshah ia ka bamsap, ka shahliang bad ban kyntiew ia kawei ka longing ha ka sain hima sima (dynastic politics). Ym pat don ba lah ban mih bujli ia u Narendra Modi bad um salia iano iano kiba kren pyrshah bad kam pher la ki dei na ka jylla ne na kiwei ki party,” ula ong.“Ngi iaiban ia kane kawei ba ka BJP ka iakhun hi marwei ha ki elekshon bad kam ju donkam ban iasynroplang bad kiwei. Ka party ka la long kaba la khreh lypa ban wan biang sha ka bor synshar ha ka ri ynda la dep ka elekshon MP bad hadien ka jingwanphai na ka lympung iakynduhlang jong ka party kaba dang shu dep shen ha nongbah New Delhi ka BJP Meghalaya ka la nang iaid shakhmat ban pynkhreh ia ka elekshon MP da kaba pynkhlain ia ki tnat hangne ha jylla bad ka la sdang ban pyntyllun ia ki prokram ‘leit sha ki shnong’ bad ‘kynduh ia ki paidbah’ ki ban long ki lad ban kynduh ia ki nongthep vote ban pynshai halor ki kam jong ka seng hapoh ka jingialam jong u president ka seng u Rikman Momin,” u la ong.U la ong ruh ba katkum ka rukom ka Central Parliamentary Board jong ka party kan sa ai ia ka rai khatduh halor ki kyrtong ki ban ioh ia ka tiket jong ka party na ka bynta ka Shillong bad Tura.","KA BJP KAM DEI KA NPP, ONG U STATE VICE PRESIDENT KA BJP MEGHALAYA",https://batesitv.com/ka-bjp-kam-dei-ka-npp-ong-u-state-vice-president-ka-bjp-meghalaya/
"U Myntri Rangbah ka Jylla Conrad K Sangma ha ka sngi Balang u la wanrah ia ka mang tyngka kaba dun T 2,029 klur na ka bynta u snem 2024-25 bad pynbna ruh ia ka ‘Mission 10’, kum ka thong ban pynlong ia ka Jylla Meghalaya kaba kynjoh sha ka ioh kot kaba USD 10 Billion shwa u snem 2028.Haba kren halor ka mang tyngka, u Sangma uba peit ruh ia ka tnat Pla Tyngka, u la ong ba ka jingioh lum pisa na ka bynta u snem 2024-25 ka long T. 27,072 klur, ha kaba ka jingioh lum khajna la khein antad ba kan long T. 23,515 klur bad ka jingioh pisa na kaba shim ram ka long T. 3,557  klur.  Lait noh na kaba shim kylliang kaba kot T.3,527 klur, ka jingioh lum pisa la khmihlynti ba kan  kot T. 23,545 klur.U la iathuh ruh ba ka jingpynlut pisa kan kot T. 27,072 klur, ha kaba ka jingpynlut na kaba ioh lum khajna la khein antad ba kan kot T. 19,653 klur bad ka jingpynlut na ka pisa ba la shim ram kan long kumba T.7,419 klur.  Laitnoh ia ka jingpynphai ia ka pisa ba la shim ram kaba kot T. 1,498 crore, ka jingpynlut pisa baroh kan kot haduh T. 25,574 klur.Ka jingsiew ia ka sut na ka bynta u snem 2024-25 la khein antad ba kan kot T. 1,236 klur bad ka jingsiew ia ka baibam tymmen ne ka penshon kan kot T. 1,865 klur.“Namarkata, nga wanrah ia ka mang tyngka na ka bynta u snem mang tyngka 2024-25 kaba duna T. 2,029 klur, kaba long kumba 3.83 percent jongk a GSDP,” la ong u Sangma haba wanrah ia ka mang tyngka hapoh ka Assembly.“Nga kwah ba baroh ki dkhot jong kane ka ing bad ia baroh ki nongshong shnong ba kin kynmaw ia kane ka mang tyngka kum ka ‘Mission 10’, ka thong ban kynjoh sha ka jingphaikhmat ka jylla ban kiew ka ioh ka kot kaba USD 10 billion lyngba ki 10 tylli ki lad ki kabu bad bad 10 ki jingkular. Ka jingpyndep ia ka ‘Mission 10’ ha u snem 2028 kan iatakhuh bad ki 10 snem ka jingtreikam jong ka Sorkar MDA,” u la bynrap.","WANRAH U MYNTRI RANGBAH ÏA KA MANG TYNGKA BA DUNA T. 2,029 KLUR HA ASSEMBLY",https://batesitv.com/wanrah-u-myntri-rangbah-ia-ka-mang-tyngka-ba-duna-t-2029-klur-ha-assembly/
"U Myntri ka Sorkar Pdeng ba khmih ïa ka Health and Family Welfare, u Dr Mansukh Mandaviya da ka ktien u la plie ïa ka “Regional Consultative Workshop on Research Priority for Providing Accessible and Affordable Healthcare for the Northeastern States of India” ha Nongbah Shillong ha ka sngi Balang.Haba kren ha ka jingïalang u Dr Mandaviya  u la ong ba ka Sorkar ka kwah ban pynthikna ba baroh manla uwei pa uwei kin lah ban ïoh ïa ki lad sumar kiba ïa ryngkat khlem kano kano ka jingpynïapher hapdeng uba riewspah bad uba tlot ha ka ïoh ka kot.Halor ka jingangnud jong ka sorkar pdeng na ka bynta ban kyntiew ïa ka thaiñ shatei lammihngi u Dr Mandaviya u la ong, “ha kine ki 10 snem ba la leit, la don ki jingpyrshang ban wanrah ïa ka sha ka rynsan kaba ïa ryngkatlang hapoh ka ri da kaba pynïasoh ha baroh ki liang la ka dei ha ka ïoh ka kot, ka Koit ka Khiah ki surok, lyngba ka rel, ki I-Ways, ki lad lyngba ka wah bad ki Ropeway nalor kiwei pat. Ha ka sien kaba nyngkong eh ha ka ri la ïohi ïa ka thaiñ shatei lammihngi ba ka la sdang ban ïohi ïa ka roi ka san kum ka engine  jong ka ri India. U la ong ba ki lad sumar mynta ki la lah ban don bad ïoh ha kane ka thaiñ baroh kawei.U Myntri ka sorkar Pdeng u la ïathuh ba palat 31 klur ki briew ki la ïoh ïa ki Ayushman card ban ïoh ki lad sumar ha ki hospital ha kaba ïa ki longïing ki la ïoh ka lad sumar khlem siew eiei haduh T. 5 lak kaba la ai ha ka shisnem, 11,000 ka Jan Aushadhi Kendras ka la plie ha kaba 50-80 percent ka dor kaba tad jong ki dawai kiba la lah ban ïoh, palat 1.64 lak ka Ayushman Arogya Mandirs ki la mih, kiba la kheiñ bad pyrkhat kum ka Health Gate Keeper jong ki nongshong shnong ka India bad ka complete Health Surveillance System bad ka kawei ka jingsdang ka jingsumar kaba la pyntreikam na ki 48 ki BSL Lab”.Ha kane ka prokram na ka liang u Myntri ka Sorkar Pdeng u la plie ruh ïa ka jaka ïew bad plie ïa ka Master Program on Health Economics and Technology Assessment (MPHETA) ha ka IIPH, Shillong ha ka jingïadonlang Myntri khynnah ka sorkar Pdeng ba khmih ïa ka Health and Family Welfare, ka Dr Bharati Pravin Pawar bad ka Myntri ka Koit ka Khiah ka sorkar jylla ka Kong Ampareen Lyngdoh.Kham hadien na ka liang ka Myntri Khynnah ka Sorkar Pdeng ba khmih ïa ka Koit ka Khiah ka Dr Bharati Pravin Pawar ha ka por ka jingïasyllok bad ki lad pathai khubor ka la ong ba ka jingïohi jngai jong u Myntri Rangbah duh ka Ri u Narendra Modi, ka India ka la kiew bha la ka dei ha ka ïoh ka kot ha kine ki thaiñ ba kyndong jong ka ri.Ka la ong ba kane ka thaiñ ka la ïoh ki jingmyntoi na ki skhim kum ka  Ayushman Bharat Health and Wellness Centers bad kiwei.Na ka liang Anu Nagar, Joint Secretary, ka tnat ka Koit ka Khiah halor ka Health Research, U Sampath Kumar, Principal Health Secretary, Meghalaya bad kiwei ki heh ophisar na sorkar Pdeng bad sorkar jylla ki la ïadonlang ha ka workshop kaba ar sngi ba la pynlong lang da ka Tnat Health Research, Ministry of Health and Family Welfare, ka sorkar India; Indian Institute of Public Health, Shillong bad ka Indian Council of Medical Research – Regional Medical Research Centre, Dibrugarh.",PLIE U MYNTRI ÏA KA WORKSHOP BA AR SNGI KA TNAT KA KOIT KA KHIAH,https://batesitv.com/plie-u-myntri-ia-ka-workshop-ba-ar-sngi-ka-tnat-ka-koit-ka-khiah/
"Ki shipai BSF ha ki jingleit khynra ha kiba bun ki jaka, kaba la pynlong ha ka 20 tarik mynta u bnai, 2024, ki shipai ba la peitngor bha ki la lah ban pynpulom ïa ki jingpyrshang ban khaïi beaiñ ha u pud u sam jong ka India bad Bangladesh ha kaba ki la ïoh ban kurup ïa ka dawai Phensedyl bad ka shini kaba la mut ban khaïi beaiñ sha Bangladesh.Hadien ka jingïoh jingtip kaba thikna ki shipai ba la pahara bha jong ka kynhun 172 Bn BSF Meghalaya ki la ïoh ban kurup haduh 200 bitor ka dawai jyrhoh ka Phensedyl katba dang thmu ban khaïi beaiñ sha Bangladesh lyngba u pud u sam ka ri na East Jaiñtia Hills Meghalaya.Ha kawei pat ka jingleit khynra ba la pynlong da ki shipai BSF Meghalaya, kumba 3 ngut ki nong India ki la shah bat ha ki BSF bad la kurup ruh na ki ïa ka shini kumba 6,800 Kilo na ki thaiñ khappud bapher bapher jong ka Meghalaya. Ïa kitei ki dawai bad shini ba la kurup la aiti sha ka ophis Custom bad ka thanat pulit ban leh ïa ki kam katkum ka aiñ.",KURUP DAWAI JYRHOH BAD SHINI KI SHIPAI BSF,https://batesitv.com/kurup-dawai-jyrhoh-bad-shini-ki-shipai-bsf/
"Shillong, Rymphang 21: U Myntri ka tnat Pule Puthi ka Sorkar Jylla u Rakkam A Sangma ha ka sngi Balang u la pyntip ba ki don 1241 ngut ki nongtrei hapoh ka SSA program ha Meghalaya bad ka Sorkar Jylla ka la pynlut pisa T. 12.72 klur ha ka shisnem ban siew tulop.Haba jubab ïa ka jingkylli ba la wanrah da u MLA ka Nongkrem u Bah Ardent Miller Basaïawmoit halor ka jingbym lah jong ka Sorkar ban pynkiew ïa ka tulop jong ki nongtrei hapoh ka SSA program ha Meghalaya, u Myntri  u la ïathuh ba ka pisa ba la mang na ka bynta ka tulop la siew da ka Management Monitoring Evolution and Research (MMER) jong ka Ministry of Education ka Sorkar India.“Ka mang tyngka ba la mynjur da ka Plan Approved Board jong ka Ministry of Education ka Sorkar India bad ka pisa kaba hapoh kane ruh la kynthup lang bad kiwei kiwei ki kam kum ha kaba siew ïa ka bai leit bai wan, ka jingshim wai ïa ki kali, ka jingwad bniah, ka jingpynlut na ka bynta ki jingïalang ha ophis bad kiwei kiwei ki jingpynlut nalor kaba siew tulop ïa ki nongtrei,” u la ong.U la bynrap ba ka MMER ka la ai pisa ha u snem 2022-2023 bad 2024 ka long T. 27.49 klur bad ka jingpynlut baroh ïa ka pisa haduh mynta ka long T. 12.46 klur.Ka Tnat Pule Puthi ka sngewthuh ïa u synñiang u bynhei jong ki nongtrei ka SSA bad ka jingjop jong ki prokram ka SSA ha ka Jylla. Ka jingaiti lut bad ka jingtrei shitom ka la pyntyllun sani bha ïa ka pule ka puthi ha ka jylla, la bynrap u Sangma.U la ong ba ka tnat ruh ka mynjur ban ai jingithuh ïa ka jingtrei shitom da ki nongtrei ka SSA bad ka jingpynkiew ïa ka tulop  kan long ka thong khnang ba ki nongtrei kin kham trei smat bad ban pyntyllun shakhmat ïa kane ka prokram.U ïathuh ba ka jingpynkiew tulop ïa ki nongtrei jong ka SSA ka long ha u snem 2016, bad ha ka 12 tarik, Ïaiong, 2023 ka executive committee hapoh ka jingïalam jong u Chief Secretary ka Sorkar Meghalaya ka la mynjur ïa ka jingtyrwa ba ïa ka jingpynkiew tulop dei ban ïasyllok shwa bad ka tnat Pla Tyngka bad kiwei kiwei de ki Society bad ki tnat sorkar.“Ha kaba ïadei bad kane, ka tnat Pule Puthi ka la pynkhreh ïa ka Matrix bad ka ladep aiti sha ka Sorkar Jylla na ka bynta ban ai jingmynjur bad ban buh ryntih ïa ka jingsiew tulop sha ki nongtrei katkum ka Meghalaya Fifth Pay Commission,” u la ong.“Da kaba pynshong nongrim na ka mang tyngka kaba shi snem la siew tulop T. 12.46 klur bad ka Revised Annual Budget ka long T. 23 crore, kaba pyni ïa ka jingïapher kaba T. 10.22 klur, ka Sorkar ruh ka la shimkhia bha ïa kane ka jingtyrwa bad dang ap ïa ka jingmynjur,” la ong u Sangma.",12.72 KLUR SHI SNEM BEI KA SORKAR PDENG BAN SIEW TULOP ÏA KI NONGTREI SSA,https://batesitv.com/12-72-klur-shi-snem-bei-ka-sorkar-pdeng-ban-siew-tulop-ia-ki-nongtrei-ssa/
"Ka Iewduh, kaba long kawei na ki iew sahnam bad ka kad khaii kaba heh tam ha kane ka jylla, shen kan sa kylla long kum kawei na ki iew ba thymmai ka ban khring ruh ïa ki nongjngohkai pyrthei ynda ka Sorkar ka la mang pisa T.50 klur, la ïathuh u Myntri Rangbah ka Jylla Conrad K. Sangma haba ai jingkren halor ka mang tyngka ha ka sngi Balang.U la ïathuh ba ka jingshna pynbha ïa ki surok kaba jrong 10-kilometre ha dohnud ka sor Shillong bad ka jingshna pynbna ïa ki 20 tylli ki khongdong surok la mang pisa palat T. 50 klurU Sangma u la ong ruh ba ka Comprehensive Mobility Plan na ka bynta ka Shillong bad ka Tura ka dang don hapdeng ka jingpynkhreh.  Ïa ka Shillong Urban Mobility Policy ladep mynjur.  Ban bud ïa ka State’s Electric Vehicle Policy 2021, haduh 100 tylli ki Electric Bus yn sa pynïaid ha Shillong bad ha Tura.U la ong ruh ban weng ïa ka jingpynieng kali harud surok, ka Sorkar ka la pynkha 1,250 jaka ieng kali ha Shillong bad 150 tylli ha Tura, bad 100 ha Jowai ha kaba ka jinglut kan kot T. 150 klur.Shuh shuh u Sangma u la pyntip ba ki projek bapher bapher hapoh ka Shillong Smart City ki dei kiba la jan dep.  Ka Integrated Command and Control Centre bad ka Shopping Complex ha Polo ba la tei ha ka jinglut kaba T. 214 bad bad T. 100 klur yn sa pyndep noh  hapoh une u snem.",50 KLUR YN MANG PISA KA SORKAR BAN PYNBHABRIEW ÏA KA ÏEWDUH,https://batesitv.com/50-klur-yn-mang-pisa-ka-sorkar-ban-pynbhabriew-ia-ka-iewduh/
"Ka Sorkar Jylla ka la pan jingïarap pisa na ka Sorkar Pdeng na ka bynta ban tei ïa ka Administrative City bad ïa ka Knowledge City ha New Shillong Township (NST).Haba kren ha ka jingwanrah ïa ka mang tyngka ha ka sngi Balang, u Myntri Rangbah ka Jylla Conrad K Sangma u la ong ba ïa ka jaka kaba heh 232 akar la aiti na ka bynta ban shna ïa ki building ha New Shillong Administrative City, ka ban don ïa ka Administrative Complex kaba heh ha kaba yn buh lang ïa ka Secretariat building bad ïa baroh ki ophis treikam jong ki Directorate.Ka jingtei ïa kane ka Integrated Administrative complex la khmih lynti ba ka jinglut kan kot haduh T. 550 klur.“Yn tei ruh ïa ka Unity Mall ha ka jinglut kaba kot kumba T. Rs 220 klur. Ka Administrative bad shlem treikam ki Pulit yn sa tei lang ryngkat bad ki jaka ïalehkai sports, bad kiwei kiwei ki jingdonkam ha kaba ka jinglut kan kot T. 1,200 klur,” u la ong.Shuh shuh u Myntri Rangbah u la ong, ka Administrative City kan long beit thik tang na ka shlem treikam jong ka Sorkar, katba ka Knowledge City yn sa tei ha Mawkhanu-Mawpdang ha ka jingheh ka jaka kaba 808 akar ba la ïoh da ka Sorkar.  Ka New Shillong Knowledge City kan long beit thik tang na ka bynta ka Sports, IT, Tourism bad ka Agro-logistic.“Ïa ka Detailed Project Report (DPR) na ka bynta ban tei ïa kine ki shlem treikam ka ban kot haduh T. 5,400 klur ladep aiti sha ka Sorkar Pdeng,” u la ong bad bynrap ba ka jingshna ïa ki projek bapher bapher ha kine ki City yn sa bei da ka Sorkar Jylla, ka Sorkar India bad lyngba ki jingbei pisa na ki kynhun shimet.U Myntri Rangbah u la ong ba kine ki ar tylli ki nongbah ba thymmai kin pynkha 50,000 hajar tylli ki kam.Ïa ka surok kaba pynïasoh ïa ka Shillong bad ka Administrative City ha Umsawli bad hapdeng ka Administrative City bad ka Knowledge City ha Mawkhanu la mang pisa kumba T. 520 klur, u la ong bad ïathuh ruh ba ka jingmang pisa kaba kot T. 365 klur la bynta na ka bynta ki projek bapher bapher ha Administrative City bad ha Knowledge City na ka bynta u snem 2024-25.",PYNKHREH KA SORKAR BAN TEI ÏA KA ADMINISTRATIVE CITY BAD KNOWLEDGE CITY HA NEW SHILLONG,https://batesitv.com/pynkhreh-ka-sorkar-ban-tei-ia-ka-administrative-city-bad-knowledge-city-ha-new-shillong/
": U MLA ka Trinamool Congress na Nongthymmai u Bah Charles Pyngrope ha ka sngi palei u la kyntu ia ka Sorkar Jylla ba kan shim ia ki lad ki lynti ban pynsangeh noh mardor ia ka jingleh shiliang khmat pyrshah ia kano kano kynhun jait niam.Haba wanrah ia ka Zero Hour notis hapoh ka Ingdorbar Thawaiñ, u Bah Pyngrope u la iathuh ba kane ka jingkyrpad jong u ka long halor ka jingjia ha kawei ka riewniam kaba la tip kyrteng kum ka Sr. Rose Mary na Siju, South Garo Hils ka la shah kren da ki ktien ba pynhiar dor bad nalor kata ka la shah pynhiar na Bos shiteng lynti ha ka jylla Assam katba ka dang mih na Duhnoi ban leit sha Goalpara.Kane ka jingjia ka la ktah ruh ia ka jingmut jingpyrkhat pyrshah ia kane ka riewniam.Katkum kum ka jingpyntip jong u Auxilliary Bishop ka Tura Diocese, ka Sr. Rosemary, kaba trei ha St. John Parish, Siju, South Garo Hills ka la mih na Dudhnoi sha Goalpara ha ka 17 tarik mynta u bnai bad ka la kiew da ka Bos ha ka por 11.00 baje mynstep na Dudhnoi bad siew ruh ia ka bai bos haduh Goalpara.Hynrei tang hadien katto katne por u nongbud jong ka Bos bad ki katto katne kiba shong hapoh ka Bos ki la sdang ban kren da ki ktien ba khlemakor ia ka bad ia ka jaiñ riewniam ba ka phong bad ia ka jingngeit niam jong ki.  Hadien katto katne, ki pynsangeh ia ka Bos ha kawei ka jaka ba kham kynjah bad phah hiar da ka bor na ka Bos.  Kane ka jingjia ka la ktah ia ka jingmut jingpyrkhat bad shah leh bym hok jong ka Sr. Rosemary kum ka kynthei bad kum ka riewniam.  Da ka jingiarap jong ki katto katne ki briew, ka Sr. Rose ka la kiew noh da kawei ka Bos ban leit sha Goalpara.U Auxilliary Bishop u la kyntu ia ka Sorkar Jylla ba kan shimkhia mardor halor kane ka jingjia da kaba iakren bad ka Sorkar Assam khnang ba kum kine ki jingjia kin ym jia shuh hadien habud.“Ban shu pyndik ia ki briew tang namarba ki phong ia ka riam kaba kyrpang lane ba ki phong ia ki jaiñ niam ka long kaba sngewkhia bha, ka bym pat ju ïohsngew bad kaba ym lah satia ban pdiang.  Kine ki jingjia, ki jia tang namarba ka don ka jingialam bakla bad ka jingpeit shiliang khmat kaba pynsaphriang pyrshah ia kano kano ka jait niam,” u la ong bad kyrpad ia ka Sorkar ba ka dei ban shimkhia mardor ia kane ka jingjia da kaba ong, “nga sngew ba kane ka sorkar ka dei ban shim ia ki lad ki lynti ban pyrkhing bha kum ia kine ki jingpeit shiliangkhmat.”Haba ai jubab halor kane ka jingjia, u Myntri Rangbah ka Jylla u Conrad K. Sangma u la iathuh ba u la ïoh jingtip bad mar mar u la pynsngew ia kane ka jingjia ha u Myntri Rangbah ka Jylla Assam u Himanta Biswa Sarma.U la iathuh ruh ba ka jingïoh lum jingtip kam pat biang satia ban buddien ia kane ka  kam.“Ngi dang ap ia ka jingpyntip kaba thikna namarba ia mynta ka jingtip kaba ngi ïoh ka long ia ka tarik, ka por bad ka jaka ba ka (Sr. Rose Mary) leit jingleit, hynrei ngim pat ïoh lum jingtip u nombar kali jong ka Bos lane kano kano ka sakhi kaba pynlah ia ngi ban lapdien ia kiba donkti,” u la ong.U la kular ruh ba un sa shimkhia bha khnang ba kum kine ki jingjia, kin ym jia shuh hadien habud ha kano kano ka bynta jong ka ri.U Sangma u la ong ba un sa ai jubab tang shu ïoh ka jingtip kaba bniah halor kane ka jingjia.","BA SHAH PYNHIAR KA RIEWNIAM NA BOS SHITENG LYNTI, PYNSNGEW U CONRAD HA U HIMANTA",https://batesitv.com/ba-shah-pynhiar-ka-riewniam-na-bos-shiteng-lynti-pynsngew-u-conrad-ha-u-himanta/
"Ka Garo Hills Autonomous District Council (GHADC) bad ka Jaiñtia Hills Autonomous District Council (JHADC) ki la shah ktah bha haduh katta katta na ka daw ka jingkhang ban tih dewiong thliewkhnai ha Meghalaya, la ong u Myntri Rangbah ha ka sngi Palei.“Namar ka jingkhang tih dewiong dang shen ka la ktah bha i aki bad mynta ngi dang ap ban pynsdang noh ia ka jingtih dewiong katkum ki kor ki bor ka juk stad saian, dei namarkata, ka jingmih ka duna bha.  Ka jingbym iohlum khajna ka la hiar arsut namar ki daw bapher bapher kiba ngi mad na ki kyndon tih deiwong bad kiba shah ktah bha mynta ki dei ki Council, kane ka dei ka jingeh kaba ki mad bha mynta,” ong u Sangma ha ka jingiakren bad ki lad pathai khubor.Haba kylli hato ka Sorkar kan lah neem ban weng ia ka jinghiran pisa jong kine ki ar tylli ki ADC, namarba kim pat lah  ban siew ia ka tulop da ki snem, u Sangma u la ong ba ka Sorkar ka don ban iarap bad ban ai jingkyrshan ia ki district councils hynrei kam lah ban shim lut ha lade ia ka jingkitkhlieh ban siew ia ka tulop.“Ngi long kiba kloi ban iarap bad ban ai jingkyrshan hynrei ngim lah ban shim lut ia ka jingkitkhlieh ban ai sa ka tulop. Ngi la pyrshang ban wad ia ki lad ki lynti ban ai jingkyrshan ia ki, ia kane ka kam ngi dang bishar bniah. Ngin sa peit kaei kaba ngi lah ban leh,” la ong u Sangma.“Hynrei ka jingkitkhlieh ka dei beit jong ki Autonomous District Council ban pyniaid ia ka pisa pilaiñ,” u la bynrap.U la ong ruh ba ka GHADC bad ka JHADC mynta ki mad ia ka jinghiran pisa ban ia ka KHADC bad mynta ki la hap ban kiar na kaba thung nongtrei thymmai. Ka GHADC ka la pyrshang ban pynduna ia ki nongtrei na ka 2100 ne 2300 sha ka 1500 ngut.Ka Non Gazetted Employees’ Association (NGEA) jong ka Garo Hills Autonomous District Council ka la aipor khatduh 7 sngi ban pyllait ia ka tulop kaba dang sahteng haduh 32 bnai jong ki nongtrei.","DEI KA JINGKHANG TIH DEWIONG KABA KTAH BHA ÏA KA GHADC BAD JHADC, ONG U CM",https://batesitv.com/dei-ka-jingkhang-tih-dewiong-kaba-ktah-bha-ia-ka-ghadc-bad-jhadc-ong-u-cm/
": Hadien ka jinglap jong ki dkhot ka Hynñiewtrep Integrated Territorial Organization (HITO) ia ka jingsah miet ki bar jylla ha Iewduh, ha ka sngi balang ki la leit sha ka ophis u Syiem ka Hima Mylliem u Pa’iem Ainam Manik Syiem ban ai da ka jingujor pyrshah ia ki briew kiba donkti ban ai jaka sah ia ki bar jylla ha ki dukan die sha ha Iewduh.Na ka liang u Syiem u la kubur ba ka jinglap jong ka HITO ia ka jingdon ki bar jylla kiba sah miet beaiñ ha Iewduh kan buh jingma hadien habud.Ha ka jingiakynduh ia ki dkhot jong ka HITO bad u Syiem ka Hima Mylliem ki la pynbeit ban pynlong ia ka jurip ia ka Iewduh halor ka jingdon ki bar jylla ba sahmiet ha Iewduh.Halor ka jingshah kynnoh ba ki Pulit Syiem ki kyntait ban synran lang ia ki dkhot jong ka HITO, u Syiem u la pynpaw ba ka ophis jong u kam shym la ioh pdiang satia ia kano kano ka jingthoh ne ka jingkyrpad ban synran lang ia ki dkhot ka HITO.",KUBUR U SYIEM BA AP KA JINGMA NA KA JINGSAHMIET KI BAR JYLLA HA KI DUKAN HA ÏEWDUH,https://batesitv.com/kubur-u-syiem-ba-ap-ka-jingma-na-ka-jingsahmiet-ki-bar-jylla-ha-ki-dukan-ha-iewduh/
"Arngut ki briew kiba la shah kem halor ka jingpynïap dusmon ïa uwei u heprit uba dang shiphew snem ka rta ha ka shnong Umtangar, Ri Bhoi ki la phla ba ki la leh ïa kane ka kam runar tang namarba une u heprit u la pyrshang ban rah ïa ka kiad ba dang sah sa shiteng bilor kaba dei ka jong uwei na kine ki arngut.U Pynshailang Warjri, 32 ka rta na Umtangar bad u Banshngaiñ Tynsong 28 na Pynursla ki la shah kem ha ki Pulit ha ka sngi Palei.“Ha ka jingtohkit ïa kine ki arngut, la lap ba u lanot u la sah ha ka sem jong uwei na kiba la shah kem ha ka janmiet jong ka 17 tarik, Rymphang. Ha ka step jong ka 18 tarik, Rymphang, u lanot u la pyrshang ban rah ïa u bilor ba dang don bad ka kiad kaba dei jong uwei na kiba la shahkem. Ha ka jingbitar, u Banshngaiñ Tyngsong bad u paralok ki la beh thong ïa u nadien bad ki la pynïap ïa u da ka tangon da ka pla na ki bynta ka durkhmat,” la ïathuh u SP ka Ribhoi Jagpal Singh Dhanoa.“Hadien kata, ki la buhrieh ïa ka met hajan kawei ka lawbniap bad ap haduh ban da kem iongreiñ ka bneng ban kit pat ïa ka met jong u lanot sha ka kper jong u Bah Comand Nongrah. Ïa uba donkti lang ruh ngi la kem,” u la ong.U SP u la ong ba ka jaka ba la jia ka jingshah pynïap yn sa tohkit shuh shuh khnang ba ki nongleh kam bymman kin da phla lut halor kane ka kam runar.",PYNÏAP KI ARNGUT ÏA U HEPRIT TANG NA KA BYNTA SHI BILOR KA KIAD,https://batesitv.com/pyniap-ki-arngut-ia-u-heprit-tang-na-ka-bynta-shi-bilor-ka-kiad/
": Ki Pulit kiba la pynlong ia ka jingbuddien bad ka jingtohkit kaba bniah ki la iohkem ia ki arngut ki briew kiba la suba ba ki dei kiba donkti ban dkhat jubor ia ka jingim jong u heprit Kitdorlang Marbaniang ha ka shnong Umtangar Ri-Bhoi District.U Superintendent of Police ka Ribhoi Jagpal Singh Dhanoa u la iathuh ba tang hadien ba la lap ïa ka met jong u heprit Kitdorlang Marbaniang ha ka janmiet 18 tarik mynta u bnai ki Pulit kim shym la shong kli kti hynrei ki la buddien ïa kane ka kam bad register case ha Patharkhmah Police Station hapoh ka Section 302 IPC.Ki arngut kiba la shah kem ha ki Pulit ki dei kiba la ithuh kyrteng kum u Pynshailang Warjri 32 snem ka rta na ka shnong Umtangar, Ri-Bhoi bad u Banshngai Tynshong 28 snem ka rta na Nongthymmai, Lapalang, Pynursla, East Khasi Hills District bad uba shong basah mynta ha Umtangar Ri-Bhoi.Ka jingtohkit pyrshah ia kine ki ngut ka dang iaid shakhmat khnang ban lap ia ka daw tynrai halor ka jingshah pyniap jong u heprit Kitdorlang bad ban lapksai shuh shuh ia kiwei kiwei pat kiba donkti ha kane ka kam bymman.",KEM KI PULIT ÏA KI ARNGUT KI SUBA DONKTI BAN PYNÏAP ÏA U HEPRIT HA UMTANGAR,https://batesitv.com/kem-ki-pulit-ia-ki-arngut-ki-suba-donkti-ban-pyniap-ia-u-heprit-ha-umtangar/
"Ka Meghalaya Joint Action Committee (MJAC) ha ka sngi Thohdieng ka la ujor sha u Myntri Rangbah ka Sorkar Jylla u Conrad K. Sangma halor ka jingkynnoh ba ki bor pynïaid jong ki Karkhana kiba don hapoh u pud u sam jong ka East Jaiñtia Hills District ki khaïi beaiñ ïa u dewïong bad ïa u mawshun sha ki karkhana pynmih dewbilat kiba don ha East Jaiñtia Hills.U Secretary General ka MJAC u Bah Enrico D. Pasi ha ka jingïakren bad ki lad pathai khubor ha nongbah Shillong u la kam ba ki don la kumno kumno haduh 800 tylli ki trok kit mawshun bad 130 tylli ki trok kit dewïong kiba ju rung sha ki Karkhana manla ka sngi kiba kit ïa ki marpohkhyndew sha ki karkhana pynmih dewbilat ha East Jaiñtia bad ki trok kiba ju kit palat pud haduh lai shah na kaba dei ban kit.“Ngi dawa ïa ka Sorkar Jylla ba kan buh noh da ka Integrated Check Point khnang ban tehlakam ïa ka jinglait ei ka khajna namarba ka jingbym don jong ka Revenue Checkpoints ne ki Checkgates shwa ba ki trok kit dewiong bad ki trok kit mawshun kin rung sha ki karkhana pynmih dewbilat ha East Jaintia Hills,” u la ong.“Kane ka jingkhaïi be-aiñ ïa ki marpohkhyndew kum u mawshun bad ïa u dewïong sha ki karkhana pynmih dewbilat ba don ha East Jaiñtia Hills ki la ïaid lait ban siew ïa ka khajna sha ka Sorkar Jylla namar ka jingbym don ki khyrdop talasi jong ka DMR, ka Jaiñtia Hills Autonomous District Council (JHADC) ban thew ïa ki mar ba la kit shapoh ki Karkhana,” ong u Bah Pasi.U la kynthoh ruh nalor ba ki bor pynïaid jong ki Karkhana ki trei hi ïa ki kam ba ki trai jylla ki lah ban leh bad wat ka dor jong ka dewbilat ka tat bha haba ïanujor ïa ka bai dewbilat ha Khliehriat bad ha Assam.“Ka jylla jong ngi ka dei kaba dang sahdien bha ha ka khaiï ka pateng, ka dei ruh ka jylla ka bym pat lah ban pyndap da lade ïalade, haba ka Sorkar kam shimkhia ban lum ïa ka khajna kan sa nang wanrah jingeh shuh shuh ïa ki paidbah. Ka jinglait ei jong ka khajna ka la nang pynduhnong bun shah ïa ka Sorkar nalor ba ka jylla ka la nang hiran ha ka ïoh ka kot naduh ba la khang ka jingtih bad shalan ïa u dewiong da ka National Green Tribunal (NGT,” la ong shuh shuh u Bah Pasi.“Jin lada ka Sorkar ka la peitngor ban buh ïa ki khyrdop lum khajna ïa ki marpohkhyndew ha shwa ban pynrung sha ki Karkhana ka Sorkar kan jin da la ïohlum ïa ka khajna ban shna ïa ki surok, ki skul, ki hopsital bad kan long ruh ka jingkyrkhu ïa ki paidbah,” u la bynrap.",KYNNOH KA MJAC BA KHAÏI BE-AIÑ KI KARKHANA HA EJH ÏA U DEWIONG BAD MAWSHUN,https://batesitv.com/kynnoh-ka-mjac-ba-khaii-be-ain-ki-karkhana-ha-ejh-ia-u-dewiong-bad-mawshun/
"U Myntri ka Sorkar Pdeng uba peit bad khmih ïa ka Tnat Ports, Shipping & Waterways bad Ayush, Sarbananda Sonowal ha ka sngi Thohdieng u la plie paidbah ïa ki projek bapher bapher ban kyntiew ïa ka bor treikam ha North Eastern Institute of Ayurveda and Homoeopathy (NEIAH) ha phyllaw jong ka, kaba don ha Mawdiangdiang ha ka nongbah Shillong.Utei u Myntri ka Sorkar Pdeng uba khmih ruh ïa ka tnat Ayush u la plie ruh ïa ka Guest House bad buh mawnongrim na ka bynta ka Administrative Building, Pharmacy Building, kumjuh ruh ka kynroh bad ka surok kynthup ki khyrdop ban rung bad mih ha katei ka prokram.Haba ïadei bad kane haba ai jingkren ha ka jingïalang, u Myntri Sorkar Pdeng, Sarbananda Sonowal u la ong ba lyngba ka jingkyntiew ïa ka bor treikam ha NEIAH, kin don ka lad kaba kyrpang ban ïoh jinghikai, ïatreilang bad kyntiew ïa ki bor haba ïaleh ban wanrah ka jingpynshisha ïa ki rukom ai jingsumar tynrai lyngba ka jingsakhi jong ka jingstad saïan.“Ka long ka khyllipmat jong ka jingsngewthuh kaba khraw ba ka institute ka la dep ai jinghikai pyntbit jan shi hajar ngut ki riew shemphang ha ka Ayurveda bad Homoeopathy. Kane ka la kyntiew bha ïa ka rukom ai jingsumar ha ka thaiñ, khamtam ha Meghalaya, haba ngi ïaid shaphrang ban pynurlong ïa ka thong jong u Myntri Rangbah duh jong ngi, Narendra Modi na ka bynta ka Swastha Bharat,” u la ong.U la ong ba kane ka kynhun ba thymmai jong ki nongai jingsumar, kiba don ka atiar jong ka jingai jingsumar Ayush kin ïarap ïa ki briew ban ïoh ïa ki jingmyntoi.U la ong ruh ba ki don ïa ki jingïa Ki janbha bad ki rukom ai jingsumar tynrai ba hyndai kiba da ki hajar snem, hynrei mynta lyngba ki jingai jingsumar ba la pynshisha da ka saïan ban sumar ïa bun ki jingpang. Ka jingkoit ha India, ka jingïoh jingkoit na India ka long ka jingthmu jong ka jingkhie im biang ka Ayush.La ong ba ka Guest House kaba la plie thymmai ka don ha ka jaka kaba 1780.56 SqM ka ban ai jaka sah bad kaba don ki lad ban pynlong jingïalang. Ïa kane ka jingtei kaba la pyndep kadei kaba ïahab bad ka mariang bad ka don lut baroh ki jingdonkam katkum ka juk mynta.Ka Administrative Building ban dang shna jong ka NEIAH, ha ka jingheh kaba 3160 SqM kan don kawei ka building (G+3) ryngkat artylli ki mala kaba sha trai duh, kynthup kawei ka hall. Ka jinglut ba la mang na ka bynta kane ka jingtei ka long T. 27.30 klur. Ïa ka building jong ka pharmacy yn shna ha ka jingbei tyngka kaba T. 15.33 klur na ka bynta ka G+3 building kaba 1833 SqM. Ïa ka kynroh bad ka surok kaba la pynshai sharak ba kynthup ka khyrdop ban rung bad mih la shna ha ka jinglut kaba T. 12.72 klur.Na ka liang u Sarbananda Sonowal u la ong, “Ka sorkar ba ïalam u Narendra Modi ka thmu ban ïarap bad pynkupbor ïa ki rukom sumar tynrai jong ngi ba kin saphriang palat ïa ka imlang sahlang bad u pud u sam bad ïarap ïa ki briew ban im ka jingim kaba koit ba khiah bad wanrah ïa ki jingpyn ïaid ïew na ka bynta ka thaiñ.”Katba ki jingdon jingem ki long kiba kongsan na ka bynta ki jingseisoh ba kham biang ha ka jingwad bniah bad ka jingkyntiew ïa ki kam, kan jingkyntiew ïa ka bor treikam ha NEIAH, kan pynkhlaiñ ïa ka jingkhie im biang jong ka rukom ai jingsumar tynrai hapoh ka jingïalam jong u Myntri Rangbah duh, Narendra Modi.“Ka sorkar ka la kut jingmut ban kyntiew ïa ka bor treikam ha NEIAH khnang ba kan long ka jaka kaba don ïa ki briew kiba la tbit bha ha ka kam jong ka Ayush ha ka ri. Ha ka shi snem ba la leit, ka sorkar Modi ka la bei tyngka palat T. 145 klur ban kyntiew ïa ka bor treikam ha NEIAH. Ka jingmang tyngka na ka bynta ka projek ban kyntiew ïa ka bor treikam ha NEIAH kaba long T. 217. 02 klur,” ong u Myntri.U Myntri Ayush u Sarbananda Sonowal u la pynbna ruh ba ki jingshakri OPD kin sdang ha Smit, East Khasi Hills district ka ban long ka jingmyntoi ïa 40,000 hajar ngut ki briew kiba sah ha 20 tylli ki shnong. U Myntri u la pyntip ruh ba ka NEIAH ka la sdang ïa ka Swarnabindu Prashan Sanskar (Ayurvedic Immunno Modulation in Children) ha ka Ayurveda Hospital jong ka.Lyngba kane ka prokram, ka sorkar ka ïarap ïa ki nongpang lyngba ki lad jingsumar Ayurvedic ban sumar ïa ka jingpang Iron Deficiency Anemia (IDA) ha ki longkmie riewlum kiba hapdeng 18 bad 45 snem ka rta ha Mawpat bad Mylliem Block jong ka East Khasi Hills district hapoh ka AYURSWASTHYA Yojana.U la ong ba ka NEIAH ka la ïarap ïa ki nongpang lyngba ki lad jingsumar kum ka Panchakarma, Ksharasutra, Uttarabasti bad Yoga ban kyntiew ïa ka jingkoit jingkhiah jong ki.“Katba nang bun ki samla pule ki la ïoh jinghikai pyntbit ha kine ki rukom jingsumar, ba kynthup ka specialised Panchakarma Technician programme, ngi khmih lynti ba ka rukom sumar Ayush kan nang paw shuh shuh, bad kan kham suk ban ïoh ïa ki jingmyntoi kaba ai ha ka koit ka khiah.Ka India hapoh ka jingïalam ba tbit jong u Myntri Rangbah duh Narendra Modi ka la rah ïa ka jingsumar tynrai sha ka jingkhie im biang ha ka pyrthei. Ka Ayush kaba la ïoh bor biang ka la ïarap ban kyntiew ïa ka bor jong ki hajar snem ki rukom sumar tynrai haba ka bteng ban sdang ïa kane ka jingïaid lynti kumba long mynta,” u la ong.U la ong ba kane ka long da kaba wanrah ïa ki dawai tynrai shakhmat hapoh jong ka da ka jingthmu ban tei ïa ki lad ai jingsumar ba la pynshisha da ka saïan ban kyntiew ïa ka jingim jong ki briew, ban don ka met kaba khlaiñ bad ki jingmut jingpyrkhat kiba kmen.Ha kane ka prokram la donlang u Secretary jong ka Ayush, Vaidya Rajesh Kotecha; Vice Chancellor jong ka Northeast Hill University (NEHU), Prof PS Shukla; Joint Secretary, Tnat Ayush, BK Singh; lem bad u Director, NEIAH, Prof Neeta Maheskar.",PLIE U SONOWAL IA KI PROJEK THYMMAI BAN KYNTIEW ÏA KI JINGAI SUMAR HA NEIAH,https://batesitv.com/plie-u-sonowal-ia-ki-projek-thymmai-ban-kyntiew-ia-ki-jingai-sumar-ha-neiah/
"Ki shipai BSF ha ka jingïatreilang bad ki pulit ka jylla ha ka 22 tarik mynta u bnai, 2024, ki la ïoh ban kurup ïa shibun ka shini bad u kwai ba la shongdor kumba T.20 lak. Ïa kitei ki tiar ba la kurup la thmu ban khaïi beaiñ sha Ri Bangladesh napoh ka khappud kaba don ha South Garo Hills.Hadien ka jingïoh jingtip kaba thikna ki shipai jong ka 200 Battalion ki BSF Meghalaya, ha ka jingleit khynra lang bad ki pulit ka jylla ki la kurup ïa katei ka shini bad u kwai ba la dep thad tyrkhong. Ïa ka shini bad u kwai la lap napoh kawei ka Ïing kaba la shu ieh shrah kaba don ha khappud kaba hajan ka shnong Rongra kaba ha thaiñ South Garo Hills.Ïa kitei ki tiar ba la ïoh kurup la aiti noh sha ka thanat pulit jong ka PS – Rongra ban leh ïa ki kam katkum ka aiñ.",KURUP SHINI BAD KWAI KI PULIT BAD SHIPAI BSF,https://batesitv.com/kurup-shini-bad-kwai-ki-pulit-bad-shipai-bsf/
"Ka Hynñiewtrep Achik National  Movement ha ka sngi Thohdieng ka la dawa  ïa uwei u briew uba kynthoh pyrshah ïa ka seng ha ka Facebook Page ba la ai kyrteng ‘Lympung ki Khun ka Ri’ ba u dei ban panmap hapoh 24 kynta hynrei lym kumta ka Seng kam banse ban mudui da ka ejahar sha ki bor jong ka aiñ.Katkum kane ka jingkynthoh ha kane ka Facebook page, u nongkynthoh uba la paw kyrteng kum u HBK Lyngdoh u la kynthoh pyrshah ïa ka seng da kaba ong ba ka jingpynlong ka HANM ïa ka jingïakhih ha Jantar Mantar ha nongbah Delhi ha ka 3 tarik Naiweing 2023 ka dei kaba la bei pisa da ka National People’s Party (NPP).Haba kyntait ïa ka jingshah kynnoh, u Vice President ka HANM Bah Bawan Nongsiej u la pynshai ba ka jingïakhih jong ka seng ka dei na ka bynta ki dawbah jong ka jaitbynriew na ka bynta ban pynurlong ïa ka jingdawa ban pynrung ïa ka Ktien Khasi ha ka Khyrnit Baphra jong ka Riti Synshar ka ri India kumba la mynjur da ka Iingdorbar Thawain ka Jylla ha ka 27 tarik Nailur 2018.U nongkynthoh HBK Lyngdoh u kynthoh kumne: “Kawei na ki sengbhalang kaba leit pynthud ïa ka jingdawa pynrung ïa ka ktien Khasi ha ka 8th Schedule ka dei ka HANM. Kane ka Seng ka la leit sha Delhi ban dawa pynrung lang ïa ka ktien Khasi bad ka ktien Garo. Ka ktien Garo kam pat long qualified ban rung ha ka 8th Schedule te da dawa pynrung lang ha kajuh ka por ka ktah ïa ka ktien Khasi kaba lah long qualified ban rung ka hap ap haduh da ki phew snem shuh shuh ban ïa rung ryngkat bad ka Garo haduh ban da long qualified ka Garo.”“Lehse ban leit pynthud kumtei dei ba sponsor da ka npp.”“Ngi leit sha Delhi ban pynlong ia ka jingiakhih khlem ka jingpan pisa nangno nangno. Ngi leit namarba ngi don ka jingsngewkhia na ka bynta ka dawbah jong ka jaidbynriew,” la bynrap u Bah Nelson Kharbani uba dei u nongialam ka seng.",DAWA PANMAP KA HANM HAPOH 24 KYNTA ÏA UBA KYNTHOH HA FACEBOOK PAGE,https://batesitv.com/dawa-panmap-ka-hanm-hapoh-24-kynta-ia-uba-kynthoh-ha-facebook-page/
"Ha ka por ba ka Sorkar Jylla ka la maitphang ban pynmih ka Stamp ha ka nam jong u Tirot Sing Syiem lyngba ka Postal Department ka Sorkar Pdeng la sngew donkam ban ïoh ïa ka durkhmat ba shisha jong u Tirot Sing Syiem, wat lada khlem lap ksai ïa kano kano ka tyllong. Kumta la pyrshang ban aiti ha ki barikor jong ka jylla bad na baroh ki ba la pyrshang la jied ïa u Bah  Bashai Rai Dohling bad u Bah Marius Main Sing Shanpru. Baroh arngut ki dei ki ba trei ïa ka kam thohdur ha ki tnat sorkar, u Bah Bashai Rai Dohling u dei u barikor (animation artist) jong ka Directorate of Film Division, Ministry of Information & Broadcasting, Government of India ha Bombay, katba u Bah Mainsing Shanspru u dei u barikor ha Directorate of Information & Public Relations, Government of Meghalaya. Baroh arngut ki la pynkhreh la ka rukom mutdur ïa kata ka dur jong u Tirot Sing Syiem, khlem da iit bniah na ki tyllong jingtip ba dei ban wad. Na ka daw ba la kyrkieh ka kam, u Bah Bashai Rai Dohling u la tehkam ha la ka shlem treikam bad u la aiti noh ha u barikor khynnah u ba dei u dkhar na dewbah India. Kumta ka dur ym da ïahap than bad la kyntait noh bad la jied da ka durthoh ba la pynkhreh u Bah Main Sing Shanpru.Ka la jia ryngkhat ba u Bah Raphael Warjri, u dei u synran hikai thohdur jong u Bah Maiñ Sing Shanpru bad la ïohlad ban sakhi ïa kata ka dur jong u Tirot Sing Syiem ka ba paw kum u tymmen rangbah, katba ha ki khanamynnor la tip ba u la ïap ha ka ryta ba dang kumba laiphew snem tam. Kumta la kynthoh mardor ban pynbeit ïa kata ka dur, hynrei na ka daw ba la kyrkieh than ka sorkar, ym banse ban aiti noh kumba ka long haduh ba la shon shab na ka bynta kata ka Stamp ha Ri India lyngba ka Postal Department. Wat lada u Bah Raphael Warjri u dang khynnah samla, kane ka jingjia ka ba long thurmur ka la ktik ïa u ban thwet thikna shaphang ka dur ba biang jong u Tirot Sing Syiem. La jia ryngkhat ba u la mar mlien ruh ha ka kam shondur bad u ïoh jingtip ba thikna ba la shem ïa ka kor shondur dang tang ha u snem 1839, kata ka mut hadien ba la ïap u Tirot Sing Syiem. Ym tang katta ka kor shondur ka dang poi sha Ri India ha u snem 1855 bad ym pat don lynti ban ïoh ka dur shon jong u Tirot Sing Syiem. Wat lada ha kata ka juk la ju don ki barikor ki ba ruiddur ïa ki kynja kynrem lyndan phareng, hynrei ym lah ban khmih lynti ba yn don ba ruiddur ïa u Tirot Sing Syiem, khamtam ba u dei u koidi sorkar ba la shah set byndi na ka daw ba ïaleh  thma pyrshah ïa ka sorkar Bilat.Kumta ha ka jingpyrshang ban thwet ïa ka durkhmat jong u Tirot Sing Syiem, u Bah Raphael Warjri u la poi ryngkhat sha ka shlem pathai khubor naduh ki snem 1990 ter ter bad la ïashem bad u Bah Skendrowell Syiemlieh, u myllung kaitor bakhraw bad kumjuh ruh ïa u Bah Kitdor Syiem, u myntri sorkar u ba dei na ka jait syiem na Mairang. Ha ka ba ïa pur khana bad u Bah Skendrowell la ïa kynduh ïa u Syiem Hima Nongklhlaw, Bah Phrestar Syiemlieh u ba dang long syiem haduh mynta mynne. Ha kata ka khep la pynkhreh da ka durim dulir halor ka jingïakhun ki Khasi pyrshah ïa ka sorkar Bilat, ha kaba u Tirot Sing Syiem u dei u khlawait ba ïalam ha phrang. Phewse kata ka khlem la urlong, wat lada ka Dorbar Hima Nongkhlaw bad u Bah Kitdor ki la aiktien ban kyrshan ïa kata ka kam. Kham hadien kata u Dr David R Syiemlieh u la lap ïa ka sngi ïap ba shisha jong u Tirot Sing Syiem ha u snem 1988, bad mar mar la pyrshang ban tohkit na u Dr David R Syiemlieh shaphang ka dur jong u Tirot Sing Syiem. Ka ba sngew bynñiaw ka long ba ym shem kaiphot ne nathi wat ïa ka met jong u Tirot Sing Syiem ba la pynkhuid da ka ba tep ne ka ba thang ruh, sa ïa ka durkhmat te ym lah ban khmih lynti da lei lei.Hadien kata ka la don ka jingthmu jong ka Dorbar Hima Nongkhlaw ban tei da u durmot jong u Tirot Sing Syiem ha Mairang ha ka jaka ba la don lypa u mot sahnam. Na ka liang jong u Bah Raphael Warjri, la ai jingmut ban tei syndon da ka shlem sahnam rikynti  (heritage monument) kat ba shah ka jaka bad la pynkhreh nadong shadong ki jingdonkam ryngkat ki dur ki dar ba kynsai halor ka thma ba la khie ha ka 4tarik Ïaiong 1829 haduh u Risaw 1833 ba la shah set byndi u Tirot Sing Syiem. Kata ruh ka khlem la urlong namar ka don ka jingkylla hadien ba la la tuklar da kiwei pat bad khatduh la aiti ha u nongkhaïi ban tei ïa uta u durmot u ba khlem ïahap bad ka kyrdan longsyiem jong u Tirot Sing Syiem bad ka ba la pynhiar dor  ym tang ïa ka rngiew u Tirot Sing Syiem, hynrei la pynjem rngiew ïa ka jaitbynriew Khasi baroh kawei. Ha ka jaka jong u Tirot Sing Syiem ba khiathew la shna da u tymmen ba phong ka riam bym ïahap, ka boh kum kharmali, u kpieng kuboit barit rïa bad ka dur jong ka wait ym dei ka waitlam Khasi.Hadien ba ka sorkar jylla ka la aiti ha ka synjuk Riti Academy na ka bynta ban tei ïa ka khilon bad ka motdur ha khyrdop jong ka State Central Library ki ba phalang ïa ka rikynti jong ka jylla, u kher rangbah jong ka tnat Deiriti bad Mattithaw (Arts & Culture Department), u Bah F R Kharkongor u la kynjoh ktien ïa u Bah Raphael Warjri na ka bynta ban tei ïa ki motdur jong ki khlawait ïaleh laitluid ka jylla, kata u Tirot Sing Syiem, u Kiang Nangbah bad u Pa Togan Nengminza Sangma.  Katkum ba la kdew lynti bad maitphang da u Bah Sanbor Shullai, Myntri sorkar jylla la aiti ha u Bah Raphael Warjri ban pynkhreh na ka bynta ban tei ïa kita ki motdur ba shirynñieng. Mar mar la pynkhreh da ka ba tih sani bad wad bniah ïa baroh ki jingdonkam na ka bynta kita ki khlawait, kum shi bynta ban rakhe ïa ka lyngkhuh snem ba hynñiewphew san jong ka Ri India ba la jer da ka Azaadi Ki Amrit Mahotsav. La plie paidbah da u Myntri Rangbah Conrad K sangma ïa kitei ki durmot jong ki khlawait ka jylla ha u snem 2022 ki ba jrong kumba khatsan pruh eiei.Ka long ka ba donkam ban batai sani ïa ka rukom pynkhreh jong ki barikor ka Riti Academy na ka bynta ban tei ïa kita ki durmot jong ki khlawait ka jylla. Ha kaba ïadei bad u Tirot Sing Syiem, nalor ki jingtip ba la lum naduh ki snem ba la leit, la nang thwet shuh shuh ki jingtip kum ha kaba ïashem bad ka longiing longsem jait syiem Hima Nongkhlaw na ka kpoh ba hiar pateng u Raja Kine Sing bad u Kedro Manik Syiem bad na kiwei kiwei ki tyllong. Kumta la ringdur na ka rengmat jong ki pateng longsyiem kumba la jer bad la thaw ka dur ka ba syriem tam katkum ka pateng jong ka kpoh long syiem bad kumjuh ruh ban ïahap bad ka ryta ba shisha shwa ban khlaw u Tirot Sing Syiem ka ba long kumba laiphew snem tam ka ryta. Nalor kata la jurip sani halor ka spong khor bad ka boh khaila kum u syiem, u paila ksiar ba kieng na tyrpeng sha synmgkai, ka jymphong syiem, ka waitlam ka stieh, ka ryntieh ki khnam ha ryngkap bad kiwei kiwei ki jnit ki jnat kat ka maiñ long syiem jong u Tirot Sing Syiem.Nalor ka dur ka dar bad ka raim ka beit jong u syiem long syiem la wanlam ruh ïa ka pyrkhat Khasi katkum ka jingshisha ha kata ka juk. La shna da u syiem u ba ïakhun ban ïada ïa la ki khun ki hajar bad ïa la ka hima sima, ym dei u ba shla pyrshah ban kput da ka ba bitar. La shna da ka dur u syiem u ba peit jylliew ha ka thong ban ïakhun kheiñduh, ba bat skhem triang ïa ka waitlam bad ka stieh bad u ba la pynkhreh ban len lade na ka bynta ka Ri bad ka jaitbynriew.  Kumta khlem pyrthuh bud ban shna da u durmot u ba ieng kynthuit ban pyneh shadem lane kum u kaikhlaw ba tur ruma da jingbitar ïa u nongshun, bad ka ba isaitmet tam ka long ba ym dei da ki dohksah ba phyllung kum ki ba kilan met ha ka juk mynta, hynrei kum ki khlawait jong kata ka juk ki ba ïa kynduh bad ka mariang, la ha ka ryngkang rynsied ne ka trei ka beng ha shnong ha thaw, ha lyngkha risai ne ha khlaw ha btap. Kine kiei kiei baroh ki mir katkum ka saiñpyrkhat tynrai ki Khasi.Ha kane kajuh ka rukom la pynkheh ka thwet ka tih sani shaphang u Kiang Nagbah ruh kumjuh. Katkum ka khana mynnor la shem ba ki phareng ki la sni ïa u Kiang Nangbah bad ïa ka kur Nangbah haduh ba ki la kthong ïa ki samla bad rangbah na ka kur haduh ba ki la iehnoh ïa ka nongrim iing ha Wah Nangbah ha dong Tpeppale bad phet sakma sha kylleng ka Ri Khasi. Ym shym lap ksai shuh ïa ki kur Nangbah ha kata ka por bad hadien la tip ba ki don ki ba na shnong Jaraiñ bad Lamin ki ba dei na ka pateng jong u Kiang Nangbah. Kumta ha ba la wad bniah la shem ba ka longiing jong u Bah Barnabas Nangbah ha Shillong ki ba dei trai shnong na Lamin ki dei ki ba hiar pateng na kpoh ka kmie u Kiang Nangbah. Kumta katkum ba la shim nongmuna ïa u Tirot Sing Syiem, kumjuh ruh la shim ksai na ka rengmat ka longiing u Bah Barnabas Nangbah ban shna thymmai ïa ka durkhmat jong u Kiang Nangbah. ha kiwei kiwei ki bynta jong u Kiang Nangbah la ïoh jingtip ruh kum na u Ma R Tokin Rymbai, Ma S Quotient Sumer, Ma Lakhon Shullai, Bah H.H Mohrmen bad kiwei kiwei. Ha kajuh ka rukom la buddien na ka bynta ka pateng bynriew jong u Pa Togan Nengminza Sangma, hynrei ym shym la lap ksai than lait tang katto katne ki bynta jong ka riam ka beit ki jynkieng jyndeng jong ki khlawait Garo ba la ai jingtip da u barikor Arak Sangma bad ka Sahana P Marak, ka ba dei teng ka kher rangbah jong ka sorkar jylla bad ki ba tip thikna shaphang ka riti dustur Garo.Halor ki kynrum kynram hamsaïa ki ba la pynkulmar jingmut ïa ki paidbah ha ka ba ïadei bad u durmot Tirot Sing Syiem ha Dhaka, la pynshai ba ka sorkar jylla ha ka ba sdang la phah shna da u durmot shiteng ba na shadem shaneng. Hynrei ynda la leit khmih sha Dhaka ha u bnai Risaw 2023, la shem ba ym ïahap namar ba u durmot u rit than. Kumta katkum ba la tuklar da ki kher ki mer jong ka sorkar khamtam u Bah F. R Kharkongor ha ryngkat ka ba ïa syllok bad ka synjuk Riti Academy, kumta la pyrkhat thymmai bad rai ban shna da u durmot ba haduh syngkai namarba ka jaka ha Dhaka, hadien ba la khmih ka khim bad ym shah jaka ban shna da u ba shirynñieng.Khatduh ïawai la shna kat ban biang ha ka jaka jong ka Indira Gandhi Cultural Centre, Indian High Commission, Dhanmundi, Dhaka, Bangladesh ba la buhti da u ba kot tang ha syngkai shaneng. Ha ka ba ïadei bad ka durkhmat, kumba la kdew ha shwa ka dei ka ba la jurip thikna lyngba ki tyllong ki ba biang bad la bishar katkum ka pateng bynriew na ka kpoh long syiem ba hiar pateng u Tirot Sing Syiem. Haba la bishar sani lah ban pdiang ba ki khun ba mih pateng na ka kpoh longsyiem kin ïa syriem katkum ka dur ka dar jong ki pateng ba mynta kum ba long lem ka pyrthei salonsar.  Ha kane ka rukom la pynbiang ha kiwei kiwei ki jingteinam kum ha iing u Lat ha Raj Bhavan bad kiwei kiwei ki shlem pyninam.Na kata ka daw kam long kaba shongnia ban nujor bad kiwei pat ki jingpyrshang ba thurmur ha ki snem ba la leit, namar ba ka Riti Academy ha ryngkat ka Sorkar jylla ka la don ka rukom pynkhreh ka ba sani bha ka ba lah da ki katto katne snem ban ïasyllok bad ka Indian High Commission ha Dhaka. La prat lynti ha kane ka bynta da u kher rangbah ka sorkar jylla, u Bah F R Kharkongor haduh ba ym dei tang u durmot ba la buhnam, hynrei la buhnam ruh ka nongmuna jong ka Stamp, nangta ka Map Hima Nongkhlaw kaba rim ba la pynkhreh ka sorkar Bilat ba la ai da u bah David R Syiemlieh, nangta ki dur ki dar ba kdew ïa ka khana jong ka ba ïaleh laitluid ba la thohdur da u Bah Raphael Warjri bad kiwei kiwei ki atiar kordor jong ka jaitbynriew Khasi ban pyninam ha ka Ri Bangladesh. Ka long kaei kaei kaba donkam ba ka iktiar sorkar kan shimkhia ïa kane ka bynta ban pynthikna ïa ka dur ba janai jong u Tirot Sing Syiem, lada dei ban pynneh da ka ba rim ba la don lypa da ki phew snem lane ban pdiang da ka ba thymmai ka ba la tih sani bad wad bniah katkum ka jingtbit ba paka bad pura.Shuh shuh, u Bah Paul Lyngdoh, Myntri Mattithaw bad Deiriti u la lam khmat na ka bynta ban leit khmih ïa ka phatok Dacca Central Jail ha ka ba u Tirot Sing Syiem u la shah set byndi. Ha ka por ba dang ïa khmih bad ki heh ka phatok, la don ka jingïakren na ka bynta ban buhti ïa ka shlem pyninam ha ka nam u Tirot Sing Syiem ha Dhaka Cental Jail ha ryngkat ki myntri bad ki kynrem lyndan. Ha ka jingïatai la don lang u Bah Sniawbhalang Dhar, Symbud Myntri Rangbah, Dr Ampareen Lyngdoh, Myntri Pathai Khubor, bad u Bah Paul Lyngdoh, Myntri Mattithaw bad Deiriti, ba la ïa shim bynta ruh da u Dr David R Syiemlieh, Bah F R Kharkongor ha ka ba ïa don ryngkat u Bah Metbah Lyngdoh, Titos Starwell Chyne, Hamlet Dohling bad Teibor Pathaw. Ka Sorkar jylla ka la pynkhreh na ka bynta kata khnang ban lah ban pynurlong ïa ka jingthmu.","KA JINGSHNA ÏA U DURMOT U SYIEM TIROT SING HA DHAKA, BANGLADESH",https://batesitv.com/ka-jingshna-ia-u-durmot-u-syiem-tirot-sing-ha-dhaka-bangladesh/
": Ka Meghalaya State Commission for Women ka la pynrem jur ia ka jingjia ba dang shen ha ka jylla Assam pyrshah ia kawei ka riewniam kaba trei ha rilum Garo hadien ba ka la shah pynhiar shiteng lynti na ka Bos katba ka dang mih na Dudhnoi ban leit sha Goalpara, Assam.“Kum kine ki jingjia ki ktah haduh katta katta ia ka lanot, kum ka kynthei bad kum ka riewniam.  Namarkata, ka Commission ka kyntu ia ka Sorkar Meghalaya bad ia ka Sorkar Assam ban iatreilang bad ban pynthikna ba ki briew kiba donkti ki dei ban ngat ha ka jingshah pynshitom,” la ong ka Commission lyngba u kyrwoh ba la pynmih ha ka sngi Palei.“Ka Meghalaya ka dei ka jylla kaba kynthup lut ia baroh ki paidbah kiba don ha la ki jong ki jingngeit, bad ngi kyrshan ia ka jingailaitluid halor jingngeit katkum ka riti synshar jong ngi. Ngi dei ban pynthikna ba ka jingpdiang ia ka jingngeit niam bad ka jingburom markylliang ka dei ban long hapdeng ki paidbah nongshong shnong jong ki ar tylli ki jylla bad ngin iai bteng ban imlang hapdeng ka jingsuk jingsain,” la bynrap ka Commission.“Ki Sorkar jong ki ar tylli ki jylla ki dei ban pynthikna ban pynneh pynsah ia ka shongsuk shongsain bad ba ki briew kiba donkti ki dei ban shim ia ka jingkitkhlieh halor ka jingbym burom khamtam ia kino kino ki riewniam,” la ong shuh shuh ka Commission.",DAWA KA MSCW BAN PYNSHITOM ÏA KIBA DONKTI BAN PYNHIAR NA BOS ÏA KA RIEWNIAM,https://batesitv.com/dawa-ka-mscw-ban-pynshitom-ia-kiba-donkti-ban-pynhiar-na-bos-ia-ka-riewniam/
": U Bah Prestone Tynsong uba long u Symbud Myntri Rangbah ka Jylla uba khmih ia ka tnat Kam Pohing u la ong ba ka Sorkar kan ym ailad daleilei ruh em ia ka Garo National Liberation Army-R (Re-group) ba kan khie khlieh biang sa shisien pat namarba ka tnat Pulit bad ki tnat syntiat ki long kiba peitngor bha ban pynthikna ba kane ka kynhun kaba la leh ia ki kam pyntriem ha ki snem ba mynshwa ha Rilum Garo kan ym don lynti ban leh biang sa shisien ia kine ki kam runar kiba pynshong syier mynsiem ia ki paidbah ka rilum Garo.Kane ka jingpynshai jong u Symbud Myntri ka tnat Kam Pohing ka long hadien ba ka shithi jong ka Garo National Liberation Army-R (Re-group) ba la soi da u Geora Pantora Sangma kum u Chairman ka la saphriang ha ka social Media ha kine ki khyndiat sngi bad poi ruh sha ki tyndong shkor jong ka Sorkar Jylla.U la ong ba ki Pulit kim pat tip la ka khubor halor ka GNLA-R ka dei kaba shisha ne kaba thok.“Baroh arphew saw kynta, ki Pulit ki long kiba la khreh bad ngin ym ailad ia kum kine ki jait kam, la ka dei tang ka khubor ne la ka dei tang ka jingthmu jong ki katto katne ngut ki briew ne ki lah ban dei tang ki samla shynrang kiba kwah ban im ka jingim kaba pahuh pahai da kaba thaw ia ka kynhun bathymmai.  Ngi long kiba peit ngor bad ngin ym thiah ym dem bad ngin pynthikna ba kum kata ka jingpynthymmai ia ka kynhun kam dei ban jia,” la ong u Bah Tynsong.U la ong ba ka tnat syntiat jong ki pulit ka dei kaba khlain. “Namarkata, sngewbha ieh ia kata ha ngi, bad ngan pynthikna kumba nga la ong ba ka jingpynim biang ia ka kynhun kan ym jia bad ngin ailad satia ia kata ba kan jia,” u la bynrap.",NGIM YM AILAD ÏA KA GNLA-R BA KAN KHIE KHLIEH: PRESTONE TYNSONG,https://batesitv.com/ngim-ym-ailad-ia-ka-gnla-r-ba-kan-khie-khlieh-prestone-tynsong/
"Ka Ingbishar Meghalaya High Court ka la aibor ïa uba shah kynnoh pynbthei bom ba un pan jamin na ka Special Court.Ha ka rai ba la pynkut noh ïa ka jingujor ba la mudui da u Wallam Jingsuk Barim, ka Division Bench kaba kynthup ïa u Chief Justice S. Vaidyanathan bad u Justice W. Diengdoh ka la ong, “ha ka jingshem, la lap ba kam don dor ha ka jingpynksan nia jong u nongmudui, ngi sngew ba ïa ka jingmudui yn hap ban pynkut noh. Nalorkata, ïa ka mukotduma Crl.M.C.No.108 of 2023 la pynkut bad u nongshah mudui u don ka hok laitluid ban pan jamin na ka Special Court.“Lada jia ba don kum kane ka jingpan jamin, la khmihlynti ba ka Special Court kan pyrshang ban leh kumjuh bad ba kan pynkut noh ïa kane ka kam khlem kano kano ka daw na ki jingshem ba la kdew hangne,” ong ka Ingbishar.Ka bench ka la ong, “watla ha kaba sdang ngi dang pyrkhat ba pynslem ïa ka jingmynjur bad pynpaw ïa ki jingsngew jong ngi ha kaba ïadei hapoh ka Open Court, bad buh teng shwa ban pynmih ïa ka hukum bad da kaba bishar ïa kiba bun ki rai jong ka Supreme Court bad kiwei kiwei ki High Court bad ïa ki nongrim jong ka aiñ, ngi la pynkylla noh ïa ka jingmut jong ngi, kaba ailad ha kaba ïadei bad ka jingpynbna ba la pynmih da ka Supreme Court halor ka mukotduma jong u Kushalbhai Ratanbhai Rohit bad kiwei kiwei pyrshah ïa ka Sorkar Gujarat, ba la pathai ha ka AIR 2014 SC 2291, kaba kdew ba shisien ba la soi ïa ka hukum, ka la la long ka rai khatduh bad ka Section 362 Cr.P.C. ka dei ka rai bad ka Iingbishar kam lah shuh ban dang pynkylla ïa ka rai, hynrei, lada ym pat soi, ka Ingbishar ka la shah pynkup bor ban pynkylla ïa ka jingsngew.”Ïa u nongshah mudui la pynngat kyndon ha ka 29 tarik, Naitung, 2022 hapoh ka Section 120B IPC pule lang bad ka Section 6 jong ka Explosive Substance Act, 1908.U Wallam u la pan jamin na u Special Judge (NIA) hynrei ka kashari ka la kyntait ban ai jamin ha ka 22.09.2022, 09.03.2023 bad 21.08.2023. Hadien kata, u nongshah mudui u la leit sha Ingbishar High Court ha kaba la shim kum ka Bail No.48 of 2023 bad ïa kane la weng noh ha ka 28.09.2023 da kaba aibor ïa u nongshah mudui ba un pan biang da ka jamin kaba thymmai.Katkum u nongshah mudui, ym don satia kino kino ki tiar kiba pynshisha ba u nongshah mudui u don ïa ki tiar pynmynsaw, ïa kaba la ong ba u dei u dkhot jong ka seng kieng atiar Hynñiewtrep National Liberation Council (HNLC) bad  kam don kano kano ka hukum ban set along hapoh ka Unlawful Activities (Prevention) Act, 1967.U nongshah mudui u la shah set ha Judicial Custody naduh shi snem, khyndai bnai bad arphew san sngi katkum ka tarik ban la phah ïa kane ka aplikeshon ha ka 13.12.2023 bad ka jingtian bishar ka kynthup ïa ki 64 ngut ki nongsakhi, kaba pyni ba ka jingtian bishar kan dang shimpor bad ka jingshah set jong u nongshah mudui ha Judicial Custody kan ktah ïa u nongshah mudui uba la pynkhreh ban ïada ïalade ban ïoh ïa ka jingbishar kaba hok.Ka hukum ka ong ba u Special Judge um shym la ïaroh ïa ka jingkyrpad jong u nongshah mudui ba um don eiei satia bad ka seng HNLC.  Wat hapdeng ki jingpynshisha ba la pynpaw ban kyrshan ïa ka jingpan jamin, ngi sngewkhia pat tang ha kaba ïadei bad ka jingpynslem ban pdiang ïa ka jingkyrpad bad katkum u nongujor, ka don ka jingpynslem haduh 114 sngi ban ujor.“U Special Judge (NIA) u la kyntait ïa ka jingpan jamin ba khatduh eh ha ka 21.08.2023 bad ynda la ïoh pdiang ïa ka Certified Copy jong ka hukum kaba 13.09.2023, ïa ka Bail Application No.48 of 2023 la phah sha kane ka Ingbishar, kaba la pynkut noh da kaba ai ïa ka hok ïa u nongshah mudui ban pan da kawei pat ka jamin kaba thymmai.  Yn ïaiban biang ba ka jingpynslem haduh 114 sngi ym tang kaba ktah ïa ka jingsngew jongno jongno lait noh ïa u nongshah mudui, uba shah set along la jan ar snem,” la ong ka Ingbishar ha ka hukum.",AI BOR KA HIGH COURT ÏA UBA SHAH KYNNOH PYNBTHEI BOM BAN PAN JAMIN BIANG NA KA SPECIAL COURT,https://batesitv.com/ai-bor-ka-high-court-ia-uba-shah-kynnoh-pynbthei-bom-ban-pan-jamin-biang-na-ka-special-court/
Ka shlem treikam jong ki Muktiar ne ki Nongiasaid aiñ ka jylla kaba la tip kum ka Shillong Bar Association (SBA) kaba don ha lyndet ka DC Office ka la kem ding kynsan ha ka sngi Saitjaiñ ha ka por kumba 10:30 baje mynmiet eiei bad ka jingpluh jong ka ding ka la long kaba ishyrkhei bha.Ki Pulit ka Fire and Emergency Service (F&eS) tang shu ioh jingtip halor kane ka jingjia ki la leit mar mar ban tem ia ka ding kaba klang.La sakhi ruh ba ki thylliej ding barhem ki la bamduh ia ka ing treikam baroh kawei nalor ba ka dei lypa ka ing dieng kaba la rim bha.Kat haduh ba la thoh ia kane ka khubor ym pat lah satia ban ioh jingtip halor ka jingkem ding jong kane ka shlem treikam ki Muktiar bad ym pat lah satia ban ioh jingkheiñ halor ki jingjulor.Ki nonglum khubor jong ka Batesi TV ki dang don ha kane ka jaka ban lum ia ki jingtip kiba kham bniah halor kane ka jingjia.Ngin sa nang wanrah shuh shuh ia ka khubor kaba bniah ynda la iohlum shuh shuh ia ki jingtip kham hadien katto katne por.,PLUH KA SHLEM TREIKAM JONG KI MUKTIAR KA SHILLONG BAR ASSOCIATION,https://batesitv.com/pluh-ka-shlem-treikam-jong-ki-muktiar-ka-shillong-bar-association/
"U Myntri Rangbah ka jylla u Conrad K. Sangma ha ka Sngi Saitjaiñ u la plie ïa kiba bun ki project ha Babadam kaba ha West Garo Hills ha ka jingdonlang u Lamphang ka Ïingdorbar Thaw Aiñ u Thomas A. Sangma bad u Myntri ka tnat PHE u Marcuise Marak.Ïa ka Garo Hills Agro Food Park kadei kaba la sdang da ka All Garo Hills Multi Purpose Cooperative Society (AGHMPCS) ba la ïalam da u Fr. Sunny Mavelil. Ïa kane ka park la bei tyngka pura da ka sorkar jylla ha ka jingmang kaba T. 15.73 klur kaba kynthup ïa ka Mustard Processing Unit, Cashew Processing Unit, Hi-Tech Food Lab, Ginger Processing Unit, Solar Power Plant bad 25 tylli ki Cold Storage Unit.Haba kren ha ka jingïalang u Myntri Rangbah u la ong, “Ka sorkar jylla ka la buh ïa ka thong ban kyrshan ïa ki nongrep kiba trei ha ki kam rep bad kaba kynthup ïa ha ka kam horticulture. Ha baroh kawei ka jylla ka sorkar ka la pyntur shakhmat ha kaba ïadei bad ki kam thung jingthung na ka bynta ba kin ïoh ïa jingpynmih kaba bha, ka jinghikai ha ki rukom song ïa ki, ki kam ka jingshong dor bad ki kam ba ïadei bad ka ïew ka hat ïa ki jingpynmih jong ki”.U la ïaroh ïa ka cooperative society ba la ïalam da u Fr. Sunny ban kyntiew ïa ki kam sengkam lajong lyngba ka rep ka riang.Ka jingplie ïa ka Agro Food Park kaba thymmai kan shna kumba 100 MT jong ki mar ba la pynmih ki bym pat saiñ, kynthup ïa u sying, bad kiwei ki mar rep.Haba kren halor ka jingtuklar ka sorkar ban pynïoh nong khambun ïa ki nongrep ha ka jylla u Conrad u la ong, “Ha ki 6 snem ba la leit ngi la buh ïa ki 166 tylli ki processing unit, 154 tylli ki warehousing facility bad 34 tylli ki cold storage sha ki jaka ba kyndong jong ka jylla”.U la ong ba ïa ki Integrated Village Cooperative, ki Farmer Producer Organisation bad ki Women collective la pynshlur bad kyntiew da ka sorkar ban thaw ïa ki lad ban kyntiew ïa ka ïoh ka kot ha ki thaiñ nongkyndong, ki la don katto katne ki processing unit jong ngi ki la long kiba bha bad biang bha ha baroh kawei ka thaiñ shatei lammihngi,” u la ong.Da kaba ong ba lah jan T. 357 klur la buh ïa ki kam pynroi kiba shongdor ha ka jylla, u la ong, “Ka sorkar kan pynkhlaiñ ïa ki jingtrei kiba la don bad ban pynlut ruh ha kiba thymmai ban ïoh ïa ka thong ban kyntiew ïa ka ïoh ka kot kaba arshah jong ki longïing ki nongrep kiba don kumba 4.5 lak ki longïing”.U la pynpaw ïa ka jingkyrmen ba ka Agro Food Park ha Babadam ka la long kum ka model kaba la ïoh jingjop ka ban long ka nuksa sha kiwei pat ki bynta ka jylla. U la ong ruh ba kin sa don ki prokram bapher bapher bad ki tour ki ban sa pynlong da ka sorkar ba kin ïa ïoh jingtip bad ban tip ruh na iwei ïa iwei patU Myntri Rangbah u la plie ruh ïa ka Arecanut Processing unit bad u la buh ïa u mawnongrim na ka bynta P.A. Sangma Shopping Complex ha Babadam.U MLA Arbinstone Marak bad u CEM GHADC u Albinush Marak ki la donlang ha ka prokram plie ïa kitei ki projek.",BUN TYLLI KI PROJEK PYNROI BUH MAWNONGRIM U CONRAD SANGMA HA WEST GARO HILLS,https://batesitv.com/bun-tylli-ki-projek-pynroi-buh-mawnongrim-u-conrad-sangma-ha-west-garo-hills/
"Ka jingjia kaba i triem ka la jia ha ka miet 20 tarik, Rymphang 2024 ha ka shnong Urkaliar, Shillong ha kaba ka la mih ka jingïashoh ïadat kaba shyrkhei bha kaba la poi haduh u pud ba ki ar kynhun ki la sei da ka tari ban ïa dung.U Secretary jong ka shnong Urkaliar Bah Samborlang Diengdoh ha ka jingïakren bad ki nonglum khubor u la ïathuh ba kane ka jingjia ka la mih na ka daw ka jingïakput hapdeng ki ar kynhun.Hadien kane ka jingjia ka bor synshar shnong jong ka Dorbar Shnong Urkaliar ka la lum jingïalang ïa ki trai jaka bad ïa ki trai iing kiba ju ai wai iing ne ai wai dukan ha kane ka shnong.Ha ka jingïalang ka Dorbar Shnong bad ki trai ing bad ki trai dukan ki la shim ïa ka rai ba kin ym aiwai shuh ïa ki dukan ha ki briew kiba die ïa ki jingdie kiba ka Sorkar ka la ñiew ba ki long be-ain ne kiba ju die kyiad tuh ha ka por mynmiet.Ka Dorbar Shnong ka la rai ruh ban phah khang khyrdep ïa ki baroh ki dukan ha ka shnong Urkaliar naduh ka por 10:00 baje baje mynmiet katkum ka hukum ba la pynmih da ki bor synshar ka East Khasi Hills District.“Ngi la pynmih da ka jingbthah sha baroh ki nongshong dukan ba ki dei ban khang khyrdep ïa ki dukan jong ki naduh ka por 10:00 baje mynmiet bad ha kajuh ka por ki nongbuh dukan ki dei ban buh ruh ïa ki CCTV Camera hakhmat ki dukan jong ki bad ba ki dei ban pyntip sha ki bor pynïaid shnong ne sha ki bor jong ka aiñ lada ka don ka jingpynkheiñ aiñ kata lada ka jingïadie ïathied ka dang bteng hadien ka 10:00 baje mynmiet,” la ong u Bah Diengdoh.","MIH KA JINGÏARAH WAIT HA URKALIAR, HUKUM KA DC BAN KHANG DUKAN NADUH 10 BAJE MYNMIET",https://batesitv.com/mih-ka-jingiarah-wait-ha-urkaliar-hukum-ka-dc-ban-khang-dukan-naduh-10-baje-mynmiet/
"U MLA ka 19 South Shillong Konstitwensi u Bah Sanbor Shullai u la leit ban jurip ïa ka Police Station kaba don ha Laban na ka bynta ka jingthmu ban shna noh ïa ki ïing sah jong kiba trei ha katei ka station ka jingthmu hi ka dei ban shna ïa ka Police Quarter kaba la ïoh ka jingmang tyngka na ka sorkar pdeng bad kaba la ïaid lyngba ka jingtyrwa jong u bad kaban pyntrei da ka Police Engineering wing jong ka tnat pulit.Haba ïakren bad ki lad pathai khubor u Bah Sanbor Shullai uba dei ruh u Chairman jong ka MTDC u la ong ba ka jingmang na ka bynta ban shna ïa ka quarter kaban donlang bad ka Multiple parking lot la mang ha ka dor kumba T. 4, 72,8000 lak kaba dei ka jingtei kaba 2 tylli ha ki 6 unit kaba dei ka LS Quarter RCC building kaba dei ka mala ka G+2 bad ka por kadei hi hapoh ki 24 bnai kaban ngiam kumba 20 ïing.Ha kane ka jingleit jurip kaba la ïadonlang u Bah R Nongseij u Engineer ka tnat pulit, u OC ka Laban police station bad u Rangbah Shnong u Bah Edward Kharwanlang bad ki nongïalam shnong. Ha kane ka sngi u Bah Sanbor u la leit ruh ban jurip ïa ki nala ban shna noh shen ka Aqueduct Drainage kaba la ud da ki nongshong shnong bad kaba long na ka surok PWD kaba long hajan ka jaka sah ka Kong Glorimai Laban shaduh ka Surok sha St. John Laban Parish kaba hab ha madan Laban kaba long ka jingmyntoi ïa kiba ïaid lynti bad ki Khynnah skul kaba la mang hapoh ka SPA state PWD scheme kaba la mang T. 55, 29,000 lak ha kaba ïa kine ruh yn sa sdang noh shen ban shna noh bad tang shu lah dep ka dorbar mang tyngka ka kam kan sa ïaid noh shakhmat.Na ka Liang u Bah Sanbor u la ïathuh ba lah bun bun snem ki nongtrei kane ka tnat pulit ki la sah ha kine ki quarter kiba rim naduh ki por ka sorkar Assam bad kine ki ïing ki long ki la pei ki tnum ïing bad kiba lah sniew.Halor kine ki ïing u la ong ba u la ïoh ban tyrwa sha ka sorkar bad mynta la ïoh ka jingmang pisa.“Ïa kine ki ïing ba la sniew yn pynpra noh bad shna thymmai kumjuh ruh ban shna jaka ïeng kali ban thep ïa kine ki kali ba dang don case jong ka thanat pulit kiba la shu buh bad pynïeng ha rud surok.Nga ai khublei ïa u Myntri Rangbah ka jylla u Conrad Sangma, ïa u Bah Prestone Tynsong bad ïa u Bah Lahkmen Rymbui uba la long kum u Myntri ki Kam Pohïing barim kiba la shim khia ban pynïoh ïa ka jingmynjur bad ka jingmang tyngka,” ong u Bah Shullai.",1 KLUR TAM YN PYNLUT BAN SHNA ÏA KI QUARTER PULIT BAD ÏA KI NALA HA LABAN,https://batesitv.com/1-klur-tam-yn-pynlut-ban-shna-ia-ki-quarter-pulit-bad-ia-ki-nala-ha-laban/
"U District Magistrate ka ka West Jaiñtia Hills u la pynjari da ka Section 144 CrPC hadien ka jingïoh jingujor ba ki nongshong shnong ka Umshangiar, Raij Tamu, Elaka Nongjngi, kim shym la bud ïa ka hukum ba la pynmih da u Executive Magistrate jong ka West Jaiñtia Hills District u W.K. Kharbuli katkum ka jingujor Case No. 11/2023 U/S 107/145 CrPC bad katkum ka jingïoh kaiphod na ka Saitsama Out Post jong ka West Jaiñtia Hills ba ki nongshong shnong jong ka shnong ka Umshangiar ki dang bteng ban leit pom ïa ki dieng ki siej wat hadien ba la don ka jingujor mukotduma halor ka jingïaknieh jaka hapdeng ka shnong Lumlakhiat bad ka shnong Umshangiar.Katkum ka kaphod na ki Pulit la pyntip ka la don ka jingpynkheiñ ïa ki kyndon aiñ ba ladep pynbna khamtam ha kine ki ar tylli ki shnong ba don hapdeng ka jingïakajia pud kata ha “LumKhohskhen”, “LumMynsiang” bad ha “Um Saitshyieng” jong ka Raij Tamu, Elaka Nongjngi West Jaiñtia Hills District.Khnang ban wanrah ïa ka jingshongsuk shongshngaiñ bad ban lait na ki jingjia ba sngewsih ha kine ki shnong, u District Magistrate, ka West Jaiñtia Hills Bah B.S. Sohliya u la pynjari da ka Section 144 CrPC ba la mana pyrshah ban ïalum paidbah shi jaka palat ïa ka san ngut shaneng.La khang ban rah ïa ki tiar pynmynsaw bad kane ka hukum kam shym la khang ïa ki Pulit kiba don ha ka kamram.La khang ban pom ïa ki dieng ki siej, ka jingleit pynkhuid ïa ki jaka ki puta lane kino kino ki kam kiba pynkheiñ ïa ka kyndon aiñ.La khang ban rah ïa ki kurat bad ki wait kiba pyndonkam ban pom ïa ki dieng ki siej ha ki bynta ba ïakajia.La khang ban ïaid ki kali ha kitei ki bynta da ka jingthmu ban leit kit ïa ki dieng ki siej lait tang ki kali Pulit ki ban pyndep ïa ka kamram.Kane ka hukum kan treikam mardor ha kitei ki bynta ba ïakajia pud kynthup ha ka shnong LumKhohskhen”, “LumMynsiang”, bad  ha “Um Saitshyieng”, kiba dang hap hapoh ka Raij Tamu, Elaka Nongjngi West Jaiñtia Hills District.Kino kino kiba pynkheiñ ïa kine ki jingmana ki lah ban shah pynshitom katkum ka kyndon jong ka Section 188 jong ka Indian Penal Code (IPC).Kane ka hukum kan treikam mardor tad haduh ban da pynbna da kumwei pat.","BA IAKAJIA PUD HA KA RAID TAMU, ELAKA NONGJRI PYNJARI SECTION 144 CRPC U DC KA WJH",https://batesitv.com/ba-iakajia-pud-ha-ka-raid-tamu-elaka-nongjri-pynjari-section-144-crpc-u-dc-ka-wjh/
"The Khelo India University Games (KIUG) 2023 commenced on February 20, 2024 in the city was concluded today in the presence of Matsiewdor War Nongbri, Secretary Printing & Stationery, Revenue, who is also the President of Archery Association of Meghalaya, Rama Shankar Ram  General Manager  BSNL Meghalaya,  Raj Kumar Giridhari Singh Finance Officer NEHU and others.The four days event would be a memorable day for the Archers who came from different parts of the Country, also experiencing the pleasant climate of Shillong. The Games went on smoothly even though a downpour was also occurred.On 23rd February a final was conducted for Compound Men Individual in which Chirag Vidyarthi from Rani Durgavati Vishwavidyalaya won the Gold Medal, Adiya Dnyandev Gadadhe from Savitribai Phule Pune University MS won the Silver and Harpreet Singh   Maan from Chandigarh University won a Bronze Medal. In a Compound Women Individual  Mahel Pathan From Savitribai Phule  Pune University MS won the Gold Medal Sunainadevi from Lovely Professional University Punjab  a Silver medal, and B Manasa Nayana From Lovely Professional University a Bronze medal.Compound Mix Team, Savitribai Phule Pune University  represented by  Parth Sunil Korde and Mahek Pathan won  the gold medal,  Lovely Professional University Punjab represented by  Vikas and Sunainadevi a silver medal, and  Guru Nanak Dev University Amritsar represented by  Sangarsh Dev Singh and Kiran a Bronze medal.Compound Women team  Lovely Professional University represented by  Sunainadevi, B Manasa Nayana, Krati Swami, and Khushboo won a gold medal, where was Guru Nanak Dev University represented by Kiran, Somanshi , Medatwal, Khusi Sharma  and Anjali won a silver medal.  Savitribai Phule Pune University represented by  Mahek Pathan, Vaishnaveevishwambhar Ubale, Hrutuja Vinay Gate and Divya Sampat Gavhane won a Bronze medal.Compound Men team Lovely Professional University represented by  Vikas, Deepak Kumar, Vishesh Vaidwan and Deepak  won a Gold Medal, where was Guru Nanak dev University Amritsar Represented by Sangarsh, dev Singh, Hirtik Sharma, Amit Thakur and Mohd  Shavej a Silver, Savitribai Phule Pune  University represented by  Parth Sunil Korde, Aditya Dnyandev Gadadhe, Soumitro Satyabhataghosh and Anuj Sanjay Patil back Bronze medal.On 24th February a final on Recurve Men individual Punjab University Patiala represented by Pawab won a Gold Medal, Lovely Professional University Punjab represented by Mrinal Chauhan a Silver medal and Punjab University Patiala represented by Jaswinder Singh back Bronze medal.Recurve women Individual Lovely Professional University Punjab represented by Somya Negi won a Gold Medal, Hemchandracharya North University Gujarat represented by Bhagaviben Vargishkumar a Silver and Ranchi University Jharkhand represented by Sabitri Kumari back Bronze medal.  In Recurve Mix team, Rani Durgavati Vishwavidyalaya represented by Amit Kumar and Kratika Bichpuriya won a Gold Medal, Kurukshetra University Haryana Represented by Shivam Kumar and Ridhi a Silver medal and  Maharaja Ganga Singh University represented by  Anuj Bhambhu and Pariksha back Bronze medal.Recurve Men team Lovely Professional University, Punjab represented by Mrinal Chauhan, Aditya Chaudhary, Santosh Dutta and Jashandeep won a Gold Medal. Punjab University Patiala represented by Jaswinder Singh, Robin , Pawan, and Daleep Bregar with a Silver Medal and Savitribai Phule Pune University MS represented by Kunal Vinayak Pawar, Ritesh Narendra Deshmukh, Lakhan Rajendra Bhoi, and  Om Bhupal Vinchu with a Bronze medal.Recurve Women Team Guru  Jambheshwar University of Sci and Tech Hisar represented by  Avani, Ravina, Preeti, Dikshu won a Gold medal, Lovely Professional University Punjab represented by Tisha Punia, Dikshanayak, Somya Negi and  Veerpal Kaur with a Silver medal and Punjab University of Patiala is represented by Harpreet Kaur, Tanishaverma, Gurmeharkaurgrewal, and Shweta Singh with a Bronze medal.Overall best performance in men , Lovely Professional University Punjab emerged as the best and took away the trophy,  Rani Durgavati Vishwavidyalaya second and Savitribai  Phule Pune university third place and in women, Lovely Professional University Punjab emerged as the best, Savitribai  Phule Pune university in the Second place and Rani Durgavati Vishwavidyalaya in third place.",LPU CAPTURES GOLD IN ARCHERY AT KHELO INDIA UNIVERSITY GAMES 2023,https://batesitv.com/lpu-captures-gold-in-archery-at-khelo-india-university-games-2023/
"Ar tylli ki kali ba kynthup ïa ka Auto Truck bad kawei ka kali JCB ba pynieng ha phyllaw ïing ki la jan ingkhong hadien ba ki runar ki la kawang da u petrol bom hynrei donbok ba ki trai ing kiba la iohsngew ia ka jingbthei ki la pynlip noh ïa ka ding da kaba theh um ban lait na ka jingpluh jong kine ki ar tylli ki kali ba la pynieng ha phyllaw ing.Kane la jia ha ka step sngi U Blei ha ka por kumba 1.20 mynstep ha kaba ki runar ki bym lah ban ithuh durkhmat ki la kawang da u petrol bom ha ka jaka ba la pynieng ïa ka kali Auto Truck bad ka kali JCB ha ka phyllaw ïing jong u Bah Lovercuf Nongshli ha ka shnong Umsning Patarim ba hap ha ka Umsning Police Outpost, Ri Bhoi District.Ka Auto Truck kaba don ïa u number ML10 A – 4205 ka dei jong uwei u bar jylla ba la tip kyrteng kum u Horander Prasad, ha kaba u ju pyndonkam ban kit ïa ki mar.Ki Pulit ka Ri Bhoi tang shu ïoh jingtip halor kane, ki leit mardor sha kane ka jaka ban pynlong ïa ka jingtohkit bad ha ka jingtohkit la lap ba ym don kano kano ka jingjia basngewwsih lait noh ka jingjulor ba malu mala jong ka kali Auto Truck.Ki Pulit ki la pynlong ïa ka jingtohkit kaba bniah ban lap ksai ïa ki runar kiba donkti ha kane ka kam bymman bad u Superintendent of Police ka Ribhoi District u Jagpal Singh Dhanoa u ong ba ki runar kiba donkti ha kane ka kam bymman kin ym lait suk na ki kti jong ka aiñ.",KAWANG PETROL BOM KI RUNAR ÏA KA JAKA PYNÏENG KALI HA UMSNING PATARIM,https://batesitv.com/kawang-petrol-bom-ki-runar-ia-ka-jaka-pynieng-kali-ha-umsning-patarim/
": Ka North East Students’ Organization (NESO) ka la pynrem jur ïa ka jingpynbthei bom kaba la jia ha ka 23 tarik mynta u bnai ba phyllaw jong ka AII Manipur Students’ Union (AMSU) kaba don ha DM University Campus, Thangmeiband, Imphal, kaba lam sha ka jingkhladnoh jong uwei u samla uba la tip kyrteng kum u Oinam Kenejy, uba pule ha DM College katba uwei pat uba la mynsaw jur uba la tip kyrteng kum Salam Michael uba pule ha DM College.Ha u kyrwoh, u Chairman jong ka Organisation u Bah Samuel Jyrwa u la ong ba ka NESO ka pynpaw ïa ka jingsngewkhia halor kine ki jingjia khamtam hadien ka jingshah wiang ding jong ka ophis treikam UCM kynthup ïa ka Macha Leima School, ka jingpynjulor ïa kiwei kiwei ki ophis treikam jong ki kynhun sengbhalang, ka jingpynjot bad pynjulor ïa ka ingsah jong u Sinam Prakash uba dei u Advisor jong ka NESO.U la ong ba ka AMSU ka dei kaba kiar ïalade ban ïadon bynta bad ka saiñpyrthei bad kam pat ju don bynta ruh ha kano kano ka jingïaumsnam la ka long ha kano kano ka dur.“Ha kum kane ka por, ka long kaba donkam ïa ki paidbah ban kdew lynti bad ban pynthikna ba ka AMSU kan ïai bteng ban long ka kynhun ka bym don bynta ha ka saiñpyrthei hynrei ban pynlong ïa ki jingïakhih ki bym ïaumsnam. Kine ki jingjia, ki la pynkulmar jingmut bad pynsyier mynsiem ruh ïa ki samla pule bad kumjuh ruh ïa ki paidbah,” ong u Bah Jyrwa.U la ong ba ka NESO, ka khot bad wer ban wanrah biang ïa ka jingshongsuk bad ha kajuh ka por u la kyntu ïa ka Sorkar ba kan shimkhia ïa kine ki jingjia bad ban pynneh pynsah ïa ka shongsuk shongsaiñ bad ban kem ïa ki nongleh kam bymman.“Nalor kata, ka Sorkar ka dei ban bteng ban wanrah ïa ka shongsuk bad ha kajuh ka por ban shimkhia ban pynlong ïa ka jingïakren bad baroh ki seng kieng atiar khnang ban ïada ïa ki jaidbynriew ritpaid jong ka jylla Manipur ba ka jingsuk kan long kaba neh junom,” ong u Chairman ka NESO.","KAWANG BOM KI RUNAR ÏA KA JAKA TREIKAM KA AMSU,  PYNREM JUR KA NESO",https://batesitv.com/kawang-bom-ki-runar-ia-ka-jaka-treikam-ka-amsu-pynrem-jur-ka-neso/
"Ki thylliej ding barhem ki la bamduh ïa ka ïingsah jong ka Kong Ribiang Phawa ha ka shnong Tuberkmaishnong, East Jaiñtia Hills District  ha ka sngi u Blei.Watla kane ka ïing ka la pluh ha ka por kumba 2:00 baje mynstep hynrei donbok ba ym shym la don ba mynsaw.“Baroh ki jingdon jingem hapoh ka ïing ki la kylla dpei lut namar ka jingklang jong ki thylliej ding bad bam duh ploiñ ïa ka ïing ka sem bad ki jingdon jingem baroh kiba don hapoh ïing,” la ïathuh u Waheh Shnong ka Tuberkmaishnong Bah Miki Lyngdoh.“Ka ding ka la sdang ha ka por kumba 2:00 baje mynstep hynrei ym shym la don kano kano ka jingjia basngewsih ha kane ka jingpluh ïing hynrei tang ka jingduh noh ïa ki tiar kiba don hapoh ïing,” ula ong.Na ka liang jong ka Dorbar Shnong Tuberkmaishnong khot bad wer ïa baroh ki nongshong shnong jong ka shnong ba kin mih shakhmat ban ïarap lem ïa kane ka longiing jong ka Kong Ribiang Phawa kaba la ngat ha kane ka apot pluh ïing.Ka Khasi Students Union (KSU) East Jaiñtia Hills District Unit tang shu ïoh jingtip halor kane ka jingjia mar mar ki dkhot ka seng hapoh ka jingïalam jong u President Bah Streamly S. Suchen bad u Finance Secretary Bah Shaniahskhem S.Dkhar ki la leit ban ai jingïarap ïa ka longïing jong ka Kong Ribiang Phawa.Ka KSU ka la kyrpad ruh ïa ki paidbah lane ki riewshimet ba kin don ïa ka mynsiem ban ïarap ïa kiba ngat ha ki jingjia bapher bapher da kaba wan shakhmat ban ïarap lem ïa ki.","KYLLA DPEI KA ÏING HA TUBERKMAISHNONG, MARMAR LEIT AI JINGÏARAP KA KSU",https://batesitv.com/kylla-dpei-ka-iing-ha-tuberkmaishnong-marmar-leit-ai-jingiarap-ka-ksu/
"Kum shibynta na ki kam ïasnohkti lang ban kyrshan ïa ki nongshong shnong na ka liang ki shipai BSF kila pynlong ïa ka jingïalehkai na ka bynta ki khynnah skul jong ki phra tylli shnong kiba don ha khappud bad ka Bangladesh ka Cheragaon, Rongdusora, Naosora, Bagli, Kachusora, Garobita, Majhesora, bad Khunjoy kiba hab hapoh jong ka South West Khasi Hills District.Ha ka sngi Saitjaiñ na ka liang jong ki shipai BSF kim shym la pynkut tang ha ka jingpynlong ïa ki jingïalehkai ïa ki khynnah skul na katei ka thaiñ hynrei kila pynlong ruh ïa ka jingai dawai ei na ka bynta kitei ki shnong ha kaba palat 200 ngut ki nongshong shnong kila ïoh jingmyntoi.Nalor ka jingai dawai ei, la sam ruh sha ki khynnah skul bad ia ki nongshong shnong, ki jingai jingïarap ki kynthup ïa ki tiar kum ki kor suh jaiñ, tiar ïarap ban ïaid, ki miej, ki shuki ki tiar kynjat ball na ka bynta ki khynnah baroh ki tiar kiba pynlut ban thied ka long T.2.95 lak tyngka.Ha kane sngi la don lang ki Rangbah shnong, ki nongkitkam shnong, ki nonghikai khynnah skul bad ki nongshong shnong, na ka liang ki rangbah shnong kila ai khublei ïa ki BSF kiba la ïarap na ka bynta ki shnong kiba sah ha ki thaiñ ha khappud.",SAM TIAR SPORTS BAD AI JINGSUMAR KI BSF ÏA KI PAIDBAH HA KHAPPUD SWKH,https://batesitv.com/sam-tiar-sports-bad-ai-jingsumar-ki-bsf-ia-ki-paidbah-ha-khappud-swkh/
"U Dikseng A. Sangma ha ka 18 tarik u Rymphang, 2024 u la ujor sha ki Pulit jong ka Women Police Station, Tura, West Garo Hills ban pyntip halor ka jingjah rngai jong ka kurim jong u ka Noring Ch. Marak kaba la 32 snem ka rta bad ki arngut ki khun shynrang kiba la tip kyrteng kum u Salgado .Ch Marak uba dang 9 snem ka rta bad u Algarik Ch. Marak uba dang 7 snem ka rta kiba shong basah ha ka shnong Soragre, Edenbari, Tura West Garo Hills District.Katkum kane ka ejahar u Dikseng A. Sangma u la iathuh ba  ka kurim jong u bad ki arngut ki khun shynrang ki la leit sha iew Tura ha ka 17 tarik u Rymphang, 2024 hynrei kim shym la wan phai shuh sha la iing naduh kane ka sngi.  U Dikseng A. Sangma u la kyrpad ia kino kino kiba iohi ia kine ki lai ngut kin pyntip lyngba u number 84719 48197.",JAHRNGAI KA LONGKMIE GARO BAD ARNGUT KI KHUN NA ÏEW TURA,https://batesitv.com/jahrngai-ka-longkmie-garo-bad-arngut-ki-khun-na-iew-tura/
"Ka Khasi Students Union (KSU) Nongpoh Circle ha ka Sngi Saitjaiñ jong ka taiew baladep ki la hiar jurip ha iew Nongpoh hadien ba ki la ioh ujor na kiba bun ki kmie ki kpa jong ki khynnah skul ba ki nongdie kot ha kane ka iew ki la shim kabu shaba palat da kaba die tam na ka dor ba la buh bad kane ka la buh jingeh bha ia ki longiing kiba duk ba rangli.Ha ka jingjurip, ka seng ka la lap ba ki nongdie kot ki die tam ia ki kot na ka dor ba la buh da kaba aidaw ba ki la lut bun ha ka bai kit ïa ki kot.Na ka liang jong ka seng hapoh ka jingïalam jong u Secretary ka KSU Nongpoh Circle u samla Baiashanlang Kharshanlor ka leit ban ujor ha u Deputy Commissioner jong ka Ri Bhoi District u Arpit Upadhyaya ha kaba u Deputy Commissioner u la kular ban shimkhia ïa kane ka kam.",UJOR KA KSU SHA U DC BA SHIM KABU KI NONGDIE KOT HA ÏEW NONGPOH,https://batesitv.com/ujor-ka-ksu-sha-u-dc-ba-shim-kabu-ki-nongdie-kot-ha-iew-nongpoh/
"Namar ka jingkhein sting bad khlem da burom lang shuh jong ki trai dukan kiba shong dukan ha Mawlong Hat ka la wanrah ia ka jingdheng kali kaba jur bha, ha kaba ki bus kiba wan na ki thain nongkyndong kim shym la ioh rung shuh sha Mawlong Hat Parking Lot, hynrei ki la hap ban pynieng noh sha Umshyrpi.Halor kane, na ka liang ka ophis Shillong Municipal Board (SMB) ha ka 30 tarik u Kyllalyngkot, 2023 ka la pynmih ia ka rukom pyniaid kali thymmai ha Mawlong Hat Parking Lot ha kaba la bthah ia ka baroh ki trok ba ki dei ban mih noh ha ka por 9:99 baje mynstep hadien ba ki la dep ban pynhap ia ki mar ki mata.Kaei kaba la jia ha ka step jong ka 26 tarik mynta u bnai, ki bus kim shym la iohrung satia sha ka jaka ba la pynbeit ba kin ieng, hynrei namar ka jingbym pynhap mar ki trok kine ki bus ki la hap ban ieng ha ka thain Angelee ter ter shaduh Them Iew Mawlong hynrei ki la shah beh noh ha ki Pulit.Halor kane ki nongialam ka Khasi Hills Bazar Bus Association (KHBBA) tang shu ioh jingtip halor kane ka jingjia marmar ki la leit ban iakynduh ia u CEO jong ka Municipal bad kumjuh ruh ia u Superintendent of Poice (Traffic) ka East Khasi Hills bad na ka liang u CEO ka Municipal u la bthah ia ka Association ban pynbeit bad ki briew ba dei khmih jong ka tnad ba peit ia ka jaka ieng kali ha Iew Mawlong.","BA KHLEM AKOR KI TRAI DUKAN, MAD JINGEH KI PAIDBAH BAD DRAIBAR BUS HA MAWLONG HAT",https://batesitv.com/ba-khlem-akor-ki-trai-dukan-mad-jingeh-ki-paidbah-bad-draibar-bus-ha-mawlong-hat/
"Namar ka jingiai kiew man la u snem jong ka jingpang HIV/AIDS hapoh ka jylla bad shi bynta ban pynsngewthuh paidbah, ka Meghalaya State AIDS Control Society, ha ka sien kaba 5 kan pynlong ia ka Red Fest lyngba ka North East Multimedia Campaign halor ka phang pdeng, North East United Against HIV/AIDS.Ia kane ka Red Fest ka Meghalaya State AIDS Control Society yn sa pynlong ha Lariti Centre for Performing Arts, Shillong, Meghalaya ha ka 28 tarik mynta u bnai.Ha ka jingkren bad ki lad pathai khubor ka Dr. B Cruise kaba dei ka project Director ka la ong ba ha kane ka Red Fest kin don haduh 2500 ngut ki nongia shim bynta ba kynthup naduh ki heh ophisar na ki tnad bapher bapher.Na ka liang u Deputy Director u Bah Ajoy Lanong u la iathuh ba kumba 126 tylli ki district jong baroh ki jylla ka North East kin wan ban ia shim bynta ha kane ka Red Fest bad kin don ruh shibun ki kynhun tem bapher bapher ki ban wan ia shim bynta lang.","HA KA RED FEST, LYNGBA KI SUR JINGRWAI YN ÏAKHUN PYRSHAH ÏA KA HIV BAD AIDS",https://batesitv.com/ha-ka-red-fest-lyngba-ki-sur-jingrwai-yn-iakhun-pyrshah-ia-ka-hiv-bad-aids/
"Watla ka University of Science and Technology, Meghalaya ka don hapoh u pud u sam jong ka Jylla Meghalaya hynrei ka long kaei kaei kaba sngewlyngngoh ban tip ba kane ka skulbah kaba don ha khappud jong ka Jylla Meghalaya bunsien ka la pynmih ia ki khubor laitkam sha ki kot khubor kiba dei na ka jylla Assam hynrei ym ha ki kotkhubor kiba la pynmih na ka jylla Meghalaya.Ki nongialam jong ka Ri Bhoi People Council ba la lamkhmat da u President u Bah Jayson Lennox Nongrum bad ka Meghalaya People’s Social Organisation ba la lamkhmat da ka President ka Kong M. Wanniang hadien ki la ioh ujor na kiba bun ki khun samla, ha ka Lah Sngi U Blei ki la leit ban iakynduh ia u Chancellor jong ka University of Science and Technology, Meghalaya u M. Hoque ban iakren sani halor kane ka kam.Ha ka jingiakren, ki nongialam jong kine ki ar tylli ki kynhun ki la kyntu ia u Chancellor ba ka USTM kan ym pynlong ia ki interview kam ha ki sngi u Blei da kaba pyrkhat lem ia ki nongshong shnong ka jylla Meghalaya khambun kiba dei ki Khristan bad ban kiar katba lah ban pyndonkam ia ki Gamosha na ka Jylla Assam haba don kino kino ki prokram hapoh kane ka skulbah hynrei ban pyndonkam beit da ki jain Ryndia ba la pynmih na kane ka jylla Meghalaya.","WATLA KA USTM KA DON HA MEGHALAYA, PYNBNA LAITKAM SHA KI KOTKHUBOR ASSAM",https://batesitv.com/watla-ka-ustm-ka-don-ha-meghalaya-pynbna-laitkam-sha-ki-kotkhubor-assam/
"Ki surok thymmai kiba pynïasoh sha ka shnong Nongkhlaw, West Khasi Hills District ia kiba la mang pisa da ka sorkar Jylla ban pyntrei na ka bynta ban pynkhreh ïa ka jingiaseng Samla Synod Sepngi hapoh ka shnong Nongkhlaw ha u snem 2023 ki la shu sah khongreng bad khlem don ba pyntrei shuh ia ki hadien ba la kut ka jingiaseng Synod.Ïa kane la lap da ka Fedearation of Khasi Jaiñtia & Garo People, Lai Lyngdoh Area Unit ha ka jingleit jurip ha ka Lah Sngi U Blei ha ryngkat ka jingïdonlang jong ki dkhot ka FKJGP Nongstoiñ Circle bad ki nongïalam shnong bad kane ka jingsah khongreng jong kine ki surok ka la pyndiaw bad pynlynngoh ïa kiba bun.Ki nongïalam ka FKJGP ha ka jingiakren bad ki lad pathai khubor ki la ïathuh ba katkum ka jubab RTI kine ki don baroh haduh 6.335 kilomitar ha kaba ka jingsiangrong ka dang long tang 2 kilomkitar katba kaba dang sah ka long sa 4.335 kilomitar kaba la shu sah khongreng khlem pat da siangrong satia haduh mynta.Kumta na ka liang jong ka Seng ka la kyntu ia ki bor ba dei peit khamtam eh ïa ka tnad PWD ba kan phah trei pyndep noh mardor ïa baroh ki Contractor ki bym pat pyndep bad ka seng ka la dawa ruh ban pyndep hapoh u Lber mynta u snem hynrei lym kumta ka seng kam banse ban hap shim da kiwei pat ki sienjam ba tyngeh.",MAR ÏAKUT KA SYNOD SAH KHONGRENG KI SUROK THYMMAI BA PYNÏASOH SHA NONGKHLAW,https://batesitv.com/mar-iakut-ka-synod-sah-khongreng-ki-surok-thymmai-ba-pyniasoh-sha-nongkhlaw/
"Shillong Rymphang, 26: Namar ka jingpynslem jong ka Sorkar ban pynmih ia ka resol jong ka District Selection Committee (DSC) ha Ri Bhoi District ka Ka Ri Bhoi People’s Council (RBPC) ryngkat ka Meghalaya People’s Social Organisation (MPSO) ha ka Lah Sngi u Blei ki la pynbna ban pynlong da ka jingïakhih da kaba shong kyllaiñ myngngor ha ka 4 tarik Lber 2024 hakhmat ka Indoor Stadium kaba don ha Umlyngkdait.U President ka RBPC Samla Jayson Lennox Nongrum ha ka jingiakren bad ki lad pathai khubor u la pynpaw ba kum ka seng ka la shim ia ka sienjam ban pynlong da ki jingïakhih da kaba shong kyllain mynggnor ryngkat ka jingkyrpad ïa baroh ki samla wadkam kiba dang ap result ban ia shim bynta lang ha kane ka jingiakhih.Shuh shuh ki nongialam ki la pynpaw ba ka seng ka ladep ban iakren bad ka la iakynduh ruh ia u Chairman bad ia u Member Secretary jong ka DSC Committee hynrei i kumba ka jingleit kynduh kam shym la poi shaei shaei ruh namarba haduh mynta ym pat iohi ia u soh, kumta ki arseng ki la shim noh ia kane ka sienjam.",RYNGKAT KI SAMLA WADKAM YN SHONG KYLLAIÑ MYNNGOR BA SLEM KA RESULT DSC,https://batesitv.com/ryngkat-ki-samla-wadkam-yn-shong-kyllain-mynngor-ba-slem-ka-result-dsc/
"Arngut ki snar nongkhaii drok ki la shah kem ha ki Pulit jong ka East Jaiñtia Hills District ha ka Lah Sngi u Blei katba ki dang pynlong ïa ka jingtalasi ïa ki kali kiba wan na Kalain, Cachar, Assam.U Superintendent of Police ka East Jaiñtia Hills District Giri Prassad ha u kyrwoh ba la phah sha ki lad pathai khubor ha ka sngi Baar u la pyntip ba ki Pulit kiba la pynlong ïa ka jingtalasi kali ha Umkiang ha ka por kumba 10:00 mynmiet ki la bat ïa kawei ka kali Tata truck 1512 kaba don ïa u nombar AS 28 AC -1046 katba ka dang wan na Kalain, Cachar Assam bad rung sha Lumshnong, Meghalaya.Ha ka jingtalasi, ki Pulit ki la lap ar tylli ki synduk thep sabon ba la suba ba la thep ïa u drok na ka met jong u Dony Paya Mulieh uba la 19 snem ka rta uba sah ha Khliehshnong, Lumshnong, East Jaintia Hills bad na u Langki Rymbai uba la 23 snem ka rta uba sah ha Dongdukan Lumshnong.Ha ka jingleh tes ryngkat ka jingsakhi lang jong ki riewpaidbah la pynshisha ba u dei u drok ‘Heroin’.  Hadien ba la thew, u drok u don ka jingkhia kaba 34.44 gram.Ïa u drok bad ar tylli ki mobile phone la kurup noh na kitei ki arngut bad ki Pulit ki la register case ha Lumshnong Police Station hapoh ka Section 21(b)/29 NDPS Act. Ka jingtohkit ïa kine ki arngut mynta ka dang ïaid shakhmat.","34.44 GRAM U DROK BA SHONGDOR 28 LAK KURUP KI PULIT EJH, SHAH KEM ARNGUT",https://batesitv.com/34-44-gram-u-drok-ba-shongdor-28-lak-kurup-ki-pulit-ejh-shah-kem-arngut/
": Ka Hynñiewtrep Integrated Territorial Organization (HITO) ha ka sngi Baar ka la pan jingpynshai na ka Sorkar Jylla ha kaba ïadei bad ka jingpynkhreh ban aiti ïa u dewïong ba ladep tih sha ka Coal India Limited (CIL) na ka bynta ban die lilam ba ladep pynbit pynbiang nadong shadong da ka tnat Mining and Geology bad ïa ka jingdie lilam yn pynlong ha ki district bapher bapher.Ha ka shithi sha u Director ka Minerals Resources (DMR), u President ka HITO Bah Donbok Dkhar u la ong ba ka seng ka kwah ban ïoh jingtip ha kaba ïadei bad ka jingithuh bad ka jingpynbna ïa ki Designated Depot na ka bynta ka jinglum jingkheiñ ïa u dewïong ban die lilam, ka jingshna ïa ki Depot, ka jingkitkhlieh halor ka kit ka bah ïa u dewïong sha ki Designated Depot,  ka rukom ai ïa ka Transit Pass na ka bynta ka jingpynkit ïa u dewïong sha ki Designated Depot bad ki khyrdop mih, ka rukom pynkit ïa u dewïong da ki trai dewïong bad ki nongthied ïa u dewïong ba la lilam na ki Designated Depot hadien ba la aiti ïa ka Transit Pass, ka jingpynshisha ha Designated Depot, ka rukom die lilam bad ka buh jingkheiñ ïa ka pisa bad kiwei kiwei.Ka Seng ka la pan jingtip ruh halor ki rukom siew ïa ki Royalty, ka GST, CESS bad kiwei kiwei de ki rukom siew ba dei ban siew ïa ki nongshalan dewïong lane da ki nongthied dewïong kiba la ïoh ïa ka Challan/Transit Pass ban kit ïa u dewïong ba la ai da ka tnat Mining and Geology Department lane da ka Coal India Limited.“Hynrei ngi la ïoh jingtip ba ki don katto katne ki nongthied ïa u dewïong ba ka ophis jong phi kam shym la ai ïa ka NOC ban kit ïa u dewïong wat hadien ba ki la pyndep ban siew lut baroh ki jingsiew katkum ka lynti kaba dei.  Ka don ruh ka jingujor ba u Director um trei ban soi ïa ka NOC katba um pat ïoh ïa ka jingbthah ne u kyrwoh na ki bor bahalor jong u.  Ngi kwah ban tip mano kita ki bor bahalor ban ai ïa ka Challan ban kit ïa u dewïong lada kam dei hapoh ka bor jong u Director? la buh jingkylli u Bah Dkhar.“Ka pynlyngngoh ïa ngi ka long balei yn dang don sa kawei pat ka jingpynbeit haba baroh ki jingsiew ladep ban siew lut nadong shadong bad wat ïa ka Royalty bad ka Tax ruh ladep ban siew bad ki nongthied ïa u dewïong ki la bud ryntih ïa ki jingbthah jong ka Ingbishar bad ki bor ba dei peit,” la ong shuh shuh u Bah Donbok ha ka shithi.","PYNKHREH KA SORKAR BAN LILAM ÏA U DEWIONG, PAN JINGSHAI KA HITO NA KA DMR",https://batesitv.com/pynkhreh-ka-sorkar-ban-lilam-ia-u-dewiong-pan-jingshai-ka-hito-na-ka-dmr/
": U Myntri Rangbah barim ka Jylla u Mukul Sangma ha ka sngi Baar u la wanrah ïa ka Point of Order pyrshah ïa ka jingbym lah jong u Myntri Rangbah bad ki Myntri jong u ban don hapoh ka Ing ha ka jingïathir ïatai halor ka Mang Tyngka.Haba ïoh ïa ka jingthylli kreng kreng ki shuki ha ka Treasury Bench, u Dr. Mukul u la wanrah ïa ka Point of Order bad ong ba ka Rule ka kdew, “u Myntri ba dei peit ïa ka tnat um dei ban mih na ka ing khlem ka jingbit jong u Lamphang.”“(Hynrei), ngam ïohi satia uno uno ruh u Myntri, lymne ïa u Myntri Rangbah ne ïa kiwei kiwei ki Myntri ba la kham rangbah.  Tang uwei u dkhot ka Kynhun Myntri (Rakkam A. Sangma), uba shong bad u bym bat satia ïa ka tnat (ba la ïatai).  Namarkata, nga kwah ban kyntu ïa phi Symbud Lamphang ban pyntreikam da ka kyndon jong ka Procedure and Conduct of Business ha ka por kaba dei,” u la ong.Haba u Mukul u la kylli shaphang ka iktiar jong u shongknor halor kane kam, u Symbud Lamphang u Timothy D Shira u la jubaba da kaba ong, “ngan pyntip ïa ki (Myntri) ba kin wan.",KREN DOM U DR. MUKUL BA JAH U CM BAD KI MYNTRI KATBA DANG ÏATAI HALOR KA BUDGET,https://batesitv.com/kren-dom-u-dr-mukul-ba-jah-u-cm-bad-ki-myntri-katba-dang-iatai-halor-ka-budget/
"Shillong, Rymphang, 27: Ka Sorkar Jylla ka la mang pisa T. 5,50,00,000 klur na ka bynta ban pyntreikam ïa ka Chief Minister Youth Development Scheme ha u snem 2023-2024.Ïa kane la pyntip da u Myntri ka tnat Sports & Youth Affairs Bah Shakliar Warjri haba jubab ha Assembly ha ka sngi Baar.U la pyntip ba T. 30 lak la bhah sha ka ophis Deputy Commissioner jong ka Shillong bad Tura katba T.17 lakh la mang na ka bynta ki 10 tylli ki district.U MLA ka Congress na Mawhati Bah Charles Marngar u la buh jingkylli, hato ka Sorkar ka don jingthmu ne em ban pyrkhat biang ban bhah pisa hapoh kane ka skhim katkum ka jingdon jong ki Constituency, u Myntri u la jubab ba ka jingmang pisa ka long katkum ka jingdon jong ki kynhun ne ki klob ba ladep pynrung kyrteng hapoh ka ophis Deputy Commissioner hynrei ym ha ki Constituency.Haba u MLA ka VPP na Nongkrem Bah Ardent Basaïawmoit u la pan jingtip lada ïa kane ka skhim lah ban ïoh lyngba ki MLA, u Myntri u la ong ba ïa kane ka skhim la ai lyngba ki Deputy Commissioner bad ka Directorate of Sports and  Youth Affairs.",5.50 KLUR MANG KA SORKAR JYLLA BAN PYNTREIKAM ÏA KA CMYDS,https://batesitv.com/5-50-klur-mang-ka-sorkar-jylla-ban-pyntreikam-ia-ka-cmyds/
": U MLA ka BJP na South Shillong Bah Sanbor Shullai ha ka sngi Baar ula aiti da ka shithi ha u State President ka BJP u Rikman G. Momin da ka jingkyntu ba ka party kan mynjur ïa ka Dr. Fenela Lyngdoh Nonglait kum ka kyrtong  na Shillong Parliamentary Constituency ha ka elekshon Lok Sabha ka ban sa long shen.U Bah Shullai u la kyrpad ruh ïa u Bah Alexander L. Hek, uba dei ruh u Myntri ka Sorkar Jylla bad u MLA ka BJP na Pynthorumkhrah, ban ai jingkyrshan ïa ka Dr. Nonglait bad ha kajuh ka por u la kyrpad ruh ïa u State President barim ka party  Bah Ernest Mawrie ban weng noh ïa ka jingpan tiket bad ban ai ka jingïatreilang.Ha ka jingïakren bad ki lad pathai khubor hadien ka jingïakynduh ïa u State President, u Bah Shullai u la ong, “nga la wan lang bad ki nongkitkam jong ka South Shillong Mandal ban aiti ïa ka shithi ha u State President ban pynpaw ïa ka rai ba ngi la shim ban ai jingkyrshan ïa ka Dr. Fenela Lyngdoh Nonglait. Ngi kyntu ruh ïa ka party ba kan pdiang ïa ka (Dr Nonglait) kum ka kyrtong jong ka party ban ïakhun na Shillong Parliamentary Seat.”“Ka Dr. Fenela Lyngdoh Nonglait ka dei ka Gold Medallist ha ka Law.  Ka jingnang jingstad ba ka la don kan long kum ka jingmihkhmat ïa ka imlang ka sahlang jong ngi kaba aijait sha ka kmie. Nalor, ba ka long ka briew kaba khuid bad ka jingtuklar biang por ïa ki jingeh kan ïarap ïa ngi ban ïoh ïa ka vote na ki thaiñ nongkyndong ruh,” u la ong.U Bah Shullai u la ïathuh ruh ba ïa ka shithi ba la aiti sha u National Vice President In-charge Meghalaya u Dr Chuba Ao, sha u National General Secretary bad Coordination ki Jylla ka North East u Rituraj Sinha kum ka jingpyntip.U Bah Shullai u la ïathuh ba u la ïakynduh ïa u Bah Hek ban ïakren sani halor kane ka kam mynta ka sngi.“Ngam shym ïohlad ban ïakynduh ïa u (Hek) namarba um shym la wan sha Assembly. Dang mynta hi ka sngi nga ïoh jingtip ba um lah ban ïaid namarba u shitom.  Ngan sa ïakynduh ïa u bad ngan sa ïakren markhmat khnang ba ma gni arngut ki MLA ngin  kyrpad ïa ka High Command jong ka Party ban mynjur ïa ka Dr. Fenela Lyngdoh Nonglait kum ka kyrtong na Shillong Seat,” u la ong.“Nga ladep ïakren ruh bad u Bah Ernest Mawrie (bad kyrpad ïa u) lada u la lah ban weng noh ïa ka rai khnang ba ngin dup lah ban ïatreilang,” ula ong bad ïathuh ba u Bah Mawrie u la ong ba un ap shwa ïa ka rai jong ki nongïalam bahalor jong ka party.Shuh shuh u Bah Shullai u la ong ba ki paidbah ka rilum Khasi bad Jaiñtia ki la babe ba ki la jied ïa u Bah Vincent H Pala. “San snem ha Parliament, u Bah Pala u la shu pynlut por tang ha kaba bam sohot,” la kynnoh u Bah Shullai.U Bah Shullai u la shah rem ha ka jingïakhun ïa ka elekshon Lok Sabha kaba la long ha u snem 2019. U la kam ba u Myntri ka tnat Kam Pohing u Amit Shah u ladep ïakren bad u lyngba ka telephone bad kular ruh ba yn thung ïa u kum u Myntri ka DoNER lada u jop ha ka elekshon 2019.“Ka jingkyrpad jong nga sha ki paidbah ka long ba ki dei ban long kiba ïohi jngai bad ban ai ïa ka vote na ka bynta ka BJP.  Kan long ka jingkyrkhu lada ka party ka ai tiket ïa ka Kong Fenella bad lada ka jop khlempep kan ïoh ïa ka shuki Myntri bad ha kata ka por kan wanrah ïa ka dud bad ka ngap sha ka Jylla, kan wanrah shibun ki kam pynroi ban pynkha ïa ki lad ïohkam ïohjam sha ki paidbah ka jylla,” u la ong.“Lada ki samla ki kwah ïa ka kam ki dei ban ai ïa ka vote sha ka BJP. Ailad shisien ïa ka BJP,” la kyrpad u Bah Shullai.",KYRPAD U BAH SANBOR ÏA KA BJP BAN AI TIKET MP ÏA KA DR. FENELLA NONGLAIT,https://batesitv.com/kyrpad-u-bah-sanbor-ia-ka-bjp-ban-ai-tiket-mp-ia-ka-dr-fenella-nonglait/
"U Myntri Rangbah barim u Dr. Mukul Sangma uba dei ruh u MLA ka TMC na Songsak ha ka sngi Baar u la takraiñ tyngeh ïa ka Sorkar Jylla halor ka jingpynmih hukum ban pynkynriah kam ïa u Deputy Commissioner jong ka North Garo Hills hadien ba u la hukum ban thung ïa ka jingtohkit halor ka jingwanrah be-aiñ ïa u kwai tyrkhong na ka ri Bangladesh bad kumjuh ruh ha kaba ïadei bad ka jingshalan ïa u dewïong.Haba ïashim bynta ha ka jingïathir ïatai halor ka Mang Tyngka, u Dr. Mukul u la ong ba ïa ka hukum ban pynlong ïa ka jingtohkit da u Deputy Commissioner la pynmih ha ka 4 tarik, Kyllalyngkot, 2024.“………hynrei kaei kaba la jia ka Sorkar ka ïada ïa kiba dei ban ai jingïada, ha ka sngi kaba bud (ha ka 5 tarik Kyllalyngkot) ka hukum pynkynriahkam ka la mih bluit………ha kaba u DC u la shah pynkynkynriah kam.  Mynta, nga kwah ban tip na ka Sorkar hato hadien ka jingpynkynriah kam ïa u DC ka jingtohkit ka dang ïaid neem shakhmat, lane, don mano mao bym shym leh shuh ïa kata, namarba ka hukum jong u DC ka dei ban ieng,” u la ong.Ha kawei pat ka liang, u Dr. Mukul u la dawa ba dei ban thung da ka jingtohkit halor ka jingshah kawut lathi ki dkhot ka HYC ha u Pulit Ophisar hapoh Pynursla Police Station.“Nga la ïoh ïa kiwei ka jingpyntip na ka HYC, kaba ïadei bad kawei ka jingjia ha ka 24 tarik mynta u bnai ha kaba ki sengbhalang ki la leit pyntip sha ki Pulit ka Pynursla shaphang ka jingshalan tuh ïa ki muid.  Hynrei kaei kaba la jia ka la pynkyndit, ha ka jaka ba ki Pulit kin pyndep ïa ka kamram halor ka jingujor ki la leh donbor pynban, nga kwah ban thung jingtohkit halor kane,” u la ong.",SANGAH U DR. MUKUL ÏA KA SORKAR MDA BA PYNKYNRIAH KAM ÏA U DC KA NORTH GARO HILLS,https://batesitv.com/sangah-u-dr-mukul-ia-ka-sorkar-mda-ba-pynkynriah-kam-ia-u-dc-ka-north-garo-hills/
"Ki nongrep synsar kiba dei na ka thaiñ Mawsynram bad kumjuh ruh na Ri Bhoi bad na kiwei ki jaka kiba dap da ka jingsngewkhia halor ka jinghiar dor kynsan kynsan jong u synsar hapoh ka jylla ha ka sngi Balang ryngkat ka jingsynran lang jong ki nongïalam ka Hill Farmer Union (HFU) ki la tur sha MECOFED, Mawiong ban wad jingtip halor ka dor ka mur jong u synsar.“Ka jinghiardor jong u synsar ka la pynïap nong shibun ïa ki nongrep. Ki nongrep synsar na ka thaiñ Riwar bad na kiwei kiwei ki jaka ki ïoh ban kyrshan skul ïa ki khun ki kti bad ban pyndap ïa ka ing ka sem lyngba ka kam rep synsar.  Ki la don ki nongrep synsar kiba la pyntip sha ngi, ba kim ïoh shuh wat tang ban siew ïa ka baikot na ka bynta ki khun khamtam ha kum kane ka por ba la plie ki skul,” la ong u President ka HFU Bah Commander Shangpliang ha ka jingïakren bad ki lad pathai khubor.“Hadien ba jingïakren bad ki nongkhaii synsar, ngi sngewthuh ba ki don ka bor ban tehlakam ïa ka dor jong u synsar la ka long ki nongkhaii na kane ka jylla lane ki nongkhaii kiba nabar ka jylla,” la ong u Bah Shangpliang.U la ong ba ki nongkhaii ha MECOFED ki la kam ba ka jinghiar dor jong u synsar ka dei namar ka jingbun u mar.  “Ki (nongkhaii) ong ba ka jinghiar dor ka dei namarba u bun u mar, hynrei ïa kata ngim tip ïoh lehse ka dei tang ka buit jong ki bad ngi la kren da kaba shai ba kin (nongkhaii) pynkiew beit ïa ka dor ïa kaba ki nongkhaii ki la kyntait mardor,” la bynrap u Bah Shangpliang.U la ïathuh ba ka Union kan sa leit ban ïakynduh ïa ka Myntri kaba khmih ïa ka tnat ka Rep ka Riang ka Dr Ampareen Lyngdoh ban ïakren halor ka dor ka mur jong ki mar rep bad ba ka Sorkar ka  dei ban pyntreikam ïa ka Minimum Support Price (MSP).Shuh shuh u la kam ba ki nongkhaii ki la leh da kiba bun ki buit tang ba ïoh khñiot ïa ka dor.“Nalor ba ki nongrep ki hap ban trei shitom baroh shisnem, ki nongkhaii kim dei ban khñiot ïa ka dor namarba ka wanrah ïa ka jingduhnong kaba khraw. Ka Sorkar ka dei ban pyntreikam ïa ka Minimum Support Price (MSP) kaba ki nongrep ha ka ri baroh  kawei ki dawa. Ngi iengskhem ym dei tang ïa u synsar hynrei wat ha kiwei kiwei ki mar rep ruh ka Sorkar ka dei ban pyntreikam ïa ka Minimum Support Price (MSP),” la ong shuh shuh u Bah Shangpliang.“Ngin ym lah ban kynjoh sha kata ka thong 10 billion Dollar ba la buh da ka Sorkar, lada ki nongrep jong ngi ki dang hiar arsut,” la kynthoh u Bah Shangpliang.Uwei na ki nongrep ka thaiñ Mawsynram u la ong, “ha u snem baladep ngi dang lah ban die ïa u synshar ha ka dor T.120-130  bad ka la ïarap khyndiat ïa ki nongrep ha ka jylla baroh kawei hynrei mynta u snem ka dor  jong u synsar ngi dang ïoh ban die na ki shnong ha ka dor T.70 ha ka sien banyngkong hynrei mynta ha kine ki sngi ka dor ka hiar haduh T.40 haduh T. 30 bad kane ka pynsngewsih ïa ngi namarba ngim sngewmyntoi shuh ban dang rep.”“Ki marwari ki la ai jingmut ïa ngi ban leit ïakren bad ka Sorkar ba kan buh da ka Minimum Support Price khnang ki nongrep kin ym duhnong,” u la ong.“Ka Sorkar ka wanrah bun tylli ki mishon na ka bynta ki nongrep hynrei na ka bynta ki nongrep synsar ka long kaba sngewsih ba ka pynïap dor ïa ngi namarba ha iew ka dor ka hiar palat mar shiteng,”u la ong.",BA HIAR DOR U SYNSAR TUR KI NONGREP SHA MECOFED BAD KI NONGÏALAM KA HFU,https://batesitv.com/ba-hiar-dor-u-synsar-tur-ki-nongrep-sha-mecofed-bad-ki-nongialam-ka-hfu/
"Ia ki Finance Accounts and Appropriation Accounts na ka bynta u snem 2022-23, ba iadei bad ka sorkar Meghalaya, ba la pynkhreh hapoh ka Article 151 (2) jong ka Riti Synshar jong ka India, la wanrah ha iing dorbar thawain jong ka jylla Meghalaya ha ka 27.02.2024.Ki Finance Accounts ki pyni ia ki jingioh bad jingsiew jong ka Sorkar na ka bynta u snem, ryngkat bad ki kam pisa ba la pynpaw da ki revenue bad capital account, public debt bad public account balance ba don ha ki account jong ka. La pyllait ia ki Finance Accounts ha ki ar tylli ki volume, ban pynlong ia ki kiba bit ba biang bad kiba ai jingtip. Ka Volume I jong ki Finance Accounts ki don ka Kaiphod jong u Comptroller and Auditor General of India, ki kaiphod jong baroh ki jingioh bad ki jingsiew bad ka ‘Notes to Finance Accounts’ ka don ka jingbatai shaphang ki polisi ba kongsan ba iadei bad ki kam pisa, ka jinglong jingman jong ki account  bad kiwei kiwei. Ka Volume II ka don ki statement ba bniah (Part-I) bad ki appendice (Part- II). Na ka T. 17,641 klur ki jingioh ba la ioh jingtip ha ki Finance Account na ka bynta u snem 2022-23 ki bynta ba kongsan ba la ioh da ka jylla Meghalaya kilong T. 9,937 klur kum ka khajna, T.4,426 klur kum ki Grant bad T. 2,796 kum ki jingshim ram bad kiwei kiwei. Ka jingpynlut kaba bun ha u snem 2022-23 ki kynthup ka jingpynlut ia ki jinglum ia ki jingioh kaba T. 14,864 klur bud sa ka jingpynlut pisa kaba T. 2,742 klur.Ki Appropriation Account ki kyrshan ia ki Finance Account. Ki pyni ia ka jingpynlut jong ka sorkar jylla pyrshah ia ki jinglut ‘Charged’ ha ka Consolidated Fund lane ‘Voted’ da ka Iing Dorbar Thaw Ain jong ka Jylla. Ki don 4 tylli ki grant ba kyllum lang jong ka Charged bad Voted, 06 ki Charged Appropriation bad 56 ki Voted Grant. Ha kaba kut jong u snem 2022-23, ka jingpynlut jong ka sorkar Meghalaya pyrshah ia ka mang tyngka ba la mynjur da ka iing dorbar thawain, ka pyni ka jingtyngkai kaba T. 532 klur (2.43 percent jong ka Revised Estimate kaba T. 21,926 klur). Ki katto katne ki grant kum kito kiba iadei bad ka jingkhmih ia ki kam ai jingsumar, ka jingkhmih ia ki kam ba iadei bad ka rep ka riang bad kiwei kiba iadei bad kane, ka jingkhmih ia ki kam jong ka Tnat Animal Husbandry bad Veterinary ka pyni ia ki jingtyngkai ba kongsan.Ki Appropriation Account ki ai jingtip shaphang ka jingpynlut kaba bun kaba T. 3,439.41 klur palat ia jingai jingmynjur da ka Iing Dorbar Thaw Ain jong ka Jylla  hapoh hynniew tylli ki Grant bad kawei ka non- grant. Ka jingpynlut kaba kham tam kalong hapoh ki grant ba iadei bad ka bai bam tymmen- T. 203.62 klur, Bording- T. 382.57 klur, Ki Kam ialehkai – T. 49.03 klur bad ka non-grant Public Debt – T. 2,786.56 klur. Shuh shuh, ka don ka jingpynlut kaba T. 804.75 klur (Revenue T. 24.40 klur, Capital T. 780.36 klur) kaba la lut khlem ka jingpynbiang lypa / Supplementary / re-appropriation ha 12 tylli ki phang, 5 tylli ki Grant bad kawei ka Non-Grant.Ki Mat jong ki Annual Accounts(i) Unadjusted Abstract Contingent (AC) Bills: Ki don 53 tylli ki Abstract Contingent (AC) Bills ba kot T. 98.25 klur kiba ym pat ioh ha kaba kut jong ka 31 tarik Lber 2023 na ka bynta ki Detailed Countersigned Contingent (DCC) bills. Kumta, kam don ka jingpynthikna ba ka jingpynlut kaba T. 98.25 klur ka dei kaba la lut na ka bynta ki kam ba la ai jingbit da ka Iing Dorbar Thaw Ain jong ka Jylla. (Para 2 (vi) ha ka sla ba 53-54 jong ki Finance Accounts 2022-23 Vol.I).(ii) Ki Utilization Certificate (UC) bym pat ioh pyrshah ia ka Grants- in- Aid ba la sanction da ka sorkar jylla: Ha kaba kut jong u snem mang tyngka 2022-23, 454 tylli ki UC ba kot T. 3,436.01 klur ki dei ki bym pat ai, kumta, kam don ka jingpynthikna ba ka jingpynlut kaba T. 3,436.01 klur  ka dei kaba la dep ban pynlut na ka bynta ka kam ba la ai jingbit. (Para 2 (vii) ha ka sla ba 54-55 jong ki Finance Accounts 2022-23 Vol.I).(iii) Ka jingbei tyngka:  Ki jingbei tyngka kum ka share capital ha ki kompani jong ka sorkar, ki corporation, ki Joint Stock Kompani bad Co-operative  kalong T. 3,240 klur ha kaba kut jong u snem 2022-23, na kane T. 2,754.32 klur ka dei ha ki kompani bording. (Statement 19 jong ki Finance Accounts 2022-23 Vol.II).(iv) State Disaster Response Fund (SDRF):Na ka jingbei tyngka kaba T. 182.43 klur, ka sorkar ka la pyllait T. 51.58 klur ha u snem, bad ka sah sa T. 130.85 klur ka bym pat pyndonkam ha kaba kut u snem 2022-23.(Para 4(ii)(A)(a) ha ka sla ba 61 jong ki Finance Accounts Vol.I, sla 411 jong ki Finance Accounts 2022- 23, Vol-II).Na ka bynta jingtip ba bniah halor ki Anuual Accounts sngewbha iakren bad u Officer Mr. Ratul Chandra Borah, Spokesperson Deputy Accountant General (AE&VLC) Office of the Principal Accountant General (A&E), Meghalaya, Shillong. Telephone number: 0364-2223682(O) Website:E-mail:Sngewbha peit ha ka websitena ka bynta ki Jingtip ha ka ktien phareng",KA FINANCE ACCOUNTS BAD APPROPRIATION ACCOUNTS 2022-23 KA SORKAR MEGHALAYA,https://batesitv.com/ka-finance-accounts-bad-appropriation-accounts-2022-23-ka-sorkar-meghalaya/
"Shillong, Rymphang 28: U nongïalam ka Congress legislature party (CLP) Bah Ronnie V Lyngdoh ha ka sngi Balang u la kynthoh tyngeh ïa u MLA ka BJP na South Shillong u Bah Sanbor Shullai da kaba kynnoh ba um ju kren eiei wat shikyntien ruh ha Assembly.Kane ka jingkynthoh, ka long hadien ba u Bah Sanbor u la kynnoh ba u Sitting MP ka Congress na Shillong u Bah Vincent H Pala um ju leh eiei ïa ka constituency hynrei, ‘u shu pynlut kai ïa ka por ha kaba bam sohot san snem kynthih ha Parliament.”“Wad ma phi, katno sien u Bah Sanbor Shullai u leit sha Assembly. Katno sien u la kren ha Assembly?” la ong u Bah Ronnie Lyngdoh ha ka jingïakren bad ki lad pathai khubor.“Halor ka jingtreikam jong u Bah Pala, nga tharai ba bun ki kam u la leh. U dei u briew uba jar jar.  Um ju pynpaw paidbah kumba leh katto katne ki politishian. Bun ki kam kiba u la leh na ka bynta jong ngi bad nga tharai bun ki projek kiba la wanrah sha ka Jylla Meghalaya lyngba ka jingtrei shitom jong u,” u la ong.“Hynrei ka jingkynnoh jong u Bah Sanbor ka sting kdor kdor namarba ïalade lei um ju kren hi ruh hapoh ka Ingdorbar bad um ju kham poi sha Ingdorbar.  Hato phi la ju ïohsngew ba un kren hapoh ka Ingdorbar?  Ban shu wan sha Ingdorbar bad ban ym kren eiei kan bha ba u shong ha ing.  Namarkata ka jingkynnoh jong u ka sting kdor kdor namarba um shym la bud ïa ki kyndon pynïaid kam jong ka Parliament ha kaba u Bah Vincent Pala uba dei u MP na Shillong u ju ïashim bynta hapoh ka Ingdorbar ban kren ïa ki mat kiba ïadei bad ka Jylla Meghalaya,” u la bynrap.Halor ka jingkynnoh ba u Bah Pala um ju pynlong ïa ka jingïalang jong ka DISHA ha ka Constituency, u Bah Ronnie u la ong ba ngi dei ban sngewthuh ba ha ki 2-3 snem ba ladep, ka don ka khlam jingpang Covid-19 bad ki don bun ki skhim kiba ka Sorkar India kam shym la pyllait.  U la kdew ruh ba ka mang tyngka na ka bynta ka MGNREGS and bad na ka bynta ki kam pynroi sha ki nongkyndong ki la shah khate lut.“Ban shu pynlong tang ïa ka jingïalang khlem don eiei ban ïakren, kam don jingmut eiei,” u la ong.",PYNPHAI NIA SA U MLA KA CONGRESS: U MLA KA SOUTH SHILLONG UM JU KREN WAT SHI KYNTIEN RUH HA ASSEMBLY,https://batesitv.com/pynphai-nia-sa-u-mla-ka-congress-u-mla-ka-south-shillong-um-ju-kren-wat-shi-kyntien-ruh-ha-assembly/
"Ha ka sien kaba nyngkong u Myntri uba khmih ïa ka tnat Pule Puthi ka Sorkar Jylla u Rakkam A. Sangma u la phah ïa u kyrwoh kitbok kitrwiang sha ki khynnah skul ki ban sa ïakhun ïa ka eksamin Secondary School Leaving Certificate (SSLC) bad ka Higher Secondary School Leaving Certificate (HSSLC) ki ban sdang naduh u bnai Lber, 2024.Lyngba ki lad pathai khubor, u Rakkam A. Sangma u la kyntu ïa ki khynnah skul ba kin klet shwa ïa mynta shipor ïa kino ki kam sngewbha bad khamtam eh ïa ki jingpynbyrngia ha ka Mobile Phone bad ban pynleit jingmut shwa ban minot tang ha ka kot namarba kine ki ar tylli ki eksamin ki dei kiba kongsan tam ha ka jingim jong ki khynnah skul bad kiba rai ruh ïa ka lawei ka jong ki nangne shakhmat.Ki don haduh 55,189 ngut ki khynnah ki ban iakhun ia ka eksamin Secondary School Leaving Certificate (SSLC) bad 34,335 ngut ki ban iakhun ia ka Higher Secondary School Leaving Certificate (HSSLC) ka ban sa long ha ka 1 tarik bad 4 tarik, Lber.Ki don haduh 108 tylli ki centre thoh eksamin jong ka HSSLC bad 159 tylli na ka bynta ka eksamin SSLC ha ki 12 tylli ki districts ka jylla.",KITBOK U MYNTRI ÏA KI KHYNNAH SKUL BAN ÏAKHUN EKSAMIN SSLC BAD HSSLC,https://batesitv.com/kitbok-u-myntri-ia-ki-khynnah-skul-ban-iakhun-eksamin-sslc-bad-hsslc/
"KHANG KHYRDEP KI DUKAN BAR JYLLAKi dkhot jong ka Khasi Student Union, South Khasi Hills District Unit ha ka sngi Balang ki la hiar sha ka shnong Ichamati kaba hap hapoh ka Sohra Civil Sub-division, East Khasi Hills district ban pynlong ïa ka jingkynmaw burom ïa ka lyngkhuh sngi ïap ba saw snem jong u Bah Lurshai Hynñiewta uba la shah ïap na ka jingshah bom shah tied ha ki bar jylla ha kane ka shnong Pyntha-umdan (Ichamati) ha ka 28 tarik, Rymphang, 2020.Kum ban shu pynkynmaw, u Bah Lurshai Hynñiewta u la shah tangon ha ki bar jylla kiba la rah da ki tiar pynmynsaw ha ka sngi ba ka Khasi Students Union (KSU) ka la pynlong ïa ka jingïalang ha iew Ichamati ban pynshai paidbah bad ban pyrshah ïa ka Citizenship Amendment Bill (CAB) kaba la kylla long mynta ka aiñ. U Bah Lurshai u la khladnoh ha Sohra CHC hapdeng ka jingshitom kaba jur.Ha ka jingleh kynmaw burom ïa une u dkhot ba la khladnoh jong ka seng, ka KSU South Khasi Hills District Unit ba la lamkhmat da u President u samla Reebokstar Diengdoh ryngkat ka kurim ka Balawanrisha Khongshei bad ki saw ngut ki khun ki la buh ïa ki syntiew hakhmat u durmot ba la tei da ka KSU ha u snem 2021.Katba ka KSU ka dang pynlong ïa kane ka jingkynmaw burom ïa u Bah Lurshai, la sakhi ruh ba ki dukan jong ki bar jylla ha Iew Ichamati ki la khang khyrdop bad kim shym la nud satia ban plie tad hadien ba la kut noh ka jingïalang leh burom.Na ka shnong Ichamati, ki dkhot ka KSU ki la kiew sha Sohra ban pynlong sa ïa ka jingai khusnam ïa ki samla pule jong ka thaiñ Sohra da ka 4th Maitshaphrang Academic Award kaba la long ha St John Bosco Boys Higher Secondary School, Sohra.Ki samla kiba la shah pynkup burom ki kynthup naduh na ka shnong Umtyngngar ter ter shaduh ka shnong Shella bad ha kane ka jingpynkup burom ki don 11 ngut ki samla pule ha kaba ha ka SSLC la shim ïa kiba ïoh 85% shalor, ha ka HSSLC 80% shalor bad 75% shalor ïa ki kyrdan pule Degree bad PhD.La sakhi lang ha kane ka sngi, da u President ka KSU Seng Kmie u samla Lambokstarwell Marngar uba la long u Kongsan ryngkat ka jingsynran lang jong u Principal ka St John Bosco Boys Higher Secondary School, Sohra u Fr. Alphonsius Rongrin kum u symbud kongsan, u Vice Principal ka skul u Dr. Eligius Sawian, u Rangbah Shnong ka Pdengshnong, Sohra bad kiwei kiwei kynthup ka kurim bad ki khun jong u (L) Bah Lurshai Hynniewta.",HIAR KA KSU SHA ICHAMATI BAN KYNMAW BUROM ÏA KA SNGI ÏAP U BAH LURSHAI HYNÑIEWTA,https://batesitv.com/hiar-ka-ksu-sha-ichamati-ban-kynmaw-burom-ia-ka-sngi-iap-u-bah-lurshai-hynniewta/
"Shillong, Rymphang 29: Hadien ba la kut ka jingai por kaba 15 sngi, ki dkhot jong ka Khasi Students Union (KSU) Laban Circle ha ka step sngi palei ka 29 tarik Rymphang ki la mih ban shna ïing ia ki para Khasi ha Maxwelton Estate, hadien ba kiwei ki jaitbynriew ki la ioh ban buhai shnong ha kane ka jaka kaba dang hap hapoh ka South Shillong Constituency.Ka KSU Laban Circle dang shen ka la ai por ba ki briew kiba sah beain ha Maxwelton estate ba ki dei ban mih noh mardor namar ba ka dei ka jaka sorkar, bad ka seng ka la ujor ruh sha ki bor synshar district hynrei kam shym la ioh satia ia ka jubab.Mynta ka sngi, ha ka por 7 baje mynstep, ki dkhot ka KSU ki la ia mih ryngkat ki tiar ki tar ban shna ing ia ki para Khasi ba kin sah ha Maxwelton Estate ka jaka kaba la sah da kiwei ki jaitbynriew.Dang shen, u Symbud Myntri Rangbah ka Jylla uba khmih ia ka tnat Kam Pohiing u Bah Prestone Tynsong ula ong ba kane ka jaka ka dei kaba dang don hapoh ka jingialeh mukotduma ha ingbishar.",YM KWAH KA KSU BAN ÏOHI ÏA KA THEM METOR 2.0 HA MAXWELTON ESTATE,https://batesitv.com/ym-kwah-ka-ksu-ban-iohi-ia-ka-them-metor-2-0-ha-maxwelton-estate/
"U President ka KSU South Khasi Hills District Unit u samla Reebokstar Diengdoh ka sngi Balang u la khot bad wer ïa ki nongshong shnong jong ka Elaka Mawlong ban mih ryntih ha ka sngi ba ka seng kan leit khyndang ïa ka jingpynkha iew be-aiñ ha Kalibari, da ki bar jylla kiba sah ha Ichamati bad ha ki shnong bamarjan.Kane ka jingkhot jingwer jong une u nongïalam ka seng ka long hadien ba la ïoh jingtip ba ki bar jylla kiba ju leh ïa ka khaïi ka pateng hapoh ka shnong Ichamati mynta ki la kynriah jaka ban seng da ka iew thymmai ha ka shnong Kalibari.Ïa kane u samla Reebokstar Diengdoh u la pynpaw haba kren ha ka jingïalang kynmaw buromk ïa ka lyngkhuh sngi ïap kaba snem snem jong u (L) Bah Lurshai Hynñiewta ha ka shnong Pyntha-umdan (Ichamati) kaba dang hap hapoh ka  Sohra Civil Sub-division, East Khasi Hills district.Une u nongïalam ka KSU u la ong ruh ynda ka seng ka la leit ban kyndang ïa ki bar jylla kiba seng iew be-aiñ Kalibari ka da kwah eh ïa ki durkhmat jong ki paidbah ka shnong Mawlong ba kin synran lang seng namarba ki sheptieng ïoh ba shisien ka sngi kin sa shah taplup ha ka jingjyllei jong ki bar jylla.“Ngi sngewlem ngi pyrkhat lem na ka bynta jong phi, lashai ynda la dap lut da ki dukan jong kiwei pat ki jaidbynriew phin trei da kaei pat kam,” ong u President ka KSU.“Mynta ngi wan beh ïa ki bar jylla ki bym don kot don sla ba shong dukan phim ai ka jingkyrshan, kan sa poi ka por ba ngin da la thait na ka liang jong ka seng kan dap da ki dukan jong ki bar jylla phin sa wan pan jingïarap na ka KSU. Ngi lei ngim don dukan hangne ha Pyntha-umdan, jar la katta ngi hap ban wan hiar na Sohra ban wan beh lut ïa ki bar jylla kiba la syrtap lut shisien ka sngi. Ngi donkam ïa ka jingkyrshan jong ki paradoh parasnam,” u la ong“Nga kwah ba ki longkmie ki longkpa, ha ka sngi ba ngi hiar sha Kalibari ban kyndang ïa ki bar jylla kiba pynlong iew be-ain  nga kwah ban ïohi ïa ka durkhmat jong ki trai shnong na Mawlong ba kin mih. Lada shah knieh ka jaka ha Kalibari phi dei ban sngewthuh ba ma phi kiba dei ban ïoh kynti kiba sah ha ka Elaka Mawlong,” la ong shuh shuh une u nongïalam ka KSU.","WAN PYNI DURKHMAT HA KA POR BA NGI LEIT KYNDANG HA KALIBARI, ONG U PRESIDENT KSU",https://batesitv.com/wan-pyni-durkhmat-ha-ka-por-ba-ngi-leit-kyndang-ha-kalibari-ong-u-president-ksu/
"Shillong, February 29 : The Meghalaya Multisectoral Project for Adolescent Wellbeing Empowerment and Resilience (MPOWER) – Planning, Investment, Promotion and Sustainable Development Department , The Department of Education, Information Technology & Communication (IT&C) Department, Meghalaya State Skills Development Society, Government of Meghalaya has signed a Memorandum of Understanding (MoU) with the 1M1B Foundation (One Million for One Billion) to setup the state’s 1st and India’s 2nd Green Skills Academy in Shillong to accelerate the adoption of green skills amongst the college youth in the state of Meghalaya. The partnership aims to train 1 Lakh youths from Meghalaya by the year 2029 with top 10 youth given an opportunity every year to showcase their work at the annual 1M1B summit at the United Nations in New York.The Memorandum of Understanding was signed in the presence of Sampath Kumar, Development Commissioner & Principal Secretary, Government of Meghalaya and Pravin Bakshi, Commissioner & Secretary, Information Technology, & Communication (IT&C) Department, and Deepika Venkatesh, Program Manager- Green Skills & Sustainability, 1M1B at Additional Secretariat, Shillong, Meghalaya,The Chief Minister of Meghalaya Conrad Sangma has a vision to enable Meghalaya’s youth to achieve their full potential through the Meghalaya Program for Adolescent Wellbeing, Empowerment and Resilience (MPOWER). The Vision of the project is to enable Meghalaya’s youth to achieve their full potential by ensuring their successful transition from school to work, with holistic support for health & well-being, thereby ensuring the long term sustainable development of the state.The 1M1B Green Skills Academy is developed for college students aged over 18. It is designed to equip the future workforce with the skillset, mindset and toolsets needed in a rapidly evolving green economy. The Green Skills Academy offers a unique blend of theoretical knowledge, projects, workplace experiences, internships and job readiness mentoring creating a dynamic learning environment. The Academy will further empower participants with a range of specialized skills like artificial intelligence, sustainable design, data analysis, and project management. By embedding real-world challenges into the learning process, the programme will nurture critical thinking, problem-solving, and collaboration abilities, all of which are crucial for success in green and sustainable career paths. The Green Skills Academy will benefit the youth through direct interactions with industry experts, mentors, and sustainability-focused organizations and provide guidance, mentorship, and potential employment opportunities.Chief Minister of Meghalaya, Conrad K Sangma said, “It is a pleasure to collaborate with 1M1B in establishing the 1M1B Green Skills Academy here at Meghalaya, aimed at accelerating the adoption of green skills among our college youth in our state.”Sampath Kumar, Development Commissioner & Principal Secretary, said, “Meghalaya has adopted a science-based life cycle model to cultivate its human capital, fostering the future economic development of the state. This collaboration with 1M1B is in perfect alignment with our mutual objective of empowering the young adolescents of the state by equipping them with skills that will prepare them for the future.”Pravin Bakshi, Commissioner & Secretary, Information Technology, & Communication (IT&C) Department (IT&C) said, “It is an innovative and vibrant collaboration that we have embarked upon with 1M1B especially setting up of 1M1B Green Skills Academy leveraging AI which is only the second such initiative in the country .The State Government of Meghalaya and stakeholder Departments of Education and IT & Communications are delighted to take forward this collaboration and partnership .”Manav Subodh, Founder and Chief Mentor, 1M1B, said, “We are proud to partner with the Government of Meghalaya to set up 1M1B Green Skills Academy in the state. We believe Green Skills and AI skills are big equalizers and can be leveraged to provide inclusive career opportunities to the youth of Meghalaya. Green Skills Academy will also collate Inputs and recommendations from diverse stakeholders in the State of Meghalaya for United Nations Summit of the Future 2024, with focus on AI, cyber safety, climate action and inclusive technologies”The Summit of the Future (September 2024) is a once-in-a-generation opportunity to enhance cooperation on critical challenges and address gaps in global governance, reaffirm existing commitments including the Sustainable Development Goals and the United Nations Charter, and move towards a reinvigorated multilateral system that is better positioned to positively impact people’s lives.About 1M1B:Founded in 2014, 1M1B is a UN-accredited nonprofit with a profound mission: to empower youth leaders, impact a billion lives. What makes them stand out? They hold a unique UN consultative status and are guided by core principles like going beyond yourself, universal empowerment, and the potential of grassroots movements.1M1B engages and enables youth to become future-ready problem solvers creating real-world impact. By undergoing 1M1B programs that are based on a unique 4.3.2.1 activation framework, youth acquire critical skill sets, mind-sets, and toolsets to access the jobs of tomorrow. Areas of focus include digital technologies (AI, AR, VR), digital creativity, digital citizenship and 4th industrial revolution skills like problem-solving, flexibility, empathy, dealing with failures and collaboration.The 1M1B program focuses on nurturing innovation and fostering the next generation of human-centred leaders who use new age tools to address age-old challenges. The annual 1M1B Activate Impact Summit held at the UN headquarters in New York, shines a spotlight on youth-led projects driving UN Sustainable Development Goals.The impact of 1M1B is impressive. They’ve empowered over 500,000 young individuals, trained 400,000 teachers, and created 6,000 job opportunities for the youth. Their mission for positive change is fortified by strategic partnerships with entities like SCET, University of California Berkeley, IBM, Meta, Aditya Birla Fashion & Retail, State Government of Telangana, India and others.1M1B exists to activate 1 million youth who will impact 1 billion people, thereby creating a world of balanced prosperity",MEGHALAYA AND 1M1B PARTNER TO LAUNCH INDIA’S SECOND GREEN SKILLS ACADEMY,https://batesitv.com/meghalaya-and-1m1b-partner-to-launch-indias-second-green-skills-academy/
"U Myntri ka tnat Social Welfare ka Sorkar Jylla Bah Paul Lyngdoh ryngkat ka jingsakhi lang jong ka Myntri ka tnat Aiñ ka Dr. M Ampareen Lyngdoh ha ka sngi Palei ki la pyllait paidbah ïa ki “Ki kyndon Aiñ” jong ka POCSO Act, 2012 ba la pynkylla sha ka ktien Khasi ha ka jingïalang kaba la long ha Pinewood Hotel, Shillong.Haba kren ha kane ka sngi, u Bah Paul Lyngdoh u la ong ba ngi la ïatreilang na ka bynta ka jingmyntoi jong ki parabriew bad ban lehkmen ïa ka jinglong khynnah, haba ngi peit shakhmat sha ki sngi jong ki samla, ki rangbah, hynrei ka aiom ksiar ha ka jingim ka dei ka jinglong khynnah.U la ong ba ym baroh ki don ban sam ïa ka jingkmen, ka jingkmen ha ka jingim, dei na kata ka daw ka long kaba donkam ba kum ki nongthaw aiñ bad kum ki kynhun ki la ïatreilang ban ïakhun pyrshah ïa ki kam bymman kiba thombor ïa ka longryngieng jong ki khynnah rit.U Bah Paul shuh shuh u la ong ba kane ka sngi, kan long ka sngi kaba jop namarba ha ka sien banyngkong eh hadien ba la pynmih ïa ki dak thok Khasi ha u snem 1841, mynta ka sngi ngi la lah ban ïoh ha ki dak thoh Khasi ïa ki kyndon jong ka Ain POCSO kaba la dap mynta shiphew snem.U la ong ruh ba u sai sharak ba ngi la thang um long tang kum ka shab hynrei ai ba kito ki sharak rit kin meh ha ka dohnud jong ngi iwei pa iwei, khnang ba naduh ki nongthaw aiñ haduh ki nongpynkylla ktien, ki kmie ki kpa, ki nongïalam niam, ai ba  ka jingshai jong ka sharak kan meh ha iwei pa iwei na ki khnang ba kin shim halade ïa ka jingkitkhlieh ban pynthikna ïa ka jingshngaiñ jong ki khynnah ha baroh kawei ka jylla Meghalaya.U la ong ruh da ka jingkyrshan jong ka imlang ka sahlang, yn sa lah ban ïakhun pyrshah ïa kine ki kam bymman bad da ka jingwanrah ïa kane ka aiñ ha ka ktien Khasi kan pynthikna ba kan rung sha manla ki thliew iing jong ki shnong ki thaw, bad yn ym wat tang uwei ruh mynta uba lait na ki kynjri jong ka aiñ.U la kyntu ïa baroh kiba mihkhmat ha kane ka jingïalang ban shim ïa ka jingsmai ba ngi don hangne da kawei ka jingmut ban pynim biang ïa ka imlang ka sahlang bad ban pynim biang ïa ka jingduh jingkyrmen.Ha kane ka sngi, ka Meghalaya State Commission for Protection of Child Rights ka la pyllait paidbah ïa ka Almanak bad ka kaiphod halor ki POCSO Cases ha ki Kashari ka jylla Meghalaya.","HADIEN 11 SNEM SHON KA SORKAR JYLLA DA KA KHASI ÏA KI KYNDON AIÑ KA POCSO ACT, 2012",https://batesitv.com/hadien-11-snem-shon-ka-sorkar-jylla-da-ka-khasi-ia-ki-kyndon-ain-ka-pocso-act-2012/
"Shillong, Rymphang 29: Ki nongïalam jong ka Hynñiewtrep Achik National Movement (HANM) ha ka sngi Palei ki la ujor da ka ejahar ha u Superitendent of Police (SP) ka East Khasi Hills District halor ka jingbym pyndem jong uwei u briew uba kynthoh pyrshah ïa ka HANM ha ka Facebook Page ba la ai kyrteng ‘Lympung ki Khun ka Ri’,  wat hadien ba ka jingaipor kaba 24 kynta ka la kut.Katkum kane ka jingkynthoh ha kane ka Facebook Page, u nongkynthoh uba la paw kyrteng kum u HBK Lyngdoh u la kynthoh pyrshah ïa ka seng da kaba kynnoh ba ka jingpynlong ka HANM ïa ka jingïakhih ha Jantar Mantar ha nongbah Delhi ha ka 3 tarik Naiweing 2023 ka dei kaba la bei pisa da ka National People’s Party (NPP).U nongkynthoh HBK Lyngdoh u kynthoh kumne: “Kawei na ki sengbhalang kaba leit pynthud ïa ka jingdawa pynrung ïa ka ktien Khasi ha ka 8th Schedule ka dei ka HANM. Kane ka Seng ka la leit sha Delhi ban dawa pynrung lang ïa ka ktien Khasi bad ka ktien Garo. Ka ktien Garo kam pat long qualified ban rung ha ka 8th Schedule te da dawa pynrung lang ha kajuh ka por ka ktah ïa ka ktien Khasi kaba lah long qualified ban rung ka hap ap haduh da ki phew snem shuh shuh ban ïa rung ryngkat bad ka Garo haduh ban da long qualified ka Garo.”“Lehse ban leit pynthud kumtei dei ba sponsor da ka npp.”U nongïalam ka Seng u Bah Wyraiwan Sohtun ha ka jingïakren bad ki lad pathai khubor u la ong, “katkum ka hok ban kren, phi don ïa ka hok ban kren, ban pynsngew hynrei phim lah patde ban kren shaba palat pud kaba lah ban pynjah burom bad ba phin shu thaw da ki lad ki lynti ban pynjah burom bad ban pynduh mynsiem ïa kaei kaei kaba ki briew ki trei shitom na ka bynta ki jingbha jong ki paidbah.”“Lada phi kwah ban tip ïa ka jingshisha phi lah ban wan sha ka ophis treikam jong ka HANM ngin ai ïa ka jingshisha bad phim lah ban shu kynnoh ïa ngi ïa kaei kaba phim lah ban pynshisha,” la ong u Bah Sohtun.“Katkum ka hok ba la ai da ka Article 19 (1) A phim lah ban shu pynjah burom lane ban shu bein shu khoh haduh ba kiwei kiwei kin sngew ba ka jingtrei shitom jong ki ban wanrah ka jingbha bad ka jingsuk kan shu duhei noh,” u la ong.U Vice President ka seng u Bah Bawan Nongsiej u la ïathuh ba mynta ka shong sa ha ki bor jong ka ain ban leh ïa kaba donkam namar ba ka seng ka ladep ban ujor sha ki Pulit.Haba kyntait ïa ka jingshah kynnoh, u Vice President ka HANM Bah Bawan Nongsiej u la pynshai ba ka jingïakhih jong ka seng ka dei na ka bynta ki dawbah jong ka jaitbynriew na ka bynta ban pynurlong ïa ka jingdawa ban pynrung ïa ka Ktien Khasi ha ka Khyrnit Baphra jong ka Riti Synshar ka ri India kumba la mynjur da ka Iingdorbar Thawain ka Jylla ha ka 27 tarik Nailur 2018.","BYM PANMAP UBA KYNTHOH HA FB, MUDUI KA HANM DA KA EJAHAR HA U SP KA EKH",https://batesitv.com/bym-panmap-uba-kynthoh-ha-fb-mudui-ka-hanm-da-ka-ejahar-ha-u-sp-ka-ekh/
"Ka Students Wing jong ka Hynñiewtrep Integrated Territorial Organization (HITO) ha ka sngi Palei ka la maham ban leh da kaba tyngeh pyrshah ïa kino kino ki kynhun kiba pyrshang ban wanrah ïa ka jingsngew ïapher jaidbynriew hapoh ka Bri u Hynñiewtrep bad ïa kino kino ki kynhun shitniam kiba pyndik ïa ki skul ba la pynïaid da ki Balang Khristan hapoh u pud u sam jong ka Jylla Meghalaya.Ki nongïalam jong kane ka kynhun ki la tah da ka notis jingmaham ha ka kynroh jong ka ophis treikam ka Assam Sanatan Dharma Sabha (ASDS) ban pyrshah bad ban maham halor ka jingkynnoh ba kane ka kynhun ka la dawa ïa ki bor pynïaid skul ban weng lut ïa ki dur niam bad ïa u stashu Jisu na ka Sacred Heart Secondary School, Marmaiñ, Ribhoi District.“Ngi la wan ban tah da ki notis jingmaham ha ki kynroh bad ki biar jong kane ka ophis ka Assam Sanatan Dharma Sabha ban pyrshah bad ban maham tyngeh ruh ïa ki halor ka jingleh jong ki ha ka thaiñ Marmaiñ kaba don ha khappud jong ka Ribhoi Distirct, Meghalaya bad ka Assam.  Ka jingleh jong ki, ka long da kaba tah notis ha ki skul ba la pynïaid da ki mishoneri da kaba maham lada kim weng ïa ki dur jong ki riewkhuid bad ïa u stashu Jisu kaba long kum ka jingibeiñ ïa ki nongpynïaid skul jong ki Phadar,” ong u Vice Chairman jong ka Student’s Wing ka HITO u Samla Kitshemphang Warjri ha u kyrwoh ba la phah sha u nongthoh khubor.“Ngi ruh ngi lah ban tah ïa ki notis bad ngi lah ban maham tyngeh ïa ki namarba ka jingleh jong ka pynduh ïa ka jingmane Blei laitluid ha kane ka jylla Meghalaya. Ngim sngewtynnat bad kaei kaba phi leh ngim sngewtynnat,” la phah kyrwoh une u nongïalam ka HITO sha ka Assam Sanatan Dharma Sabha (ASDS).“Ngi maham ïa kino kino ki seng shitniam Hindutva lada ki leh ïa kine ki jait kam ban tah ïa ki notis ngin leit ban ïakynduh markhmat bad ngin ym shah daleilei ruh bad ngin ai da kaba tyngeh bad ngin rah ïa ki bor ba dei peit.  Kane ka jingleh jong kine ki seng (Assam Sanatan Dharma Sabha) ka buh jingkylli ïa ngi balei phi donkam ban phin leh ïa kumne ki kam. Lada phi kwah ban leh kumta balei kim leit ïakynduh ïa ki bor ba dei peit,” kynthoh u samla Warjri.“Me donkam aiu ma me ban wan leh kumne ha kane ka khyndew jong ka Bri u Hynñiewtrep.  Ngim pat ju pynthud ïa kano kano ka jaitniam ha kane ka Jylla. Lada kiwei ki leh kumne balei ngin shu sngap,” ong shuh shuh u Vice Chairman ka Students’ Wing ka HITO.“Lada ka RSS ka lah ban dei ka Hindu Extremist Group bad kiwei kiwei ki lah ban dei ki Hindu Extremist Group, ngi, ngi lah ban dei ka Christian Extremist Group. Ngim salia ïa kata, ngi ïakhih ïa kaba dei, ngim sngew eiei, ngin tur shaphrang,” la maham u Samla Warjri.",MAHAM ÏA KI SHITNIAM KIBA PYNDIK ÏA KI SKUL KHRISTAN HA MEGHALAYA,https://batesitv.com/maham-ia-ki-shitniam-kiba-pyndik-ia-ki-skul-khristan-ha-meghalaya/
"Uwei u nongñiah kali tourist Nongstoiñ-Shillong uba la tip kyrteng kum u Bah Mcbornbonnyson Kharbani, 29 snem ka rta uba sah ha ka shnong Pathew Mawthadraishan, Eastern West Khasi Hills District u la duh ei ïa la ka jong ka jingim hadien ba u la shah pynïap dusmon da kaba shah dung da ka wait ha ki runar.Katkum ka thymmei khubor ba la ïoh lum la iathuh ba kane ka la jia ha ka por shiteng synnia Sngi U Blei kumba 12:15 baje ha ka taxi stand Kynroh kaba don ha sor Nongstoiñ katba u Bah Macborn u dang wan jingwan bad u dang thmu ban leit phai noh sha ïing sah kaba don ha Nongstioñ.Ka Kong Aitioris Kharbani kaba dei ka bahaing jong u lanot, ha ka jingiakren bad ki nonglum khubor ka la ïathuh ba ha shwa ba un shah pynïap u Bah Mcbornbonnyson u la telephone sha u kurim jong ka ban pan jingïarap namarba ki don katto katne ngut ki briew kiba la wan kynroi ïa u bad lyngba ka telephone ki la ïoh sngew ruh ïa ki jingïania bad timsih timsang jong kita briew kiba la kylli ruh ïa u ba u dei neem uta uba ki wad ma ki ha kaba u la jubab ruh da kaba ong ba um dei.Ka la ong, katkum ka jingïoh sngew lyngba ka telephone ha ka por ba ki ïakren la sngewthuh ba ki wad ïa uwei pat u briew hynrei kaba sngewsih ka long ynda la poi ma ki ha ka jaka ba ïakajia ki la lap pynban ba u Bah Macborn u la thiah lyngktar ha surok hapdeng ka jingphlei snam na ki bynta ka shadem bad khladnoh noh ha kane hi ka jaka tang hadien katto katne por.Na ka liang jong ki bahaing hasem ki mudui da ka ejahar ha Nongstoiñ Police Station.Mar mar, ki Pulit ka Nongstoiñ ki la ïoh kem ïa uwei u briew uba la tip kyrteng kum u Medius Mawlot na ka shnong Mawkaton uba la shah suba jur ba u dei uba donkti ban dung ïa u Bah Macborn.Ki Pulit ki la register ïa ka case bad ka jingtohkit mynta ka dang ïaid shakhmat.Ki bahaïing ha sem jong u Bah Mcbornbonnyson ki don ka jingsuba kaba jur ba ki briew kiba donkti ha kane ka kam runar ki don kumba 4 ngut ban khang kdong ïa u, kata, katkum ka jingïohsngew jong ki haba ki ïakren lyngba ka telephone ha ka por ba u pan jingïarap bad phah wan ïa ki bahaïing.U Bah Bankitkupar Kharbani u hymmen jong u Bah Mcbornbonnyson haba ïakren bad ki nongthoh khubor u la ïathuh ba u Medius Mawlot uba la shah kem ha ki Pulit u la kam ba u don tang marwei hynrei u Bah Bankitkupar u ong ruh ba ki don ki briew kiba lap ïa kane ka jingjia hynrei katba ki dang thmu ban leit ai jingïarap ïa u Bah Macborn ki la shah byrngem dung wait kylla ha ki arngut ki briew kiba don ha katei ka jaka ha kaba kim banse ban phet noh sha la ing.Ki bahaing hasem ki la dawa ia ka tnat Pulit ba kan pynlong ia ka jingtohkit kaba bniah bad ban kem mardor ia ki runar kiba donkti ha ka kam pyniap briew.","SHAH DUNG ÏAP U NONGNIAH TOURIST HA NONGSTOIÑ, KEM KI PULIT ÏA UBA SUBA DONKTI",https://batesitv.com/shah-dung-iap-u-nongniah-tourist-ha-nongstoin-kem-ki-pulit-ia-uba-suba-donkti/
"Uwei u rangbah uba la tip kyrteng kum u Bah Kynsailin Kharphanbuh ba ju khor ieid Bahïit, uba shong basah ha Lum Mawbah, Block -3, Upper Shillong, u la jah na la iing ha ka 1 tarik, Lber, 2024 naduh ka por 11:00  mynstep bad um shym la wan phai iing satia haduh kane ka sngi.Halor kane ka jingjah jong une u rangbah uba bat ïa u mobile number: 9402382844, ki bahaing hasem ki la ujor da ka ejahar ha ki Pulit jong ka Jhalupara Out Post.Ka Kong Barisha L. Mawlong ka la pyntip ruh ba u Bah Kynsailin Kharphanbuh u dei uba la don palat 60 snem ka rta bad  ïathuh ruh ba u Bah kynsailin u phong da ka patlun jain rong dark grey bad ka sweater rong iong.Ki bahaing ki la kyrpad ïa ki kino kino kiba lap ne ïoh jingtip kin sngewbha ban pyntip sha ha u mobile number: 9774850875.",JAH U BAH KYNSAILIN KHARPHANBUH NA ÏING,https://batesitv.com/jah-u-bah-kynsailin-kharphanbuh-na-iing/
"Ka jingbym thung nonghikai jong ka Sorkar Jylla la jan lai snem kynthih ha ki skul SSA ha kylleng ka jylla Meghalaya ka la wanrah ia ka jingkiew bha ka jingpep skul shiteng por jong ki khynnah watla ka jingthmu jong ka prokram Samagra Shiksha Abhiyan (SSA) jong ka Sorkar Pdeng ka long ban khring ia ki khynnah sha ki skul pule bad ban pynduna ia ka jingpep skul shiteng por jong ki khynnah.U President ka Meghalaya SSA School Association (MSSASA) Bah Aristotle C. Rymbai ha ka jingiakren bad ki lad pathai khubor ha ka Lah Sngi u Blei ha Shillong Press Club u la ong, “ngi la iakynduh ia u State Project Director ka Samagra Shiksha u Swapnil Tembe uba dei ruh u Director jong ka School  Education and Literacy (SEL) ka Sorkar Jylla, ban tyrwa ia ka Sorkar ba kan thung noh ia ki Post ba thylli ha ki skul SSA ha ka Lower Primary bad Upper Primary kiba shu sah thylli naduh u snem 2021 ter ter haduh mynta jan lai snem.”“Ngi iohi ba ka lah bha ia kito ki skul ki bym don nonghikai,” u la ong bad ai nuksa, “mynshwa ka jingdon jong ki khynnah skul ki long 50 haduh 60 ngut ki khynnah hynrei namar ka jingiohkam noh ki nonghikai shawei bad ka jingbym thung nonghikai ka Sorkar ka jingdon jong ki khynnah ha ki skul SSA ka la sdang hiar. Ki don leilei ki skul kiba don tang hapoh 10 ngut ka buh jingeh.”“Ngi la kyrpad ia u State Project Director ban thung noh ia ki nonghikai ha ki skul bym don nonghikai khnang ba ki khynnah skul kin ym shah ktah ha ka pule ka puthi,” u la bynrap.U la iathuh ba u State Project Director u la kular ba un sa iakren bad ka Sorkar halor kane ka jingpynsngew jong ka Association.Shuh shuh u la iathuh ba u Project Director u la pyntip ba ki don ki skul SSA ki bym don khynnah skul bad ka Sorkar ka lah ban shim ia ka sienjam ban thung nonghikai ha ki skul ba kham bun ki khynnah skul.“Ngin sa iakynduh ia u Myntri ka tnat Pule Puthi ban pynsngew halor kane bad ban ioh shuh shuh ia ka jingshai ia ka jingthmu jong ka Sorkar ha kaba iadei bad ka jingthungkam ia ki nonghikai ha ki skul SSA ba ki post nonghikai ki la sah thylli,” u la ong.U Project Director u la ong ruh ba ka Sorkar kam banse ban khang khyrdep ia ki skul SSA ki bym don khynnah bad ngi kyntu ia ki skul SSA khamtam ia ki Head Teacher ba kin shimkhia bha halor kane.Haba kylli, u la ai nuksa da kaba ong, tang ha East Khasi Hills, ki post nonghikai kiba thylli ki don ym duna 89 tylli ha ka Upper Primary bad ha ka Lower Primary 22tylli, ha East Jaintia Hills ki post kiba thylli ha ka Upper Primary ki don 27 tylli bad ha Lower Primary ki don 21 tylli.Ha kajuh ka por, u la iathuh ba ka seng ka la phah ruh ia ka jingthoh sha ka Chaiperson jong ka Meghalaya State Education Commission (MSEC) ka Prof. Sherwin May Sungoh halor ka jingdawa ban pynkynriah noh ia ki 12, 541 hajar ngut ki nonghikai skul SSA na ka State Implementation Society (SIC) sha ka tnat Pule Puthi ka Sorkar Jylla katkum ki kyndon jong ka Right to Education Act bad ka SSA.Kane ka jingdawa jong ka MSSASA ka long hadien ba ka Sorkar ka la thaw ia ka State Education Commission hadien ka jingiakhih jong ki nonghikai skul SSA ha nongbah Shillong.",KIEW KA JINGPEP SKUL SHITENG POR HA KI SKUL SSA BYM THUNG NONGHIKAI KA SORKAR,https://batesitv.com/kiew-ka-jingpep-skul-shiteng-por-ha-ki-skul-ssa-bym-thung-nonghikai-ka-sorkar/
"Ka Confederation of Ri Bhoi People (CoRP) sengkmie ka dawa ia ka MeECL ban pyntreikam noh ia ka Sub Station ba 33 KV ha shnong Umsong, Ri Bhoi District, khnang ba ki paidbah ka thain Ri Bhoi sepngi kin ioh bording ilektrik thikna kumba long kiwei ki jaka.Ha ka jingjurip ka seng ka la lap ba katei ka sub station ba 33 KV la shna naduh u snem 2004 na bynta ai bording ha ka thain Ri Bhoi sepngi, hynrei haduh mynta ka dang treikam kum ka sub station ba 11 KV, kumta ki paidbah ka thain kim ju ioh thikna ka bording ilektrik bad bun ki shnong ki shong dum, kumba long mynta ka jingduh light ka long khah khah ha ka thain bad kane ka lah ban dei na ka jingtlot ka bording ilektrik namar la pyntreikam da ka 11 KV ha jaka jong ka 33 KV.Ka seng ka pynpaw ka jinglyngngoh ba ki bor MeECL ki la iathuh ha ki snem ba la dep ba katei ka lain ka la poi haduh Lailad, hynrei haduh mynta kam pat pynpoi ha shnong Umsong. Kumta ka kyntu jur ia ka MeECL ban pyndep kloi ia ka lain bording ba 33 KV, khnang ba ki paidbah ka thain kin ioh tikna ia ka bording ilektrik.Halor kane ka seng kan sa buddien balei ka MeECL ka shim por da ki snem ban pyndep ia ka lain jong ka 33 KV na Nongpoh sha Umsong, kane ka pynpaw ba ka MeECL ka jingkhein sting ia ki paidbah ka thain Ri Bhoi sepngi. Namar wat ka ophis jong u SDO kaba la mang ban buh ha Patharkhmah haduh mynta kam pat pyntreikam.Ha ka jingleit jurip ki nongtrei ka MeECL ba dei peit ia katei ka sub station, ki la iathuh ba la pyntreikam shipor da ka lain ba 33 KV, hynrei hadien katto katne bnai kam shym la treikam shuh na ka jingthud ki sainar namar ia ka lain la pyniaid na khlaw bad la palat 6 snem ka treikam tang da ka 11 KV bad kane ka buh jingeh ban pynbiang bording ia ki paidbah ka thain.Ka seng ka kyntu ia ka MeECL ban pyndep kloi noh ia ka lain 33 KV na bynta ka jingbit jingbiang ki paidbah ka thain Ri Bhoi sepngi, la pynkut ka kyrwoh ba la phah da u Bah Gershome Hat Vice President ka CoRP.",DAWA KA CORP ÏA KA MEECL BAN PYNTREIKAM NOH ÏA KA SUB STATION 33 KV HA UMSONG,https://batesitv.com/dawa-ka-corp-ia-ka-meecl-ban-pyntreikam-noh-ia-ka-sub-station-33-kv-ha-umsong/
"Hapdeng ka jingiaid lynti kaba jwat, ka JETS 24×7 kaba long ka Bike Taxi Aggregator kaba nyngkong eh ha kane ka Jylla Meghalaya khatduh iawai ka la ioh ia ka Permit na ka sorkar jylla lyngba ka ophis u District Transport Officer ka East Khasi Hills District ban pynsdang noh ia ka jingkamai da ki thuk thuk ar shaka ban pynsuk ia ki nongleit nongwan ha kum kane ka juk iabeh por bad ka juk bunkam ki paidbah.Ia ka JETS 24×7 kaba ai jingshakri lyngba ki thuk thuk ar shaka da kaba ki paidbah nongleit jingleit ki lah ban pyndonkam ïa u mobile app kaba la khlieh da u Samla Pynskhemlang W. Uriah kum u Managing Director la pyllait paidbah da ka Editor jong ka Kotkhubor Shillong Times ha ka 19 tarik u Nailar, 2023 ha Shillong Press Club.U Samla Pynskhemlang W Uriah ha ka jingiakren bad ka Batesi TV u la iathuh ba ka JETS 24×7 ka la ioh ia ka permit na ka Sokar ha ka 1 tarik u Lber, 2024 bad mynta kum ka kynhun kaba ai jingshakri ia ki paidbah ka la lah ban pyntyllun shakhmat ia ki jingshakri ia ki paidbah ha ka leit ka wan bad ka rah ka rong ha kylleng ka nongbah Shillong.“Ki paidbah mynta ki lah ban shaniah ia ka JETS 24×7 namar ngi la don ia ka laisen bad ka Permit ban pyntyllun shakhmat ia ka jingshakri,” ong u Samla Uriah.Ha kaba iadei bad ka jingshngain jong ki paidbah nongleit nongwan, u samla Uriah u la ong, “ngi ladep ban pynbiang lut nadong shanong bad ki nongniah thuk thuk kiba rejister kyrteng bad ngi ki hap ban pynbiang ia ki kot ki sla kali, ka Police Verification bad kiwei kiwei ki jingdonkam,” bad bynrap ruh ba ka JETS 24×7 ka don ruh ia ka App kaba ki paidbah ki lah ban peit haba ki donkam ia ki Riders jong ngi ha ka khep ba ki donkam.”U la iathuh ba ka JETS 24×7 ia mynta ka don ia ka pynieng ia ki thuk thuk ha Jaiaw Lan Sona Lane bad ka dang pyrshang ruh ban ioh ia ki jaka ieng ki thuk thuk ha Nongthymmai, Laitumkhrah, ha NEIGRIHMS bad ha ki jaka iew.Haba kylli u la iathuh ba ia ka dor ka mur la buh dor hi da ka sorkar.“Nga kyrpad ia ki paralok Riders khlem Permit ba kin wan register bad ngi bad ba kin iaid lynti kaba dei khnang ba kan long beit da ka lynti jong ka ain ba kin suk hi ialade hadien habud,” la kyrpad u Managing Director ka JETS 24×7.",ÏOH PERMIT KA JETS 24×7 NA KA SORKAR JYLLA BAN SHAKRI ÏA KI NONGLEIT NONGWAN,https://batesitv.com/ioh-permit-ka-jets-24x7-na-ka-sorkar-jylla-ban-shakri-ia-ki-nongleit-nongwan/
"Ka Synjuk ki Seng Samla Shnong (SSSS) Shillong City ka phaha ia u kyrwoh kitbok kitrwiang ia baroh ki khun samla ka Bri u Hynñiewtrep bad ha ka jylla hi baroh kawei kiba ialeh ia ki eksamin bapher bapher jong u snem 2024 naduh SSLC, HSSLC bad kiwei kiwei.Ka Synjuk Ki Seng Samla Shnong lyngba u kyrwoh ba la phah da u Chairman u samla Pynshaibok Diengdoh ka ai mynsiem sha iwei pa iwei ki samla ba kin kiew shaphrang bad ban minot thop ban poi sha ka thong ha ka jingialeh ka jongki ha kane ka eksamin bad ban rah ruh ia ka nam ka jaitbynriew hi baroh kawei, kum ka jaitbynriew ngi donkam shisha ia ki samla trai ri trai muluk ban ioh hi ban Bat hi ia ki kyrdan ba kham ha jrong ha ki bynta kiba ba pher bapher.U Khulom Ksiar u dei u Atair bad waitlam ba nep ban pruid dak ban im bad shngain ka jaitbynriew, kyntang iawai ka Synjuk ka phai khmat ban iohi ba ki khun Samla ka Jylla ba kin long ki Dongmusa ban tbeh jingshai ia lade bad ia ka pateng ka jaitbynriew baroh kawei.  To u Blei Un kyrkhu kyrdoh ia ka jingiaid lynti ka jong phi nangne shakhmat, la ong u kyrwoh na ka SSSS.",KITBOK KA SSSS ÏA KI KHYNNAH SKUL KIBA IALEH EKSAMIN SSLC BAD HSSLC,https://batesitv.com/kitbok-ka-ssss-ia-ki-khynnah-skul-kiba-ialeh-eksamin-sslc-bad-hsslc/
"Ki nongpeit nongkhmih jong ka kudam pynmih Atta, Moida ba la tip kum ka Magic Cook kaba don hakhmat ka surokbah Guwahati-Shillong ha Garikhana ha ka Lah Sngi u Blei ki la hap ban ot noh ia ki nar ba la sieh ha ka lynti iaid kjat ia kiba ba la thmu ban ker da ka tin khnang ban iada ia ki nongiaid nongieng bad ia ki kali katba ka jingshna thymmai ia ka kudam ka dang iaid shakhmat.Kum  ban shu pyntip hangne, ka kudam Magic Cook kaba don ha Garikhana kaba la long trai da u Sanjeev Kumar ka dei kaba dang hap hapoh ka jingkhmih jong ka Dorbar Shnong Them Mawbah ka la kylla pdei ha ka 1 tarik, u Nohprah, 2023.Ki nongbylla ha ka jingiakren bad u Nonglum khubor kaki la iathuh ba ki la shu sieh hi ia ki nar jingker ha ka lynti iaid kjat da ka jingthmu ban ker da ki tin hynrei kaba la wanrah pat ia ka jingthud ha ka iaid ka ieng jong ki paidbah.Ha kaba iadei bad kane ki nongkitkam shnong jong ka Dorbar Shnong Them Mawbah kiba la leit jurip ia kane ka jingker ki la aipor hapoh hynniew sngi ban weng noh ia kine ki jingker nar na ka lynti iaid kjat.Ka jingsieh ia ki nar ha lynti iaid kjat ka la pynlyngngoh lut ia ki paidbah nongleit nongwan namar ka jingbym don satia mano mano ruh ban kynthoh ia kane ka jingkyntur pud u trai ka Magic Cook sha lynti iaid kjat.","KER U TRAI MAGIC COOK ÏA KA FOOTPATH, PHAH JYNRAT KA DS THEM MAWBAH",https://batesitv.com/ker-u-trai-magic-cook-ia-ka-footpath-phah-jynrat-ka-ds-them-mawbah/
"Haba ka sngi ka la sep, ki briew ki ia mih ban leit sha ka iew janmiet ha Nan Polok. Hadien bun ju khang shuh ha ka por 5 baje janmiet kum ba ju long, ka phalor ka plie ia ki nongdie jingieid ban plie ia ki dukan jong ki ban pynkylla dur ia ka Nan Polok da ki jingthaba bad jingshai, ka bam ka dih lem bad ki jingput jingtem ban pynshongshit.Haba peit ia ki dukan, ngi lah ban Shem ia ki dukan bam bad kiwei kiwei ki ukn ba diebia ki mar ba bun jait lem bad ka jingdon ka rynsan ka put ka tem,bad ngi ai khublei ia ka MGMP namar kane. Hadien ka por 5 baje janmiet ki paidbah ki la sdang ban ia tuid sha kane ka jaka ban wad ia ki jaka ban ioh shong jahthait hajan ka rynsan  ban iohsngew ia ki aur jingrwai  katba kiwei pat ki iaid pyngngad sharum shneng ban peit ia ka jingitunnad k Nan Polok bad ban rung sha ki dukan ba don sawdong kane ka jaka naduh ba la plie paidbah ha ka 19 Tarik u kyllalyngkot.Kane ka iew ka plielad ia ka jingiadei hapdeng ki jaid bynriew bapher bapher bad  ka jingpynneh ia ka riti distur. Ym kum ha ka por mynsngi, kane ka iew janmiet ka wanrah iaka jingiadei lyngba ka put ka tem, ka bam ka dih bad ki mar ba shu shna hi.Lyngba une u bnai baroh shi bnai, la sakhi ia ka jingwan jong ki briew bapher bapher sha kane ka jaka. Ki la mad ia ki jingbam ki babang bad bashngiam, ki la peit bad thied ia ki tiar ki tar bad ki la peit iapmat ia ka jingitynnad jong ka jaka. Man ka ki dukan ki don la ka jong ka jong ka jingitynnad kaba pynpaw ia ka jingriewspah ka kolshor bad ki riti distur jong ngi.Ha kane ka iew miet, ka jingphai khmat kam long tang ha ka kamai kajuh hynrei ban don ka jingiadei kaba jan bad ki nongdie jingdie. Ka pynpaw ia ka mynsiem ha Meghalaya kum ha ka sngi iewbah ha kaba ki briew ki leit sha iew ym tang ban leit siew leit tda. Ka kren ka khana ka iaid shaid shaid hapdeng ki nongdie bad nongthied kaba wanrah ia ka jingiajan ha ka imlang.Ka iew ka hat kam da dei eh ka jaka ban ia sngewbha, ka dei ka rynsan ia ki nongsengkam lajong, ki nongrep, ki nongshna tiar ban ioh ban pyni ia ka sap ka phong jong ki. Ka jinglong jan ka ailad ia ki nongwan ban  ban bad leh sngewbha ia kaei ka ba ki lah ban ai kum ka bam ka dih, ki tiar ki tar bad ki mar rep ha ka dor ka ba tad ha kane ka iewHapdeng ka ia jong ka bor digital ka bym donkam ia ka jingiashem mar met, ka iew janmiet ha Nan Polok ka ieng kum ka ta ka ba ju long ban iashen bad iakynduh markhmat. Ki bahaiing hasem,ki lok ki jor bad wat ki nongwei ki iakynduh da ka jingsngewtynnad, ban iasam ym tang ia ki jingbam hynrei ia ki khana bad ka rkhie sngewbha. Haba sakhi ia kum kane ka jinglong jingman ka wanrai ia ka jingsngew long trai bad jingsngew long paralok ka long ka b bha ka ban beh noh ia ka jingsngew iapher jaid bynriew ka ban pynskhem ia ka jongiadei para briewHaba u bnai Lber u la wan, ka iew janmiet ka la jam sha u bnai bakhatduh. Ha ka jingiakren balyngkot bad ki nongpyniaid ka pynpaw ia ka jingthmu ban lehkmen ia kane ka jingjop da ki prokram bakyrpang. Na ka bynta kito ki ba kwah ban lait na ki jingbunkam ba man ka sngi, ka jingleit sha ka iew janmiet ha Nan Polok mynta u bnai phin mad ia jingkmen bad jingsngewbha.",KA JINGKONGSAN JONG KA ÏEW JANMIET: KA JINGKHMIH BNIAH ÏA KA ÏEW JANMIET HA NAN POLOK,https://batesitv.com/ka-jingkongsan-jong-ka-iew-janmiet-ka-jingkhmih-bniah-ia-ka-iew-janmiet-ha-nan-polok/
": Ka Central Bureau of Communication (CBC), Tnat Information and Broadcasting, Sorkar India, Regional Office, (MT Region), Shillong ka la pynlong ïa ka Photo Exhibition & ka jingai jingtip kaba ar sngi halor ki nongïakhun jinglaitluid jong ka thain shatei lammihngi bad ka bam kaba tei ha Ramakrishna Mission Higher Secondary School, Mylliem.Ha kane ka exhibition la pyni ïa ka jingïakhun jinglaitluid jong ka India lyngba ka jingpyni ïa ki dur. Ka jingai jingtip ka thmu ruh ban kyntiew ïa ka bam kaba tei bad pyni ïa ki sienjam jong ka sorkar ban ïakhun ïa ka jingduna ka bam kaba tei da kaba kyntiew ïa ki rukom bam kiba tei.Ka DHEO, East Khasi Hills, Kong O Summer ha ka jingai jingkren jong ka, ka la batai sani shaphang ka bam tynrai na ka bynta ka jingtei ïa ka met, ka jingsan ka jabieng bad ka jingïakhun ïa ka jingduna snam (anaemia). Ka la ban jur halor ka jingkyntiew ïa ki jingtei met bad ka jingbam ïa ka bam kaba bha. Ka la ban jur ruh halor ka jingïadei jong ka bam bad ki jingpang bapher bapher bad ka rukom bam kaba dei. Ka la pynkut ïa ka jingkren jong ka da kaba pynshlur ïa ki khynnah pule ban dih shisien shi taiew ïa u dawai Folic Acid bad ïa u dawai Albendazole arsien ha ka shi snem khnang ban pynduh jait ïa ka jing duna snam.Ka Kong Icydora Nongrum, Principal jong ka skul ka la pynpaw ka jingsngewnguh jong ka ïa ka CBC, Shillong kaba la pynlong ïa ka exhibition bad ka ong ba kane kan ïarap ban ai jinghikai ïa ki briew, bad khamtam ki khynnah pule, shaphang ka jinglenlade kaba khraw jong ki Nongïakhun jinglaitluid na ka bynta ka ri. Ka la ong shuh shuh ba lyngba ki dur ba la buh ha kane ka exhibition ki khynnah pule ki ïoh jingtip shaphang ki riewshlur ki bym shym la paw pyrthei jong ka thain shatei lammihngi kiba la nohsynniang sha ka jinglaitluid jong ka ri. Haba kren shaphang ka bam kaba tei, ka la kyntu ïa baroh ki khynnah pule ban pynneh ïa ka rukom bam kaba ryntih bad ban pynthikna ba ki bam kumba 5 jait ki bam ha ka shi sngi ba kynthup ïa ka carbohydrate, ki protein, ki shana dai, ki jingbam ba shna na ka dud, ki jhur jyrngam.La pynlong ïa ki jingïakop bapher bapher hapdeng ki khynnah pule jong ka skul ha kane ka prokram kaba ar sngi. La sakhi ruh ïa ka jingïashim bynta shitrhem ha ka jingïakop rwai, quiz, bad ka jingdro dur. La sam ïa ki khusnam sha ki nongjop ha ka jingïalang pynkut ba la pynlong mynta ka sngi.",LYNGBA KI DUR PYNTIP PAIDBAH KA CBC SHILLONG ÏA KI NONGÏALEH LAITLUID KA NORTH EAST,https://batesitv.com/lyngba-ki-dur-pyntip-paidbah-ka-cbc-shillong-ia-ki-nongialeh-laitluid-ka-north-east/
"Shillong, March 5 : The East Khasi Hills District Superintendent of Police issued a public notice on March 5th, 2024, regarding traffic restrictions in anticipation of two major events in the district.Monolith Festival: Scheduled for March 7th-9th, 2024, at Mawphlang, East Khasi Hills District.22nd Annual General Meeting of the KJP Synod Sepngi: Scheduled for March 10th, 2024, at Laitryngew, Sohra.The notice anticipates an influx of vehicles from various districts due to these events, potentially leading to traffic congestion in Shillong and the surrounding areas.To manage traffic flow, heavy-loaded vehicles and trucks will be restricted from entering Mawphlang and Sohra for three consecutive days i.e March 8th, 9th, and 10th, 2024 from 6:00 AM to 11:00 PMEmergency service vehicles will be allowed access. Inconvenience caused is highly regretted.",HEAVY VEHICLES RESTRICTED FOR MONOLITH FESTIVAL AND KJP SYNOD,https://batesitv.com/heavy-vehicles-restricted-for-monolith-festival-and-kjp-synod/
"Ka Hynñiewtrep Youths Council (HYC) Sohiong Circle ha ka sngi Thohdieng ka la pynsngew sha ki tyndong skhor jong ka Sorkar Jylla halor ki jingeh bad ki jingduna kiba iadei bad ka Sohiong Community Health Centre (CHC).Ki dkhot ka seng ba la lamkhmat da u President u Bah Purningstar Shabong ki la pynsngew ia kine ki jingduna jong kane ka jaka ai jingsumar ha ka Myntri ka Koit ka Khiah ka Dr. Ampareen Lyngdoh.Ha ka jingiakren bad ki lad pathai khubor hadien ka jingiakynduh ia ka Myntri, u Bah Shabong u la iathuh ba ka seng ka la pynsngew hakhmat ka Myntri ia ka jingud jingnam jong ki paidbah nongshong shnong ka thaiñ  Sohiong sha ka seng halor ka jingleh torti bad ka jingbym shimkhia jong ki nongtrei ka CHC kynthup ïa ki Nurse bad ki Doctor.“Katkum ka jingujor ba ngi la ïoh na ki paidbah, ki nongtrei ka CHC bunsien ki ju kyntait ban sumar ïa ki nongpang bad ki bthah ba kin leit sha kiwei pat ki jaka sumar watla ka dei tang ka jingpang kaba rit. Nalor kata, katkum ka jingujor jong ki paidbah, ki nongtrei ha kane ka CHC  ki ju mlien ban kren heh, kynhied bad kren dukhi ïa ki nongshim dawai bad ia ki paidbah kiba shah sumar ha kane ka CHC.  Kane ka jingleh jong ki nongtrei ka la ktah ïa ka jingsngew jong ki paidbah jong ka thaiñ Sohiong hi baroh kawei,” u la ong.U la kam ruh ba ki paidbah ki ju ud ba ki Doctor bad ki Nurse bad kumjuh ki lad  jingsumar kim ju biang ha kane ka CHC.“Kine ki jinglong jong ki nongtrei ha ka Sohiong CHC bad ka jingbym biang jong ki Doctor bad ki Nurse ka la pynlong  ïa ki paidbah jong ka thaiñ Sohiong baroh kawei  ban duh noh ka jingshaniah ïa kane ka CHC bad bun na ki paidbah ka thaiñ Sohiong kim banse ban leit wad sumar sha Mawphlang, sha Mairang bad sha kiwei kiwei ki jaka,” la kynnoh u Bah Shabong.Haba pynksan ïa kane ka jingkynnoh, une u nongïalam ka HYC u la kam ruh ba ka seng ha ka jingleit jurip kyndit ïa ka Sohiong CHC ha ka 14 tarik u bnai baladep ban lap ïa ka jingshisha halor ka jingujor bad ka jing ud jingnam jong ki paidbah ka thaiñ Sohiong, ka la lap shisha ïa ka jingduna jong ki nongtrei bad ka jingkren baheh ki nongtrei kaba long shisha katkum  ka jingud jing nam bad ka jing ujor jong ki paidbah na ka por sha ka  por.“Ngi la ïakren bad ka Myntri kaba peit ïa ka tnat ka Koit ka Khiah ba kan shimkhia ïa kane ka  jingeh kaba mih ha kane ka CHC Sohiong da kaba bthah ba ki nongtrei ba  kim dei ban pyni ïa ka jingdukhi ne lehmeng pyrshah ïa ki nongpang ne ki  briew kiba leit wad sumar ha kane ka CHC,” u la bynrap.U la ïathuh ruh ba ka seng ka la kyrpad ïa ka Myntri ba kan shim  khia ban pynbiang ki nongtrei da kaba thung bad thaw thymmai shuh  shuh ki Post ba dang duna kynthup ïa ki Doctor, ki Nurse bad kiwei  kiwei kiba long katkum ki kyndon ba la pruid dak da ka Indian Public  Health Standard (IPHS) khnang ba ka jingshakri jong ka CHC kan lah ban  pynjanai.“Ngi la ai jingmut ruh ba ka tnad ka koit ka khiah jong ka Sorkar ba kan shna noh da u Toll Free Helpline  Number kaba long katkum ka jingpruid dak ha ka Section 38 jong ka National Medical Commission Registered Medical Practitioner  (Professional Conduct) Regulation 2023 khnang ba kan pynsuk ïa ki paidbah ba kin ujor sha ka State Medical Council ne ka Ethics and  Medical Registration Board halor ka jingshah kren/leh tohmet jong  ki nongpang ne paidbah ha ki jaka sumar na ki por sha ki por,” u la ong.Ka seng ka la kyntu ruh ïa ka Myntri ba kan wad ïa ki lad ki lynti ban pynbiang ïa ki tiar ai jingsumar ha kane ka CHC khnang ba kin long ki jingmyntoi ïa ki paidbah bad ban pynkhlaiñ ruh ïa  ka jingtreikam jong ka SMC ne ka EMRB khnang ba kan lah ban pynsted  bad pynkloi ïa ka jingtreikam haba don ka jingujor na ki paidbah.",PYNSNGEW KA HYC HA KA MYNTRI BA UD KI PAIDBAH ÏA KA JINGKREN HEH KI NONGTREI KA SOHÏONG CHC,https://batesitv.com/pynsngew-ka-hyc-ha-ka-myntri-ba-ud-ki-paidbah-ia-ka-jingkren-heh-ki-nongtrei-ka-sohiong-chc/
"Ha kawei ka jingjia aksiden uwei u nongñiah jong kawei ka trok u la khlad noh hashen hadien ba u la leit tynrah nadien ka trok ha surokbah National Highway ha Mawdiangum.Kane ka la jia ha ka sngi Thohdieng ha ka por 4:15 baje eiei mynstep ha kaba kawei ka trok kaba la ñiah sted bha kaba don ïa u number AS 01 RC 1762 ka la leit ban tynrah beit nadien jong kawei ka trok kaba don ïa u number ML 11 A 1440 haduh ba u nongñiah jong ka trok kaba don ïa u Number AS 01 RC 1762 ba la tip kyrteng kum u Joynal Abdin Laskar na Assam u la sahkut shipor hapoh ka trok.Ki bor Pulit jong ka Nongpoh Traffic, mar mar ki la leit sha kane ka jaka ban pynlong ïa ka jingtohkit bad ban sei ïa u nongñiah napoh ka trok bad pynkit mar mar sha Civil Hospital Nongpoh hynrei namar ka jingshitom kaba jur u la khlad noh na kane ka sla pyrthei.",ÏAP HASHEN U NONGNIAH HA KA JINGJIA AKSIDEN HA MAWDIANGUM,https://batesitv.com/iap-hashen-u-nongniah-ha-ka-jingjia-aksiden-ha-mawdiangum/
"Ki khynnah skul kiba la pynkhreh bha ia lade kin sa leit ban thoh ia ka eksamin Secondary School Leaving Certificate  (SSLC) ba la pynlong da ka Meghalaya Board of School Education (MBoSE) ka ban sdang naduh ka 4 tarik mynta u bnai, katba ka eksamin Higher Secondary School Leaving Certificate (HSSLC) ka la sdang naduh ka 1 tarik mynta u bnai.Katkum ka jingai jingkhein jong u Joint Director ka Meghalaya Board of School Education (MBoSE) u Bah M. Marbaniang, ki khynnah skul ki ban iakhun ia ka eksamin Secondary School Leaving Certificate (SSLC) mynta ka kynti ki don 55,189 ngut, ha kaba 23249  ngut ki dei ki shynrang bad 31940 ngut ki dei ki kynthei, ba kynthup lang ia ki Regular-1 bad Regular-2, ki Private, ki Non-Regular, Improvement bad Compartmental.Katba ha ka eksamin Higher Secondary School Leaving Certificate (HSSLC) ki don 28072 ngut kiba dei na ka Arts Stream, 3812 ngut na ka Science Stream, 2440 ngut na ka Commerce Stream bad 11 ngut ha  ka Vocational Stream.  Haba khein lang ia baroh ki khynnah kiba pule ia ka Class-XII kiba iakhun ia ka eksamin Higher Secondary School Leaving Certificate (HSSLC) ki don baroh 34,335 ngut ba kynthup lang ia ki Regular, ki Private-1 bad Private-2, ki Non-Regular, Improvement bad Compartmental.Ki Centre thoh eksamin ha Shillong Region ki don 91 tylli bad 68 tylli ha Tura Region na ka bynta ka Secondary School Leaving Certificate (SSLC) katba na ka bynta ka Higher Secondary School Leaving Certificate (HSSLC) ki jaka thoh eksamin ki don 67 tylli ha Shillong Region bad 41 tylli ha Tura region.Katkum kane ka jingai jingkheiñ jong ka MBoSE, la shem ba mynta u snem 2024 ba ka jingkiew ka nombor jong ki khynnah skul kiba iakhun ia ka eksamin Secondary School Leaving Certificate (SSLC) ka long 2,489 ngut, katba ha ka eksamin Higher Secondary School Leaving Certificate (HSSLC) ka la kiew da 2,329 ngut.","55189 NGUT KI KHYNNAH SKUL BAN ÏAKHUN ÏA KA SSLC, 34335 NGUT ÏA KA HSSLC",https://batesitv.com/55189-ngut-ki-khynnah-skul-ban-iakhun-ia-ka-sslc-34335-ngut-ia-ka-hsslc/
"MANA KA ECI ÏA KI SENG SAIÑPYRTHEI BAN BUROM ÏA KIWEI HABA KREN HA KI RYNSAN ÏALAP ELEKSHON: Da kaba peit ïa ki jingjia jong ki jinghiar ki jingai jingkren ha ki kam sain pyrthei ha ki elekshon ba dang shu long, ka Election Commission of India ka la bthah ïa baroh ki kynhun sain pyrthei ba kin bat ïa ka burom bad ban long kiba husiar ha ki jingai jingkren paidbah bad ruh ban kyntiew ïa ka jingai jingkren ha ki kam sain pyrthei katkum ‘ki mat’.Ka Commission ka la batai ruh ïa ki nongai jingkren bad ki kyrtong shaphang ki nuksa ba mynshuwa ïa kum kine ki jingpynkhein da kaba pyndonkam ïa ki rukom treikam ban kiar na ki kyndon MCC. Ka ECI kan peit ïa kano kano ka jingpynkhein ïa ka MCC katkum ka jingai jingmut kaba ryntih lang ïa baroh ban peit biang ïa ki jingai jingpyntip ban pyllait ha kaba ïadei bad ka por bad ki kam ha kane ka elekshon ban wan. Na ka bynta ka elekshon sha ka iing dorbar thawain Lok Sabha bad ka elekshon sha saw tylli ki Iing Dorbar Thaw Ain ha ki Jylla, baroh ki bynta bad ki jaka jong ki elekshon kin long ka nongrim ban peit ïa ki jingpynkhein.Da kaba pdiang ïa ka jingdonkam ban don ka jingryntih ha ka jinglaitluid ha ki jingkren bad ka jingryntih ha ka jingïaleh, ka jingai jingmut ka la ong ba ka Commission ka la shim ïa ka rukom treikam kaba jai jai naduh ki elekshon ba la dep, da kaba khmih lynti ba ka jingai jingmut jong ka kan wanrah ïa ka jingbahkhleih da ki kyrtong bad ki nongai jingkren. Ïa ki hukum ba la ai da ka Commission la saindur da ka jingpeit bniah ban pynthikna ba ym don ka jingktah kaba jur ïa ki kam khring nongthep vote ban ïa kaba tehlakam. Hynrei, ka jingthmu ban peit ïa ka jingai jingkren, da kaba pyndonkam ïa ki jingai jingtip MCC ha ka rukom kaba ryntih, kam dei ban wanrah ïa ka jingsngewthuh bakla ha kaba la leh biang kumjuh ha ki por ban wan. Shuh shuh, ka jingai jingmut ka la pdiang ïa ka jingkylla ha ki kam information technology bad ki rynsan social media kiba la wanrah ïa ka jingbym shai hapdeng ka por shuwa ka MCC bad ki 48 kynta ba dei ban ym ai jingkren, kaba la wanrah ïa ka jingpynsaphriang ïa ki jingkyntu ïa ki nongthep vote ha ki por bapher bapher.Ka jingai jingmut ïa ki kynhun sain pyrthei, ki kyrtong bad ki nongai jingkrenYm dei ban ai jingkyntu ha ka nongrim jong ka caste/ ki jingsngew pher jait bynriew jong ki nongthep vote. Ym dei ban pyrshang ïa kano kano ka kam kaba pynheh ïa kano kano ka jingïapher lane kaba wanrah ïa ka jingisih hapdeng ki briew lane kaba wanrah ïa ka jingïathut hapdeng ki caste/jait bynriew/ki kynhun katkum ka jingngeit/ ka ktien ka thylliej.Ki kynhun sain pyrthei bad ki nongïalam kim dei ban ai jingkren ba ïalam bakla ïa ki briew khlem da don ka nongrim ha ki jingkren jong ki. Ka jingkren pyrshah ïa kiwei kiwei ki seng sain pyrthei ne ki nongtrei jong ki kiba don nongrim ha ki jingkynnoh bym don nongrim ki dei ki ba hap ban kiar.Ym dei ban bein ïa kano kano ka bynta jong ka jingim shimet, ka bym don jingïadei bad ki kam paidbah, jong ki nongïalam ne ki nongtrei jong kiwei kiwei ki seng sain pyrthei. Ym dei ban kren ha ka rukom ban pynduh burom ïa kiba ïakhun pyrshah.Ym dei ban pyndonkam ïa kino kino ki jaka mane Blei ban ai jingkren shaphang ki kam jied nongmihkhmat. Ym dei ban don ki jingkren kiba bein ïa ka jingïadei jong ki nongmane bad ki Blei bad ym dei ban mana shaphang ka jingpynshitom ha ki Blei.Ki seng sain pyrthei bad ki kyrtong kin kiar na ki kam bad ki jingkren kiba ktah ïa ka burom jong ki longkmie.Ym dei ban pyllait ïa ki jingpynbna ba ïalam bakla ha ki media.Ym dei ban ai jingpynbna ha ka rukom jong ka khubor.Ym dei ban post lane pynsaphriang ïa ki social media post kiba bein ïa kito kiba ïaleh pyrshah lane ki post ki bym ïahap.Ka Commission ka la kyntu ruh ïa baroh ki seng sain pyrthei, ki nongïalam bad ki kyrtong ba kin bat ïa ka Model Code of Conduct bad ki bynta jong ka ain. La ban jur bha ba kano kano ka kam kaba pynkhein ïa ka MCC lane kaba pynhiar ïa ka kam khring nongthep vote kan long kaba shah pynshitom da ka Commission.Katto katne ki rukom pynkhein ïa ka MCC ba la ïohi ha ki elekshon ba la dep ki long kumne harumKa jingpyndonkam ïa ki ktien ki bym ïahap pyrshah ïa ki nongai jingkren jong kiwei kiwei ki seng sain pyrtheiKi jingkynnoh kiba bakla, ki bym lah ban batai shai, ki bym lah ban pynskhem, kiba bakla,Ki jingkren ar jingmut kiba ong ba yn don ka jingpynshitom na ki Blei / jingpynksan ïalade,Ka jingpyndonkam ïa ki social media post kiba bein ïa kiweiKa jingpyni ïa ki social media post ha ka rukom bym ïahap bad ka jingshisha da kaba thmu ban pynsaphriang ïa ka jingïalam bakla ne ka jingai ïa ka jingtip kaba bakla.Ki jingpynbna kiba ïalam bakla bad kiba mih ha ka rukom jong ki khubor kiba pynthut ïa ka jingryntih ha ki sngi shwa ban thep voteKa jingkren pyrshah shimet ïa ki nongïaleh pyrshah bad ka jingkren bein ïa ki kyrtong jong kiwei kiwei ki seng sain pyrtheiKa jingai jingtip ki Sorkar Jylla shaphang ki skhim jong ki ha ki jylla ba marjan ha kaba yn long elekshon ha ka por kaba biang bhaKi jingpyrshang ban khring ïa ki nongthep vote da kaba khot ïa ka jingkyntiew kyrteng ban ai ïa ki jingkular hapoh ki skhim ki bym don kaba long kum ka jingai bai sha ïa ki nongjied nongmihkhmat lyngba ki jingkular ki ba shu thokKa jingpyndonkam ïa ka kyrteng jong u kyrtong ban ai jingkren pyrshah ïa kano kano ka kynhun jong ki nongjied nongmihkhmatKi nongïalam jong ki seng sain pyrthei kiba la ithuh kum ki ‘nongai jingkren ba pawnam’ hapoh ka Section 77 jong ka Representation of the People Act, 1951, ki ju ai jingkren ha ki jingïalang ba heh. Ka long kaba donkam bha ban peit ïa kane namar ka Model Code of Conduct (MCC) bad ki kyndon hapoh ka Ain ki ïahap iwei ïa iwei. Kumta, katba ka don ka jingïoh ïa ki bynta ba la wanrah hapoh ka Section 77, ki nongai jingkren ba pawnam ki don ruh ka jingbahkhlieh ban bat ïa ka burom ha ka por ba ki ai jingkren ha ki jingïalang.","YN LEH DA KABA TYNGEH ÏA KI JINGPYNKHEIÑ, ÏA KA MCC",https://batesitv.com/yn-leh-da-kaba-tyngeh-ia-ki-jingpynkhein-ia-ka-mcc/
"Ka Shillong All Faiths Forum (SAFF) ha ka sngi Thohdieng ka la iakynduh kyrpang ha Archbishop’s House Laitumkhrah, Shillong ban iathir iatai hadien ba la mih ka jingkynnoh ba ka don ka jingbyrngem jong ki shitniam na ka Jylla Assam ban pynpra ia ki dur niam bad ia ki stashu ba la buh ha ki jaka pule ba la pyniaid da ki Balang Khristan ha ki shnong khapppud jong ka Jylla Meghalaya bad ka Jylla Assam ha ine ki khyndiat sngi ba ladepHa ka sngi Palei ka Joint Action Committee (JAC) Umden Area ba kynthup ïa ka RBYDSO, RBYF, HYC, HITO, AMKA bad ka Synjuk ki Rangbah Shnong Marmaiñ Area ki la ujor sha u Deputy Commissioner ka Ribhoi District u Arpit Upadhyay halor ka jingbyrngem ban wah ne buh ïa ka dur Jisu ne kino kino ki dur kiba pynpaw ïa ka ñiam khristan ha Sacred Heart Secondary School, Marmaiñ, Ribhoi District  kaba don ha hajan khappud ka Assam bad kumjuh ruh ki skul mishon ha kane ka thaiñ.U President ka Forum u Most Revd. Dr. Purely Lyngdoh ha ka jingiakren bad ki lad pathai khubor hadien ba la wai ka jingialang u la iathuh ong, “ngi la iakren bad ngi la pynpaw ia ka jingsngewkhia halor ka saiñpyrthei kaba jia ha Assam, ha Meghalaya bad ha ka ri India baroh kawei. Ka ri India ka dei ka ri kaba kdup ia kiba bun ki jaitbynriew bad ki jait niam hynrei ha kine ki sngi, ka lyer jong ka jingkylla ki wan ki la mih na ki jingkren, na ki kam kiba ki leh ki bym itynnat shuh, kiba sngewsih bad kiba pyniapait iapra ia ki briew bad kane ka la wanrah ia kaei kaei ka bym itynnat shuh ha ka ri India jong ngi.”“Ngi sngewsarong ia ka ri ba ka la nang kiew ha ki kam pynroi bapher bapher hynrei ha kawei ka liang ka jingiadei jong ki parabriew ki khate, ki pynhiardor noh ha ka ri India.  Ka thaiñ Shatei Lammihngi ka dei ka thaiñ kaba ki hynñiew tylli ki jylla ki im hapdeng ka jingsuk jingsaiñ hapdeng ka jingsuk bad ka jingialong kawei.  Hynrei mynta ngam lah ban ong ba ka la jan ka elekshon ne ba la wan ka lyer na kiwei kiwei ki bynta jong ka ri India ne ba ka elekshon ka la jan ki mih ki kynhun ki bym kren buhrieh hynrei kiba pynpaw beit ia kiei ki jingdawa, ki jingthmu jong ki lyngba ka niam,” ong u President ka SAFF.“Kane ka long kaba sngewsih ka bym ju don ha ka jylla jong ngi hynrei mynta ngi ïohi ba ki la sdang ban wan kine ki jingkren ki jingdawa. Ka kynhun jong ngi ki nongialam niam bapher bapher ka SAFF ba kum ki nongshong shnong ha ka jylla Meghalaya ngi dei ban long kiba jaijai, ngi dei ban long kiba jynsur ka jingmut jingpyrkhat, ngim dei ban long kiba shongshit khlehbiej,” u la bynrap.Haba kyntu ia ki paidbah ba kin long kiba husiar, u la ong, “ngi dei ban long kiba husiar. Ki khubor ki bym shisha kiba ngi ïohsngew nangne nangtai ngi dei ban long kiba husiar bad kiba peitngor bad ngin ialeh shitom katba ngi lah ba ngin ia im lang ha kane ka jylla. Ngi dei ban shim ia ki sienjam ba ngin pynsah ia ka jingsuk, ka jingsngewthuh jingmut bad ka jingialong kawei hapoh ka Meghalaya.”",KA ELEKSHON KA LA JAN KI MIH KI KYNHUN KIBA KREN ÏA KI JINGTHMU LYNGBA KA NIAM : SAFF,https://batesitv.com/ka-elekshon-ka-la-jan-ki-mih-ki-kynhun-kiba-kren-ia-ki-jingthmu-lyngba-ka-niam-saff/
"Uwei u briew ba la kynnoh ba u dei uba donkti ban shalan mar be-ain u la shah siat ïap ha ki shipai BSF jong ka Meghalaya Frontier ha ka miet sngi Thohdieng, katba uwei pat u nong Bangladesh u la mynsaw jur ha kane ka jingsiat kuli jong ki shipai BSF.U Asen M. Marak, uba la don kumba 40 snem ka rta, u la duhei ïa la ka jong ka jingim ha ka jingsiat kuli jong ki shipai BSF katba ki paidbah ki dang pyrshang ban patan ïa u na ka jaka ba la jia ka jingïasiat, kaba jngai kumba 300 mitar na khappud, ka bym pat ker sainar shiah.  Ïa uba la mynsaw, ki Pulit bad ki shipai BSF ki dang pynlong ka jingtohkit kaba bniah ban tip kyrteng bad ïa ka jaka sah.Haba pynshisha ïa kane ka jingjia, ka Sub Divisional Officer (Civil) jong ka Sohra, ka Salon Verma ka la ong ba ïa kane ka kam mynta ka dang don hapdeng ka jingtohkit katkum ki kyndon jong ka aiñ.  “Da lade hi ngan sa shimti ban tohkit ynda ka kynhun tohkit ka la wan phai ban wanrah ïa ki jingtip kiba bniah ba la ïohlum.  Ïa ka postmortem yn sa leh ha Sohra, bad hadien kata ka aiñ hi kan sa leh ka la jong ka kamram,” ong ka Verma haba ïakren bad u nongthoh khubor lyngba ka telephone.Kane ka la jia ha ha shnong Dalia hajan Shella, East Khasi Hills District ha ka por kumba 8 baje mynmiet, haba ki shipai BSF  kiba dang ïaid pahara ki la khang lynti ïa ka kynhun jong ki birew kiba thmu ban shalan tuh ïa ka shini, u piat bad ïa kiwei kiwei ki mar ha ka dor kaba rem sha ka ri Bangladesh.Ka shnong Dalia ka dei kaba la buhai shnong da ki Garo bad ka thymmei khubor ka ïathuh ba ki kam runar ruser ki ju jia bha watla kam pat ju don satia kano ka jingïatakhuh bad ki bor jong ka aiñ ha ki sngi ba la leit noh.Katkum ka jingai jingtip ba malu mala halor ka jingjia, u Heh Ophisar BSF uba shimti ïa kane ka kam u la ong ba kine ki jingjia ki ju jia manla ka por, hynnin ka sngi ha ka por kumba 300 ngut ki briew na India bad Bangladesh ki la ïatakhuh bad ki shipai BSF katba ki dang pyrshang ban pynpulom ïa ki kam khaïi tuh bad khnang ban pynjem ïa ki paidbhur ki shipai BSF ki la siat ar kuli  ha kaba u Asen Marak u la ïap.“Kumba 300 ngut ki briew na khappud ki la ïalum ban pynibor ïa ki shipai BSF. Katba ka kynhun ka dang ïatakhuh bad ki shipai BSF, sa kawei pat ka kynhun ka la shim kabu ban pynduh ïa ki sakhi satar da kaba patan ïa ki mar khaïi tuh ryngkat bad u Marak uba la mynsaw jur hadien ba la shah siat kuli bad khladnoh namar ka jingjur palat ka jingphlei snam,” ong u heh shipai BSF.Une u Heh shipai BSF u bym kwah ban pynpaw kyrteng ha ka jingïakren bad u nongthoh khubor lyngba ka telephone u ong ba ka don ruh ka video ba la ïoh ring kum ka sakhi halor kane ka jingjia ha ka shnong Dalia.“Ki shipai ki la kawang da ki bom pynsat khmat bad ka PAG (pump action gun) ban pynpra ïa ki paidbhur kiba la sdang ban pynibor.  Ki la pyndonkam da ki wait, ki tari bad da ki tiar pynmynsaw katba ki ïoh bad sdang ban ktah kti ruh wat ïa ki shipai. Dei na kane ka daw ba ki shipai kim banse ban siat pynma shwa shi kuli sha suiñ, bad haba ïohi ba kane kam pyntieng satia ïa ki paidbhur, ki shipai ki la siat biang sa shisien, kaba pynlong ïa u Marak ban mynsaw jur bad mar mar ki paidbah ki la paring noh ïa u bad kit ïa u sha shnong, bad khladnoh na ka jingmynsaw jur,” ong shuh shuh une u heh shipai BSF.",SHAH SIAT ÏAP UWEI UBA SUBA NONGKHAÏI TUH HA KI BSF HADIEN BA SHAH THOMBOR  HA KI BRIEW BYM ITHUH,https://batesitv.com/shah-siat-iap-uwei-uba-suba-nongkhaii-tuh-ha-ki-bsf-hadien-ba-shah-thombor-ha-ki-briew-bym-ithuh/
"Ki Pulit jong ka East Khasi Hills District ha ka sngi saitjaiñ ki la iathuh ba ki la kem ia u Bah Storgy Lyngdoh uba dei u dkhot jong ka seng kieng atiar ba la shah khein beain ka Hynñiewtrep National Liberation Council (HNLC) halor ka jingdonkti jong u ban sam ia ki shithi dawa ban lum pisa na ka bynta ka HNLC na ki nongkhaii heh saipan ka nongbah Shillong.Ha u kyrwoh ba la phah da u Superintendent of Police (SP) ka East Khasi Hills u Rituraj Ravi sha ki lad pathai khubor u la iathuh ba ki Pulit ki la ioh jingtip ha ka sngi thohdieng ba u Bah Storgy Lyngdoh u dei uba donkti ban sam ia ki shithi dawa pisa sha ki heh saipan ka nongbah Shillong.U SP u la iathuh ba katkum ka jingioh lum jingtip la ngeit ba u Bah Storgy u lah ban pyntieng kohtympan bad byrngem ruh ia ki nongkhaii heh saipan ba kin pdiang ia ki shithi dawa pisa. Ha ka jingbuddien jong ka tnat syntiat, la lap ba u Bah  Storgy u shong u sah ha ka shnong Mawlynrei, Khliehshnong, Shillong.Shuh shuh u SP u la iathuh, hadien ba la ioh jingtip halor kane, ki Pulit jong ka East Khasi Hills ki la kem ia u Bah Storgy Lyngdoh na ka shnong Mawlynrei ha ka step sngi saitjain bad ioh kurup ruh ia kawei ka Bangladeshi SIM card na u.Katkum une u kyrwoh, u SP u la pyntip ba u Bah Storgy Lyngdoh u dei u dkhot jong ka HNLC bad uba don ruh ka jingiadei kaba iajan bha bad u Deputy Commander-in-Chief jong ka HNLC bad u dei ruh u PSO jong u A. Hazarika ba ju khot sin kum u Manbhalang Jyrwa, uba dei u Vice Chairman barim jong ka HNLC.Ha kaba iadei bad kane, ia ka ejahar la rejistar ha Rynjah Police Station na ka bynta ban pynlong shuh shuh ia ka jingtohkit kaba bniah halor kane ka kam.  Katkum ka jinglum jingtip jong ka tnat Pulit ka Jylla Meghalaya, u Bah Storgy u dei uba donkti ha kiba bun ki kam runar bad uba la lait ruh da ka said na ka jingshah kem ha ki bor jong ka ain, la pyntip shuh shuh u SP.Ha ka por janmiet, ki Pulit ki la tian bishar ia u Bah Storgy ha kashari District and Session Judge, Shillong bad ka Kashari ka la aibor 10 sngi ia ki Pulit ban tohkit pyrshah ia u Bah Storgy Lyngdoh.",U STORGY LYNGDOH U DONKTI BAN SAM SHITHI DAWA PISA SHA KI HEH SAIPAN: SP EKH,https://batesitv.com/u-storgy-lyngdoh-u-donkti-ban-sam-shithi-dawa-pisa-sha-ki-heh-saipan-sp-ekh/
"Hadien ka jingjia ba itriem ha ka miet 20 tarik, Rymphang ha kaba ka la don ka jingïashoh ïadat kaba la poi ruh sha u pud ban sei tari bad ïadung, ki nongkitkam jong ka Dorbar Shnong Urkaliar ki la ïaid pahara ban pyntikna ba kan ym don shuh kaba kum kane ka jingjia hapoh u pud u sam jong ka shnong.Ki nongïalam jong ka Dorbar Shnong Urkaliar kiba la sdang ïa ka jingïaid pahara mynmiet naduh ka 24 tarik, Rymphang haduh mynta da ka jingsynran lang jong ki Pulit ka Nongmensong Police Out Post.Naduh ba la jia ka jingïashoh ïadat ha ka 20 tarik, Rymphang, ka Dorbar Shnong marmar ka la lum da ka jingïalang ha ka 24 tarik, Rymphang bad shim ruh da ka rai ban ym shah shuh ban die jingdie palat ïa ka 10:00 baje mynmiet shaneng bad ha kajuh ka por ka Dorbar Shnong ka la thaw ruh da ka Village Defence Party (VDP) bad la bthah ïa ki trai dukan ba ki dei ban pyndait ïa ki CCTV hakhmat ki dukan jong ki.U Secretary ka Dorbar Shnong Urkaliar Bah Samborlang Diengdoh ha ka jingïakren bad u nonglum khubor u la ïathuh hadien ka jingïalang kaba la long bad ka Deputy Commissioner ka East Khasi Hills District ka Kong RM KUrbah ka Dorbar Shnong ka la rai ban pynlong da ka jingïaid pahara hapoh ka shnong ha ka por mynmiet khnang ba pynthikna ba kan ym don shuh kano kano ka jingjia kaba sngewsih hapoh ka shnong ka thaw ha kaba ki longkmie bad ki rangbah ki la shim ïa ka jingkitkhlieh ban peitngor ïa ka shnong ka thaw da ka jingsynran lang jong ki Pulit.","HADIEN KA JINGÏADUNG TARI, IAID PAHARA KA DS URKALIAR BAD KI PULIT",https://batesitv.com/hadien-ka-jingiadung-tari-iaid-pahara-ka-ds-urkaliar-bad-ki-pulit/
"Ka Karbi (Mikir) Traditional Faith (Religion) Association (KTFA) ha ka sngi U Blei ka la pynshai ba kam donkti kti satia halor ki jingshah kynnoh ba ka don ka jingtah Poster ha ka shnong Marmaiñ, Ribhoi District, ka shnong kaba don ha khappud ka jylla Meghalaya bad Assam.Kane ka jingpynshai jong ka KTFA ka long hadien ba u MLA ka Nongpoh u Bah Mayral Born Syiem dang shen u la rah ha Iing Dorbar halor ka jingshong syier jong ki paidbah ha ka thaiñ Marmaiñ halor ka jingkynoh ba ka don ka jingbyrngem jong ki kynhun kiba bthah ia ki bor pyniaid jong ka Sacred Heart Secondary School, Marmaiñ ban weng ia ki dur niam na ka skul.Ha u kyrwoh ba la phah da u President bad u Secretary ka KFTA, ka ong, hadien ba la ïohsngew na ka Social Media ki la pyrshang ban wad jingtip hapoh ka shnong bad ha ki jaka ba marjan hynrei kim shym la lap sabut eiei ruh em ba ka don ka jingtah poster hapoh shnong ne ha kano kano ka jaka.“Ngi sngewdei ban pynshai ba ka khubor ka long ban ïalam bakla bad ngi kyrpad ia ki nongshong shnong jong ka jylla baroh kawei ba kim dei ban sngewthuh bakla halor kane,” ong ka kyrwoh.Halor ka jingsaphriang jong ka Voice Mail, ki nongïalam ka KTFA ki la kam ki la pyrshang ban wad jingtip bad kim shym la lap ia kano kano ka sabut ba la don kum kata ka jingkren ha ka voice mail.“Ha kaba ïadei bad ka jingkynnnoh ba la phah weng ïa ki stashu na ki iingskul kam long kaba shisha bad ym shym la don satia kaba kum kata ka rai. Hynrei ha ka jingïalang ha kato ka sngi ka long tang ka jingïasyllok haba shit haba shai hakhmat ki paidbah kumno ban pynneh pynsah ïa ka jingngeit niam tynrai sha kine ki thaiñ,” la pynshai ka KTFA.Haba pynshai halor ka jingkynnoh ba don ka jingïadei bad ka seng Sanmilato Samatan Samaj na Assam, ka KTFA ka la pynshai ba kam don jingtip ne jingïadei eiei ruh em shaphang  ka SSS na Assam hynrei ka dei tang kaba la shu ïoh sngew na ka Voice Mail.Halor ki dur niam tynrai (Traditional Symbol), ka KTFA ka la kam ba kam don kano kano ka jingtuklar ne ka jinghukum ban phah weng, hynrei la shaniah ha ka bor jong u Syiem Hima Dumura (Doomora), kum u Syiem ban pynbeit ïa kane ka kam.Ha kaba iadei bad kane, ka KTFA ka kyntu ïa ki bor synshar ka Ribhoi District ba lada don ki jingpyndik, ki bor ka aiñ ki dei ban leh ïa kaba donkam bad kum ka kynhun ki kular ban ai ia ka jingïatrei lang bad ki bor pynïaid distrik bad ban ym ailad ïa kino kino kiba thaw jingkulmar hapoh ka shnong ka thaw.","DEI TANG KA KHUBOR LAMLER,  KYNTAIT KA KTFA BYM DONKTI BAN PYNSHONG SYIER HA MARMAIÑ",https://batesitv.com/dei-tang-ka-khubor-lamler-kyntait-ka-ktfa-bym-donkti-ban-pynshong-syier-ha-marmain/
": Ka jingïalang jong ka Expert Committee ban khmihbniah biang ïa ka State Reservation Policy, Meghalaya kaba la thaw lyngba ka jingpynbna ka ha ka Notification NO. PER(AR) 49/2023/PT/3 ka 12 tarik u Nailur ,2023 hapoh ka jinglong chairman u Justice(Retired) Mool Chand Garg, ka la pynlong ïa ka jingïakynduh lang kaba nyngkong ha ka sngi Thohdieng.Ha kane ka jingïalang ki heh ophisar jong ka sorkar jylla ki la ïadonlang.Ha shwa kane na ka liang ka committee ka la pynlong ïa kiba bun ki jingïalang. Na ka liang u Chairman bad ki dkhot ki la leit ban jngoh ïa ka ophis jong ka Expert Committee kaba don ha Building jong ka Assistant Commissioner of Food and Safety, Lachumiere, Shillong.Ki dkhot jong ka committee ki la pynlong ruh ïa ka jingïalang ha kaba ka la don ka jingïalang kaba ki la ïasyllok halor ki kam kiba dei ban leh nangne shakhmat.Ïa kane ka committee la thaw ban khmihbniah ïa kane ka reservation policy kaba mynta hapoh ka jylla Meghalaya.Ïa ka jingïalang ka ban long hadien pat kan dei ha u bnai Ïaïong jong une u snem, 2024.",LUM JINGÏALANG KA EXPERT COMMITTEE HA SIEN BA NYNGKONG,https://batesitv.com/lum-jingialang-ka-expert-committee-ha-sien-ba-nyngkong/
"Ka Khun Hynñiewtrep National Awakening Movement (KHNAM) ha ka sngi Thohdieng ka la ong ba u Myntri Rangbah ka Jylla um don iktiar satia ban ai Sanad Rangbah Shnong ïano ïano ruh.Kane ka jingkynthoh jong ka KHNAM ka long halor ka jingïakynduh jong ka All Ribhoi Garo Headmen Association ïa u Myntri Rangbah ka Jylla ban dawa ïa ka kam Rangbah Shnong.“Kum ban pyntip hangne ba u Myntri Rangbah um don satia ïa ka itkiar ban ai Sanad Rangbah Shnong ïano ïano ruh, namarba ka dei ka kamram jong ka Hima Mylliem bad ka KHADC. Dei pynsngew sha ka KHADC,” KHNAM ong u working president ka KHNAM u Bah Thomas Passah ha u kyrwoh.“Namar Kata, ngi kwah ban pynpaw ba kum kine ki jingdwa kin ktah ïa ka long jingman ka jaka bad ban kiar na kino kino ki jingtakhuh hapdeng ki jaidbynriew ha ki por ban sa wan, kum kine ki jingdawa ym dei satia ban pynsngap,” u la bynrap.U Bah Passah shuh shuh u la pynkynmaw ïa ka KHADC ba ka The Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong of Mylliem Syiemship) Act 2007, Section 2 Sub Section (o) ka la kren shai ba ïa u Rangbah Shnong dei ban jied tang na ki jaidbynriew Khasi, bad ki bor ba dei peit ki dei ban bud ryntih ïa ki kyndon jong ka aiñ kiba la don lypa bad ban kiar mardor ban shu pynsngewbha ïa kine ki jingdawa.",U CM YM DON IKTIAR BAN RAI RANGBAH SHNONG IANO IANO RUH: KHNAM,https://batesitv.com/u-cm-ym-don-iktiar-ban-rai-rangbah-shnong-iano-iano-ruh-khnam/
": Ka North East Sunshine Trust (India) dang shen ka la phah ïa ka Detailed Project Report (DPR) sha ka Sorkar Pdeng ban sdang noh ïa ka jingtih Uranium ha Meghalaya.Ha ka shithi ba la phah sha u Myntri Khynnah ka Department of Atomic Energy u Dr Jitendra Singh ha ka 26 tarik, Rymphang, 2024, ka Founder Trustee bad Chairperson jong ka NEST (I) ka Kong Elizabeth Mathews Nongbri ka la ong, “ïa ka Detailed Project Report ban sdang biang ïa ka projek tih Uranium ha Meghalaya la pynkhreh da ka kynhun jong ngi.”Ka Kong Nongbri ka ong, “ha ka 23 tarik, Naiwieng, 2023 ha ka National Ex-Servicemen Convention ha Kurukshetra, nga la ïakynduh ïa u Col Pravat Kumar Panda (Retd), Independent Director, Uranium Corporation of India Ltd (UCIL). U la wanrah ïa kane ka mat ban sdang biang ïa ka jingtih Uranium ha Meghalaya. Kumba phi tip, ka jingleh sorjamin ka Sorkar India ka lap ba u Uranium u don bun bha ha West Khasi Hills District jong ka Meghalaya. Ka jingshim nuksa ïa une u marpohkhyndew uba remdor ka long naduh khat hynñiew snem mynshwa hynrei kam shym la long kam satia, na ka daw ba ki don ki riewshim kaba kiba kawang maw ïa ka jingtrei shitom da kaba pynsngewthuh bakla ïa ki paidbah ba kin ieng pyrshah ïa kane ka jingthmu.  Ïa ka ophis jong ka UCIL la pynbor ban khang khyrdep noh Shillong. Ïa ka jingïasoi soskular hapdeng ka Sorkar Pdeng bad ka Sorkar Jylla ha u snem 2009 na ka bynta ban shimwai ïa ka jaka ha West Khasi Hills, la pyndam noh ha u snem 2016. La kheiñ antad ba u Uranium u bun bha, nalor uba u long uba remdor. Katba kiwei kiwei ki jylla kum ka Jharkhand ka la ïoh jingmyntoi na ka jingdon jong u marpohkhyndew ha ka jaka jong ki, ka Meghalaya ka shong halor u marpohkhyndew uba remdor hynrei kam lah ban ïoh jingmyntoi eiei ruh em.”Haba pyntip ba u Uranium u don kyrhai hapoh West Khasi Hills, ka kong Elizabeth ka la ïathuh ba ka NEST(India) kaba don ki briew ba ithuh ithaw ha ki shnong ki thaw bad ki stad ki jhad ban tih marpoh khyndew, ka lah ban pynurlong ïa ka kam tih Uranium hapoh ka Jylla Meghalaya.Ka dorkhas ba la phah da ka Kong Nongbri sha u Myntri Khynnah ka Sorkar Pdeng ka dei ruh kaba la saphriang ha ka Social Media.Ha ka ka dorkhas, ka Kong Elizabeth Nongbri ka la pynithuh ïalade ba ka dei ka Khasi bad ka dei ka nongtreikam jong ka BJP naduh u snem 2015. Ka la pynithuh ruh ba ka dei kaba ïohlok shipai bad ba kala bat ïa ki kam ba kongsan hapoh ka BJP Minority Morcha bad ruh kum ka National Executive Member.“Katto katne na kiba ithuh ithaw, kiba la trei hapoh ka tnat Soil & Conservation ka Sorkar Meghalaya, mynta ki dei ki dkhot jong ka kynhun jong ngi. Kine kin sa ïaleh ban ïoh ïa ka jingshaniah na ki paidbah khnang ban pynsdang ïa kane ka projek. Ki la kyrpad ruh ban ïalam sha ka jaka tih Uranium ka UCIL ha Jharkhand, khnang ba kin dup lah ban pynkhreh ïa ka jinglum jingtip ba kin dup ïoh ïa ka jingkyrshan na ki paidbah,” la ong ka Kong Nongbri bad bynrap, “ngi la leh bun ki kam kiba jwat ban ïakren bad ban ïakynduh ïa ki briew kiba dei ki kynhun bapawkhmat ban sdang biang ïa ka jingtih (Uranium.”Ka la kam shuh shuh ba ka ïoh ka kot jong ki paidbah lada pynsdang biang ïa kane ka kam kan kyntiew shikatdei eh ia ki.  Nalor kata, u marpohkhyndew uba remdor tam un ïarap ban pynurlong ïa ka jingangnud jong u Myntri Rangbah.“Ngi kyrpad namar kata, ban ailad katto katne ngut ki dkhot kynthei ka kynhun jong ngi, kiba dei ki Viksit Bharat Ambassador na ka jylla ai jait kmie ha Meghalaya, ban pyni markhmat ïa ka Policy Document and Framework for Execution ha u Myntri Rangbahduh bad ha ki ophisar jong ka UCIL ha New Delhi.Haba pyrshang ban pan jingpynshai halor kane, ka Kong Nongbri ka ong, “ngam lah ban kren eiei (halor kane) ïa mynta. Ngan sa kren ïa phi ha kawei pat ka por.”",THOH SHITHI KA NEST (INDIA) SHA KA SORKAR INDIA BAN TIH NOH ÏA U URANIUM NA MEGHALAYA,https://batesitv.com/thoh-shithi-ka-nest-india-sha-ka-sorkar-india-ban-tih-noh-ia-u-uranium-na-meghalaya/
"Ka Federation of Khasi Jaintia & Garo People ka la pynpaw ïa ka jingbitar ïa ka North East Sunshine Trust (NEST) India halor ka dorkhas ba ka la phah sha ka Sorkar India da ka jingkyntu ban pynim biang ïa ka kam ban tih noh ïa u Uranium na kane ka Jylla Meghalaya.Ka FKJGP ka la maham ïa ka Sorkar Jylla ba kam dei ban ailad ïa kum kine ki seng ba kin thaw jingkulmar hapoh ka Jylla.U General Secretary ka FKJGP Bah Eldie N. Lyngdoh u la ong ba ka kam tih Uranium ha Meghalaya ka dei ka kam kaba la pynkut naduh mynno namar ka jingpyrshah jur jong ki paidbah.U la maham ïa kane ka seng ba kam dei ban mushlia bad pynim biang ïa kane ka kam hynrei lym kumta ka FKJGP kam banse ban tuklar bad leh ïa kaba dei ban leh.“Ka FKJGP bad kumjuh ruh kiwei ki seng, kin ym ailad satia ïa ka jingtih Uranium ha Meghalaya. Long kat kaba long, kane ka dei ka kam ïap kam im jong ka jaidbynriew,” ula ong.",BITAR KA FKJGP ÏA KA NEST (INDIA) BA KYNTU BAN PYNIM ÏA KA KAM URANIUM,https://batesitv.com/bitar-ka-fkjgp-ia-ka-nest-india-ba-kyntu-ban-pynim-ia-ka-kam-uranium/
"Ryngkat lang bad ka pyrthei baroh kawei, ka tnat Social Welfare ka Sorkar Jylla ka la ïashim bynta ban rakhe kyrpang ïa kane ka sngi da ka jingïatreilang bad ka State Hub for Empowerment of Women bad ka Meghalaya State Rural Livelihoods Society ha ka jingïalang kaba la long ha State Convention Centre, Shillong.Ha kane ka sngi, ka tnat Social Welfare ka la pynkup burom ïa ki longkmie kiba don ïa ki sap kyrpang ha ka jingim jong ki.Haba kren ha kane ka sngi, ka Myntri jong ka Sorkar Jylla ka Dr. M Ampareen Lyngdoh ka la ong ba kane ka sngi ka dei rakhe namarba ngi la kynjoh ha ki thong bapher bapher ha ka jingim.“Ngi donkam ban rakhe lang kawei, ki longkmie ruh ha la ki ing ki sem, ki khynnah kynthei ruh ki rakhe ïa kane ka sngi kaba kyrpang namarba ka Sorkar baroh kawei ka ri India ryngkat bad ka phang pdeng jong kane ka sngi,” la ong ka Dr. Ampareen.Ka la ong shuh shuh ba ka Sorkar Meghalaya ka la mang pisa shibun bha na ka bynta ki kynthei kaba kot T. 5271 klur.Ka la bynrap ba ngi hap ban pynthikna ba ki kynthei ki dei ban ïohlad ban ïashim bynta ha ki lad kamai jakpoh, ngi kyrmen ba ngin pynkhlain ïa ka ïoh ka kot kum ki longkmie bad ban pynskhem ïa u païa jong ka ing ka sem. Lyngba ki kynhun ïatreilang  ngin sa lah ban ïohi ïa ka jingïaid shaphrang jong ki kynthei ha ki liang bapher bapher.“Ka Sorkar kan sa bei jingïarap 18% na ki 5 hajar tylli ki jaka ai jingsumar ïa ki kynthei,” ka la bynrap. Ka Jylla Meghalaya ka la pynkhlaiñ ïa ki kynhun ïatreilang kiba trei tang da ki kynthei bad da ka lynti yn sa lah ban kyrshan jingïarap ïa kine ki kynhun ba kin nang kiew shaphrang.Ha kane ka sngi, la ïadon lang ka Chairperson jong ka Handicraft and Handloom ka Kong Santa Mary Shylla, u Commissioner & Secretary ka tnat Social Welfare u Pravin Bakshi bad kiwei kiwei.La sam ruh ïa ki khusnam sha ki kynthei kiba la pynpaw pyrthei ïa ki sap ki phong jong ki, ba kynthup ïa ka Nambi Jessica Marak (kaba long ka nongshet jingshet), ka Kong Kmoin Wahlang ka nongmareh marathon, ka Kong Bonifilia Shullai (nongïalehkai sports), ka Kong Sidalin Marbaniang (ka nongsengkam), ka Kong Ratna Rai bad ka Kong Pdiangsngewbha Pohti (ki nongseng ïa ki kynhun ïatreilang.La sam ruh ruh ïa ki kor suhjaiñ sha ki kynthei da ka tnat Superintendent of Training for Women in Need of Care & Protection, Social Welfare Department.",ÏOH BUROM KI LONGKMIE KIBA PAW HA KI SAP HA KA INTERNATIONAL WOMEN’S DAY,https://batesitv.com/ioh-burom-ki-longkmie-kiba-paw-ha-ki-sap-ha-ka-international-womens-day/
"Ka Ingbishar Meghalaya High Court ka la pynjynsur ïa ki sngi set along sha ka 10 snem ïa uwei u briew uba la shah rai pynrem halor ka jingdonkti ban leh be-ijot ïa iwei i heprit kynthei ba dang 5 snem ka rta.Ïa u Rajingstar Thabah la kem halor ka jingujor da ka kmie jong ine i heprit sha ki Pulit ka Sohiong Police Outpost ha ka 3 tarik u Naiwieng, 2017.U Special Judge (POCSO), Shillong u la pynmih ïa ka rai bishar ha ka 11 tarik, Naitung, 2022, kaba rai set along shi jingim na ka bynta 18 snem bad phah siew ïa ka kuna kaba T. 20,000 hajar bad lada um lah ban siew ïa ka kuna un hap ban shong along sa lai bnai.  Ïa ka pisa ba la daiñ kuna la bthah ban siew sha i lanot.Ha ka rai bishar ba la pynmih ha ka 7 tarik Lber, haba shong bishar ïa ka Criminal Appeal, ka Division Bench kaba kynthup ïa u Chief Justice S Vaidyanathan bad u Justice W Diengdoh ka la ong, “halor kane, ïa ka Criminal Appeal la shah ha kane ka bynta bad ïa ka rai pynrem bad ban set along la pynmih da ka Ingbishar ha ka 08.07.2022 bad ka hukum ban set along la pynmih ha ka 11.07.2022, ba la pynmih da u Special Judge (POCSO), Shillong ha ka Special POCSO Case No.5 of 2018 la pynkylla ha kaba u nongshah mudui un shong along na ka bynta shiphew snem bad siew ïa ka kuna kaba T. .20,000 bad lada um siew ïa ka kuna un hap ban shong along sa lai bnai. Kumba la hukum da ka Trial Court, ïa ka kuna dei ban siew sha ka lanot, lada ym pat siew.”",SHA KA 10 SNEM PYNJYNSUR KA INGBISHAR ÏA KI SNGI SET ALONG ÏA UBA LEH BE-IJOT,https://batesitv.com/sha-ka-10-snem-pynjynsur-ka-ingbishar-ia-ki-sngi-set-along-ia-uba-leh-be-ijot/
": Ka North East Sunshine Trust (India) ha ka sngi Saitjaiñ ka la kam ba ka shithi kaba ïadei bad bad ka jingtyrwa ban sdang biang ïa ka kam tih Uranium hapoh kane ka jylla ka dang dei tang kaba dang shu pynkhreh bad kaba ym pat phah satia sha u Myntri Khynnah ka Department of Atomic Energy ka Sorkar India u Dr. Jitendra Singh.Kane ka jingpynshai jong ka NEST ka long hadien ba ka shithi ba ladep “thoh” ka la saphriang stet haduh katta katta ha ka social media bad shah kynthoh haban da biang ha ki kynhun kiba pyrshah ïa ka jingtih Uranium ha kane ka Jylla.Katkum ka shithi kaba 26 tarik, Rymphang 2024, ka NEST ka la tyrwa ban phah ïa ka Detailed Project Report (DPR) na ka bynta ban pynsdang biang ïa ka kam tih Uranium ha kane ka jylla Meghalaya.“Sngewbha peit ïa ka shithi jong ngi…kaba 26 tarik Rymphang, 2024 ba la phah sha u Dr Jitendra Sing, Myntri Khynnah ka Department of Atomic Energy, ka Sorkar India. Ka jingthoh hajrong ka shithi ka dang dei tang kaba dang shu pynkhreh bad kaba dang thmu tang ban shu sdang shwa ïa ka jingïasyllok. Ka long kaba sngewsih ba ki briew ki bym tip ki la shim rai ha ka jingstad lajong, ba ïa ka kam laitluid jong ngi la pynsdang da ka seng jong ngi ha kaba ïadei bad kane ka projek bad pyrshang ruh ban pynmih paidbah khlem ka jingtip jong ka seng,” la ong ka Founder Frustee bad Chairperson jong ka NEST (I) ka Kong Elizabeth Mathews Nongbri ha u kyrwoh ba la phah sha ka Shillong Press Club (SPC).“Ngi ïohi ba ka long kaba donkam bad ka jingma kaba ap na kane ka projek bad la tyrwa ba dei ban bud ïa ki kyndon ban bishar bniah bin pa bin hapoh ka Sorkar Meghalaya. La pynshisha ba ka shithi ka dei tang kaba dang shu pynkhreh bad ym pat shym la phah sha u briew uba dei,” ka la ong bad pynpaw ruh ïa ka jingsngew babe lada ka shithi ba dang shu pynkhreh ka la pynmong ne ka la ktah ïa ka jingsngew jong ki paidbah.“Ngi panmap na ka bynta ka jingleh ba khlem pyrkhat da ki briew ki bym lah ban tip kiba la shim rai halade ban pynthohbria ïa ka kynhun jong ngi,”ka la pynkut.",KAM KA NEST BYM PAT PHAH ÏA KA SHITHI DAWA TIH URANIUM SHA U MYNTRI KA SORKAR INDIA,https://batesitv.com/kam-ka-nest-bym-pat-phah-ia-ka-shithi-dawa-tih-uranium-sha-u-myntri-ka-sorkar-india/
"Ka jingbthei kaba khlain bor bha ka la mih na kawei ka ïing ka bym don shuh mano mano basah ha Them Iewmawlong ha ka sngi saitjain ha ka por kumba 10.30 baje eiei mynmiet.Ia ka jingsawa jong kane ka jingbthei kaba khlainbor bha la iohsngew ym tang ha ki shnong kiba don marjan bad ka thaiñ Motphran bad wat ki paidbah kiba sah shaduh Golflink.Ka kynhun lum khubor jong ka Batesi Tv kaba la poi sha kane ka  jaka ba la mih ka jingbthei kaba don hajan ka jaka ieng ki Bos Smit ka la lap ba ki tin, ki lyntang ba la ker ia ka ing ki la pra bad ki iit ruh ki la pait lyngkhot lyngkhai.Ki jaidbynriew Harijan kiba shong basah ha Them Iewmawlong ki la iathuh wat ki ing ki sem jong ki ruh ki la khih kumba khynñiuh u jumai uba jur bha ha ka por ba la jia kane ka jingbthei kaba khlain bor bha.Ki Pulit ka Bomb Squad bad ki Pulit ka nongbah Shillong tang shu ioh jingtip halor kane, ki la leit mar mar ban pynlong ia ka jingtohkit kaba bniah ban lap ia ka daw tynrai halor kane ka jingbthei kaba la pynsuhjer bad pynmih niangkhriat ia ki briew kiba sah ha Them Metor.Uwei u briew u la mynsaw ha ka jingbthei kaba khlain bor bha bad ia une uba mynsaw la pynkit sha Woodland Hospital ban ioh ia ka jingsumar.Kat haduh ba la thoh ia kane ka khubor, ym pat lah satia ban tip, la ka jingbthei ka lah ban dei da u kynja bom IED ne uno uno u tiar pynbthei.Ia ka jingtip kaba bniah yn sa nang wanrah kham hadien ynda la ioh ia ka khubor kaba thikna na ka tnat Pulit.","BTHEI KA ÏING BYM SAH BRIEW SHUH HA THEM METOR, MYNSAW UWEI",https://batesitv.com/bthei-ka-iing-bym-sah-briew-shuh-ha-them-metor-mynsaw-uwei/
"U drok uba shongdor palat T. 300 klur la kurup da ki Pulit ka Jylla Meghalaya hapoh ar snem la ïathuh u Director General of Police (DGP) Dr. LR Bishnoi bad ong ruh ba kane ka jingeh ka dei kaba khia bha namarba ka jylla Meghalaya ka dei kaba ïajan tam bad ka Golden Triangle.“Jan T. 300 klur u drok la ïoh kurup hapoh ki ar snem ba la leit noh.  Ha kine ki ar snem u drok uba shongdor 75 klur la ïoh kurup hapoh u snem 2022. Nangta sa 170 klur hapoh u snem 2023 bad sa 21 klur hapoh ki ar bnai jong u snem 2024,” la ong u Bishnoi ha ki lad pathai khubor.Haduh 26 kilo u drok la ïoh kurup hapoh ki ar snem. Kane ka kynthup ïa u drok ba 7.5 kilor ha u snem 2022, 16.3 kilor ha u snem 2023 bad jan 1 kilor u drok ba la ïoh kurup ha u bnai Kyllalyngkot-Rymphang 2024.Ka jingïohkurup ïa u Ganja ka la long haduh 4,750 kilo ha u snem 2024 (ba la ïoh kurup da ki Pulit ka Ri Bhoi) na ka 1400 kilo ba la ïoh kurup ha u snem 2023 bad 3987 kilo ha u snem 2022.U DGP u la pynkup burom ruh ïa ki Pulit ka Ri Bhoi halor ka jingïoh kurup ïa u Ganja ha ka sngi u Blei ha Lad Umsaw.“Ki Pulit ka Ribhoi ki la pynlong ka jingap shrip bad kurup 4750 kilo u Ganja bad ka jingwan rah ïa une u jingdih ka dei na ka jylla Tripura bad nangne la pynrung lyngba ka Meghalaya bad ngi la ïohkem ïa ki runar kiba donkti bad mynta kane ka case ka dang don hapdeng ka jingtohkit,” u la ong.Ka jingïoh kurup ïa ki dawai kuli Yaba ka la kiew bha ha kaba 19000 tylli ki kuli la ïoh kurup ha u snem 2022, haduh 60,000 tylli ki kuli la ïoh kurup ha u snem 2023 bad 2000 ki kuli la ïoh kurup ha u snem 2024.  Ka jingïoh kurup ïa kiwei pat ki dawai kuli jingdih pynbuaid ki long 16928 tylli ha u snem 2022, 32,298 tylli ha u snem 2023 bad 600 tylli ha u snem 2024.Ha ka sien banyngkong eh, ki Pulit ki la kurup ruh 14.2 kilo u jingdih Crystal Neth uba shongdor T. 1.5 klur.Shuh shuh, haduh 116 tylli ki NDPS case la rejistar ha u snem 2022 bad kane ka la kiew sha ka 189 ha u snem 2023 katba haduh 13 tylli ki case ladep ban rejistar ha ki ar bnai jong une u snem 2024.Palat 610 ngut ki briew ki la shah kem naduh u snem 2022 haduh u snem 2024. Na kine, 234 ngut kiba la shah kem ki long ha  u snem 2022, 355 ngut ha u snem 2023 bad 25 ngut ha u snem 2024. 10% na kiba la shah kem ki dei ki kynthei kiba donkti ban khaii drok.Kumjuh ruh, 19 ngut la ithuh kum ki briew kiba ïai mlien ban khaii drok, ha kaba 8 tylli ki case jong ka PITNDPS la phah sha ka kashari bad mynta ka Advisory Board kan sa shim ïa ka rai, la ong u Bishnoi.Haba pynpaw ïa ka jingisaitmet jong u dang dei ka kam kaba jwat bha ha Meghalaya, u DGP u la ong, “kane ka dei na ka daw ba ka jylla Meghalaya ka ïajan bha bad ka Golden Triangle. Mynshwa, ka dei ka lynti ïaid, hynrei mynta ka ka long ka pdeng khaii.”U la ong ba ka jingdon jong ki nongdih drok ha ka jylla ka la nang kiew bad kane ka la pynsngewkhia bha ïa kiba bun.“Ban ïakhun ïa kane ka jingisaitmet, ka tnat Pulit ka la wanrah da ki buit treikam kum ka jingpynshai paidbah khamtam eh hapdeng ki samla da kaba pynlong ïa ki jingpynshai paidbah ha ki skul, ki University bad ka jingïai thwet ïa ki nongkhaii drok ruh ka dang bteng,” la ong u Bishnoi bad bynrap ba ki nongkhaii drok ki dei kiba kiba ïai mlien bad bun na ki kynhun Gang na kiwei ki jylla ki don bynta lang ha kaba ki Pulit ka Meghalaya ki la ïakhun ban pynduhjait ïa ki.Shuh shuh u DGP u la ong, “ngi la pyndonkam ruh da ki technology ban kem ïa ki nongkhaii drok bad ka tnat CID ka la trei shitom ban pyndonkam da ka technology ban wad ïa ka jingdonkti jong ki nongkhaii drok. Ngi ju ïasam jingtip ruh bad ki jylla ba marjan khnang ban khanglad.”“Nalor kata, ngi la plie ïa ki Counselling Cells ban ïarap ïa ki lanot dih drok da kaba khot lang ïa ki bahaing hasem. U Myntri Rangbah u dei uba la ai mynsiem bha ban pyllait luid ïa ka Meghalaya na u drok bad ngin dang ïai bteng ban trei shtiom da kaba pyndonkam ïa ka social media,” u la bynrap.Ha kine ki ar snem ba la leit noh, haduh 28,000 bilor ka dawai jyrhoh la kurup ha u snem 2022,  88000 bilor ha u snenm 2023 bad kumba 112 bilor ha u snem 2024.Nalor ka pisa kaba T. 36 lak la ïoh kurup ha u snem 2022, T. 45.6 lak ha u 2023 bad T. 60,000 hajar ha u 2024. Ka jingïoh kuru ïa ki kali ha u 2022 ka long 67tylli, 157 tylli ha u snem 2023 bad 12 tylli ha u snem 2024.","300 KLUR U DROK KURUP KI PULIT HAPOH AR SNEM, SHAH KEM 610 NGUT KI SNAR KHAÏI DROK",https://batesitv.com/300-klur-u-drok-kurup-ki-pulit-hapoh-ar-snem-shah-kem-610-ngut-ki-snar-khaii-drok/
": Ïa ka met jong u Bah Kynsailin Kharphanbuh ba ju khot ieid Bahïit, uba shong basah ha Lummawbah, Block -3, Upper Shillong, uba la jah naduh ka 1 tarik mynta u bnai ha ka por kumba 11:00 baje mynstep la lap na khrum ka jingkieng Umshyrpi ha ka sngi baar da ki paidbah hadien ba ka shnong ka la pynlong ka jingwad ïa une u rangbah naduh ka sngi kaba um shym la wan phai shuh sha la ing.Ki Pulit jong ka Jhalupara Out Post bad ka kynhun State Disaster Response Force (SDRF) ryngkat bad ki bahaing hasem ki la poi sha kane ka jaka ha ka por ba la sei ïa ka met jong u Bah Kynsailin.Haduh mynta, ym pat lah satia ban tip ïa ka daw tynrai halor kane ka jingjia ba sngewsih la une u rangbah u la shah pynïap dusmon.Na ka liang jong ki bahaing hasem ki la kyrpad ïa ki bor ka aiñ ban ym leh shuh ïa ka Post Mortem da kaba pynpaw ba kim don jingsuba eiei ba une u rangbah un shah pynïap.",LAP ÏA KA MET U BAH KYNSAILIN KHARPHANBUH NA KHRUM JINGKIENG UMSHYRPI,https://batesitv.com/lap-ia-ka-met-u-bah-kynsailin-kharphanbuh-na-khrum-jingkieng-umshyrpi/
": Uwei u dkhot barim jong ka United Achik Liberation Army (UALA) bad arngut kiwei pat kiba donkti ban pynkhlaiñ biang ïa ka Garo National Liberation Army (GNLA) ba la kheiñ be-aiñ ki la shah kem ha ki Pulit.U Simsang K. Marak uba la 40 snem ka rta na Resubelpara u dei u dkhot barim ka UALA, la ïathuh u Superintendent of Police ka North Garo Hills u Bruno A. Sangma ha ka jingïakren bad ki lad pathai khubor ha ka sngi baar “U (Simsang) u dei uba hakhmat eh ha kane ka kam. U dei ruh uba la shah thwet ha ki Pulit  Assam. Ka kashari na Assam ka la pynngat pyrshah ïa u ha ka MPWA bad ngin sa aiti ïa u sha ki Pulit ka Assam hadien ba ngi ladep tohkit ïa u ïa ki kam be-aiñ ha North Garo Hills,” u la ong.Arngut kiwei pat kiba la shah kem  ki dei kiba la ithuh kyrteng kum u T Sangma uba la 40 snem bad u Suresh Sangma 32 snem na Adogre, la ong u SP.Ka jingïohkem ïa kine ki lai ngut ka long hadien ba ki Pulit ka Kharkutta Police Station ki la ïoh pdiang ïa ka ejahar ha ka 24 tarik Rymphang.  Nalor kane, ka la don ruh ka shithi ba la thep ha ka social media ha ka 7 tarik, Rymphang kaba pyntip ïa ka jingpynkhlaiñ biang ïa ka GNLA.“Ngi la kurup ïa ki mobile phone na ka met jong ki, kiba la pyndonkam ha ki kam runar. Ki donkti ban dawa pisa T. 20,000 na uwei u lanot ha North Garo Hills,” la ïathuh u Sangma.Haba pynpaw ba ki Pulit kin dang kem shuh shuh ïa ki dkhot ha ki sngi ban sa wan, u SP u la ïathuh ba ki dang don sa kuimba 7-8 ngut ki dkhot ha kane ka kynhun bad ïa ngi ruh ngin ym pyllait suk hynrei ngin thwet tyngeh haduh ban da ïohkem.”Haba kylli, u Sangma u ong, “bun na ki tiar siat ba la buhrieh da ka GNLA la ïoh kurup ha Williamnagar.  Ïa mynta, ngim shym la ïoh kurup ïa ki tiar siat na ki,” u la bynrap.","SHAH KEM LAI NGUT KI DKHOT KA GNLA (R), THWET KI PULIT ïa KI DKHOT BA PHETRIEH",https://batesitv.com/shah-kem-lai-ngut-ki-dkhot-ka-gnla-r-thwet-ki-pulit-ia-ki-dkhot-ba-phetrieh/
"Ka Deputy Inspector General of Police (TAP) Kong Claudia Lyngwa ha ka sngi Baar ka la ong ba ka jingkhang ka dang plie na ka bynta ka jngïakren ïasuk ka Hynñiewtrep National Liberation Council (HNLC).Ka la ong ruh ba ki Pulit ki la lap sabut na ka Mobile Phone jong u dkhot ka HNLC ba la shah kem u Bah Storgy Lyngdoh ba u donkti ban dawa pisa na kiba bun ki briew.Ha ka jingïakren bad ki lad pathai khubor, ka Kong Lyngwa ka la ong ba u Bah Storgy Lyngdoh uba la don bynta ha kynhun ïakren ïasuk jong ka HNLC u la shu rung tuh sha ka jylla Meghalaya na Bangladesh bad ula shah kem ha ki Pulit ka East Khasi Hills.“Kam don kano kano na ka liang jong ngi ba kane ka jingïakren ïasuk kam dei ban shu kut noh, ka dang dei ban ïai bteng bad ka jingkhang ka dang plie,” ka la ong.Haba kylli shaphang ki khubor kiba kam ba u Bah Storgy u la wan sha Meghalaya ban pyndem wait, ka DIG ka la ong, “u briew uba la leit phai sha Bangladesh ka pynpaw shai ba lada u kwah ban pyndem wait, u la dei ban sah ha Shillong katba ka HNLC ka dang ïakren bad ka Sorkar bad katkum ka jingïohi jong ngi, ka jingleit phai biang jong u sha ka ri Bangladesh bad wan phai biang na ka Bangladesh, kaei kaba pynpaw, nga ieh ha phi ban sngewthuh ïa kane.”Ka la ong, “kam don kano kano ka shithi dawa pisa ba u la phah sha ki briew na ka mobile phone jong u, hynrei ki don bun tylli ki mobile number kiba la peit bad ki dei kiba la dawa pisa na kiba bun ki briew.”Haba pynpaw ba ka jingtohkit kan dang ïai bteng, ka Kong Lyngwa ka la ong, “ka jingïakren ïasuk kan dang ïaid bad lada kino kino ki donkti ha ki kam be-aiñ khlempep ngin hap ban pynshitom ïa ki katkum ka aiñ.”Shuh shuh ka DIG ka la ïathuh ba katkum ka jingïoh jingtip ka HNLC mynta ka don sa tang 20-30 ngut ki dkhot.  “Hynrei, ngim lah ban ong ki tiar kiba kumno ki don hynrei kiba ngi tip ki don tang khyndiat tylli ki tiar siat,” ka la ong.Bun na ki briew kiba la ïohpdiang ïa ki shithi dawa pisa kim shym la ujor sha ki Pulit.Ha kaba ïadei bad ka jingpyrshang ban ïoh jingshaniah na ki paidbah ka Kong Lyngwa ka la ong, “ka kamram jong ngi ka long ban peitngor bad kano kano ka jingtip ba ngi ïohlum ngi pyndep mardor khnang ban ïoh ïa ka jingshaniah ki paidbah. Naduh ka por ba ka HNLC ka la mih ha Meghalaya, ki Pulit ki la trei shitom khlem shongthait. Ki Pulit ki la len ïa la ka jingim ha kane ka jingïakhun bad kumba ka long mynta nga ngeit ba phi ïohi ïa ka jingwan ki nongjngohkai pyrthei ka la kylla bha namarba ki Pulit ki la trei la ka jong ka kamram bad ki la len ruh la ka jong ka jingim.  Kane ka pynïoh jingshaniah na ki paidbah jong ngi.Ha kajuh ka por, ka DIG ka la maham ïa ki paidbah kiba noh synñiang ne kiba kyrshan pisa ïa ka HNLC ba shisien ka sngi kin ym lait satia na ki kynjri jong ka aiñ.",NA KA MOBILE PHONE U STORGY LAP SABUT KI PULIT BA DONKTI BAN DAWA PISA,https://batesitv.com/na-ka-mobile-phone-u-storgy-lap-sabut-ki-pulit-ba-donkti-ban-dawa-pisa/
"a Khasi Students’ Union (KSU) lyngba ka Employment Monitoring Cell ka la phah dorkhas sha ka Meghalaya Public Service Commission (MPSC) halor ki katto katne ki jingujor ba la ioh na ki samla thep kam ha ki post bapher bapher bad katto katne ki mat ban pynbha bad pynwandur halor ka thung kam thung jam.Ha kaba iadei bad ka post Junior Divisional Accountant (JDA) hapoh ka Directorate of Account & Treasuries, Meghalaya katkum ka jingpynlait Advertisement,  ki don 69 tylli ki post kiba lait, hynrei ha ka por ba la mih ia ka result la iohi ba don tang 34 ngut. Halor kane, ka MPSC ka la pynshai ba la don tang 34 ngut kiba pas ia kane ka eksamin bad la khot interview tang ia kine 34 ngut. Haba kylli halor ka jingbym pas ki samla, u Secretary ka MPSC u la pynshai ba lehse ka dei ka pass mark ba heh ba la buh da ka Directorate of Account & Treasuries kaba pynlong ba ki samla kim shym lah ban pas namar haba ianujor bad kiwei kiwei ki tnad Sorkar ki buh ia ka Qualifying Marks tang 33 marks bad kiba wan shakhmat kin shah jied. Halor kane ka bynta ka Seng kan ia kynduh bad ka Directorate ban pynsngew ia kine ki jingeh jong ki samla.Halor ka kam Typist (Ordinary Grade) ha Meghalaya (Civil) Secretariat & Heads of Department ia kane ka kam la pynlait Advertisement ha u snem 2016 na bynta 36 tylli ki post hynrei haduh mynta ka dang sahteng wat hadien ba ladep pynlong ia ka eksamin bad Typing Test. Ka MPSC ka la pynshai ba ka la long kaba la khreh halor kane kam bad ban pynlait noh ki result hynrei ka dang ap tang ia ka Roster ba ka SAD Department kin phah. Ka Seng ka pynrem ia ka SAD Department ka bym shym la lah ban phah ia ka Roster haduh mynta bad pynsahteng ia kane ka kam. Ha kine ki sngi, ka Seng kan leit ujor sha ka tnad ba dei peit ban phah noh ka Roster bad ki samla ki ym shu ap sah.Halor ka jingsuki ka thungkam thungjam ba la pyniaid da ka MPSC na ka por sha ka por, ka Seng ka ju lap ba ki samla thepkam ki hap ban ap haduh 4-5 snem ba ka jingpynrung kan dep. Kane ka pynduhnong shibun ia ki samla kiba ap kam namar ka rta ruh ka nang iaid bad na ka liang ki samla kiba pas manla u snem ruh ki shu ap khlem don kano kano ka lad ban thep kam. Ka Seng ka la ai jingmut ba ia kino kino ki kam kiba pynbna paidbah (advertised) dei ban pyndep noh hapoh 1 snem na ka tarik ba la pynbna ia ka jinglait kam.Ka Seng ka la dawa ruh ba na ka bynta ki Grade ne Group B, C bad D dei ban pynduh noh ia ka Personal Interview. Ka Seng ka ju ioh ia ka jingujor manla ka por ba ka don ka jingbamsap ha ka thung kam thung jam bad ka jingleh shiliang ha ka por Personal Interview. Ka Seng ka sngewba kam don jingmyntoi ban don ia ka Personal Interview na bynta kine ki Grade ne Group. Wat ha ki kam Sorkar Pdeng (Central Government jobs) ia ka Personal Interview lah pynduh noh bad kiwei kiwei ki jylla ruh ki la bud ia kata, hynrei balei ba ka Sorkar Meghalaya haduh mynta ka dang leh ka Personal Interview halor kine ki post ne grade bad dei ban weng noh bad ka thung kam thung jam kan long kaba khuid.Ha kaba iadei bad ka Personal Interview na ka bynta ki Grade ne Group A, ka Seng naduh ki snem ba ladep ka la buh ia ka jingdawa ba ka Personal Interview ka dei ban long ha ki jingdon ki Camera ban lait na ka jinglehtuh jingleh shukor kumba la ju iohsngew na ki por sha ki por. Ka Seng ka pynsngew biang ka thungkam ka thungjam hapoh ka jylla ka dei ban long kaba khuid khnang ba ka jylla baroh kawei hi kan kiew.Halor kine ki mat, ka MPSC ka la pynshai ba ka shong ha ka mon jong ka Sorkar ban leh ia kine kiei kiei baroh bad na ka liang ka MPSC kam don kano kano ka jingpyrshah. Ka Seng ha kine ki khyndiat sngi kan sa buh ia ka jingdawa hakhmat ba Sorkar ban pynurlong noh ia ka jingdawa ka Seng.","TYRWA KA KSU ÏA KA MPSC BAN PYNDUH NOH ÏA KA PERSONAL INTERVIEW HA KA GRADE B,C,D",https://batesitv.com/tyrwa-ka-ksu-ia-ka-mpsc-ban-pynduh-noh-ia-ka-personal-interview-ha-ka-grade-bcd/
"Ka tnat elekshon bad ka tnat Pule Puthi ka Sorkar Jylla ha ka sngi Balang ki la iasoi ia ka soskular iasngewthuh jingmut (Memorandum of Understanding) ban pyntreikam da ka Electoral Literacy Clubs (ELC) khnang ban pynrung kyrteng ia ki samla pule kiba la kynjoh 18 snem ka rta ba kin ioh ia ka Electoral Photo Identity Card (EPIC) shwa ba ka ri India baroh kawei kan leit sha ka elekshon Lok Sabha ka ban sa long shen.Ia ka MoU ba la iasoi da u Chief Electoral Officer (CEO) Jylla u Dr. BDR Tiwari bad u Director ka School Education and Literacy u Swapnil Tembe ka dei kaba la bthah da ka Election Commission of India (ECI) khnang ba ki samla kiba la kynjoh 18 snem ka rta ki dei ban ioh ia ka EPIC khnang ba kin ioh ia ka lad ban jied ia ki nongmihkhmat sha ka Parliament.“Ia kine ki ELC yn sa buh ha ki jaka pule Higher Secondary School bad ha ki College.  Ka jingthmu ban buh ia ki ELC ka dei kaba la slem bad ki dang treikam haduh mynta hynrei ki don pat katto katne ki bym treikam,” ong u Tiwari ha ka jingiakren  bad ki lad pathai khubor hadien ba iasoi ia ka MoU.U ong ruh hadien ka jingbthah jong ka ECI la pynbha ia ki katto katne ki kyndon jong ka MoU.Shuh shuh u la ong ba ki nonghikai kin dei ki Nodal Officer jong ki ELC. U Swapnil Tembe u la phah ia u kyrwoh sha ki khynnah skul ia ka jingangnud jong ka sorkar ban pynngewthuh ia ka synshar paidbah.“Ka khubor ka don ha ki lynnong kot bad ka dei ruh ka mat ba la kdew ha ka MoU,” u la ong.“Ngi la thaw ia ki Electoral Club mynba nga dang long u Deputy Commissioner saw snem kynthih bad nga dang kynmaw kyndiang haba ngi la thaw ia ki ELC ha ki District Level. Mynta, hadien ka jingiasoi ia ka MoU ngin pynthikna ban sa peitngor bha ia ka jingtreikam jong ki ynda la thaw ha ki Secondary School,” u la bynrap.“Kawei ka mat ba kongsan kaba la kdew ha ka MoU ka long ba ki khynnah skul kiba la kynjoh 18 snem ka rta ki dei ban don ia ka EPIC namarba nga kynmaw ba bun ki khynnah kiba la kynjoh 18 bad 19 snem ki dei ki bym pat don satia ia ka EPIC,” la ong shuh shuh u Tembe.","BUN KI SAMLA BYM PAT ÏOH EPIC, DA KA ELC THAW KA TNAT ELECTION HA KI SKUL BAD KOLEJ",https://batesitv.com/bun-ki-samla-bym-pat-ioh-epic-da-ka-elc-thaw-ka-tnat-election-ha-ki-skul-bad-kolej/
": Hadien ka jingïoh jingtip kaba tikna halor ka jingdon ki briew kiba kit ïa u drok, ki Pulit ka ANTF East Jaiñtia Hills District ha ka sngi Baar ki la pynlong ïa ka jingpynap shrim ha surokbah National Highway ha Lumshnong bad ioh bat ïa kawei ka kali Maruti Suzuki Baleno kaba don u number AS-11-S-3488 ba la ñiah da u Ajamal Husen kaba dang wan na ki thaiñ Silchar, Assam.  Ha ka jingkhynra ki Pulit ki la lap hynñiew tylli ki synduk thep sabon barit kiba la thep da u drok.Hadien ba la dep tes la pynshisha ia u drok uba don ka jingkhia kaba 77 gram.Ki Pulit ki la kem noh ïa u nongñiah ïa ka kali u Ajamal Husen bad la kurup noh ïa u drok, ïa ka kali, kawei ka mobile phone, ka EPIC, ka Driving License, Pancard  bad Aadhar Card.La register case ruh ha Lumshnong Police Station bad la pynngat hapoh ki kyndon jong ka NDPS Act bad ka jingtohkit ka dang iaid shakhmat.","KURUP DROK KI PULIT EJH, SHAH KEM U NONGNIAH KALI",https://batesitv.com/kurup-drok-ki-pulit-ejh-shah-kem-u-nongniah-kali/
": Ka tnat District Council Affairs (DCA) jong ka Sorkar Jylla ha ka sngi Balang ka la thaw da ka Komiti hadien ba ki Autonomous District Council (ADC) ki la ai jingmut sha ka Sorkar ban pyntreikam ia ka Meghalaya Building Bye Laws sha ki shnong nongkyndong jong ka Jylla.Kane ka jingai jingmut jong ki ADC ka long hadien ba u Symbud Myntri Rangbah ka Jylla Bah Prestone Tynsong uba khmih ia ka tnat District Council Affairs u la khot da ka jingialang ia ki Autonomous District Council, ia ki ophisar ka tnat DCA bad ka tnat Revenue ban iathir iatai halor ka jingpyntreikam ia ka Meghalaya Buidling Bye Law da ka Meghalaya Urban Development Authority (MUDA) hapoh ki jaka kiba hap hapoh ka jingkhmih jong ka Municipal bad ki Autonomous District Council (ADC) ha ki Sheduled Area.Hapoh kane ka Komit ka ban khlieh da ka Secretary jong ka tnat Urban Affairs ka Kong Renette C. Sohkhlet yn sa kynthup lang ia ki dkhot jong ki lai tylli ki Autonomous District Council (ADC) bad ki tnat treikam bapher bapher jong ka Sorkar Jylla.U Symbud Myntri Rangbah Bah Prestone Tynsong haba kren sha ki lad pathai khubor hadien ba la wai ka jingialang, u la ong, “ha u snem 2019, ngi dang ai shuh shuh ki Notification 2021 ba ngi la aiti ban pyntreikam ia ka Building Bye laws lyngba ka MUDA bad ki ADC.  La shaniah ha ka MUDA ban ai jingbit na ka bynta ka jingpyntreikam ia ka Building Bye Laws hapoh u pud u sam ka Municipal na ka bynta ki jingshna ia ki ophis, ki Hotel, ki Hospital bad kiwei kiwei ki jingtei kiba heh katba ia ki jaka kiba don shabar jong ka Munipal la aiti beit ha ki Autonomous District Council.”U la iathuh ba ka jingai jingmut jong ki Autonomous District Council ban pyntreikam ia ka Building Bye Laws sha ki shnong nongkyndong ka long namarba ka Jylla Meghalaya ka dei la lynti iaid jong u jumai bad ba la donkam ban don da ka aiñ ba pyrkhing ban tehlakam ia ka jingshna iing bad kino kino ki jingtei kiba heh.Shuh shuh u Myntri Rangbah u la iathuh ba ka jingialang ka la rai ban thaw ruh da ka Komiti ka ban khlieh da u Secretary jong ka District Council Affairs (DCA) Bah Cyril V. Diengdoh ka ban kynthup lang ia ki nongmihkhmat na ki ADC, na ka tnat Law, Revenue bad RTS khnang ban bishar bniah ia ka Indian Registration Act shwa ban pyntreikam hapoh kane ka jylla.“Ka jingrejister ia ki jaka ka dei kaba ngi hap ban bud ryntih katkum ka Indian Registration Act. Haba ngi bud ia kane ka Aiñ, ki don katto katne ki jingeh haba ki paidbah ki leit sha ki District Council ban pan ia ka Land Holding Certificate ne ka NoC ne kino kino ki dulir haba ki kwah ban pan ram na ki Bank hynrei haba ki leit rah ia kine ki dulir ba la ai da ki Autonomous District Council ki Bank kim pdiang satia.  Sa shisien ngi la iakren sani bad ngi la rai ban thaw ia ka Komiti ban khmih bniah biang ia ka Indian Registration Act, khnang ba ki kot ki sla ba la ai da ki Autonomous District Council dei ban ai jingithuh da kino ki shnat treikam bad ki Bank,” ong shuh shuh u Symbud Myntri Rangbah.","TYRWA KI ADC BAN PYNTREIKAM ÏA KA BUILDING BYE LAW SHA KI NONGKYNDONG, THAW KOMITI KA SORKAR",https://batesitv.com/tyrwa-ki-adc-ban-pyntreikam-ia-ka-building-bye-law-sha-ki-nongkyndong-thaw-komiti-ka-sorkar/
"Ka tnat Social Welfare jong ka Sorkar Jylla ka la pan jaka na ki Dorbar Shnong kiba don ha kylleng ka jylla khnang ba ka Sorkar Jylla kan dup lah ban tei ia ki Rehabilitation Centre ban ai jingsumar ia ki samla kiba la shah teh mraw ha u drok.U Myntri uba khmih ia ka tnat Social Welfare Bah Paul Lyngdoh ha ka jingiakren bad ki lad pathai khubor ha ka sngi Balang u la ong, ki Rehabilitation Centre kiba la peit hi da ka Sorkar ia mynta ki don hynriew tylli bad ki don ruh ki Foundation ba la pyniaid da ki kynhun shimet kiba la kyrshan jingiarap pisa da ka tnat Social Welfare.U la iathuh ruh ba ka tnat Social Welfare da ka jingiatreilang bad ka Mawlai Town Dorbar (MTD) kan sa tei ia ka Rehabilitation Centre ha ka shnong Mawlai ban ai jingsumar ia ki samla kiba la kut jingmut ban bthat noh ia u kynjri ba ki la shah teh mraw ha u drok.“Ngi kyntu ruh ia kiwei kiwei ki Dorbar Shnong ba kin sngewthuh ia kane ka jingeh da kaba ki ai jaka ne ai khyndew khnang ba ngin dup lah ban shna noh ia ki Rehabilitation Centre,” ong u Bah Paul.“Ha kaba iadei bad ka sohkhliang kaba kiba bun ki ong ba kam bit ban shna ia ki Rehabilitation Centre hapoh ki shnong ki thaw, hynrei ki Dorbar Shnong ki dei ban sngewthuh pat ba kine ki jingeh, kim jia tang hapoh ki san ne hynriew tylli ki shnong hynrei ka dei kaba la saphriang ha baroh kawei ka jylla.  Ngi donkam bha ia ki Dorbar Shnong ban ai jingkyrshan ia ka Sorkar bad ngin dup lah ban ai jingiarap ia ki samla kiba la ngop ha u drok,” la ong u Myntrt ka tnat Social Welfare.",BA JUR KIBA NGOP HA U DROK PAN JAKA KA SORKAR NA KI SHNONG BAN SHNA REHAB CENTRE,https://batesitv.com/ba-jur-kiba-ngop-ha-u-drok-pan-jaka-ka-sorkar-na-ki-shnong-ban-shna-rehab-centre/
": Ka President jong ka ri India ka Droupadi Murmu ha ka sngi balang ka la pynkup burom da ka khusnam Sangeet Natak Akademi Awards (Akademi Puraskar) na ka bynta u snem 2022 bad 2023 sha ki 91 ngut ki riewpawkhmat kiba la paw pyrthei bha ha ka liang ka lariti ha ka jingialang pynkup burom kaba la long ha Vigyan Bhawan, New Delhi.Na kane ka jylla Meghalaya, i Kong Helen Giri i la ioh pdiang ia ka khusnam Sangeet Natak Akademi na ka bynta u snem 2023 halor u synñiang u bynbei ba i la noh sha u sup u thiar jong ka put ka tem tynrai ha Meghalaya.La kha ia i Kong Helen Giri ha ka 7 tarik Rymphang, 1944, bad i dei ka longkmie kaba la trei shitom khlem shongthait ban kyntiew bad ban pynneh pynsah ia ka shad Khasi.  Kum kawei na ki nongrwai bapawkhmat jong ka All India Radio, Shillong, i Kong Helen Giri i la trei shitom ruh ban pynpawnam ia ki tiar tem tiar put u Khasi ha ka rynsan jong ka ri.  Kum ka nongrwai ha kylleng ki bynta ka ri India bad shabar ka ri India, i Kong Helen Giri i la ioh bha ia ka jingithuh na kylleng.I Kong Helen Giri ym tang ba i ju iashim bynta ha kiba bun ki prokram bad ki tamasa, hynrei i ju pynlong ruh ia ki tamasa ban pynpawnam ia ki jingrwai bad ki jingshad tynrai ha Meghalaya.  Lyngba kane ka jingtrei shitom, i la pynkhie im ia ka lariti bad ka kolshor, khamtam ha kaba iadei bad ka riti ka dustur Khasi.  Shuh shuh, i la shimkhia ban ithuh ia ki Master Craftsmen kiba ju shna ia ki tiar tem tiar put Khasi.  Kane ka jingthrang jong i, ym tang kaba pynneh pynsah ia ka jingtrei bani jong ki nongshna tiar tem hynrei ka long ruh kum ka lad aikam ia ki briew kiba ju shna ia kine ki tiar.I Kong Helen Giri i dei iba la ioh pdiang ia ka khusnam Padma Shri halor ka jingnoh synñiang sha ka lariti bad ka kolshor jong ka Meghalaya ha u snem 2008.Ha ka jingsam ia kane ka khusnam la sakhi lang da u Myntri uba khmih ia ka tnat Culture, Tourism bad DoNER u G. Kishan Reddy, u Myntri Khynnah ka tnat Law & Justice (Independent Charge) bad Parliamentary Affairs and Culture u Arjun Ram Meghwal, u Secretary ka Ministry of Culture u Govind Mohan, u Chairman jong ka Sangeet Natak Akademi u Dr. Sandhya Purecha bad kiwei kiwei.",ÏOH KHUSNAM SANGEET NATAK ACADEMY I KONG HELEN GIRI NA KA PRESIDENT KA RI,https://batesitv.com/ioh-khusnam-sangeet-natak-academy-i-kong-helen-giri-na-ka-president-ka-ri/
"Shillong, Lber, 7: Ka Meghalaya Energy Corporation Limited (MeECL) ha ka sngi Palei ka la ot noh ia ka bording na ki longing kiba shong basah be-aiñ ha Maxwelton Estate hadien ka jingujor jong ka KSU Laban Circle ha ka sngi Balang ha u Chairman ka MeECL bad ha u Director ka MePDCL.Ka jingujor jong ka KSU ka long ba ki briew kiba sah beaiñ ha Maxwelton Estate ki tuh ia ka bording ilektrik bad dawa ba dei ban phah ot noh mardor.Mardor ka MeECL ka la phah ia ki nongtrei ha ka step sngi Palei ban khmih ia ka jingshisha hadien ba la ioh ujor na ka KSU.Ha ka jingjurip, ka MeECL ka la lap ba ka don shisha ka jingtuh bor ding ilektrik bad la lap ruh ba don ki longiing ba na uwei u meter ki ai bording sha 14 tylli ki iing, don kiwei kiwei pat kiba ai bording sha 4-5 tylli ki iing bad kumta ter ter.Na ka liang jong ka MeECL ka la ot bording lut ia baroh kine ki iing kiba tuh bording bad kin sa ai Notis ruh ia kine ki briew ha kine ki sngi ban shah daiñ kuna.Ka MeECL ka la lap ba ki don 27 tylli ki longiing kiba biang ia u Meter bording (20 postpaid bad 7 prepaid) bad kine ki ai pat sha kumba 50 tylli eiei ki iing (re-sale) kaba long beaiñ. Ka MeECL ka la ot ruh ia bording na kine ki 50 tylli eiei ki iing.Ka Seng ka ai jingiaroh bad ka sngewnguh shibun ia ka jingkitkhiah bad ka jingkloi jong ka tnad MeECL ban hiar jurip ban leh ia kaba donkam.Ka Seng kan sa leit ai dorkhas sa shisien ba kine ki briew ki ym ioh ban aplai ia ka bording khlem ki kot ki sla kiba biang bad khlem ioh ia ka NOC na ka Dorbar Shnong bad ha kajuh ka por ruh ban pan jingpynshai ba kumne kine kiwei ki 27 tylli ki iing ki ioh ilektrik bording bad ki kot ki sla kaba kumno ki ai ban ioh, khamtam ia kiba leh prepaid connection kiba dang shu aplai dang shen.Lyngba une u kyrwoh, ka Seng ka kyntu ruh ia ka Shillong Municipal Board (SMB) ban weng noh ia ki masi na kane ka jaka katkum ki kyndon aiñ kumba la kular hakhmat ka Deputy Commissoner ha 29 tarik u Rymphang, 2024. Lada ka SMB ka pynslem ka Seng kan pynlong da ka jingiakhih ha khmat Ophis jong ka SMB.","HAPOH 24 KYNTA, OT KA MeECL ÏA KA BORDING TANG SHU IOH JINGUJOR NA KA KSU",https://batesitv.com/hapoh-24-kynta-ot-ka-meecl-ia-ka-bording-tang-shu-ioh-jingujor-na-ka-ksu/
"Ki jaidbynriew Garo kiba la im bad kiba la shong la sah ha ki 54 tylli ki shnong kiba hap hapoh ka Raid Marwet jong ka Hima Mylliem ha ka sngi Palei ki la ki la pan jingïarap na ka Sorkar Jylla ba kan tuklar lem hadien ba kawei ka kynhun sengbhalang ka la pyrshah ïa ka jingai Sanad long Rangbah Shnong sha ki jaidbynriew Garo kiba sah hapoh kane ka Raid kaba hap ruh hapoh u pud u sam jong ka Khasi Hills Autnomous District Council.U Adviser jong ka All Ribhoi Garo Headman Association (ARGHA) u Nickel R. Marak bad ka Serimina Marak ha ka jingïakren bad ki lad pathai khubor ki la ïathuh ba ki la pynsngew ha u Myntri Rangbah ka Jylla u Conrad K. Sangma halor kane ka jingpyrshah ban long Rangbah Shnong da ki Garo ha ki shnong ba la buhai shnong ki Garo ha Raid Marwet.Ki la ïathuh ba u Myntri Rangbah ka Jylla u la phah ïa ki ban leit ïakynduh ïa u Chief Executive Member (CEM) jong ka Khasi Hills Autnomous District Council (KHADC) ban pan jingpynshai halor kane, la, ki Garo kiba dei ki trai shnong hapoh kane ka Jylla Meghalaya ki don hok neem ban ïoh ïa ka Sanad ban long Rangbah Shnong ha ki shnong jong ka Raid Marwet ba la sah tang da ki jaidbynriew Garo.“Bun ki Garo kiba sah ha ki shnong hapoh ka Raid Marwet ngi la sah naduh ka por Phareng.  Mynshwa ki don tang ki Garo ym don satia ki Khasi bad mynshwa la ïathuh ïa ki Rangbah Shnong Garo hynrei ka don kawei ka kynhun sengbhalang kaba pyrshah ban ai Sanad.  Ngi dei ki trai shnong jong ka Jylla Meghalaya bad ngi la sah ha Raid Marwet naduh u snem 1905,” la ong u Nickel R. Marak.“Mynshwa ki ailad ba ngin pyndonnkam ïa ki muhor Rangbah Shnong hynrei ka don kawei ka sengbhalang kaba pyrshah, katba kiwei kiwei ki sengbhalang kim pyrshah satia haba ngi la ïakren bad ki halor kane,” ong u Nickel.U la ïathuh ba kane ka kynhun kan sa leit ban ïakynduh ïa u CEM ka KHADC ha ka taïew ban sa wan khnang ban ïoh jingpynshai halor kane ka mat,” u la ongU la ïathuh ruh ba kum ka kynhun ki la pan jingïarap na u MLA bad na u MDC ba kin kren lem halor kane ka kam bad ka District Council.",PAN JINGÏARAP KI GARO NA U CM BA MIH KA JINGDAWA BAN PYNDUH RANGBAH SHNONG,https://batesitv.com/pan-jingiarap-ki-garo-na-u-cm-ba-mih-ka-jingdawa-ban-pynduh-rangbah-shnong/
"Uwei u rangbah briew na ka Jylla Assam u la ïap hapoh kawei ka kamra sah ha Hotel ha Shillong ha ka sngi Palei.U SP ka East Khasi Hills Rituraj Ravi u la ïathuh ba ki nongtrei ka Hotel Assembly kaba don ha Police Bazar ki la pyntip ba uwei na kiba sah basa um shym la mih satia napoh ka kamra bad mardor ki Pulit ka Sadar Police Station, ryngkat ka jingdonlang jong ki nongsakhi ki pynpait ïa ka jingkhang.Ïa ka met jong une uba ïap la ithuh kyrteng kum u Sijo Joseph uba la 47 snem ka rta uba dei na ka shnong Beltola Road, Guwahati.U SP u la ïathuh ba la pynlong ïa ka jingtohkit bad la lap ba ka dei na ka daw ba u Sijo u la dih shaba pud ïa ki dawai kuli.“Kam don kano kano ka dak ba pynsuba sniew.  Ïa ka met la phah leh post mortem. Ngi la pyntip ruh sha ki bahaing bad ka jingtohkit halor kane ka jingjia ka dang ïaid shakhmat,” u la ong.",ÏAP U RANGBAH NA ASSAM HA HOTEL ASSEMBLY,https://batesitv.com/iap-u-rangbah-na-assam-ha-hotel-assembly/
": Ka Hynñiewtrep Integrated Territorial Organisation (HITO) ha ka sngi Palei ka la pan jingpynshai na u Myntri ka Sorkar Jylla uba khmih ïa ka tnat Soil and Water Conservation u Macruise N. Marak halor ka jingïoh ujor jong ka seng ba ki ophisar bad ki nongtrei ka tnat Soil and Water Conservation ki pyntrei hi ïa ki projek ne ki skhim bapher bapher jong ka Sorkar Pdeng bad ka Sorkar Jylla kum ka IWMP, ka AIBP, RKVY bad ka Nabard Loan.U President ka HITO Bah Donbok Dkhar ha ka jingïakren bad ki lad pathai khubor u la ong ba lyngba ki projek bad ki skhim kane ka tnat ka ju shna ïa ki Dam, ki nala ring um, ki kynroh, ki jingkieng ba long ban ïaid kjat bad ki jaka pynlang um, ki pung um bad kiwei kiwei.U ong ba la lap ba ïa kine ki kam la pyntrei hi da ki Ophisar bad ki nongtrei jong kane hi ka tnat treikam khlem da khot Tender ban ai ïa ki jingtrei sha ki Contractor ne  ki Supplier kumba la leh da kiwei kiwei ki tnat treikam jong ka Sorkar.“Ngi la ïoh pdiang bun tylli ki jingkyrpad na ki samla kiba la nang la stad ki bym donkam donkam kiba shu trei malu mala ïa ki kam Kontraktor halor ka jingpyntrei hi da ki ophisar bad ki nongtrei ka tnat Soil and Conservation,” ula ong bad bynrap, “kumno ka Sorkar ka shah ïa ka tnat Soil and Conservation ban aikam ïa la ki jong ki ophisar bad ki nongtrei watla kam don ka Engineering Wing ha ka tnat kynthup ka jingsuplai ïa ki mar bad leh kiar na ki Registered Contractors ne Supplier bad na ki nongtrei ba la tbit kumba la leh ha kiwei kiwei ki tnat treikam ka Sorkar.”“Ngi sngewthuh ba ki ophisar bad ki nongtrei jong ka tnat Soil and Water Conservation ki don bynta ban suplai bad ban jied nongtrei bylla ha la ka mon khlem da khot Tender ha ka rukom kaba dei khnang ban ailad ïa ki samla kiba la nang la stad ki bym donkam donjam.  La pyntip ruh sha ngi ba bun na ki nongbylla la wanrah ruh na shabar ki shnong ba la pyntrei ïa ka projek ha kaba la pynduhlad ïa ki nongtrei kiba la tbit jong ka thaiñ kaba long kum ka jingpynduh ïa ka kamai jakpoh,” la ong une u nongïalam ka HITO.",KYNNOH KA HITO BA TREI HI KI OPHISAR BAD NONGTREI ÏA KI PROJEK KA SOIL & WATER CONSERVATION,https://batesitv.com/kynnoh-ka-hito-ba-trei-hi-ki-ophisar-bad-nongtrei-ia-ki-projek-ka-soil-water-conservation/
": U Myntri Rangbah ka Jylla u Conrad K. Sangma ha ka sngi Palei u la aiti ïa ki shithi thungkam sha ki 425 ngut ki doktor ba dang shu rung kam thymmai bakynthup ïa ki Junior Specialist, ki Medical Officer bad ki Dental Surgeon kiba shakri ha ki jaka ai jingsumar bapher bapher ka Jylla.Ïa ki shithi thungkam la aiti ha ka jingïalang kaba la long ha State Convention Centre, Shillong ryngkat ka jingsakhi lang jong ka Myntri ka Koit ka Khiah ka Dr. Ampareen Lyngdoh bad u Myntri ka tnat PHE u Marcuise N. Marak.Haba ai khublei ïa kine ki doktor, u Myntri Rangbah u la kyntu ïa ki ban long kiba trei shitom ïa ka kam khnang ba kin dup lah ban ai ïa ka jingshakri bapaka ïa ka imlang ka sahlang.“Ïa ka jingthungkam la pynlong da ka Sorkar ha ka lynti kaba khuid. Phi don hangne namarba phi long kiba tbit bad phi la leh bha ïa ka eksamin,” u la ong.U Myntri Rangbah haba pynshai ïa ki jingeh halor ka jingthungkam ha ki tnat treikam ka Sorkar u la ong, “ngi la pynïakhlad ïa ka jingpynrungkam da kaba thaw ïa ka Board na ka bynta ka pule puthi bad ka koit ka khiah, kaba la pynsuk ban treikam. Ha ki snem baladep, ka jingthungkam ka long kaba suki bad ki don ki khep, ka shimpor wat haduh hynriew snem. Ka rai ban thaw la ka jong ka Recruitment Board na ka bynta ka pule puthi bad ka koit ka khiah ka long ban pynstet ïa ka jingthungkam bad ban pyndap kham kloi ïa ki kam ba thylli.”Ha kaba ïadei bad ka jingpynkhlaiñ ïa ka tnat ka Koit ka Khiah, u Sangma u la ong, ha kaba ïadei bad ka Percentage, la buh hakhmat eh ïa ka Koit ka Khiah kaba long 8 percent na ka mang tyngka jong ka Sorkar. “Ka mang tyngka na ka bynta ka tnat ka Koit ka Khiah ka dei kaba heh tam ha ka ri, namarba ngi angnud ban pynkhlaiñ bad ban pynthymmai ïa ka tnat ka Koit ka Khiah,” u la bynrap.“Ki don ruh ki jingtynjuh kiba ap ïa ngi hakhmat, hynrei ngi hap ban ïakhun la ka long ha kano kano ka dur, ngin ïai bteng ban pynjanai ïa ka koit ka khiah ha ka jylla,” u la ong shuh shuh.Shuh shuh u la ïathuh ba la tei ïa ki Administrative Housing Unit ha kylleng ka jylla na ka bynta ki nongtrei jong ka tnat ka Koit ka Khiah bad kiwei kiwei.  Ka jingshna ïa ki jaka treikam wat sha ki jaka ba kyndong tam jong ka jyllaka long ba ki nongtrei Sorkar kin dup lah ban ai jingshakri lang kumjuh.  “Ka Sorkar ka la shna da ka Complex ban pynsah lang ïa ki doktor, engineer, bad kiwei kiwei ki nongtrei sorkar hapoh kajuh ka tnum ing, u la ong.U Sangma u la ïathuh nalor ki District Headquarter ban sa shna ïa ki Administrative Housing Complex, yn sa shna ruh ïa kine ki ing sha ki jaka ba kyndong na ka bynta ki doktor, ki nurse bad kiwei kiwei ki nongtrei jong ka Sorkar.“Ngin ym lah ban shu pyntreikam noh mynta mynta ha baroh kawei ka jylla hynrei ka sorkar ka la kut jingmut ban sdang tei noh shen ïa ka Housing Complexe,” la ïathuh u Sanmga.U la pyntip ruh ba ha ki khyndiat snem ban sa wan, yn sa shna pynbha ïa ki PHC bad CHC kynthup ruh ïa ki Hospital.U la ïathuh ba ha ki khyndiat taïew ban sa wan, yn sa plie paidbah ïa ka Patient Management System ha ka jylla khnang ban peitngor ïa ka jinglong jingman jong ki nongpang kiba shah sumar ha ki jaka sumar bapher bapher ka jylla.“Ngi la leh ïa ka pilot project ha Ribhoi district bad ïa kane ngin sa leh ruh sha kiwei ki jylla,” la bynrap u Sangma.",425 TYLLI KI SHITHI THUNGKAM AITI U MYNTRI RANGBAH KA JYLLA SHA KI DOKTOR,https://batesitv.com/425-tylli-ki-shithi-thungkam-aiti-u-myntri-rangbah-ka-jylla-sha-ki-doktor/
": U General Secretary ka Khasi Students Union (KSU) ha ka sngi Balang u la plie paidbah ia ka Maitshaphrang Fitness Centre hapoh ka shnong Mawïongrim ia kaba la pynbit pynbiang da ka KSU Mawïongrim Unit.Ha kane kajuh ka sngi, une u nongialam ka seng u la pynskhem ruh ia ki nongkitkam ba thymmai jong ka KSU Mawïongrim Unit na ka bynta ka samoi treikam jong u snem 2024-2027Ha ka jingplie ia kane ka jaka kilan met la sakhi lang u Vice President samla Biangbor L.Paliar, u Sports Secretary samla Eric Nongkynrih, u Assistant secretary ka Mawlai Circle u samla Donboklang Sawkmie, Assistant Finance Secretary samla Robert khongsit bad kiwei kiwei.Haba ai jingkren sha ki nongkitkam bathymmai jong ka shnat treikam ka KSU Mawiongim Unit u Samla Donald Thabah u la kren shaphang ka jingiohrung ki mynder lyngba ka shongkha shongman bad ka jingleh Benami ki trai ri trai muluk kaba pyniohlad ban buhai shnong bad ban khaii laitluid ha kane ka jylla.U la banjur ruh ia ka jingkynrei stet u drok ha manla ki kyndong kynshrot ha ki jaka ba don tang para Khasi bad ka lah ban dei ka jingleh jongno re kiba kwah ban pynngop ia ki samla Khasi ha une u jingdih ba shyrkhei khnang ba ki samla Khasi kin troiñ ha baroh ki liang.U la kyntu ruh ia ka Mawïongrim Unit ba ki dei ban peitngor bha ia ka iaid ka ieng ki mynder kiba ju iaid manla ka khyllipmat na ka surokbah kiba ym lah ban tip ioh ki dei kiba wan leh ki kam sniew laiphew jait ban pynsniew dur ia ka imlang ka sahlang ha kane ka Jylla.",PLIE KA KSU ÏA KA MAITSHAPHRANG GYM FITNESS CENTRE HA MAWLAI MAWNONGRIM,https://batesitv.com/plie-ka-ksu-ia-ka-maitshaphrang-gym-fitness-centre-ha-mawlai-mawnongrim/
": Ka Khasi Students Union (KSU) East Jaiñtia Hills District Unit ha ka sngi Balang ka la pan jingshai na u Deputy commissioner jong ka East Jaiñtia Hills District u Abhilash Baranwal uba dei u Chairman jong ka District AYUSH Society halor ka jingbym pyllait ia ki katto katne tylli ki posts kiba kynthup naduh ki post Ward Boy, Ward Girl, Sweepers, Cook, Chowkidar, Jamandar, Peon bad kiwei kiwei kiba la pynmih Aadvertisement da ka ophis DM&HO ha ka 15 tarik Rymphang 2024.Ka seng ka la pan jingshai bad la buh jingkylli hato kum kine ki Post yn set noh ne yn sa khot pat da kawei ka Advertisement.“Ka seng ka suba ba ka don ruh ka shithi na u Commissioner ka tnat ka Koit ka Khiah ka Sorkar Jylla ba la btah ia ki Deputy commissioner kiba long ruh ki Chairman jong ki District AYUSH Society ba kin leh ia kaba donkam ban pynbeit halor ka jingthepkam bad ia ka Notification ne Circular ym shym la pynmih paidbah ban ai jingpynshai halor katno tylli ki Posts lah bthah ban pyntip paidbah,” la ong ka seng.Halor kane ka jingpan jingshai, u Deputy commissioner u la ong ba un hap ban ia phylliew jingmut shwa bad u DMHO ka East Jaiñtia Hills District uba dei ruh u Member Secretary jong ka Society shwa ban shim ia kan kano ka rai.Ka seng kan buddien halor kane ka jingkhot thepkam khnang ba kan long kaba khuid khlem da don kano kano ka leh shilliang ha baroh ki Posts.",SUBA KA KSU BA SET KA SORKAR KATTO KATNE TYLLI KI POST HA EAST JAIÑTIA HILLS,https://batesitv.com/suba-ka-ksu-ba-set-ka-sorkar-katto-katne-tylli-ki-post-ha-east-jaintia-hills/
"U Myntri Rangbah ka Jylla u Conrad K. Sangma ha ka sngi Palei u la pyllait paidbah ïa ka “Climate Adaptive Community Based Water Harvesting Project” ha ka jingïalang kaba la long ha State Convention Centre, Shillong ha ryngkat ka jingsakhi lang jong ka Myntri ka Koit ka Khiah ka Dr. Mazel Ampareen Lyngdoh bad u Myntri ka tnat Soil and Water Conservation u Marcuise N. Marak.Kane ka projek kaba T. 21 crore ka long ban shna ïa ki 532 tylli ki jaka pynlang um ha ka jingheh kaba 350 hecrate ka jaka, 2500 hectare kiwei pat ki jaka bad 12500 hectare ki tyllong um.Ka jingpyntreikam ïa kane ka projek kan pynthikna ïa ka jingpahuh jong ka um ha ki shnong ki thaw bad kumjuh ruh ban sam um sha ki lyngkha ki risai.  Kan pynmyntoi ïa ki 72,000 hajar ngut ki nongshong shnong, kynthup ruh ki tyllong um.Haba pynpaw ba ka jingkynshew um jong ka jylla Meghalaya ka dei kaba la ai jingïaroh da ka Ministry of Jal Shakti, ka Sorkar India, u Myntri Rangbah u la ong, “ka Meghalaya ka dei kaba nyngkong eh ka jylla ha ka ri ban pyntreikam ha kiba bun rukom ban kynshew ïa ka um.  Ka tnat PHE, ka tnat Water Resource bad ka tnat Soil and Water Conservation ki ïatreilang na ka bynta kiba bun ki projek, bad lada kheiñ kyllum lang kan kot kumba T. 8000 klur.”U la ong ba ki don bun tylli ki projek kiba la pyntreikam mynta bad kin dang don shuh shuh sa kiwei pat ki projek ki ban dang wan kiba thmu ban ïada, ban pynneh pynsah ïa ka um bad ïa ki tyllong um.U la ïathuh ba ha ka taïew ban sa wan yn sa buh mawnongrim na ka bynta ka projek sam um kaba heh ha New Shillong Township kaba kot T. 1600 klur.“Ngi la wanrah ïa kane ka projek ha kata ka rukom ba ka Shillong, New Shillong, Administrative bad ka Knowledge City kin ïoh pahuh ïa ka um na ka bynta 30-40 snem,” u la ong.Ka Phase-1 jong kane ka projek ka kynthup ïa ka jingshna ïa ki jaka pynlang um kaba kot T. 600 klur.U la ong ruh ba ha kane ka jingïalang mynta ka sngi, la ithuh ïa ki 36 tylli shnong kiba lah ban shna ïa ki jaka pynlang ïa ka um kaba kot T.7 klur ha kaba ïa ka pisa la pyllait sha kine ki shnong ban pyntreikam noh ïa kane ka projek.",21 KLUR MANG KA SORKAR BAN SHNA 532 TYLLI KI JAKA PYNLANG UM BAD TYLLONG UM,https://batesitv.com/21-klur-mang-ka-sorkar-ban-shna-532-tylli-ki-jaka-pynlang-um-bad-tyllong-um/
": Bun ngut ki samla Khasi ki la mynsaw hadien ba ki la shah bom shah tied ha ka kynhun ki bar jylla kiba don kumba 30 ngut eiei.Kane ka la jia ha Keating Road ha ka step sngi Saitjaiñ ha ka por kumba 11:30 baje mynstep.Napdeng ki samla Khasi kiba shah bom shah tied saw ngut ki don hapoh Civil Hospital Shillong hapdeng ka jingshah sumar.Kine ki samla Khasi ki la ïathuh ba ka daw ka dei na ka jingjia ha ka miet sngi Thohdieng ha kaba ka don ka jingïatynrah Scooty para Khasi hynrei katba ki dang ïakren pynbeit ïa kane ka jingjia, ki bar jylla ha Keating Road ki la mih ban byrngem byrsit ba kim dei ban wan hylla ha shnong jong ki.Ha ka step kaba bud, kine ki samla Khasi ki la leit ban ïakren pynbeit biang ïa ka jingjia kaba jia mynmiet hynrei kumba 30 ngut eiei ki bar jylla ki la mih bad ki la rah da ki dieng ki siej bad kiwei pat ki tiar pynmynsaw ban bom naphang ïa ki.Katkum ka jingïoh jingtip, la ïathuh ba ki bar jylla kiba shong basah ha Keating Road ki la kynnoh ba dei ki samla Khasi kiba sdang nyngkong ban pynmih ïa ka huri hura.Haba ïakren bad uwei na ki, u la ong ba ka la don ka jingïania bad ka jingïashoh ïadat ha ka miet 8 tarik, Lber bad na ka daw ba ka don kawei ka kali kaba khang lynti ïa u para jong u bad kata ka kam kaba mynmiet u la ong ba ka la kut noh kumta hi.Hynrei ha ka step kaba bud pat u la ong ba ki samla Khasi ki ïa wan kumba 30 ne 40 ngut bad ki wad ïa u para jong u bad ha kata ka jingwan jong ki, ki la ong ba ki wan ban kren ïasuk hynrei ki la shoh pynban ïa u para jong u bad mynta u don hapoh Civil Hospital ba u la mynsaw bad dei hangta ba ka sdang mih ka huri hura.Kham hadien ki Pulit ki la wan poi sha kane ka jaka ban tem ïa ka jingïakynad hapdeng kine ki ar liang mamla.Na ka jingwad jingtip, la lap ba uwei na kiba la shah tangon ha ka por mynstep ha ha Keating Road , u dei u dkhot jong ka Hynñiewtrep Integrated Territorial Organisation (HITO).Halor ka jingshah shoh jong une u dkhot bad kumjuh ruh kiwei pat ki samla Khasi, u President ka HITO  Bah Donbok Dkhar u la leit jngoh ïa ki ha Civil hospital Shillong ban peit ïa ka jingmynsaw kaba ki la ngat ha ka jingshah thombor.U la ong ba ka HITO kan ym treh satia ban mudui ejahar namarba kim shaniah shuh ïa ki bor jong ka aiñ namarba la bun tylli ki ejahar ba la ujor hynrei ki ong ba kam poi shano shano ruh.U Bah Donbok u la ong ba mynta ka HITO kan peit aiu ka aiñ kan leh halor kane ka jingjia.",MYNSAW BUN NGUT KI SAMLA KHASI BA MIH KA JINGÏAKAJIA BAD KI BAR JYLLA HA KEATING ROAD,https://batesitv.com/mynsaw-bun-ngut-ki-samla-khasi-ba-mih-ka-jingiakajia-bad-ki-bar-jylla-ha-keating-road/
"Ka Federation of Khasi Jaiñtia and Garo People (FKJGP) Central Body ha ka sngi Saitjai] kum shibynta ban pynshlur bad ai mynsiem ïa ka JETS 24×7, kaba dei kawei na ki kynhun kaba nyngkong tam ha ka jylla kaba dang shu ïoh shen ïa ka jingithuh na ka Sorkar Jylla ban pynïaid ïa ka kam kamai thuk thuk ha ka jylla, ka seng ka la pynlong ïa ka jingïalang pynkup burom ha ophis treikam kaba don ha Mawlai Kyntonmassar, ha kaba la ïa don lang ki nongïalam kiba hakhmat eh jong ka seng bad kumjuh ruh ki dkhot na ka JETS 24×7.Ha ka jingïalang ba la pynïaid da u President ka FKJGP Central Body Bah Dundee Cliff Khongsit u la maitphang ba kum ka seng kaba don ïa ka jing angnud ban kyntiew ïa ka ïoh ka kot ha ka jylla bad ban pynshlur ïa ki khynnah samla ban ieng ha la ki jong ki kjat khnang ba kum ki trai ri trai muluk kin bat hi ïa u lakam jong ka khaii – pateng, ka dei ka kamram jong ka seng ban shim ïa kane ka sienjam ban pynkup burom kyrpang ïa ka JETS 24×7 kaba la trei minot khlem shongthait tad haduh ba kan da ïohpdiang ïa ka jingithuh na ka Sorkar ban pynïaid ïa ka kam kamai thuk thuk (Two wheelers) ha ka jylla.U Bah Dundee u la ong ruh ba ka long ka jingsarong ïa ka jaitbynriew ba ki khun samla ki la kotbor ban don ïa ka mynsiem ïakhun bad kiwei pat ki kompeni kiba wan ban seng kam ha kane ka jylla.Haba kren ha ka jingïalang pynkup burom na ka liang u General Secretary ka FKJGP Central Body Bah Eldie N Lyngdoh, u la ong ba kum ka jaitbynriew ka la dei ban bret noh shaba sep ka sngi ïa ki kyntien phlan duman kiba ong ba ki jaitbynriew jong ngi ki long kum ki tham kiba ïaleh ban tan uwei ïa uwei hynrei kum ka jaitbynriew ngin pyneh rngiew pat da kaba ngin long ki nongkyrshan bad nong aibuit ban kyntiew iwei ïa iwei.Ha kawei pat ka bynta u Senior Vice President jong ka seng u Bah Elton Cliff Warjri u la lyntu ïa ka JETS 24×7 ba kan long kaba peitngor ba ki nongleit jingleit kin ïoh ïa ka jingshngaiñ ha ka leit ka wan bad ha kajuh ka por ruh ban tehlakam na ki nongshim kabu kiba pyrshang ban khñiot dor na ki paidbah.Haba pynpaw ïa ka jingsngewkmen bad sngewïoh mynsiem u Managing Director jong ka JETS 24×7 Bah Pynskhemlang W. Uriah u la ai khublei kyrpang ïa ka FKJGP Central Body kaba la ju ai lang ka kti ka mon ka kti kadiang na ka por sha ka por haba kum ka kynhun ka donkam ïa ki jingai jingmut jong ka seng.U la bynrap ruh da kaba ong ba kane ka dei ka sien kaba nyngkong eh ba kum ka kynhun kan ïoh ïa ka jingshah pynkup burom bad kum ka kynhun kan ïai pyrto shijunom bad kan ym klet ïa ka seng FKJGP ha kaba u la ong ruh ba kum ka kynhun hi kan ïaleh ban trei shitom ban pynïar ïa ka rukom treikam ban long kum ka jing plié lad plié lynti ïa ki khun samla jong ka jylla ha ka ïoh kam ïoh jam.",PYNKUP BUROM KA FKJGP ÏA KA JETS 24×7 BA PYNSHLUR ÏA KI SAMLA KHASI BAN KAMAI THUK THUK,https://batesitv.com/pynkup-burom-ka-fkjgp-ia-ka-jets-24x7-ba-pynshlur-ia-ki-samla-khasi-ban-kamai-thuk-thuk/
"U Arun Goel u la resaiñ noh kum u Election Commissioner jong ka Election Commssision of India (ECI) shwa ba ka Elekshon Lok Sabha kan long sa tang khyndiat bnai mynta u snem.Ka samoi treikam jong u Goel kan kut haduh u snem 2027.  Ïa ka shithi iehnohkam jong u Goel la pdiang da ka President ka ri ka Droupadi Murmu.Ïa kane ka jingiehnohkam jong u Goel ym lah satia ban tip ïa ka daw tynrai.“Katkum ka Clause (1) jong ka Section 11 jong ka The Chief Election Commissioner and other Election Commissioners (Appointment, Conditions of Service and Term of Office) Act, 2023, ka President ka sngewbha ban pdiang ïa ka shithi iehnohkam ba la phah da u Arun Goel,  u Election Commissioner naduh ka 9 tarik, Lber, 2024,” la ong ka Gazette Notification.Shwa  kane, u Anup Pandey u la resaiñ kum u Election Commisisoner ha u Rymphang bad mynta ka kynhun ba lai ngut jong ka Election Commission of India ka don sa tang ïa u Chief Election Commissioner u Rajiv Kumar.U Arun Goel u dei uba la don bynta bha ban pynkhreh ïa ka elekshon Lok Sabha bad uba la leit jngoh ruh ïa kiba bun ki jylla hapoh ka ri ban pynkhreh ïa ka elekshon.Da ka jingiehnohkam jong u Goel, ka jingkitkhlieh mynta ban pynïaid ïa ka elekshon ka la hap ha ka tyrpeng jong u Chief Election Commissioner u Rajiv Kumar.U Arun Goel u dei u ophisar IAS barim na ka Punjab Cadre bad u la shimti kum u Election Commissioner ha ka 21 tarik, Naiwieng, 2022. U Goel mynshwa u la shakri kum u Secretary hapoh ka Ministry of Heavy Industry.Ka thymmei khubor ka ïathuh ba ka tarik ban pynbna ïa ka elekshon Lok Sabha da ka Election Commission kan long la kumno kumno ha ka taiew ban sa wan.U Arun Goel uba la pyndep ïa ka M. Sc. ha ka Mathematics u la ïoh pdiang ïa ka Chancellors Medal of Excellence na ka bynta  ka jingpas bha First Class First bad thaw rekod ruh ha ki jingpule jong u ha Punjabi University.Da ka jingmynjur jong ka President ïa ka The Chief Election Commissioner and Other Elections Commissioners (Appointment, Conditions of Service and Term of Office) Bill, ka la pynkylla lut ha kaba ïadei bad ka kam ban thung ïa ki Election Commissioners ka ban sa treikam noh mardor.Katkum ka aiñ-rew, ka Committee ba la khlieh da u Myntri Rangbahduh u Narendra Modi, yn sa thaw ban peit bniah halor ka jingthung ïa ki Election Commissioners. Ka Committee ka kynthup ïa u Nongïalam ka Liang Pyrshah ha Lok Sabha bad ki Myntri Sorkar Pdeng ba la thung da u Myntri Rangbahduh.","SHWA KA ELEKSHON LOK SABHA, RESAIÑ U ARUN GOEL KUM U ELECTION COMMISSIONER KA ECI",https://batesitv.com/shwa-ka-elekshon-lok-sabha-resain-u-arun-goel-kum-u-election-commissioner-ka-eci/
"Shillong, March 10 : The three days Monolith Festival, hosted by the Khasi Hills Autonomous District Council in collaboration with the Government of Meghalaya came to a close on the 9th of March 2024.Chief Guest, Conrad K Sangma, attended the Closing Ceremony along with the Tourism and Arts & Culture  Minister, Paul Lyngdoh, Chief Executive Member of the Autonomous District Council, Pyniaid Sing Syiem and besides other Executive Members including PN Syiem and Teibor Pathaw and many other Government officials and other Dignitaries.Speaking on the occasion and citing two young boys who are chana (gram) sellers at the festival Conrad K Sangma Said, “It is encouraging to see that there is a convergence of multiple exchanges where like these two boys, I am proud to see them earning their livelihood. This convergence brings out the unique aspects of the Khasi Culture in various forms whether it is in the form of music, textiles, cuisine, dance and many other unique cultural aspects.”In encouragement to the location in which the event was held, he said that the venue should not just hold the Monolith Festival but urged the stakeholders involved to ensure to hold daily markets at the 8 acre venue shocasing food, local indigenous vegetables and fruits, textiles and also performances showcasing the unique and rich culture and heritage.The Chief Minister also assured of support of the Government. He also lauded the various District Councils in the State in their new journey as they delve into the field of research where the State Government, starting from this year has given a research fund of Rs. 50 lakh to each District Councils.In relation to the research funding, Chief Minister further said, “This fund will increase annually so that the various District Councils can start their research  in various formats in written, video and many other means to document the unique cultural aspects of the different tribes in the state of Meghalaya.”CM also announced the rolling out of the CM’s Research Scholarship Program which is spearheaded by the Arts & Culture Minister, Paul Lyngdoh where the Government will support close to 50 researchers up to 3 lakh rupees per researcher/scholar annually to conduct research on the Culture and other historical aspects of the State. The selection process will go through a formed committee for screening of deserving candidates.Guest of Honour, Paul Lyngdoh, in his speech said, “ It is in events like the Monolith Festival that brings not just the Khasi community together but also converges, unites and highlights the unique identity of the Khasi people along with the rest of the world. I congratulate the efforts taken to make this festival happen and would like to support the vision of the KHADC to promote the Khasi Culture for it is Land, Language and Lineage which are the three cornerstones of our community of which we can pass it down strong and proud to our descendants.”In his speech Chief Executive Member, Pyniaid Sing Syiem thanked everyone for their contributions in making the Festival a huge success. He further mentioned that the KHADC is the custodian that protects the identity of the Tribal people in any state and this event is a celebration to showcase to the rest of the world the united and unique Identity of the Khasi People. He thanked the Karbi Anglong Autonomous district council for providing land in Diphu in the Karbi Anglong area for construction of a Guest house of the KHADC and urged the state government to support this initiative.",THIRD EDITION OF THE MEGHALAYA MONOLITH FESTIVAL CONCLUDES WITH GRAND SUCCESS,https://batesitv.com/third-edition-of-the-meghalaya-monolith-festival-concludes-with-grand-success/
"Shillong, March 9: Chief Minister, Conrad K Sangma, launched the My City Campaign, a community cleaning drive campaign and also unveiled the ‘Reimagining Streets’ initiative and also participated in a cleaning drive at Dhanketi on March 9, 2024.Addressing the gathering that had culminated at Moreau Institute of Integral Training (MIIT) after the cleaning drive from Dhanketi Parking Lot, Chief Minister, Conrad K Sangma, said that different groups, individuals and departments have been doing activities in their own capacity and there was a need to bring the efforts of everyone together. “This cleaning drive that we had today is something that we want to do every three months because our communities and our culture has been to keep our localities and villages clean,” he said and added that many villages and localities do it on their own without any support. “For the first time the government is taking this culture of us forward where funds will be provided every three months for this particular purpose,” he said. He also stated that this will first take place in every district headquarter slowly percolating to every village.The Chief Minister also said that the idea is not about the fact that one day will clean up the entire city or town but to bring about a change in the mind set of the people. “Every time we clean we have to start realising that we all have a role to play and let every citizen the rest of the days when the government is not sponsoring these cleaning drives take the responsibility to ensure that we keep our surroundings clean and litter free,” he said. He further said that the students and the youth have a great role in this campaign and said, “Youth when they take up a movement it can be very powerful.” He added that the larger goal is to mobilise the citizens of the state to keep the cities and towns clean.Further he said that the objective of the Reimagining Streets initiative is to make the streets walkable and said, “We have an ambitious plan to create 10-15 kilometres of walkable footpaths, broadening existing footpaths wherever possible, tiling and paving the footpaths to increase the overall connectivity to encourage walking among the citizens,” he said. He also highlighted some interventions like underground conduit for cables, painting of buildings, construction of footpaths etc to improve the aesthetic look of the cities. He also informed that the audience of the various programs and projects of the government to make the State and its cities, towns and villages clean, liveable and the best.The Chief Minister also distributed KickStart cheques to different community representatives and also released the Reimagining Streets Initiative Booklet during the occasion.College students,  members of the NCC and NSS, members of different Dorbar Shnongs and members of self-help groups were also present during the occasion.",CM KICKSTARTS ‘MY CITY’ CAMPAIGN,https://batesitv.com/cm-kickstarts-my-city-campaign/
": Ka tnat Pulit ha ka sngi u Blei ka la pynbna ban ai khusnam shi lak tyngka ia kino kino ki briew kiba lah ban ai ia ka jingtip kaba bniah kaba lah ban ioh ksai na ka bynta ban iohkem ia kino kino ki briew kiba donkti ban pynbthei ia u bom IED ha Them Iewmawlong ha ka miet sngi Saitjaiñ.“Ka tnat Pulit jong ka East Khasi Hills ka la pynbna ban ai khusnam T. 1,00,000 lak sha kino kino kiba lah ban ai ia ka jingtip kaba bniah kaba lah ban iohksai na ka bynta ban ioh kem ia kino kino ki briew kiba donkti ha kane ka kam pyntriem bad ka kam runar.  Ia ka kyrteng jong ki nongai jingtip yn sa buhrieh kyrpang.  Ia ka jingtip lah ban phah sha ka Special Cell lyngba ka Call/Text/WhatsApp ha u mobile number 9366790273 lane lyngba ka email: specialcelLekh.m1p(i),” la ong u Superintendent of Police ka East Khasi Hills u Rijuraj Ravi ha u kyrwoh ba la phah sha ki lad pathai khubor.Ha ka sngi Saitjaiñ ha ka por kumba 10:30 baje mynmiet, u bom Improvised Explosive Device (I ED) u la bthei ha kawei ka ing tap tin bym don shuh ba shong basah kaba don ha Syndicate Bus Stand, Punjabi Lane, Them Iewmwlong.U SP u la pyntip ba ia u bom IED la buh hapoh ka tin.  Ka jingbthei, ia kaba la suba ba la pyndonkam da ki Gelatin Stick, la buh hapoh ka ing tap shiliang, kaba la pynjulor ia ki iit jong ki jingkhang iit jong ki ing kiba don markhap bad kane ka ing ba la jia ka jingbthei.Uwei u nongiaid lynti uba la ithuh kyrteng kum u Lakhan Singh u la mynsaw malu mala na ki bynta jong ka kjat namarba ka jingsied jong ki phngit ba la mih na ka jingbthei.“Ka kynhun kaba donkti ha kane ka kam runar ka dei kaba syriem kum ka jingbthei kaba la jia ha ki snem baladep ha kaba ka seng kieng atiar ba la kheiñ beaiñ ka HNLC ka la shim ia ka jingkitkhlieh. Hynrei, tad haduh ha kane ka kynti ba la pynmih ia kane ka khubor, ym shym la don satia kano kano ka kynhun ne ka seng kieng atiar ka ban shim ia ka jingkitkhlieh halor kane ka jingbthei,” la ong u SP.Ha kaba iadei bad kane, ki Pulit ki la ujor da ka ejahar ba la rejistar Sadar Police Station na ka bynta ban pynlong shuh shuh ia ka jingtohkit hapoh ka Unlawful Activities (Prevention) Act bad ka Explosive Substances Act.“Ki Pulit jong ka East Khasi Hills ki la kut jingmut ban tohkit bniah bin pa bin ban iohkem ia kiba donkti bad ban tian bishar ia ki hakhmat ka aiñ,” ong shuh shuh u SP bad bynrap, “na ka bynta kane, ngi pan ka jingiatreilang na ki paidbah ioh ia ka jingjop.”",1 LAK THONG KI PULIT ÏA KIBA AI JINGTIP SHAPHANG KIBA DONKTI BAN PYNBTHEI BOMB IED HA THEM METOR,https://batesitv.com/1-lak-thong-ki-pulit-ia-kiba-ai-jingtip-shaphang-kiba-donkti-ban-pynbthei-ied-ha-them-metor/
"Ka long ka jingmyntoi bad ka jingkyrkhu ïa ki khynnah ka FGEM Higher Secondary School Nongspung ha kaba ka ophis u Commandan 4th BN, MLP, Sohpian ha ka taiew baladep ki ai jingpynshai ha kaba ïadei kumno ban kiar na u drok bad ban pynsngewthuh ha kaba ïadei bad ki kam Pulit ba lait ha ka tnat PulitHa kane ka prokram kaba la long hapoh ka skul la pynïaid ïa ka jingïalang da u Principal Bah Kyrshan Marngar ryngkat ka jingïadonlang ki nonghikai bad ki khynnah skul. U Principal u la pdiang sngewbha ïa u Commandant uba la kloi ban ai jingpynsngewthuh sha ki khynnah skul.U Principal u la pynpaw ruh ka jingsngewnguh ïa u Bah Syiem ba u la wanrah ka jingïadei kaba jan hapdeng ki paidbah lyngba ka Civic Action Programme bad kiwei pat ki prokram bapher bapher khamtam ban ai jingïarap ïa ki paid nongshong shnong kane ka thain khamtam ki baduk kiba don hajan kane ka ktem jong ka 4th MLP Bn, Sohpian.U Bah Lakador Syiem u la pynshai bniah shaphang jingsniew bad ka jingshyrkhei u drok lyngba ka Presentation halor ka Phang “Ill Effect of Drugs on Youths and Society” bad batai bniah shaphang ki lai jait ki drug, u Natural Drug, Semi Synthetic Drug bad u Synthetic Drug.“To ngin ïa ong em ïa u drug, to ngin kiar na ki kam sniew ban leh ïa ki kam babha namar nyngkong u pynsngewbang hynrei hadien u wanrah tang ïa ki jingbabe suba,” la ong u Bah Syiem.“Nga ruh nga dei u khynnah skul kum ma phi mynshwa nga long kumne dei na ki nonghikai, ki kmie ki kpa kiba la hikai ïa nga”la pynshlur u Bah Syiem ïa ki khynnah skul kiba la biang ka rta ban aplai ïa ka kam Pulit namar ha kane ka juk kyrduh kam Sorkar dei satang ha ka tnad Pulit ba bun ki nongkyndong ki dang ïoh kam Sorkar kaba dang lah ban ai kam da ki hajar ngut.",“KIAR NA KI KAM SNIEW KIBA WAN RAH KA JINGBABE BAD KA SNGEWSIH HADIEN”: BAH L. SYIEM,https://batesitv.com/kiar-na-ki-kam-sniew-kiba-wan-rah-ka-jingbabe-bad-ka-sngewsih-hadien-bah-l-syiem/
": Ka Synjuk Ki  Seng Longkmie Katholik (SKSLK) Archdiocese Shillong, Zone-II ryngkat ka pyrthei baroh kawei ka la rakhe kyrpang ïa ka sngi bakyrpang jong ki kynthei ne ka “International Women Day’s” ha ka sngi u Blei ha Divine Saviour’s Church, Nongthymmai Parish.La sdang ïa kane ka jingrakhe da ka Mass Bakhuid ba la pynmynta da u Lyngdoh Sad ka Jyllaniambah Shillng u Most. Rev. Victor Lyngdoh ryngkat ka jingsynran lang jong u Parish Priest ka Nongthymmai Parish u Sohblei Augustine Kuttala uba dei u Spiritual Director jong ka Synjuk ki Seng Longkmie Katholik , Zone II.U Archbishop Victor Lyngdoh haba ai ïa ka sneng ka kraw sha ki Longkmie kiba la ïashim bynta ha kane ka lympung ba phra ba la buh ruh ïa ka mat puson kaba ong, “U Kpa jong ki u la ai bynta ïa ki khun kynthei bad ki hynmen shynrang,”  ïa kaba la sot na ka kitab u Job 42:15, u la pynpaw ba kane ka dei ka kam phylla jong U Blei ban pynkhraw ka long ba ki kynthei ki don ka bynta kaba khia tam ban ïa tynrong ïa ka kam ka khia ka shon jong ka ïing ka sem bad ka imlang ka sahlang.“Ka kynthei ka dei ka dohnud jong ka ïing ka sem bad u kpa u dei Khlieh ka ïing, sngewkmen pat ki kynthei ne ki longkmie ki ïalong ryngkat lang ym don bakhraw ne barit,” ong u Lyngdoh Sad.Ha kane ka sngi u Lyngdoh Sad u ong ruh ba ki longkmie ba mynta ki la paw bad kiew shaphrang wat ha ka imlang ka sahlang haba ïanujor bad ki shynrang la ha ka kam ka jam ki la kham tbit ki kynthei.“Ki longkmie ne ki kynthei ki dei ka jingaiei jong U Blei bad ki dei ban long borabor kiba nyngkong ban ïaroh ïa u Blei,” u la ong.Hadien ka nguh ka dem Blei ka la don ka jingïalang kaba lyngkot ba la pynïaid da ka Synjuk ba la lamkhmat da ka President jong ka Synjuk ka Kong Cathleen Pyngrope bad kumjuh ka jingïakob rwai da ka ktien U Blei ryngkat ka jingsakhi lang jong ki nongkitkam ka Synjuk ki Seng Longkmie Katholik, Central Body, ki seng longkmie na ki san tylli ki Parish ba kynthup ïa ka Pynthorumkhrah, Laitumkhrah, Nongthymmai, Nongmynsong bad Mawpat.",KA KYNTHEI DEI KA DOHNUD JONG KA ÏING KA SEM BAD NYNGKONG BAN MANE ÏA U BLEI : ARCHBISHOP VICTOR,https://batesitv.com/ka-kynthei-dei-ka-dohnud-jong-ka-iing-ka-sem-bad-nyngkong-ban-mane-ia-u-blei-archbishop-victor/
"Ki Nongialam jong ka Hynñiewtrep National Youth Front (HNYF) Central Body ha ka Lah Sngi u Blei ki la leit ban iakynduh ia u Superintendent of Police jong ka East Khasi Hills u Rituraj Ravi ban pan jingpynshai halor kano ka daw ba ki Pulit ki la kem ia u Disciplinary Secretary ka seng u Bah Tarson Lymba.Ia u Bah Lymba, ki Pulit ki la kem ha ka miet sngi u Blei na ka shnong Dawki, West Jaiñtia Hills District tang hapoh 24 kynta ba la jia ka jingbthei u bomb IED hajan ka Syndicate Bus Stand ha Them Iewmawlong ha ka miet sngi Saitjain.U Superintendent of Police jong ka East Khasi Hills u Rituraj Ravi ha u kyrwoh ba la phah sha ki lad pathai khubor ha ka Lah Sngi u Blei, u la pyntip ba ki Pulit ki la kem ia u Bah Ebakordor Nongpluh, 26 snem ka rta na Shillong bad ia u Bah Tarson Lymba, 58 snem ka rta na Dawki halor ka jinglap ksai ba ki dei kiba donkti ban pynbthei ia u bom IED hajan ka Syndicate Bus Stand ha Them Iewmawlong ha ka miet sngi Saitjain.Ha ka jingiakren bad ki lad pathai khubor hadien ka jingiakynduh ia u Superintendent of Police, u Bah Sadon Blah u la ong, “u SP u la ong ba ka don ka jinglap ksai jong ki Pulit ba u Bah Tarson Lymba u donkti halor ka bthei bom ha them Metor. Ia mynta, ki Pulit ki la tian bishar ia u ha Kashari bad mynta ki dang pan bor na ka Kashari ban ioh set ha along ki Pulit (na ka bynta ban tohkit bniah).”Haba kylli, u Bah Sadon Blah u la ong, “u Bah Tarson u dei u dkhot  uba la rim bha ha ka seng bad uba la heh ka rta bad nga la ong shai ia u SP ba u Tarson kum u Disciplinary Secretary ka seng un donkti ha kane ka kam ka long ba ngim lah ban pdiang. Ngim kwah ban tuklar ia ka jingtohkit jong ki Pulit hynrei ngi pynsngew ba ngim lah satia ban pdiang namarba u dei u rangbah uba jaijai bad uba la rangbah ka rta bad uba la iatrei lang bad nga mynta la 20 snem.  Ba un (Bah Tarson) leh shongshit ia kano kano ka kam da kaba iaid ia ka lynti ka bym dei ngam lah pdiang bad ngam ju kham lap ia kata.”“Katkum ka jingsngew jong ka seng, ba u dkhot ka CEC un donkti ha kane ka kam pynbthei bom ka long kaba ngim lah ban pdiang,” la ong shuh shuh u Bah Sadon.Ka tnat Pulit jong ka East Khasi Hills District ha u kyrwoh ba la phah sha ki lad pathai khubor ha ka sngi u Blei ka la pynpaw ba ki dak ki shin na ka jingbthei u bom IED ha Them Iewmawlong ka iasyriem bha ia kaba la ju leh da ka seng kieng atiar HNLC hynrei ka bym shym la kam trai satia ia ka la bthei u bom IED ha them Iewmawlong ha kane ka kynti.“Naduh ba la bthei ki bom (IED) kylleng kylleng, bad kane kaba jia ha them metor ban shu kynnoh than tang ia kato ka seng (HNLC) bad ia u nongialam seng ka long kaba bakla namarba kane ka ishu them metor ka ladei lypa u shiah uba thar ha ki pyllew jong baroh kiba i donkam ban pynkynriah noh (ia kiba sah ha Them Iewmawlong).  Ka tnat Pulit ruh ka dei ban leh homework namarba ka jingbitar jong u paidbah halor ka jingbym lah ban eiei jong ka sorkar ia ka them metor ka dei kawei ka daw. Mano ba donkti ban pynbthei bom ka dei ka kamram jong ki Pulit ban bud bniah bha ym tang ban shu pynlong sohpdung bad ban shu kem suk ia ki nongialam sengbhalang la ka dei na kano kano ka sengbhalang ruh,” la bynrap u President ka HNYF.U la ong ruh ba ka jingbitar jong kiba bun balang halor ka ishu them Metor ka long namarba ka Sorkar MDA ka la shu kut tang ha kaba thung ia ki High Level Committee hynrei ka kam kam poi shano shano ruh.Shuh shuh u la iathuh ba u Bah Tarson Lymba u dei uba sah ha ka shnong Dawki bad hadien ba la sdang ka jingiakren iasuk hapdeng ka HNLC bad ka Sorkar, dei u Bah Tarson uba la ialam ia ki ophisar ka Sorkar bad ka tnat Pulit sha ka shnong kaba don hajan khappud bad ka ri Bangladesh ban leit shaw ia ki dkhot ka HNLC.“Lada um don u Bah Tarson, ngin ym tip hi ruh ia kata ka shnong ba ngin leit shaw ia ki (nongialam HNLC) namarba ka dei ka shnong kaba don sha kyndong bha jong ka khappud. Naduh ka sngi nyngkong ba i (Bah Tarson) la iarap wat ha ki jingialang bad ki jingiakynduh ruh i don lang, balei yn len ia kata, i don lang beit. Ngi iakren ia khana lang beit bad kumba long ma nga ba nga donkti lang ha ka jingiakren iasuk, ma i ruh i don lang ryngkat bad ngim don bynta da kumwei pat,” la iathuh u Bah Sadon.","MAR ÏA SHAH KEM U DISCIPLINARY SECRETARY NA DAWKI, PAN JINGSHAI KA HNYF NA U SP",https://batesitv.com/mar-ia-shah-kem-u-disciplinary-secretary-na-dawki-pan-jingshai-ka-hnyf-na-u-sp/
"U Nongïalam jong ka All India Trinamool Congress u Mukul Sangma uba dei ruh u Myntri Rangbah barim ka jylla u la takrain tyngeh ïa ka Congress kaba la pynbna ban pynieng kyrtong na ki ar tylli ki Lok Sabha Seat ha Meghalaya.U Mukul u la kynthoh ruh ïa ka jingkren jong u Jairam Ramesh ba ka Trinamool Congress kam shym la ap hynrei ka la ïaid beit shakhmat ban pynbna ïa ki kyrtong ha ki 42 tylli ki Seat ha ka jylla West Bengal.“Ngi la ap la slem bad nga ngeit ba baroh ki ïohi bad ka ri baroh kawei ka peit ïa ngi bad ap da ka jingïaishah. Ka la don ka jingthmu ban sei tang uwei u kyrtong na ka INDIA Bloc ban pynthikna ba ngin ïatreilang kum kawei ka kynhun hynrei kane kam shym la urlong satia,” la ong u Mukul ha ka sngi u Blei.“Mynta lada ka Congress ka ong ba ka TMC kam ap bad ka la ïaid shakhmat ban pynbna ïa ki 42 ngut ki kyrtong ha West Bengal, nga ngeit ba ngin hap ban pynkynmaw ïa ka jingshisha ba ka Congress kam shym la shim ïa ka rai bad kaei kaba la ïakut,” u la ong.Da kaba pynpaw ba ka Congress ka la pyndkut ïa ka jingïateh, u Sangma u la ong, “kam long kaba shisha ba ki la ïaid shakhmat bad ban pynbna ïa ki kyrtong na ka bynta ka Meghalaya. Ha Meghalaya, ki don tang ar tylli ki Seat. Na ki ar tylli, ka Congress ka ladep ïaid shakhmat ban pynbna la ki jong ki kyrtong.”",TAKRAIÑ U MUKUL SANGMA IA KA CONGRESS BA PYNÏENG KYRTONG MP NA SHILLONG BAD TURA,https://batesitv.com/takrain-u-mukul-sangma-ia-ka-congress-ba-pynieng-kyrtong-mp-na-shillong-bad-tura/
"KaHynñiewtrep Youths Council (HYC)-CEC lyngba une u kyrwoh ka phah ia ka khubor kaba shai sha baroh ki Agent jong ka Sorkar India ne ka Sorkar Jylla ba ki dei ban sangeh shisyndon ia kino kino ki jingthmu jong ki ban pyrkhat ne mutdur hi ruh ba kin khlong lane tih ia u Uranium na ka Bri U Hynniewtrep.“Kum ka Seng, ngi skhem ha ka nongrim bad ka jutang ba ngi lah khlei ba da leilei ruh em ngim shah ban khlong ia une u marpoh khyndew na kane ka Ri ka jong ngi. Kumba ngi ladep ban kren naduh ki sngi bad ki snem kiba ladep, haduh mynta ka kynti ruh ngi iaineh skhem ba ngi pyrshah jur ia kano kano ka jingpyrshang ban khyllie biang ia ka kitab tih Uranium napoh kane ka Ri ka jong ngi,” ong u President ka HYC Bah Roy Kupar Synrem ha u kyrwoh ba la phah sha ki lad pathai khubor ha ka Lah Sngi u Blei.“Ngi kren ruh da kaba shai ba kum ka seng bad ki dkhot jong ka baroh, ngi long kiba la kloi ban iakhun da kaba kano kano ruh ka lynti ban pynthikna ba ka Sorkar India ne ka Sorkar Jylla kin ym dei ban iohlad ban pyrshang pynim biang ia kane ka mat namar kan bha ba ngin iakhun mynta ban ia kaba ieh ban iap bad duhjaid ka Jaidbynriew lyngba kane ka  bij jong u Uranium,” ong u kyrwoh.“Ka Seng ka pynrem jur bad maham tyngeh ruh ia kato ka briew kaba kyrteng ka Elizabeth Nongbri bad ia kiwei ruh, ba kam dei ban pyrshang mushlia laplah ia kane ka kam iap kam im jong ka jaidbynriew. Lehse kane ka briew ka kwah ban sngewthuh (testing the waters) ia ka sur jong ki khun samla bad ki dkhot ka jaidbynriew bad hadien pat ka pyrshang ban len noh ia kaei kaba ka ladep ban thoh.  To tip tang kawei ba kum ki sengbhalang ne ki kynhun bapher bapher, ngi lah ban don ia shibun ki jingiapher ha ki lama ba ngi don, hynrei ngi long kawei ka jingmut bad ka jingthmu  bad “kata ka long ban iada bad pynneh pynsah bad khamtam eh ban ialeh khlem kynran dien na bynta la ka jaidbynriew,” la ong shuh shuh u kyrwoh.",KA ELIZABETH NONGBRI KAM DEI BAN MUSHLIA LAPLAH ÏA KAM ÏAP KAM IM JONG KA JAITBYNRIEW: HYC-CEC,https://batesitv.com/ka-elizabeth-nongbri-kam-dei-ban-mushlia-laplah-ia-kam-iap-kam-im-jong-ka-jaitbynriew-hyc-cec/
": U President jong ka Hynñiewtrep National Youth Front (HNYF) Bah Sadon Blah u la ong ba lada ka jingtohkit ki Pulit ka lap ba u Bah Tarson um don bynta eiei ha ka jingpynbthei bom IED ha Them Iewmawlong kaba la jia ha ka miet sngi Saitjaiñ jong ka taiew baladep, ka seng kan ym sngap jar satia halor kane ka kam.“Ka jingpyntyrha bad ka jingpynbitar kaba na ka por sha ka por namarba ym dei tang ia u Bah Tarson hynrei wat ka kali jong nga ruh ka la shah talasi arsien hapoh Bhoi khlem daw khlem nongrim,:” ong u Bah Sadon ha ka jingiakren bad ki lad pathai khubor hadien ka jingiakynduh ia u U Superintendent of Police jong ka East Khasi Hills u Rituraj Ravi ban pan jingpynshai halor kano ka nongrim ba ki Pulit ki la kem ia u Disciplinary Secretary jong ka HNYF-Central Body Bah Tarson Lymba.Ha ka miet sngi u Blei, ki Pulit ki la kem ia u Bah Tarson Lymba, 58 snem na ka shnong Dawki bad ia u Bah Ebakordor Nongpluh, 26 snem na Shillong.“Wat ki dkhot jong ngi na Nartiang bad na Lad Rymbai ruh ki shah phah wan mih sha Police Station. Ka long kaei kaei kaba ngim lah ban pdiang kum ka seng bad (ia mynta) ngin ap shwa kaei kaba lap ha  ka jingtohkit (ki Pulit) halor ka case jong i Bah Tarson,” la ong u Bah Sadon.",WAT KA KALI JONG NGA RUH KA LA SHAH TALASI LA AR SIEN HA BHOI: BAH SADON BLAH,https://batesitv.com/wat-ka-kali-jong-nga-ruh-ka-la-shah-talasi-la-ar-sien-ha-bhoi-bah-sadon-blah/
"Ki bahaing hasem ki la pynpaw ba kim lah satia ban pdiang ia ka jingshah kynnoh jong u Bah Tarson Lymba ba u dei uba donkti ha ka jingbthei u bom IED ha Them Iewmawlong ha ka sngi Saitjain ka taiew baladep ha ka por kumba 10:30 baje mynmiet.U Bah Bnai Syngkrem uba dei u pyrsa jong u Bah Tarson ha ka jingiakren bad ki lad pathai khubor hadien ka jingiakynduh ia u Superintendent of Police jong ka East Khasi Hills u Rituraj Ravi ryngkat ka jingsynran lang jong ki nongialam ka HNYF u la  ong, “hynnin (sngi u Blei) ha ka por 12 baje mynsngi katba nga dang mut ban leit sait kali la poi ka phone na Dawki Police Station ba ki Pulit ki la phah wan u Bah Tarson sha Police Station bad mar mar ngi la leit synran lang sha Dawki PS bad lai ngut kiwei pat”“Ngi shong ha ka kali bad u bah Tarson u rung shapoh (Thanat) bad ki kylli jingkylli ia kane ka jingjia (ba bthei u bom IED ha Them Iewmawlong),” ong u Bah Syngkrem.U la ong ba ha kine ki ar lai sngi shwa ban jia ka jingbthei bom ha Them Iewmawlong, u Bah Tarson u don hapoh shnong.“Ngi la poi ha Dawki PS ha ka por 5:00 baje janmiet bad ngi la ap hapoh thanat tad haduh ka por 7:30 baje janmiet ynda la wan poi ki Pulit na Shillong.  Ki shong tang paramaki bad hadien kata, ki wan ong (ia u Bah Tarson) ba yn hap rah ia phi ban kylli jingkylli namarba phi don ha ka jingiakren iasuk (ka HNLC bad ka Sorkar),” ula ong.“Dei ha ka por kumba 10:30 baje ne 10:45 baje mynmiet ki Pulit ki rah ia u.  Ki Pulit ki shu batai tang ia ka jingbthei bom bad ban kylli jingiakyli namarba ma u ruh u dei uba don bynta ha ka jingiakren iasuk (ka Sorkar bad ka HNLC),” iathuh shuh shuh u Bah Syngkrem.Haba kylli, u la ong, “katkum ka jingiohi jong nga u Bah Tarson um don bynta eiei. Hynrei ia kaei kaei (kaba don shalyndet) ngim lah ban pynshisha. U trei u ktah hi kumba bylla ma ngi.  Kum u pyrsa nga sngew duhnong khlem da tip thikna ban shu kem ka long kaba eh. Haduh mynta ban pyshisha ia u ba u donkti ha kato ka bynta kam dei kaba suk bad ban shu pharep khlem daw.”",YM LAH PDIANG KI BAHAÏING ÏA KA JINGSHAH PHAREP U BAH TARSON LYMBA,https://batesitv.com/ym-lah-pdiang-ki-bahaiing-ia-ka-jingshah-pharep-u-bah-tarson-lymba/
"Ka Sorkar Jylla ka la shim ia ka sienjam bakongsan bha ban pyntyllun shakhmat da kaba buh mawnongrim na ka bynta lai tylli ki projek ba kongsan, ban shna ia ka New Shillong Water Supply Scheme, ka Land Reclamation Project ha Waste Processing and Disposal Site ha Marten, Mawlai bad ka jingshna ia ki Internal Roads hapoh ka New Shillong Township Land ha ka shnong Mawkhanu bad Mawpdang.Ha kane ka sngi, la sakhi lang da u Myntri Rangbah ka Jylla u Conrad K. Sangma, u Symbud Myntri Rangbah uba khmih ia ka tnat Pynroi Sor u Bah Sniawbhalang Dhar, u Myntri ka tnat PHE bad Soil & Water Conservation u Marcuise N. Marak, ka Myntri ka Koit ka Khiah ka Dr. M. Ampareen Lyngdoh, ki ophisar bad ki rangbah shnong.Haba kren ha kane sngi, u Conrad Sangma, u la ong ba ka New Shillong Water Supply Scheme kan long kawei na ki projek kaba heh tam ba la bei pisa da ka Sorkar Jylla bad ka dei ruh kawei na ki projek kaba la pyrkhat janai bha.Ban weng ia ka jingdawa um ha Shillong, ia ka New Shillong Water Supply Scheme yn sa pyntreikam da ka tnat PHE. Lyngba kane ka projek la thmu ban sam ia ka um kaba khuid sha New Shillong Township, ha ki shlem pule, ha ki ophis treikam bad ha ki laiphew ar tylli ki shnong kiba marjan.Da kaba khmihlynti ba ia kane ka projek yn shna pyndep hapoh 36 bnai, u Myntri Rangbah u la ong, “kane ka projek kan kot kumba T. 1600 klur ban pyntreikam bad ha kaba wat kaba nyngkong, yn sa pynlut pisa T.500 klur.Na ka bynta ban shna ia ki surok, u la ong, “ia kine ki surok yn sa shna ha ka shnong Mawkhanu ha ka jinglut kaba kot kumba T.185 klur. Katba ngi dang kren, ka projek kaba T. 380 klur ka la nang iaid ha ki bynta ka New Shillong, ha ka Knowledge City bad ha ka Administrative City.”Ha kaba iadei bad ka jingshna ia ka Land Reclamation Project ha ka Waste Processing and Disposal Site kaba don ha Marten, u Sangma u la ong, “ia baroh ki jaboh jabaiñ yn sa pyndonkam biang.  Kumba la khmihlynti ba hapdeng ki 12-18 bnai, ngin sa lah ban ioh ia ka jingkylla dur ha Marten. Ngi khmihlynti ba tang shu pynkynriah ia ki jaboh jabaiñ, ka jingthmu jong ngi ka long ban pynkylluid ia ka jaka bad ban pynkylla ia ka jaka thehniut sha ka jaka kaba ki paidbah ki lah ban pyndonkam.”U la bynrap ba ia kane ka projek yn sa pyntreikam ruh ha kiwei kiwei ki district ban pynthikna ban pynlang shi jaka ia ki jaboh jabain.  U la ong ba ka Meghalaya kan sa kylla dur. “Ngin sa mang pisa kumba T. 10,000 klur ha ki saw snem ban sa wan ha Knowledge City bad ha New Shillong City.”U Bah Sniawbhalang Dhar  u la ong ba ka dei ka jinganngud kaba la slem jong ki paidbah ban iohi ia kine ki projek ba kin urlong noh bad kyrmen ban iohi ia ka jingkylla ha kane ka jylla ha ki 5 bad 6 snem ban sa wan.Halor ka jaka thehniut u Bah Dhar u la khot bad wer ia ki paidbah ban iatreilang namarba ka jaka thehniut kam dei tang ka ishu kaba ktah ha Shillong hynrei wat ia kiwei k iwei ki bynta jong ka jylla.",BUH MAWNONGRIM U CM BAN TEI ÏA KA NEW SHILLONG WATER SUPPLY SCHEME HA NEW SHILLONG,https://batesitv.com/buh-mawnongrim-u-cm-ban-tei-ia-ka-new-shillong-water-supply-scheme-ha-new-shillong/
"Ka seng kieng atiar Hynniewtrep National Liberation Council lyngba u kyrwoh ba la phah sha ki lad pathai khubor ha ka Lah Sngi u Blei da u General secretary cum Publicity secretary Bah Saiñkupar Nongtraw u la pynrem jur ia ka jingkem jong ki Pulit ia u Bah Tarson Lymba da kaba shu pharep ba u dei uba donkti ha ka jingpynbthei ia u bom IED ha Them Metor.“Kane ka dei tang ka buit treikam jong ki Pulit haba kim iohksai ban kem iano iano ruh bad ong ruh ba u Bah Tarson u dei tang u dkhot uba don bynta ha ka miej jingiakren iasuk bad um dei satia u dkhot lane u nongkyrshan jong ka HNLC. U dei tang uba shu synran ia u Bah Sadon, u ksiang ha ka jingiakren iasuk.  Lada ki ksiang nongpyniasuk ki shah pynthud bad shah kem ha ki Pulit, mano shuh na ka kynhun yn dang don jingshaniah ia ka ain ne ia ka sorkar haba ka HNLC ka wan phai na ka bynta ka jingiakren iasuk? ong u Bah Nongtraw.“Ka paw shynna ba ka Sorkar ka la pynap shrip bad pyniap ia u Bah Cheris, u nongrahktien.  Ka long ka jinglehrain ia ki politishian jong ka Jylla Meghalaya kiba dei ki nongiada jong ka riti synshar paidbah, hynrei mynta ka Meghalaya ka la kylla long ka jylla kaba synshar da ki heh saipan bad pyniaid da ki nongsynshar heh spah. Kaba kham sngew lyngngoh ka long ba wat ia u Bah Ebakordor Nongpluh la kem halor kane ka jingjia.  Katkum ka jingioh jingtip jong ngi, u Bah Eba u dei tang u nongsyntiat jong ki Pulit,” la kynnoh ka HNLC.Haba pynpaw ba ka HNLC kam pyrshah satia ka jingsuk,  u Bah Nongtraw u la ong, “ka HNLC kam pyrshah satia ia ka jingsuk; ngim dei ki nongbanbein ban leh beiñ.  Lada don mano mano ba knieh noh ia ka khyndew ka shyiap jong phi, hato phi tharai ba kan don ka jingsuk. La palat 76 snem, ka India kam pat ju sakhi ia ka shongsuk, lymne kan ioh ia ka jingshongsuk. Ia ka jingsuk yn ym lah ban tei ha ka jingbymiaryngkat, ka jingshah khniot bein, ka jingsngew iapher, ka jingbym don ain, ne ka jingshet kylla namarba kam don ka jingsuk kaba shong nongrum ha ka jingleh bym hok, ka jingshet kylla, ka jingleh shiliang khmat, ka jingleh bym hok, lane ka jingleh donbor.”“Nga la pule ia ka hitori jong ka Bharat,……..ka histori jong phi, bad ka pynpaw ba phi dei ki nongpyniap briew, ki nongrung tuh, ki nongdakhol, ki nongtuh, ki nongrahbor, ki riew shukor, ki nongleh be-ijot bad ki runar.  Nalorkata,, phi la pynkheiñ ia ki soskular bad pynkhein ia ki jingiateh ha baroh ki Jylla synshar syiem.  Ka long pyrshah ia phi lada phi ialap ia ka shongsuk bad ka jingialeh ba khlem ia umsnam, ka hok bad ka synshar paidbah.  Ki politishian Hynniewtrep, kaba sngewsih, ki la shah pynthame, shah pynbiej bad shah pynbor ha ki nongshun jong ngi bad ha ki nongban bein, bad ki treika kum ki Agent bad ki tyngshop jong ka Sorkar India.  Ka jingphiah jong phi bad ka jingpyndonkam da ka polisi pyrshah ia ka ri jong ngi ka dei kaei kaei kaba phin hap ban siew da ka dor.  Ka hok ne da kaei kaei!” la kynthoh ka HNLC.“Phi la donkti ban siat iap bad ban pynmong ia ki dkhot jong ngi. Phi la pyniap ia u Bah Cheris, rahbor ia u Sibsing Syiem, pynbor ia u nongialam jong ngi u Wickliff Syiem ban ryngkangpar, set along bad pyntyrha ia baroh ki nongialam Hynńiewtrep kiba phim sngewtynnat.  Phi tharai ba ngi sheptieng bad ngin randien na phi, hynrei EM, ngin wan mareh sha Phi,” la ong shuh shuh u kyrwoh.","KYNNOH KA HNLC BA SHU PHAREP KI PULIT ÏA U TARSON, U EBA U DEI U NONGSYNTIAT KI PULIT",https://batesitv.com/kynnoh-ka-hnlc-ba-shu-pharep-ki-pulit-ia-u-tarson-u-eba-u-dei-u-nongsyntiat-ki-pulit/
"Ka kashari District and Session Judge, East Khasi Hills District ka la aibor 10 sngi ia ki Pulit ban kin tohkit ia u Bah Tarson Lymba bad ia u Bah Ebakordor Nongpluh kiba la shah kem ha kaba iadei bad ka jingpynbthei ia u bom IED ha jaka ieng Bos ha Them Iew Mawlong ha ka miet sngi Saitjain jong ka taiew baladep.U Superintendent of Police ka East Khasi Hills District u Rituraj Ravi ha ka jingiakren bad kau la ong ba ka jingkem ia u Bah Tarson Lymba na Dawki bad ia u Bah Ebakordor Nongpluh na Malki ka dei halor ka jingioh sabut kaba khlain kaba pynthikna ba kine ki arngut ki dei kiba donkti ha kane ka jingpynbthei bom ha Them Iew Mawlong.U la ong ba kino kino ki briew kiba donkti ban iasylla ha kane ka kam runar ki Pulit kin hap ban kem bad ban tian bishar ia ki katkum ki kyndon jong ka ain.U la iathuh ruh ba ka tnat Pulit ka la thaw ia ka kynhun ka ban tohkit bniah na baroh ki liang halor kane ka jingjia bad pynlong ruh ia ka jingtohkit kaba bniah bha. “Ngi la pynkhlaiñ ia ka jingpahara ha baroh ki jaka kiba kongsan bad ha ki jaka kiba lah ban don ha ka jingma bad kumjuh ruh ha nongbah Shillong. Ngi dang wad shuh shuh ia ki briew kiba donkti ha kane ka kam ruh,” la ong u Ravi.U la maham ruh ba ka tnat Pulit kan ym aili ia kino kino ki briew kiba thmu ban pynthud ia ka shongsuk shongsaiñ bad ia ka jingshngaiñ jong ki paidbah nongshong shnong.",10 SNGI AIBOR KA KASHARI ÏA KI PULIT BAN TOHKIT ÏA U TARSON BAD EBAKORDOR,https://batesitv.com/10-sngi-aibor-ka-kashari-ia-ki-pulit-ban-tohkit-ia-u-tarson-bad-ebakordor/
"Ka Khun Hynñiewtrep National Awakening Movement (KHNAM) ha ka Lah Sngi u Blei ka la dawa ia ka Sorkar Pdeng bad Sorkar Jylla ba ki dei ban tep noh ia ka mat tih Uranium hapoh ka Jylla Meghalaya.“Hadien ba la iohi ia ka jingmih pyrthei biang ka kam tih Uranium ha ka jylla ha kaba kawei ka longkmie Khasi lyngba ka seng shimet ka la phah lane mut phah sha ka Sorkar Pdeng ban sdang biang ka jingtih Uranium, kum ka seng kaba la pyrshah ia ka jingthmu tih ia une u marpoh khyndew naduh ba sdang  ngi kwah ban pyntip sha baroh khamtam eh sha ka Sorkar Jylla bad ka Sorkar Pdeng ba ngin iai pyrshah ia kane ka jingthmu bad ba ka Sorkar Pdeng ka dei ban tep noh ia kane ka mat,” ong u kyrwoh ba la phah da u Working President ka KHNAM u Bah Thomas Passah sha ki lad pathai khubor.“Ka jingsngapjar ka dei ka jingiamynjur namarkata kum ka seng ngi sngewba kan long kaba bakla lada ngi shu sngap ioh don kiba mutdur da kumwei pat ia ki nongrim kiba ka seng ka ieng. Ngi kyrpad ruh ia ki para Khasi jong ngi ba kim dei ban thang biang ia ka ding ba la lip,” u la bynrap.",KA SORKAR PDENG BAD JYLLA KI DEI BAN TEP NOH ÏA KA MAT URANIUM: KHNAM,https://batesitv.com/ka-sorkar-pdeng-bad-jylla-ki-dei-ban-tep-noh-ia-ka-mat-uranium-khnam/
Kawei ka jingjia kaba ishyrkhei ka la pynkyndit ia ki paitbah nongleit nongwan haba kawei ka jingkieng nar kaba heh ka la dkut kynsan ha ka por kumba 9:00 baje mynstep katba kawei ka Trok kaba don ia u number AS01 EC 8291 ka dang iaid lyngba na kane ka jingkieng.Kane ka jingkieng ka dei  kaba pyniasoh ia ka surok kaba leit sha ka shnong Mawkyrwat bad Nongshilong bad ka jaka ba kane ka jingkieng nar ka kdiah ar lyngkhot ka dei kaba la tip kum ka Wah Umchangkhar kaba hap hapoh ka South West Khasi Hills District.Katkum ka khubor ba la iohlum la iathuh ba kane ka trok ka dei kaba kit ia ki nar rod bad kaba mih na ka shnong Nongkasen ban leit pynhap sha ka shnong Rangblang.Ki nar rod ba la kit hapoh kane ka trok ki don kumba 20 ton eiei bad kaba sngewsih ka long shwa ba ka trok kan lait ban jam sha shiliang ha kum kane ka por ka jingkieng ka la dkut kynsan ar lyngkhot.Ha kane ka jingjia u nongniah jong ka trok u la lait thaw na ka jingmynsaw.Ka jingdkut noh jong kane ka jingkieng nar ka la buh jingeh haduh katta katta ia ki paidbah nongleit nongwan jong ka Eastern West Khasi Hills bad ka South West Khasi Hills.,"DKUT KYNSAN KA JINGKIENG NAR HA WAH UMCHANGKHAR, HAP LANG KA TROK",https://batesitv.com/dkut-kynsan-ka-jingkieng-nar-ha-wah-umchangkhar-hap-lang-ka-trok/
"Ki Pulit jong ka Ri Bhoi District ki la kem sa saw ngut ki briew ia kiba la suba ba ki dei kiba donkti ha ka jingbthei u bom IED ha Them Iewmawlong ha ka miet sngi Saitjaiñ jong ka taiew baladep.Ia kine ki briew ki Pulit ki la kem na ka thain Umsning ha ka miet lah sngi U Blei.Halor kane ka jingshah kem, ki Pulit ki la ioh ruh ban kurup ia ki tiar ki tar kiba la suba ba ki dei kiba pyndonkam ha ka jingpynbthei ia u bom IED bad kine baroh saw ngut ki dei na ka thain Umsning.Tang shu iohkem, ki Pulit ki la rah sha Nongpoh Police Station bad ban tian bishar ha Kashari District Session Judge Court ha Nongpoh, Ribhoi District.",SAW NGUT SHAHKEM KI SUBA DONKTI PYNBTHEI BOM IED HA THEM IEWMAWLONG,https://batesitv.com/saw-ngut-shahkem-ki-suba-donkti-pynbthei-bom-ied-ha-them-metor/
"Ar tylli ki dukan,kawei ka dukan sha ba la buh de bad kiwei pat ki marbam bad kawei pat ka dukan kaba die ia ki juti, slipar bad kopi, ki la kylla dpei hadien ba ki thylliej ding kiba klang bha ki la bamduh ia kine ki ar tylli ki dukan ha ka miet sngi Saitjaiñ ha ka por kumba 12 baje shiteng miet.Kane ka la jia ha ka shnong Mawthong, kaba jngai 20 kilomitar eiei na Mawkyrwat, South West Khasi Hills District.Kine ki ar tylli ki dukan ki dei ki jong ki shi kmie shi khun, kata, jong ka Kong Skola Wahlang bad u khun jong ka, u Bah Tanlin Wahlang. Baroh ar tylli ki dukan ki la kylla dpei bad la antad ba ka jingjulor ka la kot kumba T.2.50 lak.U Bah Tanlin u la iathuh ba ha kane ka jingjia ym shym la don mano mano ba mynsaw namarba ym don ba sah hapoh kine ki ar tylli ki dukan bad da ka jingkloi jong ki paitbah ban ai jingiarap, la lah ban tem ia ka jingklang jong ka ding ban pur sha kawei pat ka ïing kaba don marjan.",BAMDUH KA DING AR TYLLI KI DUKAN JONG KI SHI KMIE SHI KHUN HA MAWTHONG,https://batesitv.com/bamduh-ka-ding-ar-tylli-ki-dukan-jong-ki-shi-kmie-shi-khun-ha-mawthong/
"Ka tnat Kam Pohiing jong Sorkar India ka la shna ia ki Rul na ka bynta ka ain Citizenship Amendment Act, 2019 ia kaba la pynmih paidbah ha ka Lah Sngi u Blei mynta ka taiew.Ha u kyrwoh ba la phah da ka tnat Kam Pohing ka Sorkar India, la pyntip ba ka jylla Meghalaya kan ym hap hapoh ki kyndon ain  jong ka Citizenship Amendment Act, 2019 bad kyndon ain jong ka Citizenship Amendment Act, kin ym ktah ia ki jaidbynriew ritpaid riewlum kiba shong basah hapoh kane ka jylla Meghalaya.Ka tnat Kam Pohing ka la ong ruh ba Citizenship Amendment Act, kan ym treikam hapoh ki jaka ba hap hapoh ka Khyrnit Bahynriew jong ka Riti Synshar ka Ri India hynrei ka kam ka dang iaid shakhmat ban pynkhlain shuh shuh ia ki lai tylli ki Autonomous District Council kiba don hapoh kane ka jylla Meghalaya.Ka Citizenship Amendment Act, ka plie lad plie lynti ia ki katto katne ki jaidbynriew na ka niam Hindu, Sikh, Buddhist, Jain, Parsi bad ki Khristan kiba la wan na ka ri Bangladesh, Pakistan bad Afghanistan ban sah hapoh ka ri India ym palat ia ka 31 tarik u Nohprah, 2014 na ka daw ka jingshah banbein ha ka jingngeit niam jong ki, ki lah ban long ki nongshong shnong bapura jong ka Ri India, la pynshai ka MHA bad shuh shuh ka la ong ba yn ym shah ia kine ki phetwir ban shong ban sah ha ki jaka kiba dang hap hapoh ka Khyrnit Bahynriew.Ka Citizenship Amendment Act, 2019 kan ym ai syrnod ia baroh kine ki nongbuhai shnong ban long nongshong shnong khlem ki jingpynshisha bad ki sakhi sabut bapura. Baroh ki nongpan jingbit kin hap ban iaid lyngba ki kyndon bapher bapher bad ka sorkar kan da bishar bniah ia kawei pa kawei ka jingpan jingbit.Ka tnat Kam Pohing ka la pyntip ruh baka sorkar India ka la shimkhia ban iada ia ka hok bad ia ka jingbit jingbiang jong ki jaitbynriew ritpaid jong ka thain Shatei Lammihngi bad ban pynpoi ia ki song pynroi lyngba ka ‘Act East Policy’.",KA JYLLA MEGHALAYA KAN YM HAP HAPOH KI KYNDON AIÑ JONG KA CAA 2019: MHA,https://batesitv.com/ka-jylla-meghalaya-kan-ym-hap-hapoh-ki-kyndon-ain-jong-ka-caa-2019-mha/
"Ki Pulit ka East Khasi Hills bad ki Pulit jong ka Ri Bhoi District ki la lah ban pynpulom ïa ka jingthmu jong ki suba dkhot Hynñiewtrep National Liberation Council (HNLC) ban pynbthei sa uwei u bom IED ha Nongpoh hadien ba ki Pulit ki la ioh kem ïa ki saw ngut ki briew ba la suba ba ki dei ki nongkyrshan barieh jong ka HNLC.Ki saw ngut kiba la shah kem ha ki Pulit ki kynthup ïa u Damanbha Ripnar ba ju khot sin u Shall Lapang, u Robinis Ripnar, u Jill Tariang bad u Shining Nongrum bad baroh kine kiba la shah kem ki dei kiba na Ri Bhoi District.Kum ban pynkynmaw, ha ka sngi Saitjaiñ ka taiew baladep, u bom IED uba khlaiñbor bha u la bthei ha Them Iewmawlong, Shillong. Tang hapoh arphew saw kynta, ki Pulit ka East Khasi Hills ki la kem ia u Disciplinary Secretary jong ka Hynñiewtrep National Youth Front u Bah Tarson Lymba na Dawki bad ia u Bah Ebakordor Nongpluh na Mawlai, Shillong.U Superintendent of Police ka Ribhoi District Jagpal Singh Dhanoa ha u kyrrwoh ba la phah sha ki lad pathai khubor ula iathuh ba ki Pulit jong ka East Khasi Hills bad Ri Bhoi ha ka lah sngi U Blei kumba ha ka por 6:00 baje janmiet ki la ioh bat ïa kawei ka kali Bolero Pick-up kaba don ïa u nombar ML-12-3243 ba la ñiah da u Bah Damanbha Ripnar na surok Usmning-Mawhati.  Ha ka jingtalasi ïa ka Kali la ioh kurup ïa u bom IED lyngba ka kynhun Bomb Detection & Disposal Squad na Shillong ba la leh ha kata ka rukom ban lait na ki jingma jingmynsaw.La ïathuh ruh ba ka kynhun ki saw ngut ki nongkyrshan barieh jong ka HNLC ki la shah kem da ka jingthmu ban pynbthei ïa u bom IED ha Shillong bad Nongpoh. Ki Pulit ki la iathuh ba kine ki saw ngut ki la phla ba ki la thmu leh da ka jingbthah jong ka seng HNLC na Bangladesh.Ha ka jingiohkem ïa kine ki suba nongkyrshan barieh ka HNLC ki Pulit ki la ioh ban kurup 15 tylli ki Gelatin Sticks, 167 tylli ki nar lyngkhot (ba ju thep hapoh u bom IED, uwei u  Safety Fuse Wire, 3 tylli ki Non Electric Detonator, 5 tylli ki Mobile Phone, ka Bolero Pick-up kaba don ïa u number  ML-12-3243.Halor kane ka jingioh kurup ia ki tiar pynbthei bad ka jing iohkem ïa kine ki 4 ngut, ki Pulit ka Ri Bhoi ki la register case ha Nongpoh Police Station da kaba pynngat hapoh ki kyndon jong ka Section 120 B/121 A Indian Penal Code (IPC), pule lang ruh bad ka Section 10/13/18 UA(P) Act bad ka 5/6 Explosive Substance Act.","SHAH KEM SAW NGUT KI NONGTREI BARIEH KA HNLC, KURUP KI PULIT ÏA KI TIAR TIAR PYNBTHEI",https://batesitv.com/shah-kem-saw-ngut-ki-nongtrei-barieh-ka-hnlc-kurup-ki-pulit-ia-ki-tiar-tiar-pynbthei/
": Tang shi sngi hadien ba ka Sorkar India ka la pynmih paidbah ia ka Rule jong ka Citizenship Amendment Act, 2019, ka North East Students Organisation (NESO) kaba long ka shatri jong ki sengbhalang bapher bapher ka thain Shatei Lammihngi ha ka sngi Baar ka la thang ia ka Rule jong kane ka ain hakhmat ka ophis treikam jong ka Meghalaya Board of School Education (MBoSE) ha Lower Lachaumiere, Shillong.La lamkhmat ban thang ia kane ka Rule da u Chairman jong ka NESO u Bah Samuel B Jyrwa ryngkat ka jingsynran lang jong ki nongialam ka Khasi Students Union (KSU), ki dkhot jong ka Federation of Khasi Jaintia and Garo Peoples (FKJGP) bad kiwei kiwei.“Lada ka Assam ka shah ktah suki suki kiwei ki bynta jong ka thaiñ Shatei Lammihngi baroh kawei kin shah ktah. Lada phi ong ba ngi don ia ka Sixth Schedule ha kane ka jylla, kumno pat ka jingjyllei jong ki bar jylla ka jur haduh katne katne.  Ka Sixth Schedule katkum ka jingiohi jong ngi ka khlem lah ban iada ia ka jingrung jong ki bar jylla bad kiba bun ki bynta jong ka Sor Shillong bad ki bynta jong ka khappud jong ka jylla la bun da kiwei pat ki jaidbynriew.  Lada kata ka Sixth Schedule ka lah ban iada, balei pat kam lah ban iada baroh shikatta. Dei halor kata ka nongrim ba ngi sngew ba ka CAA kan nang pynshlur shuh shuh ia ki mynder ri ba kin wan shapoh ka ri jong ngi,” ong u Bah Samuel ha ka jingiakren bad ki lad pathai khubor.“Naduh u snem 1947 ba ka ri India ka la ioh ia ka jinglaitluid ka thaiñ Shatei Lammihngi ka la iai shah ba ki bar ri kin wan buhai shnong bad shong shnong bad kumjuh ruh ha u snem 1971 haba la khie ka thma ha ri Bangladesh da ki phew hajar bad da ki lak ki la rung shapoh ka thaiñ Shatei Lammihngi,” u la ong.“Ka Sorkar India da kaba leh kumne ka nang kwah shuh shuh ba ki bar ri kin long ki trai shnong, ki trai ri trai muluk hangne ha ka thaiñ Shatei Lammihngi baroh kawei, kaba long ka jingma ia ngi ki ritpaid ym tang ha ka jylla Meghalaya hynrei ha ka thaiñ Shatei Lammihngi baroh kawei,” la bynrap u Chairman ka NESO.Kum ban shu pyntip hangne ba ka NESO ka la mudui hapoh ka Iingbishar Supreme Court pyrshah ia ka jingpynlong aiñ ia ka CAA bad haduh mynta kane ka kam ka dang sah pohding hapoh ka Ingbishar.Haba kylli u la ong, “ka Sixth Schedule ka kren tang ia ka riti ka dustur, ka jingpynneh ia ka khyndew ka shyiap hynrei ka khlem kren ia ka jingrung jong ki briew kiba nabar.  Dei namarkata, ka Sixth Schedule kam pat biang kumba ka long mynta ban tehlakam ia ka jingwan rung jong ki briew kiba nabar.”“Ka jinglah ban tehlakam ia ka jingwanrung jong ki briew kiba nabar ka dei ka Sorkar Jylla bad ka Sorkar Pdeng. Kumba ka long mynta ka jingpyntreikam ia ka Meghalaya Residents Safety and Security Act (MRSSA) ka Ingbishar High Court ka la pynsangeh bad ia ka ILP ruh ka Sorkar India ka khlem ai nalor ba la iai dawa mynta da ki phew phew snem,” la ong shuh shuh u Bah Jyrwa.Halor ka jingpynslem jong ka Sorkar India ban ai jingmynjur ia ka Inner Line Permit ha Meghalaya, u Bah Jyrwa u la ong, “ka jingiajngai jong ki jaidbynriew ritpaid ka thaiñ Shatei Lammihngi naduh mynshwa na ka ri India ka dei ka jingleh jong ki hi naduh ka por ba ngi ioh ia ka jinglaitluid ngi khlem ioh ia ka hok jong ki jylla ka thaiñ Shatei Lammihngi. Naduh ka sngi ba la ioh laitluid haduh kane ka khyllimat ba mynta kaei kaba ka Sorkar India ka la leh ia kaba bha ka ban long ka jingiada, ka jingkyntiew ia ka ktien ka thylliej, ia ka riti ka dustur bad ban iada ia ki jaidbynriew jong ka thaiñ Shatei Lammihngi baroh kawei, tang kawei ruh kam pat don ba kan leh. Kumno ngin ong ba ka Sorkar India ka la leh bha, ka khlem leh eiei ruh em. Dei halor kane ba kane ka jingpynjngai da nang jur nang jur hapdeng ki trai ri trai muluk ka thaiñ Shatei Lammihngi bad ka Sorkar India hapoh Delhi.”","THANG KA NESO ÏA KA RULE JONG KA CITIZENSHIP AMENDMENT Act, 2019 KA SORKAR INDIA",https://batesitv.com/thang-ka-neso-ia-ka-rule-jong-ka-citizenship-amendment-act-2019-ka-sorkar-india/
"Ka Khasi Students Union (KSU) ka la kren da kaba shai ba kan ym pdiang daleilei ruh em ia ka aiñ Citizenship Amendment Act, 2019 da kaba ñiew ba ka dei ka aiñ Iakjakor ba la wanrah da ka Sorkar India.Ki dkhot ka KSU ba la lamkhmat da u President samla Lambokstarwell Marngar ha ka sngi baar ki la iasnohkti lang bad ka North East Students Union (NESO) ban thang ia ka Rule jong ka Citizenship Amendment Act, 2019 hakhmat ka ophis treikam jong ka Meghalaya Board of School Education (MBoSE) ha Lower Lachaumiere, Shillong.“Ngi thang ia ka Rule jong ka CAA, ban pynkynnmaw ia ka Sorkar India ba dalelei ngim pdiang ia ka ain Iakjakor ba ka Sorkar India ka wanrah.  Kane ka dei ka buit aiu re ba ka Sorkar BJP ka thmu sha lyndet bad ka riehtngen ha ka shatri ba ka hap ban pdiang ia kita kiwei pat kiba don sha Bangladesh,  sha Afghanistan, sha Pakistan ba ki shah thombor (ha ka kyrteng ka niam) hynrei nga kren da kaba shai ba ka dang jur ka jingthombor jong ki heh paid ia ngi ki trai ri trai muluk ban ia ka jingshah thombor kita.  Kine ki daw kiba ka ai ka Sorkar India ki dei ki bym shongnia shong nongrim hynrei ka jingthmu jong ka Sorkar India kumba ka paw ba ka kwah ban pynmadan ia ngi ki rit paid,” ong u President ka KSU Samla Lambokstarwell Marngar ha kajingiakren bad ki lad pathai khubor.U la ong ba ha ki sngi ban sa wan ka KSU bad ka NESO kin sa shong pyrkhat kiei ki lad ki sienjam ba kum ka seng bad ka NESO kin shim.“Ngi dang pyrkhat ba ka Sorkar India kan ai ia kita ki ain ki ban iada ia ngi ki trai ri trai muluk ha kane ka thaiñ Shatei Lammihngi baroh kawei hynrei ka jingpynlong aiñ ia ka CAA ka dei ka jingkhot sngewbha jong ka Sorkar India ia ki briew khamtam na ka ri Bangladesh.  Phi hap ban sngewthuh ba ka jylla Meghalaya ka dei kaba iajan tam bad ka ri Bangladesh bad na ka por sha ka por ka jingwanrung kyrthep bad wan rung laitlan sha kane ka jylla jong ngi bym don ki ain ki kanun,” ong u samla Marngar.“Ngi don tang 15 lak ha ka jingbun briew, lada ki wan ki Hindu tang 10 lak na ka ri Bangladesh ka jaidbynriew ritpaid jong ngi ka la kut,” ong une u nongialam ka KSU bad bynrap, “ngan pynkynmaw ha u snem 2019 ka CAB ka la long aiñ bad ha une ujuh u snem ka Ingdorbar Thawain jong ka Jylla Meghalaya ruh ka la mynjur ia ka Resolution ban dawa ia ka Sorkar India ba kan pyntreikam ia ka Inner Line Permit (ILP) hapoh kane ka jylla hynrei kaba sngewsih ka long ba ka Sorkar India naduh u snem 2019 haduh mynta ka dang pule sah ia ka Resolution. Kane ka pynpaw shai ba ka Sorkar India ka mut ban thombor biang ia ka jinglong ba kyrpang jong ngi,’ u la ong.“Ha ka mynnor, nga lah ban ong, ym dei ba ngi pyrshah ia ka Sorkar India, hynrei ngi hap ban kren ia ka jingshisha ia ka histori.  Ka jaidbynriew Hynñiewtrep ka iasnoh bad ka ri India lyngba ki ktang suloi ba la pynap bad pynkbum jubor.  Sa shisien pat, ym da ki ktang suloi, hynrei ka (Sorkar India) thombor da ki aiñ kiba khyllah khyllah pyrshah ia ka jingshong shngaiñ jong ngi ka jaidbynriew,” la kynthoh u President ka KSU.“Katkum kane ka ain (CAA 2019), kiba rung shwa ka 31 tarik, Nohprah, 2014 kim donkam ban pan kot pan sla bad pan ia ki jingpynshisha hynrei la pdiang sngewbha beit ia ki kum ki nongshong shnong bapura hapoh ka ri India baroh kawei. Ha,oid, ka Sorkar India, ka ong ba kane ka aiñ kan ym kynthup ia ki Schedule Area lait noh ha ki Non-Schedule Area, hynrei lada ka long kumno kumno ruh hynrei ka seng ka ju iohkem ia ki briew kiba wan rung shapoh ka jylla khlem ki kot ki sla kiba biang. Ngi shem ba ki wan na ka jylla Assam,” bynrap u President ka KSU.“Katkum ka thup kyrteng ba la pynmih ha ka National Register of Citizens (NRC) da ka Sorkar Assam ki don palat 20 lak tam ne duna ki bym don kyrteng.  Kane ka pyni shai ba ha ka jylla Assam ka jur bha ka jingrung kyrthep ki mynder ri. Kane ka dei ka jingma kaba ap ym tang ia ka jylla jong ngi bad ka jylla Assam hynrei ia ka thaiñ Shatei Lammihngi baroh kawei,” u la bynrap.“Ka NESO bad ka KSU ka la ujor sha ka Supreme Court ia ka CAA bad mynta ka dang sah pongding hapoh ka Ingbishar bad ki lad ki lynti ngin sa nang pyrkhat halor ka jingpynlong aiñ ia ka CAA kaba long pyrshah ia ngi ki trai ri trai muluk.  Ngin sa shong ban pyrkhat bad ban pynsngew sha ka Sorkar Jylla ia kiei ki lad ki lynti ban tehlakam bad pyrkhing ioh lehse ki don kita ki poiwir kiba na ka jylla ki leit wad ia ka shatri ban long ki nongshong shnong bapura jong ka ri India bad kane ka jylla,” la ong u samla Marngar.Haba kylli, u la ong, “kan ym lah ba long hynrei ka long tang kumno ban pynthame bad ban ialam bakla hynrei kan don beit ka jingktah.  Lada ka ktah ia ka Assam kan ktah beit ia ka jylla jong ngi.  Kut ki bar jylla kiba wan rung beain ha kane ka jylla jong ngi ki dei beit na ka jylla Assam.  Peit ki nongtrei bylla kiba wan sha Meghalaya khlem ki kot ki sla.  Ki Kharbangla ki rung sha Meghalaya khlem ki kot ki sla bad bunsien ki ong ba ki dei na Assam.  Kine ki rung sha Assam tang ban ioh ia ki kot ki sla ba kin ioh buhai shnong hapoh kane ka jylla jong ngi.  Kita ki dei ki dak mynsaw kiba ap ia ka jylla jong ngi,” u la kynthoh.",NGIM PDIANG DALEILEI RUH EM ÏA KA AIÑ IAKJAKOR BA KA SORKAR INDIA KA WANRAH: PRESIDENT KSU,https://batesitv.com/ngim-pdiang-daleilei-ruh-em-ia-ka-ain-iakjakor-ba-ka-sorkar-india-ka-wanrah-president-ksu/
"THOH KA HPC SHA U AMIT SHAH BAN TUKLAR ÏA KI JINGEH HA PUNJABI COLONY: Ka Harijan Panchayati Committee (HPC) ha ka sngi Baar ka la phah da ka jingthoh sha u Myntri ka tnat Kam Pohing u Amit Shah da kaba kyrpad ba un tuklar lem halor ki kynrum kynram jong ka Them Metor da ka jingïatreilang  hapdeng ki lai kynhun, ka Sorkar Meghalaya, ka Harijan Panchayat Committee (HPC) bad ki kynhun bapher bapher.Ka Committee ka la kyntu ruh ïa ka Sorkar Pdeng ban phah tohkit halor ka jingbthei u bom IED dang shen ha jaka ieng ki Syndicate Bus kaba la pynsyier mynsiem thot thot ïa ki jaidbynriew bym dei riewlum kiba shong basah ha Them Iewmawlong.“Ngi kyrpad ïa phi ba phi tuklar lem halor ki kynrum kynram jong ka Punjabi Colony da ka jingïatreilang hapdeng ki lai kynhun bad ka Sorkar Meghalaya,” ong u Secretary jong ka HPC u Gurjit Singh ha ka shithi ba la phah sha u Shah.U la ong ba ki jingeh ba ïadei ïa ki hok bad ki nongshong shnong ha Them Iewmawlong ïa mynta la kheiñ dewthala, bad da ka jingtrei shitom jong ka Sorkar Meghalaya, ka Harijan Panchayat Committee bad kiwei kiwei ki kynhun ban poi sha ka jingïasngewthuh jingmut.“Wat hapdeng ki jingïalang kiba bun tylli bad ki jingïakren, ka kam kaba jwat ka dang shong per ha suiñ.  Watla ka jingkular ban tuklar da ka Sorkar India, kam shym la urlong satia.  Ngi don ka jingshaniah lada ka Sorkar Pdeng ka shimkhia ban pynkut noh ïa kane ka kam, ka dei ban long kaba suk,” ong u Singh.Da kaba pynpaw ba ka jingbthei bom dang shen ka dei ka jingpyrshang ban pynslem ïa ka jingstet ka kam, u Secretary ka HPC u la ong, “kane ka jingjia ym dei ban shu ieh kumto hynrei ka dei ka dak ka shin kaba ktah ïa ki jaidbynriew ritpaid kiba sah hapoh ka jylla Meghalaya.  Ka jingkem ïa ki briew halor kane ka jingjia ka pynpaw ba ka dei ka jingpyrshang ban pynsyier mynsiem bad ka jingpyrshang ban pynkbum ïa ki nongshong shnong jong ka Punjabi Colony.”“Ngi pynpaw hakhmat jong phi da ka jingsngewkhia ba ym don mano mano ruh na ka Sorkar Meghalaya, na u Myntri Rangbah ter ter ban pynrem ïa ka jingjia.  Ki nongïalam saiñpyrthei, ki ïai pynmih ïa ki jingkynthoh pyrshah ïa ki nongshong shnong ka Punjabi Colony khlem sangeh, ym shym la kren eiei wat shi kyntien ruh ne ban wan jngoh ïa ka jaka ba la jia ka jingpynbthei ban pynpaw ïa ka jingsngewkhia halor ka jingbthei ne ban ai jingkyrshan ïa ki longiing,” u la ong.Shuh shuh u Sing u la pyntip ba ka Delhi Sikh Gurdwara Management Committee, ka Shiromani Gurdwara Prabandhak Committee bad ka National Commission of Minorities, ka National Commission for Human Rights bad kiwei kiwei ki kynhun ki la wan jngoh ïa ka Punjabi Lane katba ki jaidbynriew Sikhs ki dang ïai bteng ban ïakhun na ka bynta ki hok ki jong ki.“Namarkata, ngi kyntu ïa ka Sorkar India, hapoh ka jingïalam jong phi, ban shimkhia bad ban shim rai mardor ïa kane ka kam. Ka long kaba kongsan ym tang ban pynlong ïa ka jingtohkit kaba bniah hynrei ban pynshitom ruh ïa kito kiba ju byrngem byrsit bad kiba pyntieng kohtympan ïa ki jaidbynriew bym dei riewlum. Ngi ngeit ba ka jingsuk yn sa lah ban wanrah da ka jingpynshitom pyrshah ïa ki nongleh kam bymman, ym ban ailad ïa ki jyrwit jyrwat ban shu buhrieh hapoh u shylliah,” u la ong.U la ong, “ki nongshong shnong ka Punjabi Colony kim kwah eiei hynrei tang ban ïoh shong suk shongsaiñ, ban noh synniang sha u sup u thiar jong ka imlang ka sahlang bad ka ïoh ka kot jong ka Jylla Meghalaya kumba ngi la leh mynta pateng la pateng. Ka jingsheptieng bad ka jingbym sngew shngaiñ ka la pynwit ym tang ïa ka bha ka miat jong ngi hynrei wat ïa ka roi ka party  ha ka jylla.”Katkum ka jingong jong u, ka dei ka kamram kong ka Sorkar Pdeng ban pyntreikam ïa ka aiñ ba ïada ïa ka hok bad ka jingshngaiñ jong ki nongshong shnong, la ka long na kano kano ka jaidbynriew.“Ka jingtuklar deipor jong phi ïa kane ka kam ym tangba kan pynthikna ïa ka jingshngaiñ jong ki briew kiba sah ha Punjabi Colony hynrei kan long ruh ka khubor kaba khlaiñ pyrshah ïa ki jingumsnam bad ki kam thombor,” la ong ka HPC.","WAT U CM RUH YM PYNREM, YM DON BA WAN JNGOH ÏA NGI: GURJIT SINGH",https://batesitv.com/wat-u-cm-ruh-ym-pynrem-ym-don-ba-wan-jngoh-ia-ngi-gurjit-singh/
"U Chief Conservator jong ka tnat Forest u N. Luikham uba dei ruh u ophisar Indian Forest Services (IFS) u la pynkut noh ia la ka jong ka jingim ha u tyllai phasi ha ka ingsah ka jong u kaba don hajan ka Lady Keane College, Shillong.Katkum u kyrwoh ba la pyntip da u Superintendent of Police jong ka East  Khasi Hills District u Rituraj Ravi u la ong ba u Luikham u la phasi ialade ha ka por 7:30 baje mynstep.Tang shu ioh jingtip halor kane, ki Pulit ki la leit ban shimti noh ia ka met jong u bad ban pynkit sha Shillong Civil Hospital na ka bynta ban leh ia ka Post Mortem.U Luikham u dei uba la don kumba 50 snem ka rta bad u dei u ophisar IFS jong ka Batch 2003.",PHASI U CHIEF CONSERVATOR KA FOREST HA ÏING SAH HAJAN LADY KEANE COLLEGE,https://batesitv.com/phasi-u-chief-conservator-ka-forest-ha-iing-sah-hajan-lady-keane-college/
"Ka Election Commission of India (ECI) ha ka sngi Saitjaiñ ka la pynbna ia ki tarik ban pynlong ia ka elekshon Lok Sabha ha baroh kawei ka ri India.Katkum ka jingpyntip jong u Chief Election Commisioner (CEC) Rajiv Kumar, ka elekshon ha Meghalaya kan sa long ha ka 19 tarik u ÏAIONG 2024 ha ka Phase-I. Ka jingñiew ia ki Vote kan long ha ka 4 tarik u Jylliew 2024.U Kumar u la iathuh ba ka jingpynlong ia ka elekshon kan long haduh hynñiew bynta ha baroh kawei ka ri.  Ka Meghalaya kaba don ar tylli ki Seat ba kynthup ia ka Shillong bad ka Tura kaba hap ha ka Phase-I kan sa thep vote lang bad ki Jylla, kata, ka Arunachal Pradesh, Andaman & Nicobar Island, Andhra Pradesh, Chandigarh, Dadra and Nagar Haveli and Daman and Diu (DNH&DD), Delhi, Goa, Gujarat, Himachal Pradesh, Haryana, Kerala, Lakshadweep, Ladakh, Mizoram, Meghalaya, Nagaland, Puducherry, Sikkim, Tamil Nadu, Punjab, Telangana, Uttarakhand, Karnataka, Rajasthan, Tripura, Manipur, Chhattisgarh, Assam, Odisha, Madhya Pradesh, Jharkhand, Maharashtra, Jammu & Kashmir, Uttar Pradesh, Bihar & West Bengal.U CEC u la iathuh ba ki don 96.8 klur ngut ki nongthep vote ha ka ri India bad 49.7 klur ki dei ki shynrang bad 47.1 klur ki dei ki kynthei.U la iathuh ruh na napdeng kine ki don 19.74 klur ki nongthep vote kiba hapdeng ka rta 21 haduh 29 snem.Da ka jingpynbna ia ka tarik ban pynlong ia ka elekshon ka Model Code of Conduct (MCC) ka la treikam mardor ha baroh kawei ka ri.","LOK SABHA ELECTION: 19 TARIK ÏAÏONG YN THEP VOTE HA MEGHALAYA, ÑIEW VOTE 4 TARIK JYLLIEW",https://batesitv.com/lok-sabha-election-19-tarik-iaiong-yn-thep-vote-ha-meghalaya-niew-vote-4-tarik-jylliew/
"Ki Pulit ka Ribhoi District kiba la pynlong ïa ka jingtohkit kaba bniah bha ha kaba ïadei bad ka Case kaba la rejister ha Nongpoh Police Station hapoh ka Section 120B/121A jong ka Indian Penal Code pule lang ruh bad ka Section 10/13/18 jong ka UA(P)Act bad ka section 5/6 Explosives Substance Act, ha ka sngi Balang ki la ïoh kurup kawei ka pistol, bun tylli ki Gelatin Stick, ki Detonator bad ki Ignition Fuses bad kawei ka lama jong ka seng HNLC bad kiwei kiwei ki jait tiar.Ka jingïoh kurup jong ki Pulit ïa kine ki lama bad ïa ki tiar pynbthei ka long hadien ka jingïalam lynti jong uwei na kiba la shah kem sha kawei ka ïing ba la buhrieh ïa kine ki tiar be-aiñ.Ki Pulit ki la ïathuh ruh ba ki dei kine kijuh ki nongtrei barieh kiba la pynher ïa ki lama jong ka HNLC ha ki snem baladep da ka jingbthah jong ki nongïalam ba phetrieh ka seng kieng atiar HNLC na Bangladesh.Kane ka kam runar ka la paw pyrthei hadien ba ki nongïalam ba la phetrieh sha Bangladesh ki la bthah ïa ka kynhun treikam barieh.  Nalor kata, la ai khusnam ruh da ka pisa bad kynthup ruh ïa ki kali ba thymmai sha kine ki nongtrei barieh ban pynbthei ïa ki bom IED, la ong shuh shuh u kyrwoh ba u SP ka Ribhoi Jagpal Singh Dhanoa.Ka jingtohkit halor kane ka dang ïaid shakmat","KURUP KI PULIT KAWEI KA PISTOL, KI LAMA KA HNLC BAD KI TIAR PYNBTHEI",https://batesitv.com/kurup-ki-pulit-kawei-ka-pistol-ki-lama-ka-hnlc-bad-ki-tiar-pynbthei/
"U Chief Conservator jong ka tnat Forest u N. Luikham uba dei ruh u ophisar Indian Forest Services (IFS) u la pynkut noh ïa la ka jong ka jingim ha u tyllai phasi ha ka ingsah ka jong u kaba don hajan ka Lady Keane College, Shillong.U Luikham u dei uba la don kumba 50 snem ka rta bad u dei u ophisar IFS jong ka Batch 2003.Katkum u kyrwoh ba la pyntip da u Superintendent of Police jong ka East  Khasi Hills District u Rituraj Ravi u la ong ba u Luikham u la phasi ïalade ha ka por 7:30 baje mynstep.Tang shu ïoh jingtip halor kane, ki Pulit ki la leit ban shimti noh ïa ka met jong u bad ban pynkit sha Shillong Civil Hospital na ka bynta ban leh ïa ka Post Mortem.Ha ka por janmiet, ki bahaing hasem ryngkat ka jingsynran lang jong ki nongtrei ka tnat Forest ki la leit ban shimti noh ïa ka met ba dang sah jong u Luikham na Civil Hospital, Shillong bad ban pynkit biang sha ka quarter kaba u ju sah shwa ban pynkit noh ïa ka met sha ka shnong Ukhrul, Manipur na ka bynta ka jinglehniam kaba khatduh.Haduh mynta ym pat lah satia ban tip ïa ka daw tynrai halor ka jingpynkut noh jong une u ophisar ïa la ka jong ka jingim.Tang shu ïoh jingtip halor kane, u Myntri Rangbah ka Jylla Conrad Kongkal Sangma ryngkat ka jingsynran lang jong u Chief Secretary ka Jylla u Bah Donald P. Wahlang bad ki ophisar jong ki tnat treikam bapher bapher ka Sorkar Jylla kynthup ruh ki nongtrei jong ka tnat Forest ha ka por janmiet ki la leit sngewlem bad pyntngen ïa ki bahaing hasem halor ka jingkhladnoh kyndit jong u Luikham.Na ka liang jong u Myntri Rangbah haba kren ha kane ka jingïalang sngewlem u la pynpaw ïa ka jingsngewsih bad ong ruh ba ka jingkhladnoh jong u Luikham ka long ka jingduh kaba khraw ïa ka Sorkar Meghalaya khamtam ïa ka tnat Forest bad kumjuh ruh ïa ki bahaing hasem bad ki paralok kiba ïajan eh bad u.",PHASI U CHIEF CONSERVATOR KA FOREST HA ÏINGSAH HAJAN LADY KEANE COLLEGE,https://batesitv.com/phasi-u-chief-conservator-ka-forest-ha-iingsah-hajan-lady-keane-college/
"Ka Meghalaya BJP Kissan Morcha ba la lamkhmat da u Bah Ralden Bryan Shabong bad u Bah Durut Majaw, ki la pynlong ia ka jingai jinghikai ha ka shnong Markasa, West Khasi Hills District bad sam ruh ia ki sSymbai jhur bad ki tiar kynshait sha ki nongrep.Ia kane ka jinghikai la pynlong khnang ban pyni, ban hikai, ban btin lynti bad ban pyntbit ia ki ha ka rukom rep jong ka juk ba mynta kaba lah ban iarap bad pynmih bun ki jingseisoh ba bun shah, ba pynduna ruh ia ka jingduhnong bad ka jinglehnohei bad pyniohnong kham bun ha ka liang ka rep ka riang jong kane ka shnong. Ia kane ka jingai jinghikai la pynlong ha ryngkat ka jingiatreilang bad ka Central Government Institute and Agriculture Scientists (CGIAS) da ka jingkyrshan jong ka  C.R.Projects bad ka Suraksha Medical Team.Da kane ka jingai jinghikai la shim ruh ia ki jingai jingmut na ki nongshong shnong jong kane ka thaiñ ia ka rukom synshar khadar kaba dei ruh ka mat treikam jong ka seng BJP kaba thmu ban lum bad ban wad bniah ia ki lad ki lynti na baroh ki bynta jong ka ri India ban pynmih ki rukom treikam rukom pyniaid kam ba pynhun ia ka jingkwah bad jingkhmih lynti jong ki paid nongshong shnong.Shwa ban pynsdang ia kane ka jingai jinghikai ka Meghalaya BJP Kissan Morcha ka la pynlong ia ka jingai jingsumar ei na ka bynta ki khynnah kiba hapoh ka rta kaba 15 snem ha ka shnong Umsaw bad la sam ruh ia ki khusnam sha ki nongjop bad la sam ruh ia ki sopti jersey.U Bah Shabong haba kren ha kane ka jingialang u la ong, “kine ki jingpynlong bad jingai jinghiai jong ngi ki long kum shibynta katkum ka mat treikam jong u Myntri Rangbahduh ka ri uba iai trei shitrhem na ka bynta ka jingiaid shaphrang ka kam jong ki nongrep ha kylleng ka ri India.”",LAM LYNTI KA BJP KISSAN MORCHA BAN PYNTBIT ÏA KI NONGREP KATKUM KA JUK MYNTA,https://batesitv.com/lam-lynti-ka-bjp-kissan-morcha-ban-pyntbit-ia-ki-nongrep-katkum-ka-juk-mynta/
"Ki samla kiba ju kamai jakpoh da ki thuk thuk shimet ban kit ia ki nongleit jingleit kylleng ka sor Shillong ha ka sngi Saitjaiñ ki la iakynduh lang ha madan Malki, Shillong ban shim rai kumno ban leh nangne shakhmat hadien ba la mih ka jingkhanglad ban kamai be-ain khlem da ka ioh ia ka Permit bad siew Khajna sha ka tnat Transports jong ka Sorkar Jylla.Ha ka sngi Thohdieng u Commisisoner jong ka tnat Transports Bah E. Kharmalki ha ka jingiakren bad ki nongthoh khubor u la maham ia ki paidbah ba kin hap ban shim hi ia la ka jong ka jingkitkhlieh lada ki leit jingleit ne shong da ki Bike Taxi jong ka Rapido ne jong ki nongniah Scooty shimet bym pat ioh Permit na ka tnat Transports ka Sorkar Jylla.Ha ka jingiakren bad ki lad pathai khubor, u President ka Ride to Serve Bah K. Nongkynrih u la ong, “ia ka jingkhein be-ain ngim sngew eiei namarba ngim dei ki khynnah kiba tuh na iing na sem bad nangne nangtai hynrei ka dei ka jaka kpoh jong ngi shimet bad ngi im da ka ki jong ki kti ki kjat.  Ngi baroh ngi la rai beit ban kamai.”“Ha ka taiew ban sa wan ngin sa leit ban iakynduh ia u Myntri ka tnat Transports ban iakren halor kane,” ong u Bah Nongkynrih.“Ngi la ai da ka jingthoh sha ka Sorkar naduh u snem baladep, hynrei haduh mynta ka Sorkar kam shym la jubab ia ka jingthoh,” u la ong.Ha ka 1 tarik, Nailur, 2023 ka Ride to Serve ka la aiti da ka shithi ha u Symbud Myntri Rangbah ka Jylla Bah Prestone Tynsong ban ai Permit bad siew khajna khlem da pyniasoh bad ki Aggregator kiba don hapoh kane ka jylla.Haduh mynta, ka JETS 24×7 kaba don ia ka Permit ka dei ka Aggregator ba nyngkong eh ha Meghalaya ban shakri ia ki paidbah lyngba ki Bike Taxi.“Ka ophis u DTO ka la pyllait ia ka Permit hynrei ngi kiba kamai ynda ngi leit shim ia ka Permit ki ong ba ngi hap ban pyniasoh bad kiwei ki Kompeni. Ha ka jingthoh ba ngi la aiti ha u Myntri ka tnat Transports ngi la pynpaw ba ngi kwah ban siew ia ka Permit bad siew khajna lyngba ka Sorkar bad ngim kwah ban leit lyngba jong kino kino ki kompeni,” ong u Bah Nongkynrih bad bynrap, “ngi kwah ban long ki nongkamai shimet bad iohnong sha lade.”Haba kylli, u la ong, “ngim dei kiba kamai bad ka Rapido. Ngi kamai da ka Scooty shimet bad dei na kata ka daw ngi sa ieng Offline bad ngi khlem pyndonkam ia uno uno u App. Lada ngi siew ia ka bai permit bad ka khajna sha ka Sorkar ngi hap ban siew sa ia ka bai App sha ki kompeni namarba ki ohdor ia ka bai kamai shi khlieh briew.Katkum ka jingiathuh jong u Bah Nongkynrih, ki don 300 ngut tam kiba kamai shimet da ka Scooty.","NGIM DEI BA NGI TUH NGI THIEM NGI KAMAI LA KA HOK, ONG KI NONGKAMAI BIKE TAXI",https://batesitv.com/ngim-dei-ba-ngi-tuh-ngi-thiem-ngi-kamai-la-ka-hok-ong-ki-nongkamai-bike-taxi/
"Ka Directorate of Civil Defence & Home Guards, Meghalaya ha ka sngi Saitjaiñ ka la pyntip ba ka donkam ia ki Home Guards Volunteer ba la pyndep ia ka jingshah hikai pyntbit ban leit sha ka kamram ha ka elekshon Lok Sabha.U Divisional Commandant of Home Guard, Bah Paul H. Shylla ha u kyrwoh ba la phah sha ki lad pathai khubor u la kyrpad ia ki Home Guards Volunteer kiba kwah ban leit sha ka kamram elekshon kin pyntip sha ka ophis jong ka Home Guards ha ki District jong ki marmar.",KHOT KA HOME GUARD ÏA KI VOLUNTEER BAN LEIT KAMRAM ELEKSHON,https://batesitv.com/khot-ka-home-guard-ia-ki-volunteer-ban-leit-kamram-elekshon/
"U Chief Electoral Officer jong ka Jylla u DR. BDR Tiwari ha ka 16 tarik u Lber, 2024 u la pyntip ba ki nongthep vote ha Meghalaya haduh une u snem 2024 ki don 22, 17,100 lak ngut ban rai ia ka lawei san snem jong ki kyrtong na Shillong bad na Tura ha ka eleshon Lok Sabha ka ban sa long ha ka 19 tarik Iaiong, 2024.Ki nongthep vote shynrang ki don 10,94, 947 ngut, ki kynthei ki don 11,22,150 ngut bad 3 ngut ki Third Gender.Ha ka jingialang bad ki lad pathai khubor tang hapoh khyndiat kynta ba ka Election Commision of India ka la pynbna ia ka tarik ban pynlong ia ka elekshon Lok Sabha, u Tiwari u la ong, ka jingkiew ki nongthep vote na u snem 2023 haduh kaba sdang jong ki ar bnai jong u snem 2024 ka long 55, 971 ngut.Ki nongthep vote ba dang shu pynrung kyrteng thymmai ha ka Electoral Roll, 2024 ki long, 56,909 ngut, ki Service Voter ki don 3835 ngut, ki nongthep vote ba duna dkhotmet ki don 11179 ngut, ki nongthep vote ba la kynjoh 80 snem ka rta shaneng ki don 23, 793 ngut bad 5 ngut ki Non Resident Indian (NRI).Ki Polling Station ki don 3512 tylli, ba kynthup 326 tylli ha ki jaka sor bad 3186 tylli sha ki jaka nongkyndong.Haba ai jingkheiñ ia ka jingpoi ki paidbah kiba thep vote ha Shillong bad Tura ha ki elekshon Lok Sabha ba la long ha u snem 2014 ki long 63.28 percent ha Shillong bad 79.14 ha Tura. Ha u snem 2019, ki nongthep ki long 65.48 percent ha Shillong bad 81.38 percent ha Tura.","22,17,100 LAK NGUT KI NONGTHEP VOTE HA MEGHALAYA, AI JINGKHEIÑ U CHIEF ELECTORAL OFFICER",https://batesitv.com/2217100-lak-ngut-ki-nongthep-vote-ha-meghalaya-ai-jingkhein-u-chief-electoral-officer/
"Tang hapoh khyndiat kynta ba ka Election Commisssion of India (ECI) ka la pynbna ia ka tarik ba pynlong ia ka elekshon Lok Sabha, u District Election Officer jong ka East Khasi Hills District u la pynjari da ka Section 144 CrPC ban mana ia kino kino ki briew ne ki kynhun ban rah pisa palat 50 hajar tyngka shaneng hapoh u pud u sam jong ka East Khasi Hills District.Katkum kane ka hukum, u DEO u la ong, “la ioh jingtip ba ki don katto katne ki briew kiba rah bun bha ka pisa ban thied ia ki nongthep vote ba kin ai ia ka vote bakordor jong ki sha u kyrtong.  Lada ailad kum ia kine ki jait kam, kan ktah ia ka jingiaid beit bad ka jingkhuid jingsuba ka elekshon Lok Sabha 2024 bad ka lah ban pynmih ia ka jingiakajia, ka jingiashoh iadat hapdeng ki paidbah, kaba lam sha ka jingthud jong ka shongsuk shongssain, ka jingduh ei ki mynsiem briew bad ki mar ki mata.”U DEO u la mana ruh ban pynlong ia ki jingiakhih kum ki jingshah thngan, ki proseshon, ki rally bad kiwei kiwei yn sa pynlong da ki katto katne ki kynhun bapher bapher hapoh ka district.La mana ban dro ha ki kynroh, ban tah poster ne kot kino kino ki jingthoh ba pynjah burom, ban pynieng ia ki cut-out, hoarding, banners ha ki jaka paidbah ne ha ki phyllaw ing jong ki paidbah khlem da ioh jingbit na ki trai iing bad ka jingioh jingmynjur na ka ophis u Deputy Commissoner.La mana ia ki seng sainpyrthei ne kyrtong ban buh ia ki banner ha surok ne ki jaka rung.La mana ban pynlong ia ki jingialang khlem da ioh jingbit na ka ophis u Deputy Commissoner bad na ki Rangbah Shnong.  La mana ban pyndonkam ia ki tiar jingpynsawa hapdeng ka por 10:00 baje mynmiet haduh 6:00 baje mynstep.Lada pyndonkam ia ki PA System/Loud Speaker khlem da ioh jingbit yn kurup noh mardor da ki bor synshar district.Yn ym shah ban pynlong ia ki proseshon bad ki rally khlem da ioh jingbit.Kane ka hukum kan treikam noh mardor tad haduh ban da kut ka jingpynlong ia ka elekshon.",MANA U DEO KA EAST KHASI HILLS BAN RAH PISA PALAT 50 HAJAR SHANENG,https://batesitv.com/mana-u-deo-ka-east-khasi-hills-ban-rah-pisa-palat-50-hajar-shaneng/
"Ki thylliej ding barhem ki la pynkylla dpei ia kawei ka ing ha ka shnong Sohkynduh, ka shnong kaba hap hapoh ka thain Khatarshnong, Sohra, East Khasi Hills District.Katkum ka jingtip ba la iohlum la iathuh ba kane ka la jia ha ka sngi Saitjaiñ ha ka por kumba 3:00 baje noh phai sngi.  Kane ka ing ka dei ka ing jong ka Kong Baralin Mawpat bad u Bah Phainal Phanbuh.Ka ding ka la ioh ban bamduh ia ka iing baroh kawei namarba ka dei ka ing tap tin shiliang bad baroh ki jingdon jingem hapoh ka iing ki la kylla dpei tang hapoh shikhyllipmat.Ha kane ka jingjia ym shym la don mano mano ruh ba mynsaw.",BAMDUH KI THYLLIEJ DING BA RHEM ÏA KA ÏING HA SOHKYNDUH,https://batesitv.com/bamduh-ki-thylliej-ding-ba-rhem-ia-ka-iing-ha-sohkynduh/
"Arngut ki briew ba la shah kynnoh ba ki dei ki suba menshohnoh ki la shah bom shnong ha ki paidbhur ha ka shnong Mawthlong, East Khasi Hills District ha ka sngi Saitjain.Ia kine ki arngut la ïoh ban pyllait im da ki Pulit na ka kti jong ki paidbhur hadien ba ki la shah tangon haban da jem jai.Katkum ka jingioh jingtip na ki tyllong khubor la iathuh ba ha ka por kumba 11:30 baje mynstep, uwei u briew uba la 37 snem ka rta bad uwei pat uba la 20 snem ka rta, ki la shah kynnoh ba ki dei ki menshohnoh bad halor kane ka jingsuba ki paidbhur kiba don da ki spah ngut ki la kem bad bom shnong ïa ki.La iathuh haba ki Pulit na thanad Sohïong ki la ïoh ïa kane ka jingtip marmar ki la leit sha ka shnong Mawthlong ban pyllait im ïa kine ki ar ngut hynrei namar ba u paidbah ula bun palat, ki pulit SOT na Shillong ki la leit ban synran lang bad ki la ïoh ban pyllait ïa ki arngut na ka kti ki paidbhur.Ki Pulit ki la pynkit noh ïa kine ki arngut kiba la mynsaw jur sha Sohïong CHC bad kham hadien la pynkynriah noh ïa ki sha Shillong Civil Hospital.La ïathuh ruh ba ki pulit ki la register case halor kane ka jingjia bad kin sa pynlong ïa ka jingtohkit kaba bniah.","BOM SHNONG KI PAIDBHUR ÏA AR NGUT KI SUBA MENSHOHNOH HA MAWTHLONG, EAST KHASI HILLS",https://batesitv.com/bom-shnong-ki-paidbhur-ia-ar-ngut-ki-suba-menshohnoh-ha-lawmei/
"Saw ngut ki rangiakura MMA ba kynthup ia u Johny Nongrum, u Moderkai S. Kharpuri, u David Ronghang, u Feathrel Massar bad ka Evadahun Shisha Rani ki la ioh khur ia ka jingjop ha ka rynsan iakura MMA kaba la tip kum ka Lastman Standing Fight Night-3 kaba la long ha ka 10 tarik, Lber, 2024 ia kaba la pynlong da ka Sunayana Entertainment ha nongbah Kolkalta, jong ka Jylla West BengalKa samla Evadahun Shisha Rani kaba mihkmat ia ka Legendary Warrior Combat Team ka la iohrah ia ka jingjop ha ka jingiakhun ha ka kyrdan Straw Weight Category, kynthup ruh u Feathrel Massar uba iakhun ha ka Feather Weight Category bad mihkhmat na ka Legendary Warrior Combat Team.Nalor kine, u Moderkai S. Kharpuri ruh u la ioh khur ia ka jingjop ha ka jingiakhun ha ka Middle Weight, Co-Main Event bad uba la mihkhmat na ka Lumshyiap Sports and Cultural Club.Kaba kham pynnoh mynsiem khyndiat ia kane ka kynhun ki nongiakura ka jylla ka long hadien ba u Johny Nongrum uba iakhun ia ka Main Event u la shah pynliem noh ha u nongiakhun pyrshah uba na ka ri Australia, u Shoshi Friendrich.Hynrei shwa kane, u Johny Nongrum u la shu jop ei da kaba suk ha ka Middle Weight hadien ba u nongiakhun pyrshah um shym la wan mih satia shalor rynsan.",JOP KA EVADAHUN RANI BAD SAW NGUT KI RANGÏAKURA MMA HA KA FS FIGHT NIGHT-3,https://batesitv.com/jop-ka-evadahun-rani-bad-saw-ngut-ki-rangiakura-mma-ha-ka-fs-fight-night-3/
"Ka Khasi Hills Autonomous District Council (KHADC) ka la rai ban kyntu ia ka sorkar jylla ban weng noh ia ka jingpynbna jong u snem 2015, kaba la bthah ba ym donkam ban ioh ia ki laisen khaii napoh ki District Council.Haba jubab ia ka phang hapoh ka Dorbar Mang tyngka ha ka sngi Balang, u CEM ka KHADC u Bah Pynïaid Sing Syiem u la ong ba ka jingpynbna kaba la pynmih ha ka por jong ka sorkar u Dr Mukul Sangma ka la shah ia ki kompeni kiba heh ba kin sdang ban trei ia ki kam ha shwa ba kin ioh ia ki laisen khaii napoh ki ADC ha ka jylla.“Ngi dang iai buddien ia kane ka kam bad ka sorkar jylla. Ngin sa kyrpad ia ka sorkar ba kan pyndam noh mardor ia kane ka jingpynbna,” u la ong.Na ka liang u CEM u la ong ba ka executive committee jong u ka la trei shitom ban nang pynkhlain ia ka ain Trading By Non-Tribal Regulations Act, 1954 ban iada ia ka ioh ka kot jong ki trai ri trai muluk.Ia kane ka phang la wanrah da u nongialam ka liang iatei u Bah Titosstarwell Chyne ban iatai halor ka im ka iap bad ka ioh kamai jakpoh jong ki briew kiba hab hapoh u pud u sam jong ka council.Halor ki kam ba iadei bad ki tourist taxi, u Bah Syiem u la ong ba ka council ka la dep khot ia ka jingialang bad ki tourist taxi jong ka Meghalaya ha u snem ba la dep ha kaba ia ka shithi la dep phah shapoh ka ophis u District Transport Officer (DTO) East Khasi Hills bad sha kiwei pat ki district ba kim dei ban ai ia ki permit sha ki bar jylla, kiba khlem pat ioh ia ki laisen khaii napoh ka council.Haba iadei bad ki kam jngohkai, na ka liang u CEM u la ong ba shen ka council bad ka sorkar jylla kan pynlong ia ka certification programme halor ki tour guide ban pynshlur ia ki briew na jylla ne na ki shnong ban sdang ia kane ka kam kaba aikam aijam na ka bynta ka jakpoh jong ki.U la ong ba ka Council ka la shim ruh ia ki lad ki lynti ba la iakynduh jingeh da ki nongrep bad bynrap ba ka Council ka ladep shna ruh ia ki iew die lang ha Mawryngkneng, Mawsynram bad ha Pynursla.",KYNTU KA KHADC ÏA KA SORKAR BAN PYNDAM NOH ÏA KA JINGPYNBNA BYM DONKAM LAISEN KHAÏI,https://batesitv.com/kyntu-ka-khadc-ia-ka-sorkar-ban-pyndam-noh-ia-ka-jingpynbna-bym-donkam-laisen-khaii/
"Ka Seng kieng atiar Hynñiewtrep National Liberation Council (HNLC) ha ka sngi alei hadien saw sngi ka la kam trai ba ka dei ka kynhun kaba la pynbthei ïa u bom IED ha Them Iewmawlong ha ka miet sngi saitjain jong ka taiew ba ladep.Ha u kyrwoh ba la phah da u  General secretary cum Publicity Secretary ka HNLC Bah Saiñkupar Nongtraw sha ki lad pathai khubor u la ong, “ngi shim ïa ka jingkitkhlieh na ka bynta ka jingpynbthei bom IED ha them metor ha ka miet 9 tarik, Lber. Ka Budnar Shadow Squad (BSS), kaba treikum kum ka Special Forces jong ka HNLC, ka dei kaba la leh ïa kane ka kam.  Ka Sorkar MDA bad ka tnat Pulit ki kyndit ba ka kynhun jong ngi ka la leh ïa kane ka kam ha ka jaka ba khlaiñ ka jingpahara. Ngim don jingthmu ban pynmynsaw ïa ki paidbah ne ïa ki mynsiem ba luilui, namarkata ngi la kiar.  Ka Sorkar ka dei ban weng ïa ki pulit CRPF na them metor ban pynthikna ïa ka jinglaitluid ka leit ka wan jong ki paid u Hynñiewtrep na kane ka jaka..”“Namar ka jingbym suidniew ba la slem jong ka Sorkar Meghalaya ban pynkyñnriah ïa kine ki Harijan na kane ka jaka, ngim don lad shuh da kumwei pat sa tang ban shu pyni da ka bor. Kane ka dei tang ka jingpynkynmaw ba lada ka Sorkar kam lah ban ai jingïada ïa ka jaidbynriew jong ngi, ngi lah ban ïohi ba ka ri Hynñiewtrep ka lah ban poi sha u pud ka thma pohïing. Kano kano  ka jaidbynriew kaba buh jingma ïa ka ri Hynñiewtrep kan hap ban mad ïa ka jingeh.  Ka Sorkar ka dei ban pynkynriah noh ïa ki hapoh shi bnai ne mad ïa ka jingeh kaba khraw,” la byrngem ka HNLC.“Ki Pulit ki don ha ka thma bad ka jaidbynriew jong ngi, bad ngin ïada ïa la ka jong ka ri bad ïa ki paidbah la ka long ha kano kano ka dur. Haba ngi ïakhun na ka bynta ka daw, jong ka jaidbynriew, kynmaw ba ngim don eiei ban duh.  Ka tnat Kam Pohing ka Sorkar Jylla ka la shah pynïaid ïa ki bar jylla bad ki ophisar Pulit Khasi ki shah pynlong kum ki ‘sew beh.  Haba u ophisar bar jylla u phah wiar, ki wiar, haba u ong dait, ki dait. Haba u ong kaweh tdong, ki kaweh, haba u ong mih snam, ki mih snam na ka bynta ki bar jylla.  Hynrei, ha kaba ïadei bad ka jingïada ïa ka jaidbynriew Hynñiewtrep na ka jingshah thombor bad ka jingshah pynlong sohpdung ha ka kti jong ki bar jylla, ne ki Pulit bar jylla, kim don bniat ne ka snam ban jaw,” la kynthoh ka HNLC.Haba kynthoh ïa ki arngut ki Symbud Myntri Rangbah ka Jylla, ka HNLC ka la ong, “ïa u Bah Prestone bad u Bah Sniawbhalang la pyndonkam da ki nongïalam Garo kum u Mukul Sangma bad u Conrad K. Sangma kum ki nongbah saiñpyrthei, nyngkong hapoh ka Congress bad mynta hapoh ka NPP.  Ki ïasyriem kum ki kada kit blei thaw ha ka Phawar u Aesop.”“Ngi pdiang ïa ka jingdon kaba la slem bha jong ki jaidbynriew Harijan ha ka ri Hynñiewtrep. Ngim shym la ong ïa phi mih noh na ka ri Hynñiewtrep. Ka jingthmu jong ngi kam dei satia ban wanrah ïa ka jingsngew ïapher ne ka jingpyrshah. Hynrei, ngi kyntu ïa ki jaidbynriew Harijan ban pdiang ïa ka jingpynkynriah sha ka jaka ba la ai da ka Sorkar na ka bynta ki briew jong phi bad mih noh da kaba suk ba saiñ na them metor.  Ha ki snem baladep, ngi la siat ïap ïa u para jong phi, u Lal Singh, namarba ki kam runar jong u, kaba la pynmong ïa ka jingsngew jong ki jaidbynriew jong ngi,” la bynrap ka HNLC.“Kane ka dei ka khubor kaba shai ba kino kino ki bar jylla kiba buhai shnong hapoh ka ri Hynñiewtrep, ngi pdiang sngewbha ïa phi ban shong ban sah hangne, hynrei kiar na kaba kam trai ïa ka khyndew ka shyiap jong ngi, ban pyndonkam da ka bor, ban pynibor ne ban pyndom ïa ngi hynrei lym kumta phin mad ïa ka jingap kaba shyrkhei, kumba u nongtuh um lah satia ban long u trai,” la ong shuh shuh u kyrwoh.",KAM KA HNLC BA PYNBTHEI IED KA BUDNAR SHADOW SQUAD HA THEM IEWMAWLONG,https://batesitv.com/kam-ka-hnlc-ba-pynbthei-ied-ka-budnar-shadow-squad-ha-them-iewmawlong/
": Ka kynhun kaba don hynriew ngut ki dkhot jong ka Meghalaya Pradesh Youth Congress (MPYC) ba la  ïalam da u President Bah Adrian Chyne Mylliem ki la pynlong ïa ka jingïakhih ha baroh kawei ka jylla ban pyrshah ïa ka jingpyntreikam ïa ka Citizenship Amendment Act, 2019.Ha kane ka jingïakhih la sakhi ba tang 6 ngut ki samla jong ka Meghalaya Pradesh Youth Congress (MPYC) ki la leit ban rah plakad hakhmat ka ophis treikam jong ka BJP ha nongbah Shillong ban pyrshah ïa ka jingpyntreikam jong ka Sorkar NDA ba la ïalam da ka BJP ïa ka CAA kaba la pynmih ïa ka Rule ha ka Lah sngi u Blei mynta ka taiew.U Bah Adrian ha ka jingïakren bad ki lad pathai khubor u la ong ba ka Congress ka ieng pyrshah ïa ka jingpyntreikam ïa ka CAA ha ka ri baroh kawei shwa ban wan ka elekshon Lok Sabha khnang ban phiah arliang ïa ki nongshong shnong jong ka ri ha ka kyrteng ka niam.Une u nongïalam ka MPYC u la pynrem jur ïa kane ka jingleh jong ka BJP bad ong ruh ba ki paidbah ka ri baroh kawei ki dei ban pyrshah jur ïa kane ka buit jong ka BJP.",PYRSHAH CAA 6 NGUT KI DKHOT CONGRESS HAKHMAT KA OPHIS BJP,https://batesitv.com/pyrshah-caa-6-ngut-ki-dkhot-congress-hakhmat-ka-ophis-bjp/
"Uwei u samla uba la tip kyrteng kum u Kyrshandame Talang, 29 snem ka rta uba sah ha ka shnong Mupliang, West Jaintia Hills District u la shah pyniap dusmon ha ki runar ki bym lah ban ithuh ha ka shnong Mosdai, kaba don markhap bad ka shnong Mukhla bad Myrjai bad ia ka met ba la shah sloit lyngkhuid la lap ha ka 12 tarik u Lber, 2024 najan ka lyngkha kaba don ha ka shnong Mosdai.Katkum ka ejahar ba la mudui sha ki Pulit jong ka Ummulong Police Beat House, West Jaintia Hills District da ka kmie ka Kong Lakmon Talang, ka la ong ba u khun jong ka, u Kyrshandame Talang ha ka 10 tarik u Lber, 2024 u la iadih kiad lang bad la ki paralok ha kawei ka dukan kaba don ha ka shnong Mosdai bad u la mih shwa marwei na dukan kiad khlem da iathuh ia la ki paralok.  Hynrei ha ka 12 tarik u Lber, 2024 la lap ia ka metiap jong u na ka lyngkha kaba jngai kumba 500 mitar na ka dukan die kiad.Ka Kong Lakmon Talang ka la kyrpad ia ki bor Pulit ban tohkit bniah bad ban thwet ia ki briew kiba donkti ha kane ka kam bymman bad ban pynshitom ia ki katkum ka ain.",SHAH PYNÏAP DUSMON U BAH KYRSHANDAME TALANG HA KA SHNONG MOSDAI,https://batesitv.com/shah-pyniap-dusmon-u-bah-kyrshandame-talang-ha-ka-shnong-mosdai/
"Uwei u nongtuh uba ym shym la ithuh durkhmkat satia ha ka step phyrngap sngi Palei ha ka por 3:20 mynstep u la prong tuh ha kawei ka ing ha ka shnong Mawlai Phudmuri, khlem jingsalia wat haba ha phyllaw la pyndait da ka CCTV.Na phyllaw jong kane ka ing, une u nongtuh u la ïoh rong ei ïa u Battery kali bad lyngba ka CCTV la ïohi ba une u runar u la pyrshang shwa ban khynra ïa kiwei pat ki kali hynrei um shym la lah hynrei hadien u la leit rung ha kawei ka kali kamai bad ïoh rong ei ïa u battery kali.U nongñiah jong ka kali ynda u la khie thiah mynstep bad thmu ban leit kamai hynrei haba u la pyrshang ban pynim ïa ka kali kam shym la long satia bad ynda u la peit shapoh u la lap ba u Battery kali u la shah tuh.Kane kan long ruh kum ka khubor sha ki briew kiba ju set kali sha surok ne wat ha iing ba kin da phikir bha shwa ban set khnang ban lait na ka jingshah tuh ki tiar kali namarba ka jingjyllei jong ki nongtuh ha kine ki sngi ka long kaba shyrkhei bha.",DANG STEP PHYRNGAB PRONG U NONGTUH HA MAWLAI PHUDMAWRI,https://batesitv.com/dang-step-phyrngab-prong-u-nongtuh-ha-mawlai-phudmawri/
"U Commissioner ka tnat Transport ka Sorkar Jylla Bah E. Kharmalki ha ka sngi Thohdieng u la maham ïa ki paidbah kiba ju shong da ki Rapido kin hap ban shim hi ïa la ka jong ka jingkitkhlieh namarba kane ka Kompeni kaba na Bengalore, Karnataka kam pat don satia ïa ka Permit ba la ai da ka tnat Transport ka Sorkar Jylla ban kit ïa ki nongleit nongwan hapoh kane ka Jylla Meghalaya.“Haduh mynta ki dang don tang ar tylli ki Aggregator kiba la ïoh Permit, ka JETS 24×7 bad ka NE Rider ban kamai da kaba kit ïa ki paidbah nongleit nongwan,” ong u Bah Kharmalki haba ïakren bad ki nongthoh khubor.“Ka Rapido ka ïoh ïa ka Temporary License na ka bynta 6 bnai namarba ha kato ka por ka Aiñ bad ka Rule kam pat don bad mynta ïa ka Rule la pynbna paidbah bad ki la tip ba ka Rule ka la don bad ki la sdang ban aplai ïa ka Permit,” u la ong.“Ngi dang wad uei u briew uba pynïaid (ïa ka Rapido) bad ngin sa phah Show Cause Notice ïa u bad ban pynduh noh ïa u App jong ki.  Mynta u App jong ka Rapido u don lut ha ka kti jong ki paidbah ha ki Mobile Phone bad lyngba kane ka khubor  ki paidbah kin tip ba lada ki dang leit jingleit da ka Rapido kin hap ban shim hi ïa la ka jingkitkhlieh bad kano kano kaba jia eiei ïa ki kin hap ban kitkhlieh hi,” la maham u Commisioner Transports bad bynrap, “mynta ngi don ïa ki Aggregator ba la ithuh da ka aiñ kiba don ïa ki GPS Device kiba ngi lah ban tohkit shaei ki leit ki wan.”Haba kylli, ula pynshai ruh ba ka jingbym lah ban khanglad ïa ka Rapido naduh ki snem baladep ka long namarba ka Sorkar kam pat shna ïa ka Rule.Halor ka jingpynrung ïa ki nongniah thuk thuk hapoh ka Rapido u Commissioner ka tnat Transports u la ong, “ngi la ïoh jingtip halor kane bad ngin sa tih bniah kaei kaba jia bad lada donkam ngin hap ban mudui da ka ejahar bad ban pynshitom.”U la ïathuh ruh ba u la lum jingïalang ïa ki Aggregator ba kin ïoh pynrung briew kham bun bad ba ki paidbah kin dup tip ba ki don ki License Bike Taxi.  Ïa mynta kiba la ïoh permit kum ki Bike Taxi ki dei ban don ïa ka Number Plate rong stem bad ki hap ban da tah ïa ki Sticker Bike Taxi ha ki thuk thuk.  Ki dei ban don ruh ïa ka Mobile App. Ynda ki paidbah ki la tip shaphang ki Bike Taxi, ki Traffic Police bad ki Pulit Enforcement kin sa leh ka kamram. Kine ki kynhun ki dei ban don ïa ka Transport Permit ba ki lah ban kit ïa ki nongleit jingleit.“Ngin sa pyntip paidbah ba ki la don ki Aggregator kiba la ithuh da ka aiñ bad ngin sa ai notis ïa kito kiba shu ïaid beain bad lada ki kwah ban kamai jakpoh ki dei ban wan rejistar kum ki Aggregetor lane ki lah ban rejistar ïalade hapoh kine ki Aggregators kiba la don lypa,”u la ong.“Kino kino (kiba kwah kamai) ki lah ban ïoh ïa ka laisen, ki lah ban wan shakhmat ban ïoh laisen bad kito kiba ju mlien ban kamai be-ain ki lah ban pynïasoh noh ïalade bad ki Aggregator kiba la don lypa ban ïoh ïa ka laisen.  Hadien kata, hapoh 10 ne 15 sngi ngin sa pyni da ki kam ban leh pyrshah ïa kito kiba shu kamai beaiñ,” u la bynrap.“Ngim kwah ban pynduh jakpoh ïa ki briew, hynriew ka jingkamai jakpoh ka dei ban long da ka lynti kaba ki paidbah nongleit nongwan ruh ki dei ban shngaiñ,” u la ong.",KINO KINO KIBA SHONG DA KI RAPIDO KIN HAP SHIM HI ÏA KA JINGKITKHLIEH: COMMISSIONER TRANSPORT,https://batesitv.com/kino-kino-kiba-shong-da-ki-rapido-kin-hap-shim-hi-ia-ka-jingkitkhlieh-commissioner-transport/
": Ïa ka kot kaba la thoh da u Bah Daniel Stone Lyngdoh kaba la ai kyrteng, “Aiu ngin leh ha jingim ba tang shisien? la pyllait paidbah ha ka sngi Thohdieng ha phyllaw ing sah jong u Wickliff Syiem u Syiem Khynnah ka Hima Nongstoiñ ha ka shnong Rajai, Bangladesh.Ha kane ka jingïalang ba la pynïaid da u Romesh Juwel Sohlamar ha ka ktien Lyngngam, la sakhi lang da kiba bun ki Khasi bad kiwei kiwei ki jaidbynriew kiba shong basah ha ka ri Bangladesh kynthup ruh ïa i Meiieid Relimai Sohlamar iba la kynjoh 93 snem ka rta.U Bah Daniel u la thoh ïa kane ka kot ha ki 48 sngi ha jingïaid lynti jong u ha baroh kawei ka ri India bad ha ki ri kiba marjan bad ka Ri India.U nongthoh u la ïathuh, “ ïa kane ka kot la thoh da ka sur khot kaba U Blei U la kren ha ka mynsiem jong nga ba dei ban thoh ïa kane ka kot bad khlem ka jingkhot jong U Blei ym lah ban thoh bad ym ban pyndep ïa kane ka kot.  U Mynsiem jong U Blei U kren ba dei ban thoh ïa kane ka kot, Aiu ngin leh ha jingim ba tang shisien?”Bah Daniel u la  ïathuh ba ki don 8 tylli ki lynnong ha kane ka kot kaba khot bad wer ban tip aiu kum ki briew ngi dei ban leh haba ngi im tang shisien. “Ngin ym lah ban wan phai arsien ha kane ka sla pyrthei.  Ka kot ka ïathuh ba ka don ïa ki jubab kiba ngi dei ban leh,” u la ong.U nongthoh u la kyrken ba ka jingmih paidbah jong kane ka kot kan leit sha ka bai kot jong ki khynnah ki baduk kiba pule ha ki skul bad ki Kolej.U Bah Andrew Joel Sohlamar uba dei u Organising Secretary jong ka Bangladesh Indigenous People’s Forum (BIPK) bad u khun ba nyngkong jong u Wickliffe Syiem haba kren kum u kongsan ha ka jingpyllait paidbah ïa kane ka kot u la ong, “kane ka kot ka don ha ka ïa ki saw tylli ki bynta, ba kynthup ïa ka jingieid ïa ka niam ka rukom (Religion),  ka jingieid ri (Nationalism), ka jingieid ïa la ka jait ka kynja (Tribe) bad ka mynsiem riewshlur (Patriotism).”“La ngi don ha ki niam ki bapher bapher hynrei ka niam ka dei ban buh nyngkong ïa U Blei. Watla ngi don ha kino kino ki bynta jong ki Ri ka pyrthei ngi dei ban burom ïa ka Lama jong kata ka Ri kaba ngi don la ngi don ha India, ha Bangladesh, ha England bad ha kino kino ki Ri ngi dei ban burom ïa kata ka Ri kaba ka Lama jong kata ka ri ka kaweh. Ngi dei ban tip ïalade ba ngi dei na kano ka jaidbynriew bad kum ki Khasi kim dei ban klet ïalade ba ki dei ki Khasi bad ki dei ban ieid ïalade bad ki dei kiba ai jait sha ka kmie kaba dei ka kynthei bad u bym ai jaid sha ka Kmie um dei u Khasi.  Ki dei ban burom ïa ki riewkhraw ka jaidbynriew Khasi kum u Tirot Sing, u Kiang Nangbah, ka Phan Nonglait bad u Wickliffe Syiem kiba don ïa ka mynsiem ban ïada ïa la ka jaidbynriew ba ka pateng kaba mynta jong ki samla ki dei ban don ïa ka mynsiem riewshlur ba ki dei ban ïada ïa la ka jaidbynriew,” la ong u Bah Andrew","HA PHYLLAW ÏING U WICKLIFF SYIEM LA PYLLAIT ÏA KA KOT, “AIU NGIN LEH HA JINGIM BA TANG SHISIEN?”",https://batesitv.com/ha-phyllaw-iing-u-wickliff-syiem-la-pyllait-ia-ka-kot-aiu-ngin-leh-ha-jingim-ba-tang-shisien/
"U MLA ka BJP Bah Alexander L.Hek uba dei ruh u Myntri ka Sorkar Jylla u dei uwei napdeng ki san ngut kiba pan ïa ka tiket na ka BJ ban aireng na Shillong parliamentary Seat.Ka party ka la phah ruh ïa ka kyrteng jong ki hynriew ngut ki nongpan tiket na Tura Parliamentary Seat sha ka Central Election Committee jong ka BJP.Haba pyntip ïa kane ha ka sngi Thohdieng, u State President ka BJP Rikman G. Momin u ong, “ngi ladep phah ïa ka kyrteng jong kine kiba pan tiket sha ki bor bahalor ka party. Mynta ka shong sa ha ka party ïano ka ibit ban pynieng kum ki kyrtong na Shillong bad na Tura.”Nalor u Bah Hek, u Momin u la ïathuh ba kiwei pat kiba la pan tiket ban aireng na Shillong Seat ki kynthup ïa ka Dr. Fenela Lyngdoh Nonglait, u State President barim ka BJP Bah Ernest Mawrie, u President ka BJYM Bah Mewaker Lyngdoh bad ka Kong Sumitra Laloo.Na ka bynta ka Tura Seat, ki nongpan tiket ki kynthup ïa u MDC ba mynta jong ka Tura u Bernard N. Marak, ki MLA barim ba kynthup ïa u Winnerson D Sangma bad u K.C Boro, u MDC barim u Boston Marak,Ria Sangma bad u Thomas Marak.Haba kylli, u Momin u la ong, “ngim pat tip (lano kin pynbna ïa ka kyrteng jong kyrtong) hynrei ka thup kyrteng kaba lai kan sa mih noh shen.”Shuh shuh, une u nongïalam ka BJP u la ong ba ka party ka long kaba la pynkhreh ban ïakhun ïa ka elekshon. Katkum ka jingong jong u, ka party ka la pynsdang ruh ïa ka jingïalap elekshon.",PAW KYRTENG U BAH AL HEK NAPDENG SAN NGUT KIBA PAN TIKET MP NA SHILLONG SEAT,https://batesitv.com/paw-kyrteng-u-bah-al-hek-napdeng-san-ngut-kiba-pan-tiket-mp-na-shillong-seat/
"The strawberry fields of Meghalaya beckon one and all as the state is all set to host the “Strawberry Festival” from April 5 to April 13 across the state which is in line with the state’s efforts to promote Agro- tourism.The festival is being held through a collaborative initiative by the Department of Tourism and Department of Agriculture and Farmers’ Welfare.It may be mentioned that the Directorate of Horticulture has undertaken large scale plantation of strawberry under various central and state programs.The harvest season for strawberry has begun and the vibrant strawberry fields in the villages of Syntung and Nohron in East Khasi Hills, Umktieh and Sohliya in Ri Bhoi, Baladinggre, Darechikgre, Durakantragre in West Garo Hills will organise the Strawberry Festival.The other attractions of the festival are strawberry picking at the farms, wine tasting, jam making, glamping in the strawberry fields, live music, cultural performances. Strawberry saplings will also be up on sale.With an intention to push for local business hubs in the rural areas, the festival will enhance the visibility of the State’s agro tourism potential.",STATE TO CELEBRATE LUSCIOUS STRAWBERRIES WITH “STRAWBERRY FESTIVAL”,https://batesitv.com/state-to-celebrate-luscious-strawberries-with-strawberry-festival/
"Ka North East Students’ Organisation (NESO) ha ka lah sngi U Blei ka la ujor hakhmat ka Ïingbishar Supreme Court ka ri India pyrshah ia ka Rule jong ka Citizenship (Amendment) Act 2019 bad kyrpad ruh ia ka Ïingbishar Supreme Court ban pynmih da ka hukum kaba pynsangeh ia ka jingpyntreikam ia ka Rule jong kane ka aiñ.Kum ban shu pynkynmaw hangne, ka NESO ka la ujor hakhmat ka Ingbishar Supreme Court ha ka 19 tarik, Nohprah, 2019 pyrshah ia ka Citizenship Amendment Act 2019.Watla ia kane ka ain la pyllait ban pynjari ha ki jylla ba la shah kdup ha ka Inner Line Permit (ILP) ba kynthup ia ka jylla Mizoram, Nagaland bad Manipur bad kumjuh ruh ha ki jylla ba hap hapoh ka Khyrnit Bahynriew ka Riti Synshar ka  Ri India ba kynthup 98% ha ka jylla Meghalaya, 70% ha ka jylla Tripura bad ha ki 8 tylli ki District jong ka jylla Assam hynrei ha ki 27 tylli ki District jong ka jylla Assam ym shym la pyllait satia.Ka NESO ha u kyrwoh ba la phah da u Chairman u Bah Samuel B. Jyrwa ka la ong ba kane ka la buh jingma ia ka thain Shatei Lammihngi baroh kawei ha ki sngi ki ban sa wan.Ka NESO ka ong shuh shuh, na ka bynta ban iada ia ki jaidbynriew ritpaid ka thain shatei lammihngi kiba la shah ktah na ka jingwan rung kyrthep jong ki mynder ri na ka ri Bangladesh, la donkam ba ia ka Citizenship Amendment Act 2019 ym dei satia ban pyntreikam namarba kan nang pynsniewdur shuh shuh ia ka jinglong jingman jong ka thain Shatei Lammihngi.Ki nongialam jong ka North East Students Organisation (NES0) ha ka lah sngi U Blei ki la poi sha nongbah New Delhi hadien ba ka Ingbishar Supreme Court ka la buh sngi ban shong bishar ha ka 19 tarik, Lber 2024 ia ka mukotduma jong kane ka kynhun hadien ba ka la ujor ia ka jingpynlong aiñ jong ka Sorkar India ia ka Citizenship Amendment Act, 2019 bad pynmih ruh dang shen ia ka the Citizen (Amendment) Act Rules, 2024.Ia kane ka kynhun la lamkhmat da u Chairman u Bah Samuel Jyrwa ryngkat ka jingsynran lang jong u Adviser ka NESO u Samujjal Bhattacharjya, u President ka Khasi Students Union (KSU Bah Lambokstarwell Marngar bad kiwei kiwei.Dang shen ki kynhun kiba don hapoh ka shatri jong ka NESO ki la thang ia ka Citizen (Amendment) Rules, 2024 ha baroh kawei ka thaiñ Shatei Lammihngi hadien ba ka Sorkar India ka la pynmih paidbah ha ka 11 tarik mynta u bnai.","UJOR KA NESO HA SUPREME COURT, KYRPAD BAN PYNSANGEH ÏA KA CAA, 2019",https://batesitv.com/her-ki-heh-ka-neso-sha-delhi-lashai-yn-bishar-ka-sc-ia-ka-mukotduma-caa/
"KAM DEI KA JINGPYNKUPBOR, ONG U BAH PALAShillong, Lber 17: U nongïalam ka Meghalaya Pradesh Congress Committee (MPCC) Bah Vincent H. Pala uba long u MP na Shillong u la ong ba ka jingshim rai jong ka National People’s Party (NPP) ban pynïeng da ka Dr. Ampareen na Shillong bad ka Agatha Sangma na Tura kam dei satia ka jingpynkupbor ïa ki kynthei hynrei ka dei namarba ka NPP kam don shuh da kawei ka lad.U Bah Pala u la ong ba ka Congress ka la leh kham bha ban ïa kino kino ki party haba kren shaphang ka jingai bor ïa ki kynthei.  U la ong ba ïa ka Women Reservation Policy la sdang da ka Congress bad ym da kiwei ki party.“Da kaba shu pynïeng da ki longkmie kum ki kyrtong na baroh artylli ki konstituensi nga tharai ba ka NPP kam don shuh da kawei ka lad naba ym don kiwei pat kiba la khreh ban ïakhun na Shillong.  Ki hap ban ïoh da kiwei.  Ki hap ban pynkylla ïa ki kyrteng jong ki kyrtong la palat 2 sien kumta nga tharai kam dei kaba la thmu ban pynkup bor ïa ki kynthei hynrei ba kam don da kawei pat ka lad,” u la ong.“Ka Agatha ka dei ka MP kaba mynta kumta ki khlem ai sha ka kynthei bad ki la dep ai lypa ïa ka mynshwa. Kumta phi peit ha kata ka laiñ ka Congress ka kham long ka seng kaba khambun ban pynkup bor ïa ki kynthei ban ïa kino kino ki party,” ong u Bah Pala.Lah ban pynkynmaw hangne ba ka NPP ka la pynïakhun da ka Myntri Sorkar bad ka MLA napoh ka East Shillong ka kong Ampareen Lyngdoh na Shillong Parliamentary Seat.",BA PYNIENG KA NPP DA KA DR. AMPAREEN NA SHILLONG BAD KA AGATHA NA TURA,https://batesitv.com/ba-pynieng-ka-npp-da-ka-dr-ampareen-na-shillong-bad-ka-agatha-na-tura/
"Ka la mih ka khubor mar syndep ka eksamin Secondary School Leaving Certificate ba bun ki khynnah kiba ialeh ia kane ka eksamin ki la shah shet pluk ha ka subject Social Sciences kaba khynthup ia ka History bad Geography mar 23 marks, ka Civics bad Economics pat mar 17 marks nalor ka 20 marks ka Internal Marks bad 4 marks pat ka Map katkum ka Blue Print ba la ai kopi da ka Meghalaya Board of School Education (MBoSE) sha baroh ki skul ha u snem 2018.Hashwa jong u snem 2018, kata, naduh ka snem 2008, ka MBoSE ka la phiah ia ki jingkylli la ki jong ki jong ki subject ba ki khynnah ki dei ban jubab, kata, ki khynnah ki dei ban jubab beit ia ka History, Civics kiba hap ha ka Social Sciences-I bad ka Geography bad Economics kiba hap ha ka Social Sciences-II kin thoh la ka jong ka jong ka subject. Dei ha u snem 2018 ba ka MBoSE ka la pynkylla noh ba kin don noh ki jingkylli ban shu jied ki khynnah ia kiba dei (right answers) ne Multiple Choice Questions (MCQ) kiba kit shi mark (1 mark) kawei ka jingkylli bad ki Short Answer (SA) kiba kit 2 marks kawei ka jingkylli.Kitei ki jingkylli baroh ar jait dei ban khlehlang (mixed) ia baroh saw sobjek bad ki khynnah ki dei ban jied ne jubab tang 12 tylli na kawei-pa-kawei na kitei ki jingkylli.  Hynrei ki Long Answer (LA) pat ki khynnah ki dei ban jubab beit (mandatory) la ka jong ka jong ka subject, kata, mar lai tylli na ka History bad Geography bad mar ar tylli pat na ka Civics bad Economics.  Kane ka rukom leh kan kham pynsuk ne iarap ia ki khynnah ba kin ioh jied khnang ba ki lah ban kham pass bha.Haba phai pat sha jingkylli jong ka Social Sciences kaba mynta u snem 2024, ki jingkylli na ka Social Science-I (History bad Civics) u/ka nongset jingkylli um/kam da pynpher palat ne leh stad eh haduh katta katta lait noh katto katne. Hynrei ia ka Social Science-II (Geography bad Economics) u/ka la wanrah ka rukom set jingkylli kaba iapher bak-ly-bak na ka rukom set jingkylli kaba mynshwa (existing system). U/Ka la iaid lait ia ka nuksa jingkylli (sample questions) jong ka MBoSE ba dei ban kham bun ki jingkylli ban set na ka kot pule (Text book) jong ki khynnah bad tang khyndiat eh ki jingkylli dei ban pynpher tang ban ithuh ia ki khynnah ba proh jabieng (talented students).  Lada shu pynpher lut ia ki jingkylli, kata, ki set tang ia ki proh jabieng khlem pyrkhat shuh ia ki khynnah ba shu pdeng (average students) bad ki khynnah ba kham duna( below average students).Ha kamra class, kin don eh 10/15 percent ki proh jabieng katba 90/80 percent ki dei ki Average bad Below Average Students. Ki dei kine kein kiba kylla ‘langknia namar kim lah ban thoh ne jubab hi na la ka jingstad lade (common sense).  Wat lada set jingkylli thik na kopi ne na kot pule jong ki ruh, bun kim lah bad bun kiba phiel.  Katno tam lei lei lada pynpher ia ki jingkylli na kiba la ai. Hynrei, kiba kham shah ktah eh ha ka Social Sciences mynta u snem 2024 ki dei ki khynnah bym leit skul (private candidates) kiba ju shaniah ia ki jingkylli barim (previous question papers) bad ki shaniah ruh ha ki Help Book kiba ki thied na iew na hat (bazar notes). Kine kin long ki ‘langknia ba shyrkhei (worst affected victims) ia ka subject Social Science mynta u snem 2024.Nangne shakhmat, lada ka MBOSE ka kwah ban pynkylla ia ki rukom set jingkylli, ka dei ban ai jingtip (notify) sha baroh ki skul khnang ba kin tip ban hikai ia ki khynnah ha Classroom katkum kata ka Model jong ka rukom set jingkylli, ym ban shu set katba mon katba kwah.  Bun ki nonghikai ki dang hikai da ka rukom set jingkylli kaba rim (existing system) ha une u snem 2023 ba ladep namar ym pat don satia kano kano ka jingpyntip thymmai (new notification) ka ban pyniap noh (supercede) ia ka system kaba ju leh.Lada ka MBOSE ka iai mlien ban iaid lait ia ki kyndon (guidelines/criteria) ba ka la bthah hi, kata,kan kylla long ka nongpyniap ba jarjar (silence killers) namar kin nang jur shuh shuh ka jingpep skul (drop outs) shiteng por jong ki khynnah.Nalor ba ka Meghalaya ka la poi lypa sha trai (bottom) ha ka liang ka thoh ka pule ha ri India, nangne shakhmat kan sa kham hiar shuh shuh wat ia ka Bihar kaba dei ka Jylla kaba poi sha trai duh. Ym tang kumta, hynrei nangne shakhmat, bun ki skul ha sor bad wat ha nongkyndong ruh ki ban leit pyniasnoh (Affiliate) noh sha ka Central Board kum ka CBSE/ICSE, bad kiwei kiwei kumba pyniasnoh lem kiwei ki skul kum ka Pine Mount School, BK Bajoria, Army school nalor bun bah ki Central Schools kiba don ha ka Jylla jong ngi. Dei hangta kein ba ka lah ban ktah mationg ia ka burom ka ijot (prestige/credibility) jong ka MBoSE hakhmat ki ri India hi baroh kawei.","HATO, KYLLA ‘LANGKNIA KI KHYNNAH BA ÏALEH SSLC EXAM, 2024 HA KA SUBJECT SOCIAL SCIENCES?",https://batesitv.com/hato-kylla-langknia-ki-khynnah-ba-ialeh-sslc-exam-2024-ha-ka-subject-social-sciences/
"Ki lai tylli ki sengbhalang ha ka Lah Sngi u Blei ki la dawa ia ka Sorkar MDA ba la ialam da ka NPP ban kyntu ia ka Sorkar Pdeng ba kan pyllait pura ia ka jylla Meghalaya na ki kyndon jong ka Citizenship (Amendment) Act, 2019 bad Citizen (Amendment) Rules, 2024 bad ban pyntreikam noh mardor ia ka Inner Line Permit (ILP) ban tehlakam ia ka jingwanrung jong ki poiwir sha kane ka jylla.Kine ki lai seng kiba kynthup ia ka Hynñiewtrep Youth Council (HYC), ka Jaiñtia National Council (JNC) bad ka Confederation of Ri Bhoi People (CoRP) ki la phah da ka dorkhas sha u Myntri Rangbah ka Jylla Conrad K. Sangma ba un shimkhia ban tuklar halor kane ka jingdawa.Ha ka jingiakren bad ki lad pathai khubor u President ka HYC Bah Roy Kupar Synrem u la ong, “ngi la kyntu ia u Myntri Rangbah ba un pynsngew sha ki tyndong skhor jong ka Sorkar Pdeng ba kan pyllait pura ia ka CAA, 2019 bad ia ka Rule ba la pynmih dang shen bad ban pyntreikam mardor da ka ILP ha ka jylla Meghalaya baroh kawei.”U la ong ba ka Ministry of Home Affairs, ka Sorkar India ha ka 11 tarik Lber, 2024 ka la pynmih ia ka Citizenship (Amendment) Rules, 2024 na ka bynta ban pyntreikam ia ki ain jong ka Citizenship (Amendment) Act, 2019.“Watla ia ka CAA, 2019 la pyllait ban pyntreikam ha ki jaka riewlum ka jylla, hynrei ha ka jingshisha ka Jylla Meghalaya baroh kawei kam hap hapoh ka Khyrnit Bahynriew jong ka Riti Synshar ka ri India.  Ki dang don ki jaka hapoh ka nongbah Shillong, ka nongbah jong ka jylla ha kaba ki kyndon ain jong ka Khyrnit Bahynriew kim treikam satia bad kumjuh da ki hajar ngut ki poiwir kiba shong basah,” la ong u Bah Synrem.“Ha kum kine ki khep, lada ki briew kiba sah ha kine ki jaka ki shim kabu ia ka jingbym treikam jong ka Aiñ ki lah ban rung sha kine ki jaka bad hadien kata kin sa aplai ban long nongshong shnong hapoh kane ka CAA, 2019, ha kata ka por kumno ka Sorkar Jylla kan khanglad ia ki ban ioh long ki nongshong shnong hapoh kane ka aiñ?  Hato ki don neem da kiwei pat ki lad ki lynti ban buddien ia ka jingdon jong kine ki briew kiba sah mynta hapoh kine ki jaka khnang ba yn dup lah buh jingkhein na ka bynta ki jingdonkam hadien habud,” u la ong.Shuh shuh u Bah Synrem u la ong, “ngi sngewkhia bha watla kiba bun ki jaka ha ka jylla la pyllait na ka jingshah kynthup ha ka CAA, 2019, ka Jylla kan shah ktah na ka jingwan tuid na kiwei ki jylla bad khamtam eh na ka jylla Assam. Ka jingbymdon kano kano ka ain kaba tehlakam ia ka jingrung jong ki briew kiba nabar shapoh ka jylla, ngi sheptieng ba ka jingpyllait na ka aiñ kan pulom bad ngi lah ban mad ia ki jingeh hadien habud na ka jingwanrung kyrthep jong ki briew kiba nabar shapoh ka jylla.”“Namarkata, ka lad jingiada kaba hakhmat eh ban tehlakam ia kane ka dei tang ka jingpyntreikam noh mardor ia ka ILP bad kumjuh ruh ban pyllait pura ia ki kyndon jong ka Citizenship Amendment Act ha ka jylla,” ong shuh shuh u Bah Synrem.",DAWA KI LAI SENG ÏA KA SORKAR MDA BAN PYLLAIT PURA ÏA KA CAA NA MEGHALAYA,https://batesitv.com/dawa-ki-lai-seng-ia-ka-sorkar-mda-ban-pyllait-pura-ia-ka-caa-na-meghalaya/
"Shillong, Lber, 18: Haduh 12 tylli ki tnum iing jong ka Seng Khasi Nongwar ki la mih shakhmat ban pynkhie im biang ïa ka Shad Suk Mynsiem hadien 50 snem.Kum ka shnong kaba u Lei Ryngkew U Lei Basa uba dang ri dang kdup dang sumar ia kane ka shnong, ka jingmih ki 10-12 tylli ki tnum iing Seng Khasi ban pynlong ia kane ka shad ainguh ai dem, lah ban ong ba ka dei ka kam shlur kaba da radbah bad kaba ai mynsiem lem ia kiwei pat ki tnat Seng Khasi.Ha kane ka jingpynkhie im biang ia ka Shad Suk Mynsiem, la wan ïashim bynta ki rangkynsai bad ki thei sotti na kylleng ka Bri Hynñiewtrep. U Riew Tymmen Riew San ka Seng Khasi Kmie u la ai ka duwai ka phirat ka nguh ka dem ha ka Ïing Seng ha ka por mysntep bad kum ka dak ba la wai ka shad la pynhiar Ïa ka lama Seng da u President ka Seng Khasi Kmie, Rgh O. Pyngrope. Shuwa kata la ïoh ruh ka jingkren ai khublei bad ai mynsiem na iwei na ki trai shnong iba la shim ka jingkitkhlieh bad kitkhia ban pynlong biang ïa kane ka Shad, I Kong Mira Dkhar.Ïa kane ka shad la ïoh ban pynlong lyngba ka jingïatreilang hapdeng ki dkhot ka Seng Khasi Nongwar, Seng Khasi Sohra Circle, Seng Khasi Kmie, Seng Khasi Mawlai, Seng Khasi Nongthymmai bad kiwei kiwei.Ïa ka shad la wan sakhi lem u Wahadar ka Shella Confederacy, U Swami Maharaj ka Ramkrishna Mission Sohra bad ki President ki Secretary, ki Rangbah bad ki longkmie na tnat Seng Khasi najan bad jngai.",HADIEN 50 SNEM PYNKHIE IM BIANG 12 TYLLI KI TNUM ÏING KA SENG KHASI NONGWAR ÏA KA SHAD SUK MYNSIEM,https://batesitv.com/hadien-50-snem-pynkhie-im-biang-12-tylli-ki-tnum-iing-ka-seng-khasi-nongwar-ia-ka-shad-suk-mynsiem/
"Ka National Health Mission ka Sorkar Meghalaya ha ka sngi baar ka la rakhe ia ka World TB Day 2024 halor ka phang, “Yes, we can end TB.”Ha ka jingrakhe ia kane ka sngi, la iashim bynta lang da u Ramkumar S Mission Director ka NHM  bad Secretary ka Health & Family Welfar, Dr. F. V. Kharshiing DHS, MCH&FW cum Joint MD, NHM, Meghalaya, Dr. J. Kharwanlang State Tuberculosis Officer bad Dr. B. Shanpru, District TB Officer East Khasi Hills, ki nongtrei jong ka R. P. Chest Hospital bad kiwei kiwei.Haba kren ha kane ka sngi, u Ramkumar S u la ong ba ka Sorkar Pdeng bad ka Sorkar Jylla ki la buh hakhmat ia ka thong ban pynkut ia ka jingpang TB bad da kane ka thong la ai ia ka jingsumar kaba paka sha ki paidbah. U la ong ba dei ruh ban shimkhia bha ia ka jingpang TB bad ia kane ka jingpang yn sa lah ban pynkoit tang da ka jingsumar bapaka.U la iaiban ruh ba donkam ban leh test ia ki briew kiba shong basah ha ki shnong nongkyndong bad ha kajuh ka por u la khot bad wer ia ki nongialam jong ka Village Health Council, ki nongsumar dawai kynbat, ki jaka ai jingsumar ba kin pynthikna ban pynkut noh ia ka jingpang TB ha ka jylla bad ha ka ri.Ka State Tuberculosis Officer Dr. J. Kharwanlang ka la iathuh ba ki don 4974 tylli ki case jong ki briew kiba pang TB ha u snem 2022 bad 4812 tylli ki case ha u snem 2023. Ka jingleh test ia kiba suba don jingpang TB na ka bynta shi lak ka la kiew na ka 646 lak ha u snem 2021 sha ka 1433 lak ha u snem 2023. Ka bynrap, “watla ka jingleh test ia kiba suba don jingpang TB ka la kiew ar shah bad ka jingpyndonkam ban pyndonkam ia ka High Quality Diagnostic Tests, ka la hiar na ka 130 lak ha u snem 2022 sha ka 124 lak ha u snem 2023, kaba pyni ia ka jinghiar ka jingdon jong kiba pang TB ha ka jylla.”Ha kane ka sngi, la plie paidbah ruh ia ka C&DST Lab ka ban ai jingkyrshan ban lap bad ban sumar ia ka jingpang TB.Kum shi bynta ka jingpyntreikam ia ka National Tuberculosis Elimination Programme (NTEP), la plie ruh ia ki Regional Laboratory ha kylleng ka jylla.  Ha kine ki Lab la leh ia ka Culture and Drug Susceptibility Testing (C&DST) na ka bynta kiba don jingpang TB bad na ka bynta ki nongpang Drug-Resistant TB.","4812 NGUT KIBA PANG TB HA MEGHALAYA, LA PLIE ÏA KA C&DST LAB HA RP CHEST HOSPITAL",https://batesitv.com/4812-ngut-kiba-pang-tb-ha-meghalaya-la-plie-ia-ka-cdst-lab-ha-rp-chest-hospital/
"Ka Ingbishar Supreme Court ha ka sngi Baar ka la buh sngi ban shong bishar haduh ka 9 tarik, Iaiong 2024 ia ka jingujor jong ka North East Students Organisation (NESO) ban pynsangeh ia ka Rule jong ka Citizenship (Amendment) Act 2019.Katkum u kyrwoh ba la phah da ka Khasi Students Union (KSU), ka Ingbishar Supreme Court ka la iaiban ia ka rai ba la pynmih dang shen ban shong bishar la ka jong ia ka jingujor na ka bynta ka jylla Assam, ka Tripura bad ka thaiñ Shatei Lammihngi nalor kiwei pat ki jingujor ba la ioh pdiang na ki bynta bapher bapher jong ka ri India.Ka KSU ka la iathuh ruh ba ka Ingbishar Supreme Court ka la thung ruh ia u Ankit Yadav, uba dei u muktiar jong ka All Assam Students Union (AASU) bad ka North East Students Organisation (NESO) kum u Nodal Officer na ka bynta ki nongujor.  Ka Ingbishar ka la bthah ruh ia ka Sorkar India ban ai jubab halor kine ki jingujor shwa ka 9 tarik, Iaiong, 2024.Kum ban shu pyntip hangne, ki nongialam jong ka NESO ki la leit sha Delhi ban ujor halor ka jingpyntreikam ia ka  Citizenship (Amendment) Rule, 2024 bad kyrpad ia ka Ingbishar ba kan pynsangeh noh mardor ia kane ka Rule ba la pynmih dang shen da ka Sorkar India.","9 TARIK ÏAIONG, 2024 YN BISHAR KA SC ÏA KA JINGUJOR KA NESO PYRSHAH ÏA KA CAA",https://batesitv.com/9-tarik-iaiong-2024-yn-bishar-ka-sc-ia-ka-jingujor-ka-neso-pyrshah-ia-ka-caa/
"Ribhoi, Lber 19 : Kum ka jingai burom bad ka jingpyrto ïa ki kam ba ki la shakri ha ka tnad Pulit hapoh ka jylla hadien ba ki la ioh ban kiew kyrdan, u Superintendent of Police ka Ri Bhoi, u Jagpal Singh Dhanoa mynta ka sngi u la pynkup burom ïa kine ki pulit da kaba pyndeng khlur hadien ba la ioh ban kiew kyrdan ha ka kam kaba ki trei kum ki pulit ka jylla.Ïa kane ka jingpyndeng khlur ne ka jingleh burom la pynlong ha ka ophis u Superintendent of Police ka Ri Bhoi ha Nongpoh, ha kaba u Superintendent of Police ka Ri Bhoi, u Jagpal Singh Dhanoa u la shim bynta kum u kongsan ban pyndeng khlur halor kane ka jingkiew kyrdan kitei ki pulit ha ryngkat ka jingdon lang kiwei ki Pulit officer ka Ri Bhoi.Nalor kito kiba la ioh ban kiew kyrdan, u Rubul Ali kum u Sub Inspector u la ioh kiew sha ka kuyrdan Inspector of Police, ki saw ngut ki head constable ba kynthup ïa u Mansih Chettri, Deepak Thapa, Amar Boro, and Suraj Gurung, ki la ioh ban kiew kyrdan sha ka kyrdan Sub Inspector bad ki Constable ba kynthup ïa u S. Arengh, I Narlong bad u C. Lyngdoh ki la ioh ba kiew kyrdan kum ki Head Constable.Ha kane ka jingpyndeng khlur ne pynkup burom, u SP ka Ri Bhoi, u Jagpal Singh Dhanoa u la ai khublie kyrpang ïa ki bad u ai ruh ka jingkitbok kitrwiang ïa ki ba kin dang kiew shaphang ha ka kam kaba ki shakri ba ki dang lah shuh shuh ban ai ka jingshakri kaba paka tam na ka bynta ki paidbah.",PYNDENG KHLUR U SP KA RI BHOI ÏA KI POLICE BA ÏOH KIEW KYRDAN HA RI BHOI,https://batesitv.com/pyndeng-khlur-u-sp-ka-ri-bhoi-ia-ki-police-ba-ioh-kiew-kyrdan-ha-ri-bhoi/
"Ka Mary Our Help Training Centre (MOHTC) ka la kynjoh sha kawei ka sienjam ha ki rukom treikam jong ka ban pynïoh ïa ki lad jingmyntoi na ka bynta ki khynnah pule bad ki nongtrei da kaba plie ïa ka jaka thetkti kaba hapoh ka “The Project for the Provision of Water Supply System and Sanitation Facility” ba la bei tyngka da ka Japan Embassy ha India hapoh ka “ Grant Assistance for Grass-Roots Human Security Projects (GGP) kaba dei ka skhim kaba ai sngewbha bad kaba la sdang da ka sorkar ka ri Japan, ban ïarap ïa ka sorkar bad ki seng bhalang bym ïoh jingmyntoi ne ki non-profit organization ban pyntreikam ïa kiba bun ki jingdonkam kum ki tiar ki tar bad kiwei ki jingdonkam hapoh India.ïa kane ka prokram la pynlong ha ka sngi baar la plie da u Kodero Jiro, Counsellor of Economic Section, ka Japan Embassy ha India kum u kongsan ryngkat ka jingdonlang ka Kawato Akiko, Economic Cooperation Assistant of Japan Embassy ha India, ka Verma Yavanika, Project Coordinator of Grant Grassroot ka Japan Embassy ha India, ka Sr. Elizabeth George FMA, Provincial of Salesian Sisters, Shillong, ka Sr. Helen Puweiñ, President ka Bellefonte Community College bad ki heh ka tnat PHE Lumshyiap, Shillong.Kane ka jaka thetkti la plie da ka jingthmu ban pynbha ïa ka koit ka khiah ka khuid ka suba kaba long kaba donkam na ka bynta ki khynnah kynthei bad shynrang. Ha kane ka skhim la kynthup lang ruh ïa ki filter dih um bad ka jaka sait kti.U kongsan haba kren ha kane ka sngi, u la ong ba kane kadei ka jingïadei paralok hapdeng ki briew ka India bad ka Japan bad ka jingïateh kaban dang bteng ha ki sngi ban wan.Ka jingplie ïa kane ka jaka thetkti kaba thymmai ha Mary Our Help Training Center ka dei ka jingsakhi ïa ka jingtreikam kane ka centre ïa ka bha ka miat jong ki khynnah bad ka jingkiew ha ka pule puthi.",BEI PISA KA JAPAN EMBASSY ÏA KA MOHTC BAN SHNA JAKA THET KTI BA THYMMAI,https://batesitv.com/bei-pisa-ka-japan-embassy-ia-ka-mohtc-ban-shna-jaka-thet-kti-ba-thymmai/
"Lai ngut ki briew ba kynthup arngut na ka shnong Mynsain bad uwei na ka shnong Nongbsap ki la shah rah tohkit ha ki Pulit ka Sohïong Out Post hadien ba arngut ki riewsniew ki la shah bom shnong ha ki paidbhur ha ka shnong Mawthlong ha ka sngi Saitjaiñ jong ka taiew baladep.Katkum ka jingpyntip jong u Superintendent of Police ka East Khasi Hills u Rituraj Ravi ki arngut lai ngut kiba la shah kem ha ki Pulit ha ka miet synnia Lah Sngi u Blei ki long u Skerling Pyrtuh, 39 snem na Mawthlong, u Traibor Lyngdoh, 30 snem na Nongbsap bad u Kyntiewnam Pyrtuh, 28 snem na Mawthlong.U SP u la ithuh ba ia kine ki lai ngut la pyllait noh ha ka por 12 baje mynsngi lyngba ka Bail Bond hadien ba ladep ka jingtohkit.“Ki Pulit ki la wan thwet hynnin mynmiet bad ki la rah arngut ki briew na ka shnong Mynsaiñ bad uwei na Nongbsap,” ong u Rangbah Shnong ka shnong Mawthlong Mynsaiñ u Bah Starwell Mawlong ha ka jingïakren bad u nonglum khubor hadien ba la wai ka dorbar.Ka Dorbar Shnong Mawthlong Mynsaiñ ka la lum da ka dorbar paidbah hadien ba ki Pulit ki la rah ïa kine ki lai ngut ki briew na ka bynta ban pynlong ïa ka jingtohkit ha kaba ïadei bad ka jingjia ha ka sngi Saitjaiñ kaba ki Video ki la saphriang ha ka Social Media.“Ban kynnoh (ïa ki lai ngut) ba ki dei ki nongkynshoit ngim sngew ïahap.  Haba don ba hylla, ki paramarjan ki hap ban ai jingïarap hynrei ban kynnoh ba ki nongkynshoit ka long kaba bakla,” la ong u Bah Mawlong haba pynpaw ïa ka jingbym sngew ïahap hadien ba ki lai ngut ki briew ki la shah rah tohkit ha ki Pulit.Katkum ka jingïathuh jong u Rangbah Shnong, ki don lai ngut kiba donkti ha kane ka jingjia katba arngut kiba synran ki la shah kem ha ki paidbah bad uwei pat uba donkti ban ksih ïa ka riewkynthei u la leit phet. U la ïathuh ruh ba ki paidbah ki la pynjulor ruh ïa ka kali jong kine ki lai ngut.Haba ïathuh ïa ka jingjia kaba la lam sha ka jingbitar jong ki paidbhur ban bom shnong ïa ki arngut ki rangbah, u Bah Mawlong u la ong, “ngi ïoh jingtip ïa kane ka jingjia ba u don uwei u briew uba rung hapoh kawei ka ing u ksih, u khnoit bad u set na shyntur jong kawei ka riewkynthei kaba don san ngut ki khun bad u kurim ruh u la ieh um shym la sah lang shuh.”U la ïathuh ba kane ka riewkynthei ka la lait na ki tyrsim jong u runar da kaba dait ïa ka kti jong u bad ïoh ban pyrta jingïarap.  “Ki paramarjan tang shu ïohsngew ïa kane ki la pyntip sha nga u Rangbah Shnong.  Hynrei ynda la poi hangtei (ha ka jaka ba la jia) kato ka jingkynnoh menshohnoh ngim lah shuh ban bahkhlieh namarba ka jia ha khappud jong ka shnong (Mawthlong Mynsaiñ).  Ban ong ba ka jingjia la leh da ki nong Mawtlong ngam lah shuh ban pynshong nongrim namabar la ïakhleh lang ki paidbah kiba najan shnong,” la ïathuh u Bah Mawloong.“Ngi kum ki nongïalam shnong ngi la pyrshang ban pyllait ïa kito ki briew bad ngi la rah sha ingdorbar ryngkat ka jingdonlang jong u Secretary Shnong, ki Rangbah Dong ban bishar ïa kane ka kam.  Hynrei namarba ki paidbah ki la bun da ki hajar ngut ngim lah shuh ban tehlakam namarba ki paidbah kim ailad shuh. Ynda la kham sngi leilei, ki la nang bun shuh shuh ki paidbah bad kum ki nongïalam shnong ngi la poi ha ka kut lad,” la ïathuh shuh shuh u Bah Mawlong.“Ngi la pyrshang katba lah hynrei dei tad haduh ka por ba la wan poi ki Pulit (la ïoh ban pyllait im ïa ki arngut) namarba ki paidbah ki kwah beit ban tangon ïa ki nongleh kam sniew,” ong u Bah Mawlong.“Ngi ka shnong ngi la leh katba lah ban ïada.  Ki paidbah ki la pynpra wat ïa ka Iingdorbar hynrei namar ka jingbun palat ki paidbah ki la ïoh bom bad shoh bad wat haba ki Pulit ki la ïaleh ban pyllait, hynrei ki paidbah ki knieh ban bom beit (ïa ki arngut)” u la ong bad bynrap, “lada ïa ki Pulit ruh ki paidbah kim ailad ma ngi leilei ki nongïalam shnong ha ka bor barit ngin lah leh aiu.”“Halor kane ka jingjia, ka shnong, ngim pdiang ba ka dei ka jingtharai menshohnoh. Ngim tip la u dei u nongtuh ne u nongbatbor namarba ngim ïoh shuh ban bishar. U la ïathuh ka jingjia ka dei ha ka por kumba 2:30 baje eiei,” u la ong.“Nga la pyrshang ban tem da ka lynti. Hynrei ngim tip la ka ain kan ailad neem ban thaw ïa ka jingbha,” u la bynrap.Haba kylli u la ong, “ngim pat shim ïa ka rai hynrei ynda la bishar bniah ngi kum ka shnong ngi la ai jingïarap ban ujor ejahar khnang ba ka lanot riewkynthei kan ïoh ïa ka hok.”",RAH TOHKIT KI PULIT ÏA LAI NGUT BA SHAH BOM SHNONG ARNGUT HA MAWTHLONG,https://batesitv.com/rah-tohkit-ki-pulit-ia-lai-ngut-ba-shah-bom-shnong-arngut-ha-mawthlong/
"U MLA ka VPP na North Shillong Constituency u Bah Adelbert Nongrum u la ong ba kum nongmihkhmat jong ki paidbah u la ïai kyntu ïa ki tnat treikam jong ka sorkar jylla kum ka tnat sam um ne ka PHE bad kumjuh ruh ka Shillong Municipal Board ba kin sngewbha ban trei minot namar ka kamram ka long ba dei ban ai ka jingshakri ka babha ïa ki paidbah khamtam ha kaba ïadei bad ka umbam umdih.U la ong ba ka um ka dei ka jingim bad ka jingïap jong ki paidbah bad khlem ka um yn ym lah ban im hynrei khlem ka bam la kumno kumno dang ïa lah ban im katto katne.“Ki tnat kin ym dei tang ban ai daw ba ka dei ka por tyrkhong, hynrei ki tnat sorkar ki don ka bynta kaba khraw bad ki hap ban shim ruh ïa ka jingkitkhlieh, khamtam ha Sor Shillong la bun tylli ki Snem ngi la mad ïa kane ka jingeh lano kum ki Nongshong shnong, ngin ïoh ïa la ka hok, ki la dei jingshisha ban kham pynthikna ba ka um ka la dei ban kham pynbha, bad ki tnat kiba dei khmih ïa ka umbam umdih kum ka SMB bad PHE ki dei ban phah ki ba dei sha field ban peit khmih ba ki don ki jaka ba ka um ka shlei bad pahuh hynrei ki don pat ki jaka ba ki longïng ki hap ban thied ïa ka um,” ong u Bah Adelbert Nongrum.U la ong ba baroh ki paidbah ki tip shai bad ka tnat PHE kadei ban pynbiang ka Source bad ka Municipal ka dei ban pynbiang ka jingsam (Distribution) ïa ka um, kumta u la kyntu ba ki dei ban trei hok bad ban ïatreilang na ka bynta ka bit ka biang jong ki paidbah ym ban ïa kynnoh ïa kawei ka tnat ïa kawei pat ne ban ïa thet kti, ki dei ban pyndep hok la ka kamram bad ka deiti ka jingkitkhlieh.","KA TNAT PHE KA HAP KITKHLIEH, DON KI SHNONG BA SHLEI KAI KA UM, DON KIBA HAP SHU THIED: BAH ADELBERT",https://batesitv.com/ka-tnat-phe-ka-hap-kitkhlieh-don-ki-shnong-ba-shlei-kai-ka-um-don-kiba-hap-shu-thied-bah-adelbert/
"Sa uwei u briew u la shah kem ha kaba ïadei bad ka jingjia pynbthei bom IED hapoh ka 9 tarik mynta u bnai ha Them ïew Mawlong, ong ki pulit ha ka sngi Baar.Une uba la shah kem la tip kyrteng kum u Namphyrnai Lyngdoh Peiñlang uba la 21 snem ka rta na ka shnong Peiñlang.  La kem ia une u samla na Mairang, Eastern West Khasi Hills bad la wan ïalam noh sha Shillong ha ka lah Sngi u Blei.“Da ka jingïarap jong ki Pulit ka Mairang bad ki Pulit ka Ri Bhoi, ngi la ïoh kem sa uwei uba la shah suba jur halor kane ka jingjia,” ong u SP ka East Khasi Hills u Rituraj Ravi.U la ïathuh ba une uba la shah kem u donkti bha bad ki dkhot ka seng kieng atiar Hynñiewtrep National Liberation Council (HNLC).Lah ban pynkynmaw ba ha ka 11 tarik mynta u bnai, u Tarson Lymba uba la 58 snem ka rta, uba dei u nongïalam ka seng HNYF, u la shah kem napoh Dawki katba ïa u Ebakordor Nongpluh ba la 26 snem ka rta na Shillong na ka thaiñ Malki ha kaba ïadei bad katei ka jingjia shah pynbthei bom.Shuh shuh, ki Pulit ha ka 12 tarik mynta u bnai ki la pynpulom ïa ka kynhun barieh (Sleeper Cell) jong ka HNLC kaba la pyrshang ban pynbthei bom IED biang hapoh Sor Shillong bad Nongpoh.Kumba 4 ngut ki dkhot ka kynhun ki la shah kem napoh ka thaiñ Ri Bhoi district. Ia ki la ithuh kyrteng kum u Damanbha Ripnar ba ju khot sin u Shall Lapang, u Robinis Ripnar, u Jill Tariang bad u Shining Nongrum.Hadien kane, ka HNLC ha ka 14 tarik mynta u bnai, ka la kam ba ka la donkti ha kaba ïadei bad ka jingjia pynbthei bom IED ha ka 9 tarik mynta u bnai ha Them Metor, ha Them Ïew Mawlong bad ka aipor ruh shi bnai ïa ka sorkar jylla ban pynkynriah noh ïa ki 342 tylli ki longïng kiba sah hapoh ka Sweepers’ Colony.Haba kylli, u SP u la ong ba ki Pulit ki la pynkhlaiñ bha ïa ki bor pahara hapoh ka nongbah Shillong bad ha kylleng jong ka district.",KEM KI PULIT SA UWEI UBA SUBA DONKTI PYNBTHEI BOM IED HA THEM METOR ÏEW MAWLONG,https://batesitv.com/kem-ki-pulit-sa-uwei-uba-suba-donkti-pynbthei-bom-ied-ha-them-metor-iew-mawlong/
"Shillong, Lber 20 : Ka jingtrei borbah jong ka Green-Tech Foundation mynta u snem kan long da shisha ka khubor jingkyrmen ia u paitbah ka sor shillong bad khamtam eh ka khubor shaka sorkar ba lada don ka mon bad jingkithlieh yn ym don jingeh ban pyn kylla dur iaka Wah umkhrah bad ka Wah Umshyrpi ne ki wah ba jaboh hapoh ka Jylla watla lada kan shimpor ruh.Bad ia kata lah ban sakhi bha hadien ka jingwan hap u slap mynta ka step jong ka 20th March, 2024, ia ka jing lang bad shah khang lynti jong ki jaboh bad ki nuit ka lah nang ishyrkhei kaba lehse ym duna iaki 50 tons ei ei. Ia ia kine ki jaboh ka foundation kan sa kit noh Shen.Ka Green-Tech Foundation ka lah sdang bad dep ban pyni daki kam bad hiar hapoh Wah Umkhrah naduh ka 4th March, 2024, kata ha ki bynta ba sharum jong ka jingkieng Seng Khasi College da kaba buh daki ki ‘terminal point interceptor’ kynthup ia ki ‘Floating Barriers’ bad ki ‘Trash Plastic Wire Mesh’ ban khanglad iaka jingtuid jong ki nuit bad ki jaboh ban tuid sha pung umiam naduh.Kum ban shu pynkynmaw ba hadien ba ka GTF ka lah buh ia ki tei ki Terminal Point Inceptors, ha ka 9th March, 2024 ka kynhun ka lah hiar ban kit ban tong noh da ki phew tons u nuit da kaba pyndonkam da ki lieng, ki tyngsong, bad kiwei kiwei ki tiar ban pyndonkam trei bad ber ruh da ki dawai khniang ban lait na kino kino ki jingma haba pynkhuid.Ha 9th March 2024 ka GTF ka lah ioh ban kit Palat da ki 7 tons ki nuit kata tang hadien shi taiew ba lah ker kut ia ka jingtuid ki nuit bad ki jaboh.",DA KI SPAH TONS KHANG LYNTI KA GREEN-TECH IA KI NUIT KA SOR SHILLONG BAN TUID SHA PUNG UMIAM,https://batesitv.com/da-ki-spah-tons-khang-lynti-ka-green-tech-ia-ki-nuit-ka-sor-shillong-ban-tuid-sha-pung-umiam/
"Ki Pulit jong ka kynhun Anti Narcotic Task Force (ANTF) ka East Khasi Hills District ba la lamkhmat da ka Kong Sandra Nongdhar, MPS, hadien ba la ioh ia ka jingtip kaba bniah na ki tnat syntiat ha ka sngi Balang ki la iohkem ia ki arngut ki snar khaii drok na ka shong Happy Valley kaba hap hapoh ka Madanryting Police Station.Katkum u kyrwoh ba la phah da u Superintendent of Police ka East Khasi Hills u Rituraj Ravi, ki arngut ki snar khaii drok ki dei kiba la tip kyrteng kum u Joshua Khiangte Tripura uba la 36 snem ka rta na uba na ka nongbah Aizawl, Mizoram bad uba sah mynta ha ka shnong Damchhara, Tripura. Katba uwei pat u dei uba la tip kyrteng kum u Joel Tripura uba la 29 snem ka rta uba sah ha ka shnong Kachharichara, Damchhara, North Tripura.Na kine ki arngut ki Pulit ki la ioh kurup 11 tylli ki synduk thep sabon ba don ia u drok Heroin uba khia 139.98 gram, kawei ka Aadhar Card, kawei ka PAN Card, kawei ka Mobile Phone bad kawei ka kali Tata Sumo kaba don ia u nombar ML 05 N 0515.Ki Pulit ki la register case hapoh ka NDPS Act bad ka jingtohkit ka dang iaid shakhmat.","SHAH KEM ARNGUT KI SNAR KHAÏI, KURUP KI PULIT HADUH 139.98 GRAM U DROK",https://batesitv.com/shah-kem-arngut-ki-snar-khaii-kurup-ki-pulit-haduh-139-98-gram-u-drok/
"Ban pynsah jingkynmaw ia ka jingiaid lynti kaba 46 snem jong ka seng, ka Khasi Students Union (KSU) Mawlai Circle ha ka sngi Balang ka la aiti ia ka ïing ba ka seng ka la pynshna monsngewbha sha ka Kong Regina Jyrwa, ka longkmie kaba don khun 10 ngut bad kaba im kamai jakpoh da kaba shu bylla sngi ban pyndap pynbiang ia ka iing ka sem bad ia ki khun ki kti.Kaba sngewtynnad shuh shuh ka long ba ia ka jaka ba la shna ia ka iing kaba saw kamra la ai sngewbha da ka Kong Streamlet Kharbhih.Ia kane ka ing, la plie paidbah da u General Secretary jong ka KSU  Central Executive Council u samla Donald Thabah ryngkat ka jingsakhi lang jong ki nongïalam ka seng, ki nongïalam jong ka Federation of Khasi Jaintia and Garo Peoples (FKJGP), ki longkpa bad ki longkmie jong ka Block-X ka Mawlai Nongkwar, Shillong, u Rangbah Shnong ka Mawlai Nongkwar Bah M.Rumnong, Secretary shnong Bah Ezekiel, Vice President ka KSU CEC Biangbor Paliar uba dei ruh u President ka KSU Mawlai Circle bad kiwei kiwei.Ha ka khyllipmat ba ka Kong Regina ka la pynpaw ia ka jingsngewnguh ia ki jingleh bha jong ka KSU, ka la jaw da ki ummat kiba kmen bad ha kajuh ka por ka la ai khublei kyrpang eh ia ka Kong Streamlet kharbih kaba la ai sngewbha ia ka jaka ban shna ia ka nongrim iing.Ha kane ka sngi, ka KSU Shillong Mihngi Circle ka la noh synñiang da ki Laptop bad Computer sha ka skul jong ka Dorbar Shnong Nongmensong hapoh ka jingialam jong u Finance Secretary samla Khrawbor Kharkongor bad u Education Secretary samla Jeremaiah Pohthmi.Ka jingnoh synniang jong ka seng ka long ban iarap ia ki khynnah kiba pule ha kane ka skul.La pdiang ia kine ki jingai sngewbha na ka KSU synniang da ka Principal jong ka skul ryngkat ka jingsakhi lang jong ki nonghikai.",PYNSHNA ÏING KA KSU MAWLAI CIRCLE ÏA KA RIEWKYNTHEI KABA DON 10 NGUT KI KHUN,https://batesitv.com/pynshna-iing-ka-ksu-mawlai-circle-ia-ka-riewkynthei-kaba-don-10-ngut-ki-khun/
"Shwa ba ka Jylla Meghalaya kan leit sha ka elekshon Lok Sabha ka ban sa long ha ka 19 tarik Iaiong, 2024, ka United Democratic Party (UDP) ka la iakynduh mawsiang hadien ba ki nongïalam bahakhmat na Ri Bhoi District ki la shim ia ka rai ban dkhat noh ia ka jingiadei kam bad ka party.Ki nongïalam ba hakhmat eh ka UDP ha Ri Bhoi kiba la rai ban mih noh na ka UDP ki kynthup naduh u President ka District u Bah Donbok Khymdeit uba long ruh u Working President jong ka UDP Central Body, Bah Raphael Massar Chief Adviser UDP Ri Bhoi District, Bah Rangkynsai R Makdoh  Adviser UDP Ri Bhoi District, Kong Queen Mary Rymbai Jt. Secretary UDP Women’s Wing State, Bah Biolkingstar Tmung Auditor UDP Ri Bhoi District, Bah Watson Kharkrang President UDP YW Umsning Circle, Bah Jeffrey Khymdeit Jt. Secretary UDP YW State, Bah Prosper Dorphang Secretary UDP YW Ri Bhoi District, Bah Rajes Lapang Working President UDP YW, Ri Bhoi District, Bah Richard Moksha Vice President UDP YW, Ri Bhoi District, Bah Kitdorius Dkhar Vice President UDP YW Ri Bhoi District, Bah Johny Marbaniang Finance Secretary UDP YW Ri Bhoi District, Bah Pril Sten Sports Secretary UDP YW Ri Bhoi District, Bah Moonstar Jarain Asst Secretary Sports Secretary UDP YW Ri Bhoi District, Bah Bishno Roy Dillar – E/C member UDP Ri Bhoi District bad ki Executive Member ka UDP Youth Wing Ribhoi ba kynthup ia u Bah Henry Mukhim, Bah Ribor Makdoh, Bah Kyrshan Lyngdoh, Bah Seibor Nongphlang, Bah Elevenson Makdoh bad ki dkhot ba kynthup ia u Bah K. Wonderful Khymdeit, Bah Ng. Rolling Mangu, Bah Browel Makdoh, Bah Wolman Sujai, Bah Billingstar Sylliang, Bah Kiswel Langi, Bah Lukas Lyngdoh, Bah Hetsing Lymphuid, Bah Bransis Shadap, Bah Wanphrang Shadap, Bah Shlur Khymdeit.Ha ka jingiakren bad ki lad pathai khubor ha ka sngi Balang, u Bah Donbok Khymdeit u la iathuh ba naduh kane ka sngi kim don jingiadei eiei shuh bad ka UDP bad kane ka jingshim rai ban iehnoh ia ka UDP kam don kano kano ka jingpyrshah ia ka party bad ka dei ka mon jong ki nongïalam bad ki dkhot.","PRA PHUM KA KTEM UDP HA RI-BHOI SHWA KA ELEKSHON MP, RESAIÑ LUT KI NONGÏALAM",https://batesitv.com/pra-phum-ka-ktem-udp-ha-ri-bhoi-shwa-ka-elekshon-mp-resain-lut-ki-nongialam/
"Ka Khasi Students Union (KSU) ka la kren diaw mynsiem halor ka jingbym kitkhia ki Politishian kiba don ha ka bor ban pyniaid ia ka synshar ka khaddar ban pyrshah ia ka Citizenship (Amendment) Act, 2019 bad ia ka Citizenship (Amendment) Rules, 2024 kaba ktah ia ka jinglong kyrpang jong ki jaidbynriew rit paid ha kane ka jylla Meghalaya bad ha ka thaiñ Shatei Lammihngi jong ka ri India.U General Secretary ka KSU samla Donald V. Thabah ha ka jingiakren iakren bad ki lad pathai khubor ha ka sngi Balang u la ong, “kam don ka jingshimkhia jong ki briew kiba don ha ka bor ban pyniaid ia ka synshar ka khaddar hynrei lada ngi peit ia kiwei kiwei ki jaitbynreiw lada ka iadei bad ki ishu jong ki jaidbynriew ki mih shakhmat.  Ngi iohi ba ki jaidbynriew Bodo ki iakhih ban dawa ia ka Bodo Territorial Council (BTC) bad ban dawa ban pynrung ka ktien Bodo ha ka Khyrnit Baphra, wat ki MP Bodo ruh ki la pynlong da ka jingiakhih hakhmat ka Parliament.”“Ngi iohi ia ka jingkulmar khappud hapdeng ka jylla Mizoram bad ka jylla Assam, ki MLA jong ka Mizoram khlem da khein ia ka Liang Synshar ne ka Liang Pyrshah ki hiar sha khappud hynrei lada don kino kino ki huri hura bad ki jingjia ha khappud, ki politishian jong ngi ki shu kut tang ha ka ktien, ki shu kren tang ha rynsan ialap elekshon,” la kynthoh une u nongialam ka KSU.“Ngi ju iohi ruh ba wat ha ki rynsan ialap elekshon kim ju kren hynrei ki kren pynban ia kaei kaei kaba ki shu iakynthoh bad kren bein iwei ia iwei. Kane ka long kum ka jingpang kaba ktah bha ia ka jaidbynriew jong ngi namarba ki nongialam jong ngi kim don ia ka jingkhlieh bad ka jingiohi jngai ba kin leh eiei khnang ba ka jaidbynriew jong ngi kan iai neh ha ka snap ba kyrpang jong ka, kaba ngi la long trai ha la ka jong ka khyndew ka shyiap la bun spah snem,” ong u samla Thabah.“Ka KSU, namar ka jingbym shimkhia bad ka jingbym lah jong ki nongialam bad ki nongmihkmat jong ka jylla, kam banse ban iatreilang bad kiwei kiwei ki kynhun ban mih shakhmat ban ialeh pateng la pateng bad ka KSU kan iai iakhun ban ioh ia ka jingdawa jong ka seng tad haduh ban da ioh ia ki jingdawa,” la pynpaw une u nongialam ka KSU.U la pynkynmaw ruh ba ka North East Students Organisation (NESO) ka la shong jingialang naduh u 2019 bad pynlong ruh ia ki jingpakhang shnong, ki jingthang tyngshop ban pyrshah ia ka jingwanrah ka Sorkar India ban pynbeit thymmai ia ka Citizenship (Amendment) Bill, 2019 bad ha une ujuh u snem ka NESO ka la ujor ha Ingbishar Supreme Court ban dawa ban dei ban pynduh pyndam noh ia ka CAB.“Ka don ka jingshong bishar shisien bad hynnin ka sngi ka la don biang hynrei ngi sngewkmen khyndiat ba ka Ingbishar Supreme Court ka la phiah noh ar bynta ia ki 327 tylli ki jingujor, kata, ia ki jingujor na ki jylla Rithor la ka jong ka jingujor na ka thaiñ Shatei Lammihngi la ka jong.“Ngi hun ba ngi iohi ia ka jingbishar namarba ha ka por ba la wanrah ia ka CAB ngi la sdang nyngkong eh na kane ka thaiñ Shatei Lammihngi ia ka jingiakhih kaba jur bad ynda la mynjur ia ka CAA, 2019 ka jingiakhih ka la pur sha Rithor,” la pynkynmaw shuh shuh u samla Thabah bad bynrap, “ngi iohi ruh ba ia ki jingiakhih ba la pynlong ha ka thaiñ Shatei Lammihngi ka duna bha ka jingpathai khubor na Rithor bad nabar ri katba ynda pynlong ki jingiakhih sha Rithor wat ki lad pathai khubor nabar ri ki shimkhia bha.”Haba iathuh ia ka jingiapher ka jingdawa sha Rithor bad ka jingdawa ha ka thaiñ Shatei Lammihngi samla Thabah u la ong, “ka jingiakhih jong ki (sha Ri thor) ka iapher na ka jingdawa jong ngi bad ka jingtip jong ki briew shaphang ka daw tynrai ka jingiakhih jong ngi ka jah noh bad ka pynlong ba yn ym don batip ba ngi sdang ma ngi bad ki peit beit tang sha Rithor. Ka jingiakhih sha Rithor ka long ba kane ka aiñ kam long Secular namarba ha ka aiñ ym shym la kynthup lang ia kiba n aka niam Muslim kum  kita kiba shah banbein ha ka kyrteng ka niam kiba wan na ka ri Pakistan, Afghanistan bad Bangladesh.”“Ki don ruh ha Rithor kiba la kylli balei ba ym shym la kynthup ia ki phetwir Tamil na ka ri Sri Lanka bad kumta ter ter, hynrei ka jingiakhih ha ka thaiñ Shatei Lammihngi kam dei namar ka Niam hynrei ka long namarba ha ki jylla jong ka thain thaiñ Shatei Lammihngi ki trai ri ki long kiba rit paidbah haduh katta katta. Ngi ki khasi ngi don tang tang kumba 15 lak bad ka NESO ha ka jingujor ha Supreme  Court ka la dkew shai ba kane ka thain ka la mad jingeh bha ia ka jingshah thombor bad shah buhai shnong ha ki mynder bad dei na kata ka daw ba ka la dawa ban pyntreikam ia ka Inner Line Permit (ILP),” la ong u nongialam ka KSU.“Lyngba ka jingwanrung kyrthep ki mynder ri bun ki bor synshar trai ri ki la duh noh ia ka jingsynshar shnong. Ngi iohi ba ka bor jong ki Dorbar Shnong ka la tlot haduh katta katta, ki don ruh ki jaka kiba teng teng la mihkhmat da ki bym dei ki riewlum. Kane ka jia sha Assam, bad ha Tripura bad ha ka thaiñ  Shatei Lammihngi,” u la ong.“Dei ban pynduh pyndam ia ka CAA namar ngi don ia ka khappud bad ka ri Bangladesh kaba jrong 4 hajar kilomitar tam ka dei kaba khappud basan ha ka jingjrong ha ka pyrthei. Ka jingheh paid ki briew ha Bangladesh ka poi haduh 16 klur bad tang ki Bangladeshi Hindu ki don haduh 1.6 klur. Ngi ki Khasi ngi don tang 15 lak ngut bad lada wan tang 20 lak ngut ban sah ha Meghalaya kaei ka ban jia ia ngi? la buh jingkylli une u nongialam ka KSU.Kum ban shu pyntip, ka Ingbishar Supreme Court ka la bthah ia ka Sorkar India ban ai jubab halor ki 327 tam ki jingjor na ka thain Shatei Lammihngi bad na Ri Thor pyrshah ia ka CAA bad buh sngi ruh ban shong bishar ia kane ka kam ha ka 9 tarik , Iaiong, 2024.",KA JINGPYRSHAH CAA HA NORTH EAST KA IAPHER SHA RITHOR: GS KSU,https://batesitv.com/ka-jingpyrshah-caa-ha-north-east-ka-iapher-sha-rithor-gs-ksu/
"U President ka Meghalaya Pradesh Congress Committee (MPCC) ha ka sngi Palei u la iathuh ba ka Congress ka la buh sngi ban thep kyrteng ha ka 25 tarik ha nongbah Shillong bad ha nongbah Tura.U Bah Vincent H.Pala un sa thep kyrteng ha Shillong katba u Saleng Sangma un sa thep kyrteng ha Tura na ka bynta ban iakhun ia ka elekshon Lok Sabha ka ban sa long ha ka 19 tarik, Iaiong, 2024.“Ngi la  buh ha kajuh ka sngi ha ka 25 tarik, Lber ban thep kyrteng ha Shillong bad ha Tura,” la iathuh u Bah Pala ha ka jingiakren bad ki lad pathai khubor hadien ba la wai ka jingialang bad ki nongialam ka Congress na ki District bad ki Block kaba la long ha Congress Bhavan ha ka sngi Palei.U la iathuh ba ka party ka la lum ia ki baroh ki District bad ki Block President, ia ki katto katne ki Secretary jong ka party ban pynsngew ia ki nongkren ki ban sa ai jingkren ha ki rynsan ialap elekshon ha ki Constituency jong ki.“Ka jingthmu ka long ban pynsngerwthuh ia ki nongkren ban batai ia ki kumno ban kren bad ym dei ban kren kulmar bad haba kren kulmar ki briew ki kyntait. Ngi la kyrpad ba kim dei ban kren kulmar bad ban beiñ ban khoh namarba ka Congress ka iapher na ki party riewlum.  Kiwei kiwei ki party ki lah ban kren katba ki mon ngi pat kum ka National Party ngi hap ban pyrkhat ia kaba mynta bad ia kaba lashai,” la ong u Bah Pala.U la iathuh ba shi bnai mynshwa, ka Congress ka la ai jinghikai ia ki District President, ia ki Block President bad ngi la ong ia ki ban kren da ka akor ka burom bad namarba ka dei ka National Election ki dei ban tip ruh ia ki jingkwah bad ki jingangnud jong ka Congress ban iarap ia ki nongrep, ban iarap ia ki nongtrei sorkar, ban iarap ia ki samla, ban iarap ia ki longkmie bad ban iarap ia ki khynnah pule bad kumta ter ter.Shuh shuh u la iathuh ba watla ka Congress kam pat pyllait ia ka Manifesto hynrei ki jingdonkam ban pynrung ha ka Manifesto ngin sa pynrung shen. “Nga dang shu wan phai na Delhi hynnin ka sngi Balang bad ngi la ioh ia ka Manifesto kaba ngin sa pynkylla ktien na ka Phareng sha ka Khasi bad ngin sa sam ia ki apil ba la leh da ka party ngi dang phah shon bad tang hapoh shitaiew ngin sa lah ban sam sha ki nongtrei ka party,” u la ong.","25 TARIK LBER YN THEP KYRTENG U BAH PALA HA SHILLONG, U SALENG HA TURA",https://batesitv.com/25-tarik-lber-yn-thep-kyrteng-u-bah-pala-ha-shillong-u-saleng-ha-tura/
"U President ka Meghalaya Pradesh Congress Committee (MPCC) Bah Vincent H. Pala u la kam ba ka jingbym treh jong ka Congress ban iatreilang bad ka All India Trinamool Congress (AITC) ha Meghalaya ka dei na ka daw ba lada ki nongialam ka ATIC ki leit ban pyniasoh sha ka BJP, kan sa paw pat hadien habud ba dei hi ka Congress kaba phah ia ki nongtrei sha ka BJP.Ha ka jingiakren bad ki lad pathai khubor ha ka sngi Palei u Bah Pala u la ong, “ha kaba iadei bad ka jingiatreilang bad ka Trinamool Congress ym dei tang ma nga marwei ba shim ia ka rai. Ma nga bad u Bah Ronnie ngi la leit sha Delhi ban iakynduh ia ki nongialam ka TMC. Nalor kata, u Bah Charles Marngar, Bah Gabriel Wahlang, Dr. Celestine Lyngdoh bad u Bah Pynshngaiñ N. Syiem ngi la shong jingialang bad ngi la pyrkhat bha lada ngi phah ia ki nongkyrshan jong ngi ban kyrshan ia ka TMC ha Garo Hills lashai pat lada ki (TMC) ki leit sha ka BJP, ka pyni ba ngi phah ia ki nongtrei jong ngi sha ka BJP, namarba ngi la tip shai ba ki heh ka TMC ki don ka jingiakren bad ka jingiasngewthuh jingmut bad ka BJP.”“Ka kamram jong ngi kum ki nongialam ka Party, ka long ban batai ia ki heh jong ngi ha Delhi ruh. Ka jingmut jingpyrkhat jong ki nongialam ka TMC ha Shillong ka iapher bad ka jingmut jingpyrkhat jong ka TMC ha West Bengal,” la ong u Bah Pala.“Hangne (ha Meghalaya) kin sa pyniasoh bad bun kiba la khot ia ki briew jong ngi ban leit sha ka BJP. Ka jingiapher kam dei hapdeng jong nga bad u Dr. Mukul Sangma hynrei ka jingiapher ka long ba ngi ladep tip ba ki la thmu ban mih na ka TMC bad ha kawei ka sngi kin sa pyniasoh sha ka BJP. Balei ngin ngop ha kata ka jingriam jong ki. Kam dei ba nga iapher jingmut ma nga bad u Mukul,” la bynrap u Bah Pala.“Nga la lei nga la ong ia kine (nongialam ka Congress) khie leit khot ia u Dr. Mukul ban wan (phai biang sha ka Congress) bad nga kloi ruh ban ieh ia ka kam President jong ka party bad ngin ai (ia ka kam President) ha uno uno (u briew) uba u (Mukul) mon hynrei ma u (Mukul) hi u ong ba ka party Congress ka la hiar bad kam myntoi hi ruh ban phet na ka party Liang pyrshah sha ka party Liang Pyrshah bad dei ban ioh hi ia ka bor,” la kam u Bah Pala.Haba pynksan ba ka Congress kam salia lada don ha ka Liang Synshar ne Liang Pyrshah, u Bah Pala u la ong, “ngi pat haba ngi treikam paidbah ngim pyrkhat hi ruh ia kata ka Liang Pyrshah ne Liang Synshar bad lada ki paidbah ki bynshet ha ngi ia ka bor ban trei ngin trei katba lah la ngi don ha kano kano ka kyrdan.”",NGI LA TIP SHAI BA KI HEH KA TMC KI LA DON KA JINGÏAKREN BAD KA BJP; KYNNNOH U PRESIDENT KA MPCC,https://batesitv.com/ngi-la-tip-shai-ba-ki-heh-ka-tmc-ki-la-don-ka-jingiakren-bad-ka-bjp-kynnnoh-u-president-ka-mpcc/
": Ka ophis u Commissioner of Customs (Preventive), Ministry of Finance, ka Sorkar India, ha ka sngi Palei ka la pyntip ba ka la pynjulor haduh 1019.490 kilo u Ganja bad 2.437 kilogram u drok Heroin uba shongdor T. 19.17 klur ba la kurup hapoh ka NDPS Act, 1985.Ha u kyrwoh ba la phah sha ki lad pathai khubor, ka ophis ophis u Commissioner of Customs (Preventive), Shillong ka la pyntip ba ka jingpynjulor ia u drok la leh ha ka 21.3.2024 da kaba shu thang ha ka ding da ka jingsakhi lang jong ka Drug Disposal Committee ba kynthup ia ki ophisar jong ka Customs bad DRI.Ka jingthang ia u Ganja bad u Drok la leh da ka ophis Customs da kaba pynthikna ba la buh bha bad pynjulor noh ia ki mar ba la ioh kurup khnang ba kan long kum ka jingai jingpynshai sha ki paidbah bad sha ka ri baroh kawei.Ka jingpynjulor ia u drok kan pynthikna ruh ba ka ri baroh kawei kan lait na ka jingshah teh mraw ha u drok.",THANG KA OPHIS CUSTOM ÏA U DROK UBA SHONGDOR T. 19.17 KLUR,https://batesitv.com/thang-ka-ophis-custom-ia-u-drok-uba-shongdor-t-19-17-klur/
"Ki Pulit jong ka Ribhoi District ha ka sngi Palei ki la pyllait paidbah ia kawei ka video ba la ring dur ia ka jingiakren da ka mobile phone hapdeng u Military Commander ka seng kieng atiar Hynniewtrep National Liberation Council (HNLC) uba la tip kyrteng kum u Sanbor Pala bad uwei na kiba la shah kem ha ka jingioh kurup ia u bom IED ha Ribhoi dang shen.Katkum u kyrwoh ba la phah da u Superintendent of Police jong ka Ribhoi u Jagpal Singh Dhanoa, ki Pulit kiba la pynlong ia ka jingtohkit halor ka case ba la register ha Nongpoh Police Station hapoh ka Section 120B/121A Indian Penal Code, Section 10/13/18 UA(P) Act bad ka Sec 5/6 Explosives Substance Act. Sa arngut ki briew ki la shah kem ha ki Pulit jong ka Ribhoi bad ha ka jingtohkit, ki Pulit ki la lap ba ka seng HNLC ka donkti ban pynngop ia ki samla kiba lui lui ban leh ia ki kam pyntriem da kaba buh hakhmat ia ka thong ban pyntyllun shakhmat ia ka jingdawa pisa.Ki Pulit ki la pynlong ruh ia ka jingtohkit kaba bniah ban lap ksai la ki don ne em ki briew kiba la siew pisa sha kane ka seng kieng atiar bad ki Pulit ki la maham ruh ba lada kino kino ki briew ki don jingiadei kin shah kem bad shah tohkit bad yn pynngat beit hapoh ki kyndon jong ka Unlawful Activities Prevention Act.Shuh shuh u SP u la iathuh ba ki Pulit ki la register case ha kaba iadei bad ka jingsieh ia ka lama jong ka seng HNLC ha surokbah National Highway ha Ribhoi District ha u Nailar, 2023 bad ia kane ka case la register ha Nongpoh Police Station hapoh ka Section 120B/121A jong ka Indian Penal Code bad ka Section 10/13 jong ka UA(P)Act.Ha kajuh ka por, une u heh Pulit ka Ribhoi u la iathuh ba ia ki kam runar jong ka HNLC la tohkit bniah lyngba ka Social Media bad na ka VO1P. U SP u la kyntu ia kino kino ki briew lada ki ioh phone call na ka HNLC  ki dei ban pyntip mardor sha ki Pulit bad ban khang noh ia ka dur bad ia u nombar ba la iakren. U SP u la ong ba la lada lap ia kino kino ki briew kiba don jingiadei bad ka seng HNLC yn kem bad ban pyngngat ha ki kyndon ain kiba eh.",PYLLAIT KI PULIT ÏA KA VIDEO BA BTHAH U MILITARY COMMANDER KA HNLC ÏA U DKHOT BAN PYNBTHEI IED,https://batesitv.com/pyllait-ki-pulit-ia-ka-video-ba-bthah-u-military-commander-ka-hnlc-ia-u-dkhot-ban-pynbthei-ied/
"U President jong ka Meghalaya Pradesh Congress Committee (MPCC) Bah Vincent H. Pala u la kynthoh tyngeh halor ka jingkren jong u President ka Voice of the People Party (VPP) Bah Ardent M. Basaiawmoit ha kawei na ki jingialang ba ki Tymmen Basan ki donkti ban sam kiad.Ka Voice of the People Party (VPP) ka shu ong ba ki Pastor kiba sam kiad bad kata ka lah ban wanrah ia ka jingsngew jong ka Balang baroh kawei hynrei ha ka jingshisha ka dei ban ong, ‘uei uta u Pastor, uei uta u Tymmen Basan uba leh, khnang ba ka Balang kan dup lah ban leh eiei ia uno uno uba leh. Ban shu ong u Tymmen Basan u sam kiad ka pyni ba baroh ka Balang ka sam kiad bad kam iahap,” la ong u Bah Vincent Pala ha ka jingiakren bad ki lad pathai khubor ha ka sngi Palei.“Ka VPP lada ka shlur ka dei ban ong uei uta uba leh khnang ba ma ngi ruh ngin don ka jingsngew shaniah hynrei ban shu ong u ong uta, u ong uta, ka long kamkai ki nongkren bad ka pyni ia ka sainpyrkhat jong ki,” la kynthoh u Bah Pala.“Ka sainpyrkhat jong ka BJP ka long ban kynnoh ia kiwei ki party bad dei tang ka BJP kaba hok. Ka Sainpyrkhat jong ka VPP ruh kajuh hi, tang (ma) ki bahok, baroh kiba tuh suda na kata ka daw kam iahap satia ha kane ka imlang ka sahlang jong ngi.  Ki dei ban iathuh mano ba leh khnang ba ngin sngewthuh ba ka jingkren jong ki ka long kaba dei. Hynrei ban shu ong ma nga u bahok, utei uba tuh dei ban da batai,” la ong shuh shuh u Bah Pala.“Ngi sngewtynnat haba mih ki party kiba thymmai ba ki paidbah kin ioh jied hynrei mar ia mih la sdang noh ban kynnoh bad ngi sngewthuh lada tlot ka Balang bad ka imlang ka sahlang kan ym ktah tang hangne hapoh Meghalaya bad kan ktah ia baroh kawei ka ri India,” ong u Bah PalaHaba kynthoh ia ka BJP, u Bah Pala u la ong, “nga la ioh ia ki jingthoh ki breiw ki la sdang ban kren pyrshah ia ki Balang bapher bapher. Kane baroh ka dei ka saiñdur jong ka BJP ba ka la suhbuit naduh mynshwa ban kren pyrshah ia kiwei ki party, dei ban kren pyrshah ruh ia ki Balang bad ban kren pyrshah ruh wat ia ki nongialam Balang khnang ba ki briew kin duh jingshaniah bad ka imlang ka sahlang kan tlot bad kan tlot noh ka jaidbynriew. Kin ai sa u drok, kin ai sa ka kiad. Yn iohnong ki shimet ki armet, kan duhnong pat ka imlang ka sashlang. Kata ka dei ka jingma kaba ngi don kumba ka long mynta.”","KA SAIÑPYRKHAT JONG KA VPP KA LONG TANG MA KI, KI BAHOK, KYNTHOH U BAH VINCENT PALA",https://batesitv.com/ka-sainpyrkhat-jong-ka-vpp-ka-long-tang-ma-ki-ki-bahok-kynthoh-u-bah-vincent-pala/
"Ka seng Congress mynta ka don ha ka khim khait bad kam don pisa shuh ban leit ialap elekshon sha kylleng ka Ri hadien ba ka Income Tax Department ka la kurup ia ka Bank Account bad ka Party Fund jong ka.Ki nongialam jong ka seng Congress ba kynthup ia u President Rangbah u Mallikarjun Kharge, ka Sonia Gandhi , u Rahul Gandhi bad u Treasurer u Ajay Maken ki la kren sha ki lad pathai khubor ha  nongbah Delhi ban pynrem ia kane ka jingleh ka sorkar ba ialam da ka BJP bad ki la kynnoh ba ka BJP ka pyndonkam bakla ia ka Income Tax Department.Haba kren sha ki lad pathai khubor, u Rahul Gandhi u la ong ba mynta ka seng Congress kam don pisa shuh tang ban thied tiket ban shong rel ruh na ka bynta ki nongialam jong ka kiba leit ban ialap elekshon. U Rahul u la kynnoh ba ka jingleh jong ka sorkar ka dei beit ban khanglad ia ka seng Congress khnang ba kan ym ioh ban ialap elekshon.U Mallikarjun Kharge pat u la ong ba kane ka sorkar ba ialam da ka BJP ka la teh na kti ka kjat jong ka seng Congress khnang ba kan ym lah khih shuh. U Treasurer u Ajay Maken u la ong ba ka don 285 klur tyngka ka pisa jong ka seng Congress hapoh Account ia kaba kam lah shuh mynta ban pyndonkam, kan ym lah shuh ban pyndonkam na ka bynta ka Advertisement ne sha ki kam ialap elekshon.Ka Account jong ka seng Congress ka la shah kurup ha ka Income Tax dei hadien ba ka seng Congress kam shym la lah ban pynbiang ia ka jingkhein jong u snem 2018-2019,  ia kaba ki seng sainpyrthei ki hap ban ai jingkhein sha ka Income Tax manla u snem.","TANG KA BAI SHONG REL RUH YM DON PISA SHUH, KA SENG CONGRESS HA KA KHIM KHAIT",https://batesitv.com/tang-ka-bai-shong-rel-ruh-ym-don-pisa-shuh-ka-seng-congress-ha-ka-khim-khait/
"Uwei u nongtrei jong ka kompeni na ka jylla Uttar Pradesh la kynnoh ba u la shah rahbor na ki briew ki bym lah ban ithuh na Karukol Siju, South Garo Hills District, ong ki Pulit ha ka sngi Palei.Haduh mynta ym pat lah satia ban ioh jingtip shaphang u Akhilesh Chauhan, 50 snem ka rta uba la shah rahbor ha ka por mynstep ha ka 20 tarik Lber, la ong ki Pulit.U Chauhan u dei uba trei kum u Foreman bad kawei ka kompeni ba la tip kyrteng kum ka R.K. Singh Construction Company bad u dei uba trei ia kawei ka jingkieng ha surokbah National Highway-217 ha ka shnong Rongdik, ha Karukol kaba hab hapoh ka Siju police station.“Ka jingthwet ban lap dien ka dang bteng hadien ba ngi la ioh jingtip shaphang kane ka jingshah rahbor.  Ngi dang trei shitom ban lap dien ia u lanot,” ong u SP ka South Garo Hills u Shailendra Bamaniya.Haba iathuh katkum ka jingpyntip jong u Manager ka Compeny, u Bamaniya u la ong ba u Chauhan u la shah rahbor ha ki briew ki bym lah satia ban ithuh durkhmat kiba la rung jubor ha ka jaka trei ban wad umphniang diesel da kaba ai daw ba ka kali jong ki ka la lut umphniang.“U Chauhan katba u dang leit peit ia ka top buh umphniang diesel, u la jahrngai khlem iohi shu bad ki briew ki bym lah ban ithuh durkhmat ruh ki la jah lang,” u la bynrap.,Ha kaba iadei bad kane, ki Pulit ki la register case bad ka jingtohkit ka dang iaid shakhmat.",SHAH RAHBOR U NONGTREI KA R.K. SINGH CONSTRUCTION COMPANY NA UP HA GARO HILLS,https://batesitv.com/shah-rahbor-u-nongtrei-ka-r-k-singh-construction-company-na-up-ha-garo-hills/
"Shwa ba ka ri India baroh kawei kan leit sha ka Elekshon Lok Sabha sa tang khyndiat taiew, u Arvind Kejriwal uba long u Myntri Rangbah ka Delhi bad u nongïalam jong ka Aam Aadmi Party u la shah kem ha ka Enforcement Directorate halor ka jingkynnoh bamsap ha ka Liqour Policy.Ka Enforcement Directorate ka la pynlong ïa ka jingtohkit halor ka jingbuhrieh ïa ka pisa bamsap kaba ïadei bad kane ka jingjia.U Kejriwal un long u Myntri Rangbah ba nyngkong eh ban shah kem naduh ba ka ri India ka la ïoh ïa ka jinglaitluid bad ka Aam Aadmi Party ka la pyntip ba u Kejriwal un dang ïai bteng ban bat ïa ka shuki Myntri Rangbah.Haba kren shabar ka iingsah jong u Myntri Rangbah ha ka sngi Palei, ka Myntri jong ka Sorkar Delhi ka Atishi ka la ong, “ngi la ïoh jingtip ba ka Enforcement Directorate ka la kem ïa u Kejriwal. Ka jingkem ïa u Kejriwal ka dei ka jingïasuhbuit da ka BJP bad u Myntri Rangbahduh ka ri u Narendra Modi.Naduh ba la sdang ka jingtohkit halor kane ka Case naduh ar snem mynshwa, ka ED ne wat ka CBI kim shym la ïoh kurup satia wat tang shi tyngka ruh ha ka jingkhynra ba palat shi hajar sien ïa ki ing sah jong ki nongïalam ka AAP bad ki Myntri ka Sorkar Delhi.Haba pyntip ba ïa u Kejriwal ym pat rai pynrem, ka Atishi ka la ong ba ka party kan sa leit ujor hakhmat ka Ingbishar Supreme Court pyrshah ïa ka jingshah kem jong u Kejriwal. “Ki muktiar jong ngi ki la leit sha Ingbishar bad ujor halor kane bad ngin dawa ba ïa kane ka case dei ban shong bishar mynta hi ka miet,“ ka la ong.Ka kynhun jong ka ED ba kynthup ïa ki 12ngut ki Ophisar, ki la poi ha ingsah jong u Kejriwal da kaba rah lang ïa ka Search Warrant ha ka janmiet sngi Palei bad tohkit ïa u shwa ban kem.  Ïa ka mobile phone jong u bad jong ka kurim la kurup bad ïa ki data la shim na ki ar tylli ki Tablet bad na ki ar tylli ki Laptop hapoh ka ingsah jong u.Katba ki ophisar ka ED ki dang pynlong ka jingtohkit ïa u Kejriwal ha ingsah jong u, la pynap pahra ruh da ki Pulit ka Delhi bad ki pulit ka Rapid Action Force (RAF) bad kumjuh ruh ki Pulit CRPF.  Nalor kata, la pynjari ruh da ki jingmana shabar ka ingsah jong u katba ki nongkyrshan ka AAP ki dang ïalum shabar ka ing ban pyrshah ïa ka jingkem ïa u Kejriwal.Ka jingkem ïa u Kejriwal ka long tang hapoh shitaiew ba ka nongïalam jong ka BRS ka K. Kavitha ka la shah rah sha thanat ban shah tohkit halor ka Liquor Policy Case.  Hadien ba la kem ïa ka, u Kejriwal ha ka sien banyngkong eh, u la shah jer kyrteng kum u nongïasuhbuit halor kane ka case.","SHAH KEM U ARVIND KEJRIWAL HA KA ENFORCEMENT DIRECTORATE, KHIH WIN KA DELHI",https://batesitv.com/shah-kem-u-arvind-kejriwal-ha-ka-enforcement-directorate-khih-win-ka-delhi/
"Ka BJP Meghalaya State Unit ha ka sngi Thohdieng ka la dawa ia u President jong ka Meghalaya Pradesh Congress Committee (MPCC) Bah Vincent H. Pala ba un pynshisha halor ka jingkynnoh ba ka BJP ka kren beiñ ia ki Balang.“Ka jingkynthoh jong u nongialam ka Congress u Bah Vincent Pala pyrshah ia ka BJP ka dei ka bym nongrim bad khlem ka jingioh jingtip kaba tikna kaba long pynban kum ka jingialap election. Ka BJP Meghalaya ka dawa ia u Bah Pala ban ai kawei ka jingpynshisha bathikna halor ka jingbym burom jong ka BJP ia ki Balang Khristan lane u dei ban weng noh ia ka jingkren khlem da pynshong nongrim,” ong u kyrwoh na ka BJP.“Ka BJP Meghalaya ka la kdew bad pyni ia kiba bun kiei kiei kiba u Myntri Rangbahduh u la leh, ha kaba u la leit peit bad leit khmih ia ki ingmane bad iakynduh ruh ia ki nongialam Balang Khristan bad pyrto ruh ia ki kam babha ba la leh da ki nongialam jong ka party. Ka BJP ka pynkynmaw ia u Bah Pala ba kumno ha ki por jingleh kmen Khrismas la pynlong ia ki jingialang ha iingsah u Myntri Rangbahduh u Narendra Modi bad ia ki jingai jingkren jong u, ki jingiasoh ba sngewtynnat ia u Jisu Khrist bad ia ki jinghikai jong u. U Myntri Rangbah Duh u la ong ruh ba u Jisu Khrist  u la trei bad lum ban pynlong ia ka imlang sahlang kaba mar ryngkat, ba katjuh bad ba ai ia ka kajuh ka hok ia baroh. U la ban ruh ba kine ki jingtrei ne ki kam jong u Jisu Khrist ki long ki jingshai ba shat thaba na bynta ka roi ka par jong ka ri. La bynrap shuh shuh ba uno na ki nongialam Congress uba ju kren bad ai kum kine ki jingkren, ki jingkynpham jong u Jisu Khrist bad ia ka khubor Blei jong u? Kane ka long ka jingkylli ba ka seng ka kwah ba u Bah Pala un jubab,” la dawa ka BJP.Ka BJP Meghalaya ka pyni bad kdew ruh ba ha ki por lehkmen Khrismas ki nongialam jong ka Party ba kynthup ia u Bah A.L.Hek bad kiwei kiwei ki la pynlong ki jingleh kmen Khrismas na bynta ki khynnah bad kiba duna ha ka ioh ka kot, bad kane ka la pynsaphriang ia ka jingkmen jong kane ka samoi kylleng la kylleng, kaba long pyrshah bha ia ka jingthaw bad shna khana ba la kren kum u Bah Vincent Pala, la kynthoh ka BJP.U Nongai ktien ka BJP Meghalaya Bah Mariahom Kharkrang u la ong, “ka Congress ka la sngew tikna ba ka lad jingjop jong ka ka la nang troiñ bad hair arsut suki suki katba nang mih ki sngi bad ka BJP pat ka la nang kiew irat. Kum kine ki jingkynthoh ki dei tang ki buit bad ki lad ki lynti ban pynngeit, pynkohnguh ne ialam bakla ia u paidbah ban pyrshang ban ioh da ki vote sngewsynei ban ioh jingkyrshan.  Ki paidbah ki la iohi naduh ki por ba ladep bad kin jied bad kyrshan beit ia ka jingsynshar ba hok, kin kyrshan ia u kyrtong uba ka BJP ka la jied na ka bynta ka jingjied nongmihkhmat ka ban sa long shen.”","PYNSHISHA ÏA KI JINGKYNNOH BA NGI KREN BEIÑ ÏA KI BALANG, DAWA KA BJP ÏA U BAH PALA",https://batesitv.com/pynshisha-ia-ki-jingkynnoh-ba-ngi-kren-bein-ia-ki-balang-dawa-ka-bjp-ia-u-bah-pala/
"Ka Meghalaya Human Rights Commission (MHRC) ka la bthah ia ka Meghalaya Power Distribution Development Corporation Ltd (MePDCL) ban siew bailutksan sha ki san ngut ki thei iap lok kiba la duh noh ia la ki jong ki kurim na ka jingshah bat ha ka bording elektrik kaba la jia ha ka shnong Manikganj, North Garo Hills District ha ka 25 tarik, Naitung, 2018.U Secretary ka Commission u la iathuh ba ka Commission kaba kynthup ia ki dkhot, Kong B Giri bad u Bah PJ.P Hanaman ki la shong bishar ia kane ka kam ha Tura naduh ka 19 tarik haduh ka 21 tarik Lber, 2024 ban pynkut noh ia kane ka case kaba iadei bad ka jingpynkhein ia ka hok longbriew ba la ujor hakhmat ka Commission.Ka Commission ka la lah ban pynthikna ba dei ban siew ia ka bailutkan ba kot T. 1, 00,000 lak na ka Meghalaya Power Distribution Development Corporation Ltd (MePDCL) sha ki san ngut ki thei iap lok ba ki kurim jong ki, ki la duhei ia la ka jong ka jingim na ka jingshah bat bording elektrik.Ia ka bailutksan la mang ha ka 11tarik, Rymphang, 2019 bad kane ka bailutksan ym pat shym la lah satia ban siew.  Dei lyngba ka jingshimkhia jong ka Commission, ki nongioh jingmyntoi, kiba dei na ka jylla Assam, la lah ban ithuh lyngba ki lad pathai khubor ba la pynmih ha ka jylla Assam bad ia ka pisa bailuktksan la lah ban siew sha ki thei iap lok ha ka 20 tarik, Lber, 2024 ha Tura.Ia ka bailutksan la siew sha ki lanot ba la shah bat bording la kyntiew sha ka T. 2, 50,000 lak naduh ka 22 tarik, Naitung, 2020.",PHAH SIEW BAILUTKSAN KA MHRC ÏA KA MEPDCL SHA KIBA ÏAP SHAH BAT BORDING,https://batesitv.com/phah-siew-bailutksan-ka-mhrc-ia-ka-mepdcl-sha-kiba-iap-shah-bat-bording/
"Ka kyrtong jong ka National People’s Party (NPP), Dr. M Ampareen Lyngdoh ha ka sngi thohdieng ka la thep kyrteng ban iakhun ia ka elekshon Lok Sabha ka ban sa long ha ka 19 tarik, Ïaiong mynta u snem.Ia ka Dr. Ampareen kaba dei ruh ka Myntri jong ka Sorkar Jylla la synran lang da ki nongkyrshan kiba la mih da ki hajar ngut ban ïaid kjat na ingsah jong ka na Laitumkhrah terter bad leit leh burom ia u mot sah nam jong u kpa jong ka, u Bah PG Marbañiang uba dei ruh u MP barim ka Shillong ha ki snem 1989 haduh 1996.Na Laitumkhrah, ka Dr. Ampareen bad ki nongkyrshan ki la hiar sa sha ophis treikam jong ka NPP ha Lower Lachummiere ryngkat ka khor ka khriam bad ka risa ka kynhoi.Ha ka por ba la thep kyrteng hakhmat u Returning Officer ha ophis u Deputy Commissioner ka East Khasi Hills, ïa ka Dr. Ampareen la synran da u State President ka NPP Bah Prestone Tynsong, u National General Secretary ka NPP Bah Sniawbhalang Dhar kiba dei ki Symbud Myntri Rangbah ka jylla, u President ka NPP East Khasi Hills Bah Gavin Mylliem, Bah Comingone Ymbon Myntri Sorkar,  Bah Banteidor Lyngdoh, Bah Wailadmi Shylla, Kong Santa Mary Shylla, Bah Pynïaid Sing Syiem, Bah Fantin Lakadong, Bah Carnes Sohshang, nalor ki nongkitkam ka party kynthup naduh u Working President Bah Hamlet Dohling, Bah HM Shangpliang, u Secretary ka NPP East Khasi Hills Bah Aibor Tynsong bad kiwei kiwei.Ka Dr. Ampareen Lyngdoh haba kren sha ki lad pathai khubor hadien ba ladep thep kyrteng ka la ïathuh, naduh ka sngi ba ka party ka jied ïa ka kum ka kyrtong ka la leit jngoh kylleng ki Constituency ban lum jingïalang bad kynduh ruh ïa ki paidbah.“Nga sngewkmen ba haduh mynta ka sngi nga la dep ban leit jngoh ia baroh 36 tylli ki Constituency bad nga la ïoh ruh ïa ka jingkyrkhu na baroh ki Constituency jong ka Shillong Parliamentary Seat,” ong ka Dr. Ampareen.Haba kyntait ban kren eiei pyrshah ïa ki kyrtong kiba ïakhun pyrshah, ka Dr.  Amapareen ka la ong, “ai ba kiwei kin  kren katba ki mon hynrei kan ym pynsngew bad kan trei beit ïa ka kam ban poi sha ka thong.”Ka la pynpaw ia ka jingsngewkmen ba ka ïoh mihkhmat kum ka kyrtong na ka NPP kaba iatreilang bad ka BJP kaba ialam ia ka Sorkar ha Delhi.U Returning Officer jong ka Shillong Parliamentary Seat u la pyntip ruh ba u Bah Peter Shallam u la thep kyrteng kum u kyrtong shimet ha kane kajuh ka sngi.",ELEKSHON LOK SABHA: THEP KYRTENG NYNGKONG EH KA  DR. AMPAREEN LYNGDOH BAD U BAH PETER SHALLAM NA SHILLONG SEAT,https://batesitv.com/elekshon-lok-sabha-thep-kyrteng-nyngkong-eh-ka-dr-ampareen-lyngdoh-bad-u-bah-peter-shallam-na-shillong-seat/
"Ki Pulit ka South Garo Hills, ki la ïoh ban pyllait im ïa u Mechanic jong kawei ka kompeni shna surok, uba la shah rahbor ha ki runar kiba la aipor lai sngi ïa ka kompeni ban siew ïa ka pisa ba T.50 lak.Ïa une u mechanic la ïoh pyllait napdeng jong kawei ka khlaw. Une u mechanic u kyrteng u Akhilesh Chauhan ba na Lucknow, Uttar Pradesh.Une u mechanic ula shah rahbor na ka jaka shna jingkieng kaba don hajan ka shnong Karukom, Siju, South Garo Hills, myn ha ka miet 19 tarik mynta u bnai.Tang hadien katto katne kynta ba la rahbor, ki runar ki la telephone ïa ki bahaïing u Chauhan ha Uttar Pradesh bad dawa pisa  50 lak ban pyllait ïa u bad aipor ruh lai sngi ba kin aiti ïa ka pisa, k a ban kut mynta ka sngi.Ki Pulit ki la pynlong ïa ka jingkhynra ha ka miet sngi Palei bad ki la lap ïa ka jaka rieh jong kine ki nongrahbor kaba don hapdeng jong ka khlaw, kaba jngai kumba 10 kilomitar na ka jaka ba rahbor.Ha kane ka jingkhynra, ki Pulit ki la ïoh kem arngut ki nongrahbor katba arngut pat ki la lait phet. Kine ki runar ki dei kiba ju don jingïadei bad ki kynhun kaikhlaw. Kiba shah kem ki kyrteng u Wilban M Sangma na Durabanda Songgital, South Garo Hills bad u Withmil S Marak na Upper Dosogre, South Garo Hills.Ki Pulit ki la register case pyrshah ïa kine ki arngut ha Siju Police Station.",PYLLAIT IM KI PULIT ÏA U MECHANIC BA SHAH RAHBOR NA SGH,https://batesitv.com/pyllait-im-ki-pulit-ia-u-mechanic-ba-shah-rahbor-na-sgh/
"Shillong, Lber, 22: Kawei ka kali Alto 800 Kaba don ia u number ML05 T 1313 kaba iaid “wrong side” na surok Kashari, najan ka DC ophis sha IGP Point ka la tynrah ia kawei ka kali Bolero Pickup kaba don ia u number ML05 AB 2210 ynda poi hakhmat ka SP Office.Kane ka la jia ha ki por 9 baje ne 9.30 baje mynmiet ka 22 tarik, Lber,2024.Ka kynhun lum khubor jong ka Batesi Tv kaba la lap ia kane ka jingjia, ka la sakhi ba ki don 3 ngut kiba shong hapoh ka kali Alto 800 uwei uba la mynsaw bad arngut ki la phet krad ialade bad ieh noh hapdeng surok ia ka kali bad ia u nongniah jong kane ka kali u bym shym la mynsaw eiei.Ha kane ka jingjia, arngut ki briew kiba shong ha ka kali Bolero kim shym la mynsaw eiei katba ki briew kiba shong ha ka kali Alto ki la buaid khawiang bad lap ruh u bilor kiad hapoh ka kali.La sakhi ba ka kali Alto ka la julor na u bumper bad ka iit ba nakhmat ka kali namar ka jingtynrah ka la long kaba jubor bha.Kat haduh ba la pynmih ia kane ka khubor ki Pulit ki la wan poi ha kane ka jaka ban pynlong ia ka jingtohkit kaba bniah..","ÏAID WRONG SIDE KA KALI ALTO NA KASHARI SHA IGP POINT, SHAH SYLLAD KA BOLERO PICKUP",https://batesitv.com/iaid-wrong-side-ka-kali-alto-na-kashari-sha-igp-point-shah-syllad-ka-bolero-pickup/
"Arngut ki dkhot jong ka Garo National Liberation Council (Regroup) ki la ngat ha ka shrip jong ki Pulit ka East Garo Hills District katba ki dang leit shimti ia ka pisa ba ki la dawa na Rongjeng Reserve Forest ha ka sngi Palei.Kine ki arngut kiba la shah kem ki dei kiba la tip kyrteng kum u Predikson A. Sangma ba ju khot sin Ara, uba la 32 snem ka rta uba sah ha ka shnong Ambre A’ding, Rongjeng East Garo Hills bad uwei pat u dei uba la tip kyrteng kum u Setbingstar D. Shira ba ju khot sin Negro, uba la 33 snem ka rta uba sah ha ka shnong Nongchram Dekmik, East Garo Hills.Katkum u kyrwoh ba la phah da u Superintendent of Police ka East Garo Hills Bah S.A Rynjah u la pyntip ba ha ka 18 tarik, Lber, 2024 ki Pulit jong ka Rongjeng Police Station ki la ioh pdiang ia ka ejahar ba la kynnoh ba ki don ki briew kiba la kam ia lade kum ki dkhot ka GNLA (R) ki la telephone ia ki nongujor na u nombar bym lah ban ithuh naduh ka 15 tarik Lber, 2024 ban dawa pisa bad byrngem ruh ba lada kim siew ia ka pisa kin sa ngat ha ka jingeh.Lyngba kane ka ejahar ba la register ha Rongjeng PS hapoh ka Section 386/34 pule lang bad ka Section 16/184/20 jong ka U.A(P)Act ki la Pulit ki la pynlong ia ka jingtohkit kaba bniah.Ha ka 21 tarik ki Pulit ki la iohkem shwa ia u Predikson A. Sangma ba ju khot sin Ara katba u dang leit shim ia ka pisa ba la dawa na ki nongujor na Rongjeng Reserve Forest. Ha kajuh ka por ki Pulit kiba la pynlong ia ka jingkhynra, ki la iohkem sa ia u Setbingstar D. Shira ba ju khot sin Negro na Rongjeng Sengma.  Ki Pulit ki dang iai bteng ruh ban iohkem sa ia kiwei pat ki dkhot jong kane ka kynhun kiba dang phetrieh na ka kti jong ki Pulit.U SP u la kyrpad ia ki paidbah ba lada ki ioh pdiang ia kino kino ki jingshah dawa pisa ki dei ban pyntip marmar sha ki thanat bad ia ki nongpyntip yn sa buhrieh noh ia ka kyrteng bad yn sa ai khusnam.","KATBA DANG LEIT SHIM ÏA KA PISA BA DAWA, SHAH KEM ARNGUT KI DKHOT GNLA (R)",https://batesitv.com/katba-dang-leit-shim-ia-ka-pisa-ba-dawa-shah-kem-arngut-ki-dkhot-gnla-r/
"Ka Organising Secretary jong ka Akhil Bharatiya Vidyarthi Parishad (ABVP) East Khasi Hills District Kong Nibiang Sumer ha ka sngi Saitjaiñ ka la kyntait ba ka ABVP kam don bynta eiei ruh em bad ka jingialum jong ki briew kiba kah durkhmat ba rah bad ki tiar pynmynsaw hajan ka Petrol Pump ha phyllaw ka skulbah North Eastern Hill University (NEHU), Shillong ha ka 21 tarik mynta u bnai.Kane ka nongialam jong ka ABVP ha ka jingiakren bad u nonglum khubor ka la dawa ruh ia ki nongialam jong ka North Eastern Hill University Students Union (NEHUSU), kata ia u Banpynbiang Riang bad ia u Mandor Diengdoh ban ujor sha ki Pulit lada ki lap shisha ba dei ka ABVP kaba phah ia ki briew kumba 40-50 ngut sha skulbah NEHU.Kum ban shu pyntip hangne, ha ka miet 21 tarik mynta u bnai ki Pulit SOT bad ka Mawkynroh Out Post ki la hiar sha skulbah NEHU hadien ba ki la ioh jingtip na ki nongialam ka NEHUSU halor ka jingdon jong ki briew kiba kah durkhmat bad kiba rah ia ki tiar pynmynsaw kiba ialum hajan ka Petrol Pump ha NEHU.Ka khubor ka la saphriang ha Social Media ba ki don kumba 40 ne 50 ngut ki briew ba la kah durkhmat bad kiba rah ia ki tiar ki tar pynmynsaw ki la rung ha skulbah NEHU ban thwet ia u Banpynbiang Riang bad ia u Mandor Diengdoh hadien ba kine ki arngut kiba dei ruh ki nongïalam jong ka Hynñiewtrep Youths Council (HYC) la kynnoh ba ki la pynsangeh ia ka prokram kaba dei halor ka Indian Modern Literacy Language.  Ki nongialam ka NEHUSU ki la kam ba ynda la bishar bha ka dei ka Education Cell jong ka RSS.Ki Pulit kiba la leit sha kane ka skulbah kim shym la lap shuh ia ki briew ba kah durkhmat bad rah tiar pynmynsaw hynrei watla katta ki la peitngor bha ia ka jinglong jingman hapoh kane ka skulbah ban tem ia kino kino ki jingiakynad kiba lah ban mih ha kano kano ka por.Ka Kong Sumer ka la ong, “ha ka jingiakynduh ia ki nongialam ka NEHUSU kiba dei ruh ki dkhot ka HYC ngi shu kylli ia ki na kaei ka daw ba la pynsangeh ia ka prokram bad ki ong ba ka don jingiadei bad ka RSS. Kane ka prokram kam dei jong kiwei hynrei ka dei ka prokram jong ka Hindi Deparment hynrei ma ki pat ki pynmih ba ka don jingiadei bad ka RSS bad ba ka iadei bad ka niam Hindu. Ngi kwah ban tip balei ki Hindu kim lah seh ban long prokram?”Ka la kynthoh ruh da kaba ong, “ka jingkren jong u Banpynbiang Riang ha ka YouTube Channel ba la pynmih ha ka Batesi TV ka long thik kumba ong ba dei ma ngi kiba phah. Ngi dei tang ka seng ki samla pule bad haba ngi kwah jingpynshai ngi wan beit ha ka por mynsngi.”“Lada ki kynnoh ba dei ka ABVP kaba phah ia ki runar ki dei ban ujor sha ki Pulit hynrei ym dei ban shu kren tang ha ki lad pathai khubor. Ma ngi ruh ngi lah ban ai ujor sha ki Pulit.  Khot lang ia ki dkhot ka AVBP bad ia ki dkhot HYC ha Police Station bad sa peit ia ki Mobile Phone mano ba telephone ia kito ki runar ban wan ha skulbah,” ka la ong.Ka la ong ruh ba baroh ki briew ki tip bha ia ka jinglong jingman ha skulbah NEHU ba ym dei tang ha kato ka sngi ba ki don ki briew kiba kah durkhmat bad rah tiar pynmynsaw hynrei wat ha kiwei kiwei ki sngi ruh ka ju jia.“Tangba balei pat ha kato ka sngi ki (nongialam ka NEHUSU) ai da ka kyrteng jong ka ABVP? Lada ki don eiei pyrshah ki dei ban ujor beit da ka ejahar bad ngi lei ngi long kiba la kloi ban leh ia kata bad kim dei ki briew jong ngi,” la bynrap ka Kong Sumer.“Lada ki ong ba ka dei ka Secular University (ka skulbah bym iadon bynta eiei bad kano kano ka niam) hynrei balei pat ki pynmih ba dei ka Hindu ngim shah. Na kata ka daw, kito ki briew ki dei kiba sheptieng ia ka niam Hindu. Lada ki kwah ban pyniaid ia ka skulbah jong ki ngin wad ia ki briew jong ngi na ka skulbah ban weng noh bad kin pyniaid noh ma ki hi,” ka la ong.“Lada ki ong ba ym iadon bynta eiei bad kano kano ka niam hynrei balei kim shah ia kiwei pat ki seng ban pynlong prokram. Ka ABVP ka dei beit thik tang ka seng ki samla pule. Lada ki don jingwit ia ki nonghikai Hindu bad ia ki khynnah pule Hindu namarba kane kam dei ka NGO University hynrei ka dei ka Central University bad lada ki pharep kumta ia ngi ki dei ban ujor da ka case,” la ong shuh shuh ka Kong Sumer.",LADA KI PHAREP BA DEI KA ABVP BA PHAH ÏA KI RUNAR SHA NEHU UJOR SHA KI PULIT: NIBIANG SUMER,https://batesitv.com/lada-ki-pharep-ba-dei-ka-abvp-ba-phah-ia-ki-runar-sha-nehu-ujor-sha-ki-pulit-nibiang-sumer/
": Kumba 40 ngut ki dkhot jong kiwei kiwei ki party ha ka miet sngi Thohdieng ki la pyniasoh ialade bad ka seng Congress ha ka jingialang kaba la pynlong da ka Mawryngkneng Block Congress Committte ha ka shnong, East Khasi Hills District.Ia kine ki dkhot ba la pyniasoh thymmai sha ka Congress la pdiang burom da u President jong ka Meghalaya Pradesh Congress Committee (MPCC) Bah Vincent H. Pala uba long ruh u kyrtong jong ka Indian National Congress ban iakhun ia ka elekshon Lok Sabha na Shillong Seat ka ban sa long ha ka 19 tarik, Iaiong.U Bah Pala haba kren ha kane ka jingialang u la ong, “lada ngi wan ha ka por, ngin wanrah ia ki polisi khamtam eh na ka bynta ki samla. Palat lai klur kiba donkam ha ka shisnem hynrei ki briew jong ngi na ka por sha ka por kim iohkam. Ka Congress ka la trei shitom ban wad jingkheiñ bad ba ki samla jong ngi ki dei ban iohkam.”U la ong ba ka Congress ka la phaikhmat ruh sha ki longkmie hapoh kane ka jylla bad lada ka Congress ka wan ha ka bor, kan sa wad ia ki lad ki lynti ban iarap ia ki kynthei.“Nga kyntu ia phi ba phin shim ba kane ka elekshon kam dei tang ka elekshon jong u Bah Pala ne tang ka elekshon jong ka seng Congress. Ka elekshon ka dei ka kam iap kam im. Ka jaidbynriew jong ngi ka dei kaba ngim lah ban phiah da kaba ong une u Khasi, une u Garo bad une u Jaintia hynrei hapoh ka Meghalaya ngi ialong kawei. Lada ia phiah ka ioh ka kot ka ktah, ka pule ka puthi ka ktah bad kumta ter ter,” u la ong.“Ngin klet ia ka MDC, ngin klet ia ka MLA ngin iatreilang ha ka MP namarba ka ktah ha ka riti ka dustur, ka ktah ia ka kolshor jong ngi,” u la ong bad iathuh, “ha rilum Garo ka la don ka jingkylla namarba ki paralok kiba rim ki la wan phai biang sha ka Congress.“Ki shongshit ha kato ka por bad ki ong ban pynrem ia ka Congress ba bun ka bamsap hynrei ki la lap mynta ba kane ka sorkar ba mynta ym tang ba ka bamsap hynrei ka bamduh ruh. Nga kyrpad ia phi ban ngin phai biang sha ka Congress bad ngi lah ban shongshit ha ki por baladep hynrei mynta ngin phai biang ban ai jingkyrshan ia ka Congress bad ai jingkyrshan ia nga,” la kyrpad u Bah Pala.“Ma nga kum u MP nga lah ban don ki jingduna hangne hangtai,” u la bynrap.“Ka skhim kaba tang 15 klur ban pyndap ia ki 36 tylli ki Constituency kam dei kaba suk bad ong ruh ba mynta ka samoi san snem leiei haduh lai snem ki khlem ai ia ka skhim bad nalor ba la buh ka jingtyrwa wat shi tyngka ruh ym lah ban pyndonkam bad kane kam jia tang ia nga hynrei ia baroh ki MP hapoh ka ri India ki mad kumjuh,” u la bynrap.","NGIN KLET ÏA KA MDC BAD MLA, NGIN ÏATREILANG HA KA ELEKSHON MP: VINCENT PALA",https://batesitv.com/ngin-klet-ia-ka-mdc-bad-mla-ngin-iatreilang-ha-ka-elekshon-mp-vincent-pala/
"Sa uwei u briew u la shah kem ha ki Pulit ha ka sngi Saitjaiñ halor ka jingdonkti ban pynbthei ïa u bom IED ha ka 9 tarik mynta u bnai ha Them Iew Mawlong.Haduh mynta kiba la shah kem halor kane ka jingjia ki long 4 ngut.“Ngi la kem kem ïa u briew uba saw mynta ka sngi ha kaba ïadei bad ka jingpynbthei bom.  (La ithuh kyrteng ïa u kum) u Sansharbha Makdoh 24 snem ka rta uba sah ha Umroi, Ri-Bhoi,” la pyntip u Superintendent of Police ka East Khasi Hills Rituraj Ravi ha u kyrwoh ba la phah sha ki lad pathai khubor.“Hynrei, ka jingtohkit halor kane ka jingjia ka dang ïai bteng na baroh ki liang,” u la ong.Ha ka 19 tarik mynta u bnai, u Namphyrnai Lyngdoh Peinlang uba la 21 snem na ka shnong Peinlang u la shah kem na Mairang, Eastern West Khasi Hills bad la wanrah ïa u sha nongbah Shillong ha ka Lah Sngi u Blei. La lap ba u dei uwei na kiba shah suba donkti halor kane ka kam.U SP u la pyntip ba u Namphyrnai u don ka jingïadei bad ki dkhot ka seng kieng atiar Hynñiewtrep National Liberation Council (HNLC). Katkum ka jingong jong u, ki Pulit ki la raikut ban kem lut ïa baroh ki nongkam bymman kiba donkti ha ka jingïasylla, ka jingïasuhbuit, kiba donkti bei pisa.Dang ha ka 11 tarik mynta u bnai, ki Pulit ki la kem ïa u Tarson Lymba, 58 snem ka rta uba dei u nongïalam jong ka HNYF na Dawki katba ïa u Ebakordor Nongpluh 26 snem ka rta la kem na Malki, Shillong hadien ka jingjia bthei bom.",KEM KI PULIT SA UWEI UBA DONKTI HA KA JINGBTHEI BOM IED HA THEM IEWMAWLONG,https://batesitv.com/kem-ki-pulit-sa-uwei-uba-donkti-ha-ka-jingbthei-bom-ied-ha-them-iewmawlong/
"Uwei u heprit uba dang 7 snem ka rta u khun jong ka Kong Bandari Shangpliang u la mynsaw jur namar ka jingleh torti jong ka Meghalaya Energy Corporation Limited (MeECL) kaba la shu ieh khongreng ia ka jaka ba la buh ia u Transformer khlem ka jingker ha ka shnong Lempluh, Nongspung Syiemship.Kane ka la jia ha ka 13 tarik mynta u bnai katba une u heprit u dang mih ban ialehkai hajan une u Transformer.Halor kane ka jingjia, ka KSU Nongspung Circle ka la leit sha kane ka shnong bad noh synniang ia u khun jong ka Bandari Shangpliang kum ka jingiarap.“Nga dang don ha ing bad nga la phah leit lehkai ia u khun shabar, katba nga dang sait tiar nga shu ioh sngew kynsan ia ka jingbthei. Mar mar nga la mih shabar nga lap pynban ba u khun u la thiah lyndang ha madan bad ha ka por ba nga la leit shim ia u, ka bording ka la bret ia nga. Nga la pyrta jingiarap bad mar kumta la wan mih sa ki paramarjan ban ai jingiarap ia u khun jong nga,” la ong ka Kong Bandari.Na ka jingshah bat ha ka bording, une u heprit u la mynsaw na ki bynta jong ki shympriah kti, shympriah kjat bad na ki bynta jong ka shadem.Ki nongialam ka KSU ki la ong ba une u heprit u la mynsaw jur bad nalor ba u dei ruh na ka longing kaba kham duk kham kyrduh.“Ngi kyrpad ia ka Sorkar khamtam ia ka MeECL ban leh eiei namarba kane ka kam iap kam im bad ba une u heprit lyngba ka jingiarap jong ka sorkar un ioh ia ka met kaba koit kaba khiah,” la ong ki nongialam ka KSU.Ki la ong ruh ba ka seng ka la lap ruh ba kiba bun ki Transformer kiba don marjan bad shnong Lempluh ki dei ki bym ker sainar satia bad ym shym la buh bha ban iada ia ka iaid ka ieng jong ki paidbah bad la shu pyllait lyngkrang..“Ngi kyntu ia ka Sorkar ba kan shimkhia ba kan ym jia shuh kum kine ki jingjia. Manla u bnai haba wan ka Bill thang bording, ngi siew bad ngi pynbiang hynrei balei haba don kum kine ki jingjia ki khein sting bad ki shim sting kim don kano kano ka jingsuidniew bad kim pyrkhat ia ki mynsiem jong ki parabriew,” ki la ong.","BA TORTI KA MeECL HA LEMPLUH, MYNSAW U HEPRIT KI KTI, KA SHADEM BAD KI KJAT",https://batesitv.com/ba-torti-ka-meecl-ha-lempluh-mynsaw-u-heprit-ki-kti-ka-shadem-bad-ki-kjat/
"“Lada uno uno ruh u mon ban wan nadien jong nga, ai ba un lenïalade, bad un rah ïa la ka diengphna…” Loukas 9:23.Ka pyrem ka wan ryngkat bad ka taïew jong ka jingshah shitom u Khrist bad ka dei ka aïom jong ka jingim bathymmai bad jingkyrmen. Ha kane ka aïom, ki Khristan kylleng satlak ka pyrthei ki rakhe ïa ka jingshah shitom u Khrist bad puson ruh halor ki jinghikai bad ka jingshahshitom u Khrist na ka bynta ki khun bynriew. Ha pyrshah jong ka jingther bomb kaba khlem sangeh jong ka Ri Israel ïa ka Nongbah Gaza bad ka jingkhie rasong ki kynhun shitniam Hindu ha India, to ngin ïapuson halor ka lynti jong ka diengphna bad kiei ki jinghikai ba ngi ïoh na ka.Halor ka jingther bomb ïa ka shnong Gaza, da ki million ngut ki nong Palestine ki la shem kordit bad ki la duh lut ïa ki jingdon jingem, ki kylla phetwir bad da ki phew hajar ngut ki la ïap. Kane ka dei ka jingpynïap dusmon ïa ki nongshong shnong ka shnong Gaza. Ha Ri India pat, ngi sakhi ïa ka jingkiew skong jong ki seng ne kynhun shitniam Hindu. Kumta ka long kaba kongsan ïa ngi ban bat skhem ïa ki jinghikai shaphang ka hok bad ka jingieid kaba u Jisu u la hikai ïa ngi. Bad ka lynti jong ka diengphna ka long ban ïengpyrshah ïa ka jingbymhok bad ka jingthombor da ka jingshemphang bad jingshlur.Ka lynti jong ka diengphna kam dei ban pynïashun hapdeng kawei ka kynhun bad kawei pat lymne kawei niam pyrshah ïa kawei pat ka niam. Hynrei ka dei ka lynti ban wanrah ïa ka jingïaburom kylliang bad ka diengphna ka dei ban pun lynti hapdeng ki jaitbynriew bad ban pynlong ïa pyrthei kaba dap da ka jingsngewlem bad jingsuk. Ñiuma, ka jingthaw ïa ka aiñ Healing (Prevention of Evil) Practices Act 2024, ha ka jylla Assam, lehse kan buh ïa ka jingmane blei ki Khristan ha ka jingeh bakhraw. Kane ka aiñ ka khang pyrshah ïa kino ki kambah kiba suba ba ki dei ki jingleh myntoi ne jinglehbyrtong da ka jingthmu ban pynkyllaniam jubor ïa ki briew? Ngi dei ban tip ba ka niam Khristan kam hikai ïa ki briew ban leh byrtong, hynrei ki Balang Khristan man la ka sngi ki ïaksaid bad ïakhun halor ki jingeh ba ki briew ki ïakynduh ha ka jingim. La ka long ki jingpang jingshitom, ka jingduk, ka jingdukha bad kiwei. Ka Balang lane ki nongsharai Balang ki ïasaid bad duwai ryngkat bad ki briew kiba donkam ïa ki jingduwai bad jingkyrshan jong ka Balang. Ka jingduwai ka dei ka lynti jong ka diengphna bad ka jingduwai ka ai jingtngen, ka ai jingkyrmen bad ka ai jingpynkhiah ïa kiba pang, kiba shah ïehnohbeiñ, ki mraw bad kiba shah thombor. Hynrei mynta ki jingduwai bad ki jingïasaid lyngba ki jingduwai na ka bynta kiba shemlanot, lehse ki lah ban shah khang bad shah pynshitom da katei ka aiñ.Wat la ka kynhun jong ki Khristan, ka Assam Christian Forum, ka la pynpaw ka jingpyrshah ïa katei ka Aiñ, hynrei ka jingbyrngem byrsit jong ki kynhun shitniam Hindu kiba byrngem ïa ki nongpynïaid skul Balang bad ka jingpyndik ïa kawei ka riewniam, ka la buh ïa ki nongtrei Balang ha ka jingsyier. Ka jingkthong bad jingbyrngem ïa ki skul Balang bad jingpyndik ïa ki nongtrei mission Balang ka long kum ka jingñiewpoh ïa ki Khristan. Ka jingpynshitom beiñ ïa ki Khristan bad ïa kiwei de ki ritpaid ha Assam bad kiwei ki Jylla, ka dei ban pynkhuslai bad pynduh thiah ïa ngi kiba shong ha ka Jylla Meghalaya. Hooid, ha  Meghalaya ym don ba pyndik ïa ki Khristan namarba ki bun paid, hynrei ka jingshah ñiew beiñ jong ki Khristan bad kiwei de ki ritpaid ha Assam bad shawei, ka dei ban ktah ïa ka mynsiem ïatiplem jong ngi kiba im ha Meghalaya. Kumta, kalynti jongka diengphna ka long ban ïakit ïabah lang ïa ka jingshitom bad kyrshan lem ïa kiwei kiba don hapdeng ki jingjynjar..Watla ka tynrai long jaitbynriew jongngi ki Khasi ka jngai bad ïapher bak lybak na kiwei pat, hynrei da ka jingshemphang bad ka jingkut jingmut jong ki riewstad bad ki dkhot jong ka Constituent Assembly ki la seng ïa ka Ri India baïar ha ka nongrim jong ka hok, ka jinglaitluid bad ka jingïalong mar ryngkat. Ka Riti Synshar ka ïada ïa ki hok jong ki nongshong shnong, khamtam eh jong ki rit paid bad ka pynlah ruh ïa uwei pa uwei ne kawei pa kawei ban imlaitluid hapoh ka Ri, khlem da ñiew tang ïa ka niam, ïa ka rongsnieh doh, ïa ka jinglong kynthei ne shynrang bad kumta ter ter. Hooid, ha ka por ba la thaw ïa ka Riti Synshar ki la don ruh ki lynti kiba dum ba ki nongthaw ki la dei ban ïaid lyngba bad ki la lah ban ai ha ki nongshong shnong ka Ri India ïa ka jinglaitluid, ka jinglong mar ryngkat bad ka hok. Kumta ma ngi ki long mynta ngi dei ban ïakhun na ka bynta ban pynneh ïa ka Riti Synshar bad ban pynïohbiang ha ki briew ïa kita ki hok. Kane ka dei ka lynti jong ka diengphna.Ka jingïatai halor ka Citizenship Amendment Act (CAA) ka long kaba jwat bad kiba bun ki kynhun jaitbynriew bad ki seng ki la pynpaw ïa ka jingsngewdiaw bad jingpyrshah jong ki ïa kane ka Aiñ. Kumta ka long kaba kongsan ban sngewthuh bad pdiang ïa ka jingartatien bad jingsheptieng jong ki kynhun kiba shem ba kane ka Aiñ ka pynkheiñ ïa ka hok longbriew manbriew bad ka ktah ïa ki rit paid trai ri (Indigenous people) bad ki Muslim.Haba phai pat sha ka thaiñ lam mihngi jong ka Ri India, ka Aiñ CAA ka nang sohkyrdot shuh shuh bad ka buh jingma ïa ki jaitbynriew trai ri kiba don ha kane ka thaiñ. Ym lah ban kheiñdew thala ïa ka jingma kaba ap ïa ki jaitbynriewtrai ri bad ki rit paid lada pyntreikam pura ïa kane ka aiñ. Nalorkata, ka CAA ka long kaba lah shilliang namarba kam kynthup ïa ki jaitbynriew trai ri kiba don ha Bangladesh, kum ki Khasi bad Garo. Ym lah ban len ba ki don napdeng ki Garo bad ki Khasi ha Bangladesh kiba dang bat ïa ka niamtynrai (kaba mut kim dei ki Khristan lymne ki Hindu). Kine ki lah ban mad ïa ka jingshah pynshitom beiñ ha ka Ri Muslim ha Bangladesh bad kin shem jingeh ban ïoh jaka rieh ne ban ïoh long nongshong shnong ha Ri India, ka Ri kaba ki kur jongki ki don namarba kim dei ki Khristan ne ki Hindu. Ka CAA ka long kaba lah shilliang namar ka khanglad ïa ki Khasi ne Garo ban phetrieh sha India.Nangta, ka CAA ka long pyrshah ïa ka hok longbriew manbriew bad ka lah shilliang, khamtam ha kaba ïadei bad ki jaitbynriew Kuki-ZO bad ki Rohingya. Ka CAA ka khanglad ïa ki kynhun kiba shah lehbeiñ tam kiba dei ban ïoh ïa ka jingïada bad jingïarap. Kumba long ki Rohingya, ki jaitbynriew Kuki-Zo ruh ki mad ïa ka jingshah ban beiñ bad jingshah thombor ha ki bor shipai ka Ri Myanmar bad ki kylla phetwir. Kumta ki dei hok ban ïoh ïa ka jingïarap bad jingïada. Phewse, ka CAA ka khanglad ïa ki namar kam shym kynthup ïa ki nongshong shnong kiba phetwir na ka Ri Myanmar. Ka jingkhanglad bad jingkyntait ïa ki phetwir kiba luilui kiba phetrieh na ka jingshah thombor ka long ka jingpynkheiñ ïa ka hok longbriew bad kam ïadei satia bad ki jinghikai jong ka lynti jong ka diengphna.Ka long kaba dei ban dawa jur ban pyndamnoh ïa ka CAA namarba ka long kaba lah shilliang bad ka pynkheiñ ïa ka hok longbriew manbriew. Lah ban thaw da kiwei pat ki aiñ kiba lah ban pynbeit bad ïarap ïa ki phetwir, khlem da ñiewtang ïa ki niam ne tynrai long jaitbynriew jong ki lymne ïa ka Ri kaba ki wan. Ki Aiñ kiba la thaw da ka jingsngewlem bad jingïatip lem ïa ki para briew kiba shem jynjar, kum ki phetwir bad kiwei, ki long kiba ïadei dur bad ka lynti jong ka diengphna, ka lynti kaba hikai ïa ngi shaphang ka jingieid, ka jingïatiplem bad ka jingkordor jong ka jingim briew.Hapoh la ka jong ka jylla, ka don mynta ka jingkynnoh ne jingkynthoh ba ka seng Voice of the People Party (VPP) ka pyndonkam palat pud ïa ka Bible na ka bynta ka jingmyntoi ki kam saiñ pyrthei. Hooid, ka buh ïa ka imlang sahlang, ka jingïatreikam bad ka synshar khadar ha ka jingma lada don kiba shim kabu ne pyndonkambakla ïa ka niam ne ki kot niam na ka bynta ban myntoi ki kam khaïi ne kam synshar jong ki ne wat ban pynïaid ïa ka jingimbriew. Ka long ruh ka jingpynjem daw ne jingpynhiar dor bad ka jingleh thala ïa ki jinghikai bakordor jong ki kot Bakhuid lada don kiba pyndonkam bakla.  Hynrei lyngba ki por ki nongsynshar lehdonbor ki la ju pyndonkam bakla ïa ki Kot Bakhuid ban pynksan ïa ki kam runar ne jingsynshar thombor jong ki. Ha kawei pat ka liang, ka lynti jong ka diengphna ka ïai pynkynmaw ïa ngi ba u Jisu u ïeng ryngkat bad u ïakhun na ka bynta kiba shah kyntait bad kiba shah ban beiñ. U ïasaid ban pynïoh bad pynurlong ïa ka hok bad jingshisha.Ban wanrah ïa ka synshar khadar kaba khuid, ka mut ba ngi long la kloi ban pynrem bad ban pynduh jait ïa ka saiñpyrkhat kaba pynkha ïa ka jingïasih bad jingïashun para briew, bad ngi dei ban sdang na ka kyrpong ïing la jong. Kane ka mut ruh ban ïeng na ka bynta kiba tlot bor bad ki rit paid bad ban thaw ïa ki aiñ ne ki policy ki ban kyntiew ym tang ïa la ka jong ka jaitbynriew, hynrei na ka bynta ban ïabit ïabiang lang baroh. Da kaba ngi leh kumne ka mut ba ngi ñiewkor bad bud shisha ïa ka lynti jong ka diengphna bad ngi lah ban thaw ïa ka imlang sahlang kaba shngaiñ bad kaba dap da ka jingkyrmen.Khatduh eh, ka lynti jong ka diengphna ka kren aïu ïangi mynta? Ha ki kyntien jong u Stanley J Samartha, “Ka Diengphna ka ïeng ha ka khep ba ka niam jong ka politic bad ka politic jong ka niam ki ïashem lang ban ïasylla pyrshah ïa uwei u briew, uba ïeng na ka bynta ka hok bad jingshisha. Ha ka jylli jong ka bamsap (ka lehbor, ka hangamei, ka thombor, ka mynsiem isih, jingle shilliang khmat) bad ka khwan myntoi shimet, u ne ka briew kiba hok ki lah ban shah pynshoi bad lada u ne ka, ki ïaineh ha ka jinglonghok bad jinglongkhuid, ki lah ban shah pynshitom bad shah pynïap. Uno uno ne kano kano kiba nud ban ïeng pyrshah ïa ki bor kiba thombor bad kiba nud ban sei madan ïa ki jaboh jabaiñ bad ka jingrunar jong kita kiba shong ha ka bor synshar, ka jingim jong ki ka kutnoh bad ki shah pynïap halor ka diengphna. Ka jingïap u Jisu halor ka diengphna ka dei ka jingshah shitom jong ka met, ka jinglen lade na ka bynta kiwei pat bad ruh ka dei ka jingpyndem jong u Trai Jisu ha ka mon jong u Blei.”",KA TAIEW KA JINGSHAH SHITOM U KHRIST: KA LYNTI JONG KA DIENGPHNA : KYRSOIBOR PYRTUH,https://batesitv.com/ka-taiew-ka-jingshah-shitom-u-khrist-ka-lynti-jong-ka-diengphna-kyrsoibor-pyrtuh/
": Ki lama thok ba la shna ha ka dur jong ka seng sain pyrthei Voice of the People Party (VPP) ka bym don satia wat tang ia ka shab jong u Prah ba shu thoh da u Marker Pen la teh da ki briew bym lah ban tip ha ka kynroh jong ka Civil Hospital Shillong.Ia kine ki lama thok ba shu shna tang ban pynthohbria ia ka Voice of the People Party (VPP) ba la teh ha kynroh kane ka hospital, hadien ba la treikam ka Model Code of Conduct (MCC), la lap ha ka step Lah Sngi u Blei katba u nonglum khubor u dang iaid lynti nakhmat ka Civil Hospital, Shillong.Ia kine ki lama thok la lap ba la weng noh da ki bor synshar district tang hapoh katto katne por.U Nongaiktien jong ka VPP Dr. Batskhem Myrboh ha ka jingiakren bad u nongthoh khubor u la pynshai, ba kine ki lama thok kim dei satia kiba la phah teh da ka VPP bad ong ba kane ka dei ka jingleh jong ki briew kiba ka party kam lah satia ban tip.U la ong ruh, halor kane ka VPP kan sa ujor sha ki bor pyniaid jong ka tnat Elekshon ka jylla ha kaba iadei bad ka jingpyrshang jong ki briew ban pynthohbria ia ka party khamtam ha kum kane ka por ba ka Model Code of Conduct (MCC) ka dang treikam ha baroh kawei ka ri India namar ka jingdon jong ka elekshon Lok Sabha ka ban sa long ha ka 19 tarik Iaiong, 2024.","HER KI LAMA THOK KA VPP HA KYNROH JONG KA CIVIL HOSPITAL, SHILLONG",https://batesitv.com/her-ki-lama-thok-ka-vpp-ha-kynroh-jong-ka-civil-hospital-shillong/
"U Vice President ka North Eastern Hill University Students Union (NEHUSU) u samla Estherson Sohtun u la shah ktah kti bad shah shoh ha ka Lah Sngi u Blei ha ki briew ki bym dei ki trai jylla kiba lehkmen Holi hajan ka pung kaba don ha phyllaw jong ka skulbah NEHU, Shillong.,Marmar hadien kane ka jingjia, u Vice President ka NEHUSU u la ujor da ka ejahar sha ki Pulit jong ka Mawkynroh Out Post ba kin pynlong ia ka jingtohkit kaba bniah halor kane bad ba kin kem ia kiba donkti.Ha ka jingiakren bad ki lad pathai khubor hadien ba ladep leh ia ka Medical Check-up ha Civil Hospital, Shillong une u nongialam ka NEHUSU u la iathuh ba kane ka la jia ha ka por 12:30 baje mynsngi.U la iathuh ba ha ka jingiashoh, u la mong na ki bynta ki kti bad ka met bad nalor kata wat ka sopti phong jong u ruh ka la kad.“Nga sah beit ha (Hostel) NEHU bad nga dei ruh u Vice President ka NEHUSU. Dang step tang shu khie u telephone u nonghikai bad leit ai khublei Holi ia u. Tang dep nangta nga wan nga (iohi) ba don hajan ka pung (ha NEHU) ba don ka jingleh kmen bad ba wah ia ka Banner lehkmen Holi. Ngim don jingujor eiei ia ka jinglehniam Holi jongno re jongno, ka (ri India) dei ka ri ba ai laitluid ia ka jingmane Blei, ki bun ki jaidbynriew lane ki niam ki bapher bapher bad ki jinglehniam jongno jongno ngim ju pyrshah,” ong u samla Sohtun.“Hynrei haba ngi leit peit hangto (hajan pung) ngi iohi ba don katto katne ki bym dei ki khynnah pule ha NEHU khamtam ki don katto katne ngut kiba dei ki nongialam jong ka Akhil Bharatiya Vidyarthi Parishad (ABVP). Ngi khlem leit da ka bor bad ngi khot da ki Security incharge ba kin leit iakren ban ym leh politik ha NEHU lyngba kine ki jinglehkmen,” u la ong.“Katba ngi dang leit iakren, u ong pynban ba ki Khasi ki pyrshah ia ka Holi, ki kwah ban shna ishu ha ka jingiapher jaitbynriew hapdeng ki Khasi bad kiba na Rithor bad don kiba ring video ban pynheh ia kane ka ishu nga knieh ia ka mobile phone jong u khynnah.  Hadien ba nga knieh ia ka mobile phone ki thombor ia nga,” la iathuh u samla Sohtun bad ong iathuh shuh shuh ba ka la mih ruh ka jingiapyni bor hapdeng jong u bad ki nongialam ka ABVP na NEHU.“Ia kiba (pule) ha NEHU ngim don kano kano ka jingujor bad baroh ki lah ban rakhe ia kano kano ka jinglehniam hynrei ki briew hi kiba wan nabar ban leh politik ha NEHU ngim ailad daleilei. Ngi khlem leit ban pynsangeh ioh ka jia ka jingkulmar,” ula ong.“Ban iashad ia lehkmen ngim don jingujor hynrei ban leh trai da ki briew kiba nabar hapoh kane ka ri ka muluk jong ngim ngin ym ailad,” u la ong bad bynrap, “ngim pyrshah ia kano kano ka seminar na ka NEHUSU hynrei kumba la leit ha kato ka sngi da ki nongialam ka HYC ki pyrshah ia ka jingwan jong ka RSS.Haba kylli u la iathuh ruh u la jer kyrteng ha ka ejahar ia ki briew kiba dontki ban ktah kti ia u",SHAH SHOH U VICE PRESIDENT KA NEHU HA KI BRIEW BA IALEH KMEN HOLI HA NEHU,https://batesitv.com/shah-shoh-u-vice-president-ka-nehu-ha-ki-briew-ba-ialeh-kmen-holi-ha-nehu/
"U Symbud Myntri Rangbah ka jylla Bah Prestone Tynsong uba dei ruh u State President jong ka National Peoples Party (NPP) u la buh jingkylli ia kito kiba ju kynthoh da kaba ong, “hato naduh ba ka National Peoples Party ka la bat ia u lakam synshar hapoh ka jylla Meghalaya naduh u snem 2018 haduh mynta u snem 2024 ka la ju don neem ka jingpynthud bad ka jingkhang ban mane Blei laitluid hapoh ka Jylla Meghalaya.”Ha ka jingiakren bad ki lad pathai khubor ha ka Lah Sngi u Blei, u Bah Prestone u la ong ruh ba ka nongrim jong ka NPP ka long ban iada ia ki ritpaid bad ban pynneh pynsah ia ka riti ka dustur, ka jingngeit bad ka niam ka rukom.Kane ka jingpynshai jong u Bah Prestone ka long hadien ba ka la mih ka jingkynnoh ba ka BJP bad ka NPP ki dei hi kajuh ka party tang hadien ar sngi eiei ba ka High Command jong ka BJP ka la shim ia ka rai ban ym pynieng kyrtong satia ha Meghalaya hynrei ban kyrshan ia ki kyrtong ba la pynieng da ka NPP ba kynthup ia ka Dr. Ampareen Lyngdoh ka ban iakhun na Shillong Parliamentary Seat bad ka Agatha Sangma na Tura Parliamentary Seat.“Ka jingkynnoh ba ka BJP ka dei ka NPP bad ka NPP ka dei hi ka BJP kam dei shuh kaba dang mynta hynrei ka dei kaba la jia mynta la bun tylli ki snem. Naduh u snem 2018 ha ka por ba ka NPP ka la sdang ban khie rasong bun bah ki jingpyntieng pynsmiej ba wat thep ia ka NPP namarba ka NPP ka dei hi ka BJP bad ynda ki la jop bad khamtam ynda ki ioh ban synshar ia ka Sorkar kin khang wat ia ki ingmane ruh bad kin ym shah wat ban pynlong ia ka jingmane Blei,” la kynthoh u Bah Prestone.“Kata ka dei ka jingkynnoh ha kato ka por. Hynrei lada phi phai kaei kaei kaba jia, u Blei uba stad, namar hadien ba ngi la ioh ban synshar naduh u 2018 haduh u 2023 nga kwah ban kylli ia kito ki nongkynnoh hato don mo ka por ba hapoh ka jingialam ka NPP ia ka Sorkar ka don mo kata ka jingpyrkhing, ka jingkhang, ka jingpynwit, ka jingpynthud ia ka jingmane Blei,” la buh jingkylli u State President ka NPP.“Ngi ieng ha ka nongrim ba ngin iada ia ki ritpaid bad ngi kwah ban pynneh pynsah ia la ka jong ka riti ka dustur, ka jingngeit bad ka niam ka rukom. Mynta ka kynti ka jingkynthoh jong ki babun balang ka long ba ka NPP ka mut ka BJP, ka BJP ka mut ka NPP hana namarba ka High Command jong ka BJP mynshi sngi ka la rai ban kyrshan ia ka NPP ha Shillong bad ha Tura Parliamentary Constituency,” u la ong.“Ngi pdiang sngewbha ia ka jingkyrshan ia ki kyrtong ka NPP ka bym don ruh ka jingbuh kyndon hangno hangno ruh. Ngi lyngngoh hapoh ka Jylla namarba ma ki (kyrtong) ruh ki la pan tiket na Shillong bad na Tura bad ngi nang pyrkhat ba la kumno kumno ruh ka BJP kan ialeh beit,” ong u Bah Prestone bad bynrap, “ia kata ngi ieh ha ka jingstad jong ki (BJP) lehse ka jingpyrkhat jong ka High Command (ka BJP) ka long kaba bha tam namarba ka NPP ka iatreilang hapoh ka National Democratic Alliance (ba la ialam da ka BJP).“Ha North East, lada phi ong ha Manipur ngi kyrshan ia ka MNF bad ha Nagaland ngi kyrshan ia ka NDPP ba ialam da u Neiphu Rio namarba ki don lang hapoh ka NDA,” la pynshai u Bah Prestone.“Ngim dei ban sngewthuh bakla haba ngi ai jingkyrshan ba ka riti treikam jong ka party ba ngin weng noh ia ka, em.  Kane ka nongrim jong ngi, kane ka tien phira jong ngi, ki agenda jong ka party NPP ka long ban iada, ban pynneh, ban pynsah ia ka riti dustur, ia ka niam ka rukom, naduh ka jingngeit bad ka jingmane Blei ki ritpaid ym tang ha Meghalaya hynrei ha baroh kawei ka ri India,” la bynrap shuh shuh u Bah Prestone.U ong ruh ba kum kine ki jingkynnoh ki ju jia bha ha ki por elekshon. “Nga kyrpad ia ki paidbah nongthep vote ba ki dei ban pynshong nongrim bad kim dei ban shu ngeit ia kum kine ki jait jingkynnoh kiba mih tang ha ki por elekshon,” la kyrpad u State President ka NPP.",HATO HAPOH KA JINGSYNSHAR KA NPP KA DON MO KA JINGKHANG MANE BLEI? PRESTONE TYNSONG,https://batesitv.com/hato-hapoh-ka-jingsynshar-ka-npp-ka-don-mo-ka-jingkhang-mane-blei-prestone-tynsong/
"Tang hapoh ar sngi ba ka BJP ka la pynbna paidbah ban ym pynieng kyrtong ha Meghalaya ha ka elekshon Lok Sabha ka ban sa long ha ka 19 tarik u Iaiong, 2024, ki nongkyrshan jong ka BJP na Ranikor Constituency, South West Khasi Hills District ha ka Lah Sngi u Blei ki la mih shakhmat ban pynpaw ba kin ai jingkyrshan bapura ia u kyrtong ka Congress u Bah Vincent H. Pala.Ka jing ai jingkyrshan jong ki nongkyrshan ka BJP Ranikor Mandal ka dei ruh lyngba ka jingai jingbit bad ka jingiasngewthuh lang bad u MLA barim u Martin M. Danggo.Ki nongialam ka BJP na Ranikor kiba la wan sha kane ka jingialang ki kynthup ia u Bah German Nongsiang, Bah Manstudy Nongrem uba dei u CEM barim jong ka KHADC lem bad kiwei kiwei.Shuh shuh, tang hadien ar taiew eiei ba u MDC ka Congress na Mawkyrwat u Bah Carnes Sohshang lem bad ka kynhun ki la pyniasoh ialade bad ka NPP, mynta ka Lah Sngi u Blei ka sem jong ka Congress ha Mawkyrwat Constituency ka la syaid biang hadien ba u kyrtong ka HSPDP ha ka ilekshon MLA ba ladep u Bah Medalsing Lyngdoh lem bad ki nongkyrshan jong u ki la pyniasoh ialade sha ka Congress ha kaba la pdiang sngewbha ia ki da u President ka Meghalaya Pradesh Congress Committee (MPCC) Bah Vincent H. Pala.Nalor ki nongkyrshan ka HSPDP bad BJP, la sakhi ruh ia ka jingpyniasoh jong u Vice President ka All India Trinamool Congress (AITC) ka Mawkyrwat Block Bah Kordor Kharlyngdoh bad ka kynhun jong u sha ka Congress.","ÏOH MYNSIEM U KYRTONG CONGRESS BA KYRSHAN KA BJP, TMC BAD HSPDP HA SWKH",https://batesitv.com/ioh-mynsiem-u-kyrtong-congress-ba-kyrshan-ka-bjp-tmc-bad-hspdp-ha-swkh/
"Ribhoi, Lber 26 : Kum shi bynta ban wanrah ia ka jingiajan bad ia ithuh ithaw para samla pule Khasi, ka KSU RIST USTM Unit ha ka 25 Lber 2024 ka la pynlong ia “Ka 1st University sports meet 2024” ha kaba ki lai tylli ki skul bah hapoh ka Ri Khasi ba  kynthup ia ka KSU North Eastern Hills University Unit, ka KSU Mahatma Gandhi University bad ka KSU RIST- USTM unit ki la ia snoh kti lang ha kane ka Lympung.Ha kane ka sngi la don ki jingialehkai bapher bapher naduh ki football, volleyball, Basketball bad kiwei kiwei. Ha kane ka jing ialehkai kaba la sdang naduh ka por 8 baje mynstep la plie pyrda da u samla Johny Nongrum Sports Secretary KSU NKHD Unit , bad ha ka por 3 baje janmiet la  pynhap pyrda noh da u samla Donald V. Thabah, General Secretary KSU CEC ha ka jingiadonlang u samla Rapbor Nongrum Ex Finance Secretary KSU CEC ,u samla James H Mawphniang General Secretary KSU NKHD Unit lem bad kiwei kiwei.Haba ai jingkren na ka liang u samla James Mawphniang u la iathuh ba kiwei ki Jaitbynriew ki ju iatynjuh bor shabar jylla na bynta ka ioh kam ioh jam kumta u la kyntu ia ki Samla Pule Khasi ruh ba kim dei ban shu ap tang ia ki kam ki jam hapoh jylla lajong hynrei ki dei ban ialeh ban iatynjuh bor bad kiwei pat ki jylla da kaba leit wad kam wad jam sha kiwei pat ki jylla khamtam ban apply ia ki Central Recruitment kum ki Civil Services bad kiwei kiwei. Na ka liang u Samla Rapbor nongrum u la ai mynsiem ia ki samla pule jong ki lai tylli ki skulbah ba dei lyngba kine ki jait program ba ka Seng ka ju ai mynsiem barabor  ia ki samla pule ban iajuh iajan ha man ki bynta bad khamtam  ynda haba ki la pyndep ia ki jingpule kin bteng ia ki jingpule ne ki kam ki jam sha kiwei pat ki bynta lane shabar ka jylla hynrei kim dei pat ban klet ia la ka jong ka thymmei kaba ki don naduh ka ktien ka thylliej ka riam ka beit ka akor ka burom .Na ka liang u Samla Donald V. Thabah General Secretary ka KSU CEC u la pyn kynmaw ba ha u 25 tarik u Nailur 2019 u la pynskhem nyngkong ia ka KSU RIST-USTM Unit la pynskhem hapoh dukan sha  bad dei hadien 4 snem pat ba u la wan biang ban pynhap pyrda ia ka KSU Sports Meet jong ki lai tylli ki skulbah ha kaba ki la ioh pat ban pynlong ia ka program kaba heh hapoh ka kamra jong ka RIST-USTM, dei lyngba ka jing iaï shah bad ka jingtrei shitom la ioh pat ban long trai mynta ha ki University bapher bapher, u la pynkynmaw ruh ialade ha ka por ba u dang dei u samla pule jong ka skulbah NEHU lyngba ka shnat trei kam ka KSU ha ryngkat ka jingdonlang bad u samla Lambok Marngar ki la lah  ban pruid dak ia kiba bun ki jingdonkam kiba hap ban pynkylla ia ki jing thoh ha ka ba iadei bad ki jing donkam ha katei ka skulbah ban pynkylla ia ki kyntien nongwei sha ki kyntien trai Ri .",IA KYNDUH LANG KI LAI TYLLI KI SKUL BAH LYNGBA KA 1ST KSU UNIVERSITY SPORTS MEET HA SKUL BAH RIST-USTM.,https://batesitv.com/ia-kynduh-lang-ki-lai-tylli-ki-skul-bah-lyngba-ka-1st-ksu-university-sports-meet-ha-skul-bah-rist-ustm/
"Ki Pulit ka Rani Border Outpost ha ka sngi baar ha ka por kumba 9:30 mynstep ki la ioh jingtip ba ki don ki runar kiba kieng atiar hajan ka shnong Ranibari.Tang shu ioh jingtip halor kane, u In-Charge jong ka Rani Border Outpost ryngkat ki nongtrei jong u mar mar ki la leit kthong ia kine ki runar. Tang shu iohi ia ki Pulit, ki runar ki la synreit kuli hynrei na ka liang jong ki Pulit kim shym la pynphai kylla namarba ki don ki khynnah bad ki kynthei hajan kane ka khlaw.Ha ka jingbeh thong, ki Pulit ki la iohkem ia ki arngut ki runar kiba la ithuh kyrteng kum u Ajit Rabha uba la 18 snem ka rta bad ka Kavita Rabha kaba la 18 snem ka rta.Ha ka jingtohkit, kine ki arngut ki la phla ba ki dei kiba ju donkti ha ki kam runar ba la pyntbit bha ialade ha ka kam tuh kam thiem, kynthup ruh ban ot tuh ia ki Dieng Sal, ban tuh ia ki thuk thuk ar shaka bad ban tuh ia u kwai na ki bri ki bsah.  Nalor kata, ki Pulit ki la lap ksai ruh ba u nongialam jong kane ka kynhun ki runar u dei u Panah jong u Ajit Rabha, ia uba la tip kyrteng kum u Rudra Rabha.Ki Pulit ki la ioh ban kurup ruh ia kawei ka suloi SBML bad u gunpowder ha ka jingkhynra ia ka ingsah jong u Ajit Rabha.Ki Pulit jong ka Ri-Bhoi haduh mynta ki dang pynlong ka jingkhynra ha kane ka khlaw hajan ka shnong Ranibari ban iohkem ia ki dkhot jong kane ka kynhun ki mentuh.Ha kaba iadei bad kane, ki Pulit ki la rejigster case ha Khanapara Police Station hapoh ki kyndon jong ka ain ba iadei bad kane ka jingjia.",SHAH KEM U AJIT RABHA BAD KA KAVITA RABHA HA KI PULIT KA RANI BORDER OUTPOST,https://batesitv.com/shah-kem-u-ajit-rabha-bad-ka-kavita-rabha-ha-ki-pulit-ka-rani-border-outpost/
"Saw ngut ki kyrtong kiba aireng ha ka elekshon Lok Sabha na Shillong Seat ki la thep kyrteng ha ka sngi baar.Kine ki saw ngut ki long u Sitting MP ka Shillong Seat u Bah Vincent H. Pala na ka Congress, u Bah Robert June Kharjahrin uba ïakhun kum u kyrtong monlang ka Regional Democratic Alliance (RDA), u Dr. Ricky AJ Syngkon na ka VPP bad u Prof. Lakhon Kma uba ïakhun kum u Kyrtong Shimet.Kan long ruh ka kynti kaba u Bah Vincent H. Pala un ïakhun ban shah jied biang kum u MP ka Shillong Seat hadien ba u la mihkhmat la lai samoi kynthih naduh u snem 2009.Haduh mynta, ka jingthep kyrteng jong ki kyrtong ha Shillong Seat ka la kynjoh haduh san ngut kynthup ïa ka kyrtong ka NPP ka Dr. Amparen Lyngdoh kaba la thep kyrteng ha ka taiew baladep.Ha ki kynta ba kitei ki saw ngut ki kyrtong ki la thep kyrteng la sakhi ba kim shym la wan ïalam satia ïa ki nongkyrshan kumba ju long ha ki snem baladep namarba ka wanrah ïa ka jingdheng kali kaba jur ha nongbah Shillong.Ïa u Bah Pala la synran lang da ki nongïalam ba hakhmat ka Party kynthup ruh ki nongïalam jong ka Mahila Congress. Ïa u Bah Robert June Kharjahrin la synran lang da u President ka UDP Bah Metbah Lyngdoh, President ka HSPDP Bah KP Pangniang, ki MLA ka UDP bad katto katne ngut ki nongïalam bahakhmat.Ïa u Dr. Ricky la synran da ki MLA ka party ba kynthup ïa u Bah Adelbert Nongrum, Bah Brighstarwell Marbaniang, Bah Heavingstone Kharpran bad katto katne ngut ki nongïalam, katba ïa u Prof. Lakhon Kma la synran da ki nongkyrshan bad ki bahaing hasem.Katkum ka jingpyntip jong u Returning Officer ka Shillong Seat, ka Seng Congress ka la phah thep kyrteng ruh u Bah Manuel Badwar kum u Stand-by Candidate.","ELEKSHON LOK SABHA: THEP KYRTENG U BAH PALA, ROBERT JUNE, PROF. KMA BAD U DR. RICKY",https://batesitv.com/elekshon-lok-sabha-thep-kyrteng-u-bah-pala-robert-june-prof-kma-bad-u-dr-ricky/
"Ka jingiohpang jong kawei ka longïing na ka shnong Riangmang, Eastern West Khasi Hills District hadien ba ki la bam ia ka doh sniang ba ki la thied na uwei u nongdie doh uba ju die doh hapoh shnong ka la pynlong ia ka shnong Riangmang ba kan tait shnong ia une u nongdie doh hadien ba ka Dorbar ka la rai pynrem ia u kum u nong aibih.Katkum ka jingiathuh u Bah Khotkupar Lyngdoh Nongum ha ka jingia kynduh jong u ia ki lad pathai khubor hadien khyndiat kynta ba u la ujor da ka ejahar na ka ophis u Superintendent of Police ka Eastern West Khasi Hills District pyrshah ia ka shnong Riangmang, u la ong, ba ka jingiohpang jong kita ki briew kiba bam ia ka doh ba u die ma u ka dei naduh ka 28 tarik u Rymphang 2024 bad hadien ka jingkempang ki la leit shim dawai na Mairang bad ki Doctor ki la iathuh ba ka jingpang ka dei na ka bam hynrei kine ki briew hadien kata ki leit shim dawai sa na u nong ai dawai bih.U Bah Khotkupar ula iathuh ba ha ka jingleit ia kynduh ia ki, kine ki briew kim shym la kynnoh ba u dei uba ai bih hynrei kyndit kynsan ha ka 22 tarik u Lber 2024 ka shnong Riangmang ka la tait shnong ia u.U Bah Khotkupar u la ong ruh ba u shaniah ha ki bor jong ka ain ba kan ai ia ka jingbishar kaba hok namarba u khlem leh kumba u la shah pharep ha ka shnong Riangmang ba u dei u nong aibih, u nong ai ksuid bad kiwei kiwei ki jingshah kynnoh.",MUDUI EJAHAR U BAH KHOTKUPAR BA SHAH TAIT SHNONG HA KA SHNONG RIANGMANG,https://batesitv.com/mudui-ejahar-u-bah-khotkupar-ba-shah-tait-shnong-ha-ka-shnong-riangmang/
"U Kyrtong ka Voice of the People Party (VPP) Dr Ricky AJ Syngkon ha ka sngi Baar u la kyntait war ba ka party ka dei kaba pyrshah ïa ka ktien Hindi.“Ngim pat ju pyrshah ïa ka jingkren Hindi.  Kane ka jingkynnoh ka dei tang ka buit saiñpyrthei da kiwei pat ki seng saiñpyrthei bad ngi pynrem jur kum ïa kine ki jingkynnoh,” ong u Dr. Syngkon haba kren sha ki lad pathai khubor hadien baladep thep kyrteng na Shillong Parliamentary Seat.Da kaba pynpaw ba ka VPP ka ieng ruh na ka bynta ki nongshong shnong bym dei riewlum kiba dei ki nongshong shnong bapura ka Meghalaya, u Dr. Syngkon u la ong, ba u don ka jingsngew skhem ba kine ki nongshong shnong ka jylla kin kyrshan ïa ka party ha ka elekshon Lok Sabha.“Ngi burom ïa ka jingnoh synniang jong kiwei pat ki jaidbynriew ki bym dei ki Khsi kiba la noh synniang shikatdei eh sha ka Jylla bad ki donkam ruh ka jingïada bad ka party kan pynthikna ruh ba yn ïada ïa ka bha ka miat jong ki bad ha kajuh ka por ngi hap ban ïada ïa ka Jylla na ki briew kiba leh beaiñ, na ki briew kiba wan rung beaiñ.  Kum ka party ngi sngewkhia wat halor ki hok  jong ki briew ki bym dei ki Khasi,” u la ong.Haba pynpaw ba u don ka thong ban jop ha ka elekshon, u Dr. Syngkon u la ong ba ka party ka la pynkhreh bha ban ïakhun ha ka elekshon.  Katkum ka jingong jong u, ka party ka la leit sha baroh ki 36 tylli ki constituency ha rilum Khasi bad Jaiñtia.“Ma nga bad ka party ngin don ka jingkyrmen ban jop ïa ka elekshon namarba kat shaba ngi leit ngi ïoh ïa ka jingkyrshan kaba khlaiñ na ki paidbah bad ngi don ruh ka jingshaniah ha ki paidbah jong ki 36 tylli ki Constituency,” u la ong.U la kyntiat ruh ba ka party ka shim kabu ïa ka jaidbynriew.  “Ngim pat ju ong ïa kata, hynrei haba ngi leit sha u paidbah ngi kren kumno ban wanrah ïa ka synshar ka khadar kaba khuid ha ka jylla bad ban pynthikna ba ka hok kan ieng rasong, ban weng ïa ka jingduk jingkyrduh bad ki ishu kiba ngi ju ïakren nalor kaba ïada ïa ka hok jong ki paidbah nongshong shnong ka jylla,” u la ong shuh shuh.U Dr. Syngkon u la ong ba ka rai jong ka BJP ban kyrshan ïa ka NPP ka la pynpaw ïa ka dur ba shisha jong ki ar tylli ki party hynrei ki ieh pat ha ka jingstad jong ki paidbah ban shim ïa ka rai halor kane.","KA VPP KAM DEI KABA PYRSHAH ÏA KA KTIEN HINDI, ONG U DR. RICKY A.J. SYNGKON",https://batesitv.com/ka-vpp-kam-dei-kaba-pyrshah-ia-ka-ktien-hindi-ong-u-dr-ricky-a-j-syngkon/
": U kyrtong ka Regional Democratic Alliance (RDA) Bah Robertjune Kharjarin ha ka sngi Baar u la ong ba dei tang ki seng saiñ pyrthei riewlum kiba lah ban kren ïa ki mat ki jura jong ki paidbah jong ka jylla ha ka rukom kaba dei.Ha ka jingïakren bad ki lad pathai khubor hadien ba ladep thep kyrteng u Bah Kharjahrin u la ong ba un sa kren ïa ka mat ba ïadei bad ka jingdawa ban pyntreikam ïa ka Inner Line Permit, ka jingpynrung ïa ka Ktien Khasi-Garo ha ka Khyrnit Baphra jong ka riti synshar ka Ri India, ka jingpynkhlaiñ ïa ka jingpahara ha shilynter ka khappud India-Bangla bad ha khappud ka Meghalaya-Assam bad kiwei kiwei de ki mat kiba hakhmat eh jong ka jaidbynriew.U Bah Kharjarin u la ong ba ka UDP kaba la ïatreilang bad ka Hill State People Democratic Party ka la ïoh bun ka vote ha ka elekshon Lok sabha ba ladep ha rilum Khasi. U la pynkynmaw bad pynpaw ruh ka jingkyrmen ba kane kan urlong biang mynta ka kynti khnang ba un ïoh ïa ka jingjop.Ha kaba ïadei bad ka jingshim rai jong ka BJP ban kyrshan ïa ka NPP, u Bah Kharjahrin u la ong, “ngin kren beit da kaba shai, ki la ïatreilang ha Parliament la bun snem, ki la kyrshan lang ïa ka CAB, ki la leh lang bun ki kam, bad ngam sngew phylla ruh ba kin don ka jingïatreilang. Ai ba ki paidbah kin sa shim rai halor kata.",TANG KI PARTY RIEWLUM KIBA KREN ÏA KI MAT KI JURA KI PAIDBAH KA JYLLA: ROBERTJUNE,https://batesitv.com/tang-ki-party-riewlum-kiba-kren-ia-ki-mat-ki-jura-ki-paidbah-ka-jylla-robertjune/
": U President jong ka Hill State People’s Democratic Party (HSPDP) Bah KP Pangniang ha ka sngi Baar ula ong ba ïa ka Regional Democratic Alliance (RDA) la thaw hapoh ka jingïalam jong u President barim ka UDP (L) Dr Donkupar Roy bad u President barim ka HSPDP u Ardent M. Basaïawmoit, uba ïalam mynta ïa ka VPP ka party kaba thymmai ha ka jylla.“Phi dei ban kylli ïa u Bah Ardent halor ka nongrim ba la pynkha ïa ka RDA ha u snem 2017,” ong u Bah Pangniang haba ïakren bad ki lad pathai khubor.U la ong, ka RDA ka kwah ban wanrah ïa ka jingïatylli hapdeng ki sengsaiñ pyrthei riewlum bad ban ïoh ïa ka jingkyrshan na ki paidbah ka jylla. “Da kaba buh jingmut ïa kane, ngi la rai ban pynkhlaiñ shuh shuh ïa ka RDA,”  u la bynrap.Haba pynpaw ba ki paidbah ka jylla ruh ki shaniah ïa ka UDP bad ïa ka HSPDP, u Bah Pangniang u la ong, “baroh ar tylli ki party ki don ïa ka jingïoh vote kaba palat 3.35 lak bad ngi ngeit ba kane ka pyni shisha ba ki paidbah ki kwah ïa ngi ba ngin ïatreilang.”“Ngi kyrmen ruh ba ki paidbah kin dang ïai bteng ban kyrshan ïa ka RDA (ha ka elekshon Lok Sabha) kumba ki la leh ha u snem 2023,” ula bynrap.Shwa kane, u President ka UDP Bah Metbah Lyngdoh u la ong ba ka UDP bad ka HSPDP kiba ïatreilang hapoh ka lama jong ka RDA ki don ka jingngeit skhem ban jop na Shillong Seat.“Ngin dang ïatrei shitom shuh shuh ha ki taiew ban sa wan shwa ka sngi thep vote. Ngi long kawei bad ka HSPDP bad ngi don ha kajuh ka rynsan ha kaba ngi ïatreilang na ka bynta ka bha ka miat jong ki paidbah bad na ka bynta ka jaidbynriew,” u la ong.U la ong ruh ba ki ar tylli ki party ki ïasam ïa kajuh ka jingkitkhlieh ha ki rynsan ïalap elekshon na ka bynta u kyrtong ka RDA Bah Robert June Kharjahrin.Haba kylli, u Bah Lyngdoh u ong, ym don ba lah ban kynto ïa ka RDA ba kan sangeh noh ban ïakhun ïa ka elekshon MP.“Ym don mano mano ruh ba lah ban ong ïa ngi weng noh na ka jingïakhun. Kano kano ka rai kaba ngi shim, ka dei beit na ka bynta ka bha ka miat jong iwei pa iwei,” u la bynrap.",ÏA KA RDA LA THAW DA U DR. DONKUPAR ROY BAD U BAH ARDENT; ÏATHUH U BAH KP PANGNIANG,https://batesitv.com/ia-ka-rda-la-thaw-da-u-dr-donkupar-roy-bad-u-bah-ardent-iathuh-u-bah-kp-pangniang/
"Ar tylli ki metiap jong bar jylla la lap ha ka janmiet sngi Balang ha ka shnong Ichamati bad Dalda kaba hap hapoh ka Shella Police Station, East Khasi Hills District.Kane ka la jia ryngkat, ha kane ka sngi ba ka Khasi Students Union (KSU) ka la pynlong ia ka jingialang ha ka por mynsngi ban pyrshah ia ka Citizenship (Amendment) Rule, 2024.La suba ba ki runar ki la shim kabu ha kane kajuh ka sngi ban dkhat jubor ka jingim jong ki arngut ki bar jylla.Katkum u kyrwoh ba la phah da u Superintendent of Police ka East Khasi Hills District u Rituraj Ravi, ki arngut ki bar jylla ba la suba shah pyniap ki dei kiba la tip kyrteng kum u Esan Singh bad u Sujit Dutta. Ia ka met iap jong kine ki arngut la lap na ka shnong Ichamati bad Dalda.U SP u la pyntip ba ki Pulit ki la pynlong ia ka jingtohkit kaba bniah bad ia ka Post -mortem ym pat leh satia.Halor kane ka jingjia, ki Pulit ka Sohra bad Shella bad kynthup ruh ki Pulit na Shillong ki la hiar sha ka shnong Ichamati bad Dalda kiba don ha khappud bad ka ri Bangladesh ban pynkhlaiñ ia ka jingpahara bad ban pynneh ia ka shongsuk shongsaiñ.Kumba ka long mynta, ka jinglong jingman ha ka shnong Ichamati bad Dalda ka la pynsyier mynsiem ia ki nongshong shnong khamtam ia ki bar jylla.Namar ka jingdon jong ka elekshon Lok Sabha, ki bor synshar ka Sohra Civil Sub-division ki lah ban pynjari da ka Section 144 CrPC ban tem ia kino ki jingiakulmar bad ban pyrkhing ia ka leit ka wan, ka jingialum briew shi jaka bad ka jingrah ia ki tiar pynmynsaw.","LAP AR TYLLI KI METÏAP BAR JYLLA HA ICHAMATI, JIA RYNGKAT HA KA SNGI PYRSHAH CAA KA KSU",https://batesitv.com/lap-ar-tylli-ki-metiap-bar-jylla-ha-ichamati-jia-ryngkat-ha-ka-sngi-pyrshah-caa-ka-ksu/
"Khnang ban pynneh pynsah ia ka shongsuk shongsaiñ ha khappud jong ka jylla Meghalaya bad Assam namar ka jingdon jong ka Elekshon Lok Sabha, u Chief Secretary ka Jylla Bah Donald P. Wahlang, ha ka sngi Balang u la lum ka jingialang bad u Additional Chief Secretary ka tnat Home (Police) Dr. Shakil P. Ahammed, u Director General of Police Dr. Lajja Ram Bishnoi, u Commissioner and Secretary, ka tnat ERTS Sanjay Goyal, u Chief Electoral Officer Dr. B.D.R. Tiwari, bad ia ki ophisar jong ka tnat Election, u Secretary ka tnat Home (Police), u Inspector General (IG) ka Frontier Headquarters, BSF Meghalaya bad ia ki State Police Nodal Officer ba kynthup ia u M.K. Singh.Ha kane ka jingialang kaba la long ha Main Secretariat, Shillong, u Chief Secretary u la pan jingtip halor ki jinglong jingman ha khappud shwa ban wan ka elekshon Lok Sabha.Katkum u kyrwoh ba la phah da u Joint Chief Electoral Officer ka Sorkar Jylla u la pyntip ba u DGP Dr. Lajja Ram Bishnoi u la pynsngew halor ka jingteh lam ia ka shongsuk shongsain ha ka jylla bad ha ki jaka khappud.U la iathuh ruh ba ka don ka jingiatreilang kaba jan bad ki Pulit ka Jylla Assam ban pynneh pynsah ia ka shongsuk shongsaiñ ha khappud.La pyntip ruh ba ka Election Commission of India (ECI) ka la buh sngi ban pynlong ia ka jingialang Inter-State Border Meeting ha ka 3 tarik,Iaiong, 2024 bad ka Jylla Assam.“La iakren ruh halor ki lad ki lynti kumno ban peitngor ia ka jinglong jingman ha khappud, ban iada, ban kem ia ki nongthaw jingkulmar, ban khang ia ki khyrdop rung bad mih bad ia ki jaka khappud ba dang long laitlan, ban pynbna ia ka sngi tyrkhong kiad bad ka sngi shuti ba hap siew bainong, ka jingpyntreikam ia ki NBW bad kiwei kiwei,” la pyntip u Joint Chief Electoral Officer ka Sorkar Jylla.",BTHAH U CHIEF SECRETARY ÏA KI PULIT BAN PYNNEH ÏA KA SHONGSUK HA KHAPPUD MEGH-ASSAM,https://batesitv.com/bthah-u-chief-secretary-ia-ki-pulit-ban-pynneh-ia-ka-shongsuk-ha-khappud-megh-assam/
": U MLA ka North Shillong Constituency Bah Adelbert Nongrum ha ka sngi Baar u la phah da ka jingthoh sha u Myntri ka tnat Bording ka Sorkar Jylla u Abu Taher Mondal da kaba kyrpad ban pynkynriah ia ka tarik ban khang ia ka jingiaid ki kali lyngba ka jingkieng Damsite ka ban sdang naduh ka 31 tarik Lber, 2024.Lyngba kane ka shithi, u Bah Adelbert u la kyntu ia u Myntri ba un pynkynriah ia ka sngi ban khang iaid kali na jingkieng Umiam sha ka 1 tarik, Iaiong, 2024 namar ka jingud jingnam jong ki paidbah kiba hap ban iaid lyngba kane ka jingkieng bad ba ka 31 tarik ka hap ruh ha ka sngi u Blei kaba dei ka sngi rakhe jong ki riewngeit Khristan ia ka Easter Sunday ne ka sngi Mihpat jong u Trai Jisu.“Ki la don ki paidbah kiba pynsngew sha nga kum u MLA ban pynpaw ia kine ki jingdawa hakhmat ka Sorkar bad nga kyrpad ruh ia u Myntri ka tnat Bording ba un pdiang ia kane ka jingtyrwa namarba ka jingpynkynriah ia ka sngi kan long tang na ka bynta shi sngi,” u la ong.U la kynthoh ruh ba ka jingshong synjor jong ka jingkieng Damsite ka dei hi ka jingleh jong ka Sorkar Jylla naduh mynshwa namar ka jingailad ia ki trok kiba kit palat 6 ton shaneng wat haba ka la tip shai ba ka jingkieng ka dei kaba la rim bha bad kaba ka jingim ruh ka la kut.",KYRPAD U MLA BAN PYNKYNRIAH SHA KA 1 TARIK ÏAIONG BAN KHANG ÏA KA JINGKIENG DAMSITE,https://batesitv.com/kyrpad-u-mla-ban-pynkynriah-sha-ka-1-tarik-iaiong-ban-khang-ia-ka-jingkieng-damsite/
"U MLA jong ka North Shillong Constituency Bah Adelbert Nongrum ha ka sngi Baar u la phah da ka jingthoh sha u Symbud Myntri Rangbah uba khmih ia ka tnat Pynroi Sor Bah Sniawbhalang Dhar bad sha u Myntri ka tnat PHE u Marcuise N. Marak da ka jingkyrpad ba kin wad ia ki lad ki lynti ban weng ia ka jingkyrduh um ha ki shnong kiba dang hap hapoh ka North Shillong Constituency.Ha ka shithi ba la phah sha ki arngut ki Myntri ka Sorkar Jylla, u Bah Nongrum u la iathuh ba kum u Nongmihkhmat paidbah u la ioh ka jingujor na ka Dorbar Shnong Jaiaw Pyllun, ka Riatsamthiah, Wahingdoh bad na kiwei kiwei de ki shnong kiba la mad ia ka jingkyrduh um ha kane ki sngi.“Nga kyrpad ia ka tnat PHE bad ia ka tnat Urban Affairs ba kin iatreilang khnang ba ki paidbah nongshnong kin ym mad ia ki jingeh ha kaba iadei bad ka jingkyrduh ka umbam umdih ha kum kane ka aiom ba rang tyrkhong ka bneng,” u la ong.U la kyntu ruh ba kin phah ia ki nongtrei ban wad ia ka daw tynrai halor ka jingkyrduh um bad ong ruh ba ki don ki jaka ba ka um ka shu shlei kai katba ki don pat ki jaka kiba mih duna bha ka um bad mad ruh ia ka jingtyrkhong.","JUR KA JINGKYRDUH UM HA NORTH SHILLONG, PYNSNGEW U MLA SHA KA SORKAR JYLLA",https://batesitv.com/jur-ka-jingkyrduh-um-ha-north-shillong-pynsngew-u-mla-sha-ka-sorkar-jylla/
"U nongialam jong ka Trinamool Congress u Zenith Sangma ha ka sngi Balang u la thep kyrteng na ka bynta ban iakhun ia ka elekshon Lok Sabha na Tura Parliamentary Seat ka ban sa long ha ka 19 tarik Iaiong, 2024.Ia u Zenith Sangma, la synran lang da u hymmen jong u, u Mukul Sangma bad kiwei kiwei ki nongialam jong ka Trinamool Congress.Haduh mynta, kiba thep kyrteng na Tura Seat ki long ka Sitting MP ka Agatha Sangma ka ban iakhun na ka National Peoples Party (NPP) bad u Saleng Sangma u ban iakhun na ka seng Congress.Ka BJP dang shen ka la rai ban ym pyniengkyrtong bad pynbna ruh ban ai jingkyrshan ia ki kyrtong ka NPP ha Shillong bad ha Tura.Ha Shillong Seat, kiba la thep kyrteng haduh mynta ki long ka Dr. Ampareen Lyngdoh kaba iakhun na ka National Peoples Party (NPP), u Sitting MP ka Shillong Seat Bah Vincent H. Pala na ka Indian National Congress (INC), u Bah Robert June Kharjahrin uba ïakhun kum u kyrtong monlang ka Regional Democratic Alliance (RDA), u Dr. Ricky AJ Syngkon na ka Voice of the Poeple Party (VPP) bad ki kyrtong shimet ba kynthup ia u Prof. Lakhon Kma, u Bah Peter Shallam.Kane long ruh ka kynti kaba u Bah Vincent H. Pala un ïakhun ban shah jied biang kum u MP ka Shillong Seat hadien ba u la mihkhmat la lai samoi kynthih naduh u snem 2009.Katkum ka jingpyntip jong u Returning Officer ka Shillong Seat, ka Seng Congress ka la phah thep kyrteng ruh u Bah Manuel Badwar kum u Stand-by Candidate.",THEP KYRTENG U ZENITH SANGMA BAN ÏAKHUN NA TURA PARLIAMENTARY SEAT,https://batesitv.com/thep-kyrteng-u-zenith-sangma-ban-iakhun-na-tura-parliamentary-seat/
"Ki shipai BSF jong ka 172 Battalion, Meghalaya kiba la pynlong ka jingpynap shrip ki la ïohbat ïa kawei ka kali kaba kit ïa ka shini ba la thmu ban khaii beaiñ sha ka ri Bangladesh bad kem ruh arngut ki nong India na khappud Kuliang kaba hap hapoh ka East Jaiñtia Hills District.Lyngba ka jingïoh jingtip kaba bniah, ki shipai BSF ki la ïohbat ïa ka kali kaba kit hduh 35,000 kilor ka shini katba ka dang wan na ka thaiñ Ladrymbai ban leit sha ka shnong Kuliang.Ha ka jingtohkit, u nongñiah bad u nongbud kim shym la lah satia ban pyni ïa kino kino ki dulir halor ka jingkit ïa ka shini.Ïa ka kali, ka shini bad kynthup ïa ki arngut kiba la shah kem la aiti noh sha tnat Custom ban leh ïa kaba donkam katkum ki kyndon jong ka aiñ.","KURUP KI BSF 35 HAJAR KILO KA SHINI, SHAH KEM ARNGUT",https://batesitv.com/kurup-ki-bsf-35-hajar-kilo-ka-shini-shah-kem-arngut/
": Ki Pulit jong ka East Khasi Hills District kiba la pynlong ia ka jingtohkit kaba bniah ki la sdang ban lap ksai ia ki briew kiba donkti ban pyniap ia ki arngut ki bar jylla ha ka shnong Ichamati, kaba hap hapoh ka Sohra Civil Sub-division, East Khasi Hills District.“Ngi la ioh ksai halor ki katto katne ki briew kiba ngi suba ba ki dei kiba donkti ha ka kam bymman ha ka shnong Ichamati.  Hynrei, haduh mynta ngim pat kem satia iano iano ruh. Ngi dang pynlong ia ka jingtohkit kaba bniah ha lyndet ka jingthmu jong kane ka kam bymman,” ong u Superintendent of Police ka East Khasi Hills District u Rituraj Ravi ha u kyrwoh ba la phah sha ki lad pathai khubor ha ka sngi palei.“Ngi kyntu ia ki paidbah ba kin pynneh ia ka shongsuk shongsaiñ bad ban burom ia ki kyndon jong ka aiñ,” la ong u SP.Kum ban shu pynkynmaw hangne, ar tylli ki metiap jong bar jylla la lap ha ka janmiet sngi balang ha ka shnong Ichamati bad Dalda kaba hap hapoh ka Shella Police Station, East Khasi Hills District. Kine kiba la shah pyniap ki long u Esan Sing bad u Sujit Dutta bad ia ka met iap jong kine ki arngut la lap na ka shnong Ichamati bad Dalda.Kane ka la jia ryngkhat ha kane ka sngi ba ka Khasi Students Union (KSU) ka la pynlong ia ka jingialang ha ka por mynsngi ban pyrshah ia ka Citizenship (Amendment) Rule, 2024.La suba ba ki runar ki la shim kabu ha kane kajuh ka sngi ban dkhat jubor ia ka jingim jong ki arngut ki bar jylla.Ia ka met jong kine ki arngut la leh ia ka post mortem ha Shillong Civil Hospital ha ka sngi palei.Ki ar ngut ki para jong ki ar ngut ki bar jylla kiba la shah pyniap ha Ichamati ha ka jingiakren bad ki lad pathai khubor ha ka sngi palei katba ki dang ap ia ka jingleh Post Mortem ha Civil Hospital, Shillong ki la iathuh ba ki la ioh jingtip ia ka jingiaklumar ha iew Ichamati kaba la sdang ha ka por kumba 4:00 baje nohphai sngi hynrei ki la ioh jingtip ia ka jingkhlad kine ki arngut ka dei ha ka por premmiet.Uwei na ki para jong uba la shah pyniap u la iathuh ba u hymmen jong u, u dei uba ju bylla thep maw bad katba u dang thmu ban wan phai sha la ing bad ha shiteng lynti u la ngat pynban ha ka tyrsim jong ki runar kiba la tangon ia u haduh ba un da iap bad ia ka met jong u la lap narud surok.Halor kane ka jingjia, ki Pulit ka Sohra bad Shella bad kynthup ruh ki Pulit na Shillong ki la hiar sha ka shnong Ichamati, ka shnong kaba don ha khappud bad ka ri Bangladesh ban pynkhlaiñ ia ka jingpahara bad ban pynneh ia ka shongsuk shongsaiñ.Kumba ka long mynta, ka jinglong jingman ha ka shnong Ichamati ka la pynsyier mynsiem ia ki nongshong shnong khamtam ia ki bar jylla.",LAP KSAI KI PULIT ÏA KI BRIEW KIBA PYNÏAP ÏA KI BAR JYLLA HA ICHAMATI,https://batesitv.com/lap-ksai-ki-pulit-ia-ki-briew-kiba-pyniap-ia-ki-bar-jylla-ha-ichamati/
": U kyrtong shimet na ka Shillong Parliamentary Constituency u Prof Lakhon Kma u la hiar sha sor Jowai ban ialap sha ki paidbah ia ki mat bad ki jingthmu jong u na ka bynta ka election MP Lok Sabha ka ban long ha ka 19 tarik Iaiong.Ia ka jingialang la pynlong ha Iawmusiang, Jowai ha ka 28 tarik Lber.U Lakhon Kma ha ka jingkren ula ong ka jingmih madan jong u ban iakhun ia kane ka ilekshon MP kadei halor ka nongrim ban wanrah ia ka jylla Meghalaya kaba thymmai kaba lait na ka jingsahdien, ka jingbamsap bad ruh ban rah ia ka jylla ha ka ioh ka kot bad kiwei kiwei.U la ong lada ki paidbah ki mon ban jied ia u kum u MP, ka mat kaba hakhmat kaba u buh ka long ban saindur thymmai i aka pule puthi hapoh ka jylla, un iakhun ban pynrung ia ka ktien Khasi hapoh ka Khyrnit kaba Phra jong ka Constitution ka ri khnang ba ki samla kin iohlad ban thoh ia ki exam bapher bapher da ka ktien Khasi nalor kiwei kiwei.Nalorkata ula ong, kane ka Election MP kam dei ban thaw ia ka EC hapoh JHADC, lane ban thaw sorkar hapoh Assembly hynrei ka dei ka election ban phah tang ia uwei hi u briew u ban rah ia ka jingeh bad ka sur jong ki 7 tylli ki district jong ka Shillong Parliamentary Constituency.",KA ELEKSHON MP KAM DEI BAN THAW SORKAR HA JYLLA HYNREI BAN KREN HA PARLIAMENT: PROF. LAKHON KMA,https://batesitv.com/ka-elekshon-mp-kam-dei-ban-thaw-sorkar-ha-jylla-hynrei-ban-kren-ha-parliament-prof-lakhon-kma/
"Ka Khun Hynñiewtrep National Awakening Movement (KHNAM) ka la rai ban ai jingkyrshan ia ki kyrtong jong kiwei ki seng saiñpyrthei ha ka Elekshon Lok Sabha ka ban sa long ha ka 19 tarik, Ïaiong watla ka party kam shym la lah ban pynïeng kyrtong ha kane ka kynti.U Working President ka KHNAM Bah Thomas Passah haba ïakren bad u nongthoh khubor u la ong ka daw ba ka party kam shym pynïeng ïa la u jong u kyrtong ka long namarba ka KHNAM ka kwah ban pynleit jingmut ha ka Elekshon MDC ha Khasi Hills Autonomous District Council (KHADC).“Kam don jingmut bad ngi la don ka jingïakren ban pyrkhat tang na ka bynta ka elekshon MDC,” la ïathuh u Bah Passah.Haba kylli, “ngin sa pynlong shwa da ka jingïalang ha kine ki taïew ban sa wan na ka bynta ban shim rai ïano ka party kan ai jingkyrshan bad kum ka seng ngin hap hap ban peit shwa kiei ki mat treikam jong ki seng saiñpyrthei ne jong ki kyrtong ha kaba ïadei bad ki mat kiba ïatyngkhuh bad ka jylla khamtam kiba ïadei bad ki ritpaid riewlum.”“Ngi ladep ban pynlong shisien ïa ka jingïalang halor kane hynrei ngim pat rai pat shim rai ïano ngin ai jingkyrshan hynrei ha kane ka taïew ban sa wan, ngin sa pynlong jingïalang bad ngin sa shim ïa ka rai,” la ïathuh u Bah Passah.U la pynpaw ruh ba ka KHNAM ka kwah da ka Sorkar ka bym dei kaba synshar da ka Bharatiya Janata Party(BJP) hapoh ka Sorkar Pdeng namarba lada ka BJP kan dang ïai wan ha ka bor synshar, kan sa pyntreikam ïa ka Citizenship Registration Certificate Register, nangta sa ka National Population Register (NPR), sa ka National Register of Citizens (NRC) bad kine kin buh jingeh ïa ki ritpaid hapoh ka Ri India, u la bynrap.“Na ka bynta ka jingshngaiñ jong ngi, ngi hap ban pyntikna ba ngin ïaid da ka Sorkar ka bym don ka BJP,” u la ong shuh shuh.U la ïathuh ruh ba ki don ki seng saiñpyrthei kiba la phah shithi ban pan jingkyrshan hynrei ka party kam pat shim satia ïa kano kano ka rai.“Ngi hap ban pyrkhat bha nadong shadong hashwa ba ngin shim ïa ka rai,” u la ong.",RAI KA KHNAM BAN KYRSHAN ÏA KIWEI KI PARTY HA KA ELEKSHON LOK SABHA,https://batesitv.com/rai-ka-khnam-ban-kyrshan-ia-kiwei-ki-party-ha-ka-elekshon-lok-sabha/
": Ki Pulit ka Madanriting Police Station, ha ka Sngi Saitjaiñ ki la leit ban shimti ia kawei ka metiap jong kawei ka kynthei kaba la sahkut ha ki maw jong ka phud Umkhen kaba hap hapoh ka Dorbar Shnong Mawshbuit ha ka Dong Kharkamni.Ia kane ka metiap jong kane ka kynthei kaba la lyngkhuid, la lap na sharum ka Wei Thangdkhar, jong ka Wah Niamra, Mawshbuit da ki lai ngut ki khynnah rit kiba leit kai sha kane wah.Kine ki khynnah, tang shu iohi ia kane ka metiap da ka jingsheptieng ki la mareh bran bran ban leit pyntip sha ki nongialam shnong.Na ka liang jong ki nongialam shnong tang shu ioh jingtip halor kane ka jingjia, ki la pyntip marmar sha ki Pulit jong ka Madanryting Police Station.La suba ba kane ka kynthei ka dei kaba la shah rong ha ka umsaw na ka thaiñ ka Wah Umkhen.Katkum ka jinglap ki Pulit la sakhi ba kane ka briew kam don shuh ki jain phong ha ka met jong ka bad na ka liang jong u Rangbah Dong Bah Faster Field Nongdhar u la ong ba kane ka briew kam dei satia kaba napoh ka shnong Mawshbuit namarba kam shym la don ka jingjah briew hapoh ka shnong.Kat haduh ba la thoh ia kane ka khubor, ki Pulit ki la register case halor kane ka jingjia bad ka jingtohkit ka la iaid shakhmat.",LAP KI KHYNNAH ÏA KA METÏAP KYNTHEI BA LYNGKHUID NA WAH NIAMRA,https://batesitv.com/lap-ki-khynnah-ia-ka-metiap-kynthei-ba-lyngkhuid-na-wah-niamra/
"Shillong, Lber, 30 : Ka Coordination and Welfare Committee (CWC) Shella Bholaganj Block kaba long ka kynhun ba la thaw da ki bar jylla ha ka sngi Thohdieng ki la ujor sha u Myntri Rangbah ka Jylla u Conrad Kongkal Sangma halor ka jingshah pyniap jong ki arngut ki bar jylla dang shen ha ka shnong Ichamati.Ha ka ujor ba la soi da u President ka CWC, Shella Block, Gopal Dey u la dawa ia ka Sorkar Jylla ban kem mardor ia ki briew kiba donkti ban pyniap ia u Ishan Singh bad ia u Sujit Dutta ha Ichamati ha ka 27 tarik mynta u bnai bad dawa ruh ban aiti ia ka jingtohkit sha ka CBI/NIA, ban siew bailutksasn sha ki bahaing hasem jong kine ki arngut kiba la shah pyniap bad ban pynthikna ia ka jingshngaiñ jong ki bar jylla Hindi kiba buhai shnong ha Ichamati bad ha ki shnong bamarjan.Ka CWC ka la phah ruh ia kane kajuh ka jingujor sha u Myntri Rangbahduh ka ri Narendra Modi bad sha u Myntri ka tnat Kam Pohing Amit Shah bad sha u Lat ka Meghalaya u Phagu Chauhan.Lyngba kane ka ujor, ka CWC, Shella Block ka la teipop ba dei ki dkhot runar jong ka Khasi Students Union (KSU) kiba la pyniap ia u Ishan Singh bad ia u Sujit Dutta.Haba buh jingkylli ia ki bor synshar, ka CWC ka la ong, “ka Ichamati, ka dei ka shnong kaba hap hapoh ka East khasi Hills District jong ka jylla Meghalaya kaba la pyllait na ki kyndon jong ka CAA namarba ka hap hapoh ka Sixth Scheduled, ka dei ruh ka jaka kaba ka Khasi Students Union ka la pynlong ia ka jingpyrshah ia ka CAA kaba lam sha ka jingshah pyniap jong u Ishan Singh bad u Sujit Dutta. Ha kaba iadei bad kane, ka jinglong jingman kaba ngi mad ia ka jingim kaba syier bad ka jingartatien, ngi kwah ban buh jingkylli, kumno la ailad ban pynlong ia ka rally ha Ichamati? haba ka (Model) Code of conduct ka la treikam?”Ka CWC ka la buh jingkylli da kaba ong, “shano ki Pulit ki don haba ki dkhot jong ka KSU ki wan da ki kali ha Ichamati bad thombor ia ki bar jylla kaba wanrah ia ka jingkulmar bad ka jingsahh pyniap uwei u Bengali bad uwei u Adivashi kiba dei ki nongbylla kit maw.”“Hato ka Sorkar Jylla ka dei tang ka Sorkar tang jong kawei ka jaidbynriew? Hato ki bym dei ki riewlum kim dei ki nongthep vote/ki nongshong shnong ka Meghalaya? Hato ka Sorkar kam lah ban leh eiei pyrshah ia ki kynhun shitkhlieh ka Jylla Meghalaya.? Sa katno ngut ki ban duhei ia ka jingim ba ka Sorkar Jylla bad ka Sorkar Pdeng kin iohsngew ia ka jingud jingiam jong ki bymdei riewlum ha Meghalaya? la buh jingkylli shuh shuh ka CWC.“Hato u kpa uba duhei ia la u jong u khun tang na ka daw ki runar ka KSU un ioh ia ka hok? la kylli shuh shuh ka CWC.Ka CWC ka la kam ba ka jingjia ka la jia hadien ba ka rally pyrshah ia ka Citizenship Amendment Act ba la pynlong da ka Khasi Students’ Union (KSU) bad kiwei kiwei ki sengbhalang ha Ichamati, katkum ki khubor jong ki lad pathai khubor.“Ka jingiaumsnam ha ka jingiakhih pyrshah ia ka CAA kaba ladep ka la jia ha ka shnong Ichamati kaba poi haduh u pud ba ki bar jylla kiba sah ha kane ka thain kim lah mutdur. Wat hadien ba la sakhi kum kine ki jingjia ha u snem 2020 ha ka jingiaumsnam ha Ichamati, balei ki bor synshar district ki dang ai jingbit ia ki kynhun ban pynlong ia ka rally ha kajuh ka jaka?” la kynthoh ka CWC lyngba u Gopal Dey.“Nga phah ia kane ka jingthoh sha phi ban dawa ia ka hok jong ki arngut kiba la khladnoh bad ki bahaing hasem jong ki bad baroh ki khun shynrang bad kynthei ka Meghalaya kiba shah ibeiñ ha kawei ka liang tang namarba kim dei na kajuh ka jaidbynriew heh paid. Nga phah ia kane ka jingthoh ban pynpaw ia ka jingsngewkhia jong nga halor ka jingjia ba dang shen jong ki briew ki bym dei ki riewlum ha Meghalaya. Ki ain bad ki kyndon ka jylla kiba la thmu ban iada ia ki trai jylla, hynrei ki la long pynban ki mawsiang ba iatakhuh ia ki nongshong shnong bar jylla. Bun tylli ki jingshah typyrkhing, bun tylli ki Rul, bun tylli ki ain (kiba treikam tang ia ki bar jylla ka Meghalaya) ki la buh jingeh ia ki bym dei ki trai jylla ban shong ban sah bad ban kamai kajih ha ka jylla, shah khanglad ha ka ioh ka kot, ka kamai kajih, ka jinglaitluid, bad wat ha ka jingim,” la kynnoh u Gopal Dey.“Sa kawei ka jingeh ba la mad da ki bym dei ki trai jylla ka dei ka jingbym don ia u nongmihkhmat. Ka sainpyrthei kaba dei beit thik tang ia ki trai jylla ha Meghalaya bunsien ka la khñoit ia ka sur jong ki bym dei ki trai jylla, ka la buh jingeh ia ki ban kren haba wanrah ia kino kino kino ki rai kiba ktah ia ka jingim jong ki,” kynnoh shuh shuh u Dey.“Shuh shuh, ki bar jylla kiba sah ha Meghalaya, bunsien ki mad ia ka jingshah ibeiñ bad shah kiar, kaba ktah pat ia ka jingim kaba mariaryngkat watla ki shong ki sah hapoh ka jylla. Kane ka jingshah ibeiñ ka lah ban ktah ha kiba bun rukom, kynthup ia ki ing ban shong ban sah, ka pule puthi, ki lad iohkam iohjam bad kaba kham shyrkhei ka dei ka jingduh ei ki nongkynti bad ka jingim. Ka long kaba donkam ban ithuh ia baroh ki nongshong shnong ka Meghalaya, khlem da kheiñ kyrdan riewlum, dei ban niew lang bad ban ai ia ka hok ba mar ia ryngkat,” ong shuh shuh u Dey.”“Namarkata, nga kyntu ia ki bor ba dei peit ba kin pdiang ia ki jingai jingmut khnang ban kan pynjanai ia ka im, ka shong ka sah jong ki bym dei ki riewlum ha Meghalaya da kaba kem mardor ia ki runar kiba donkti ban pyniap ia ki bar jylla khnang ba ka shongsuk shongsaiñ kan don hapoh ka Jylla. Lada ki bor pulit kim lah ban kem ia ki nongleh kam bymman hapoh shitaiew, ia ka jingtohkit dei ban aiti noh sha ka CBI/NIA,” la dawa ka CWC.“Dei ban pynthikna ba ki bym dei ki riewlum ki dei ban ioh jingiada na ki kam bymman bad ban iada na ki jingshah pynmynsaw bad na ki kam runar da ki kynhun shitkhlieh ka Meghalaya pyrshah ia ki ritpaid (bar jylla) jong ka jylla Meghalaya. Ban buh ia ka Permanent Security Outpost/ CRPF/ ne kino kino ki Para-military Camp ne Post ha ki jaka kum ha Bholaganj bad Ichamati,” dawa ka CWC.Ka CWC ka la kynnoh ba bun na ki sengbhalang naduh ba la pynkha ki dei kiba donkti ban pynphriang ia ka jingisih pyrshah ia ki bar jylla ritpaid ha Meghalaya bad niew ruh ia ki bym dei ki riewlum kum ki “Bar Jylla”. Ha kawei pat ka liang ne ka jingbym leh eiei jong ka Sorkar Jylla ka pynlong ia ki runar jong kynhun sengbhalang ban ngeit ba ki dei kiba kham halor jong ka aiñ. Namarkata, dei ban thaw ia ka aiñ kaba pyrkhing khnang ba ka Sorkar kam lah ban shu bret ia ka jingkitkhlieh bad ia ki nongleh kam bymman dei ban kem bad ym ba kin shu iai sah ha ki kot tang kum ki “runar bym ithuh durkhmat.”Ka CWC ka la dawa ia ka Sorkar Jylla ban tem ia ka jingibeiñ bad ban wanrah ia ka jingialong kawei hapoh ka jylla khnang ba ki trai jylla bad ki bar jylla kin im suk im saiñ hapoh ka jylla bad ha kajuh ka por kane ka kynhun ka la dawa ban ai jingkyrshan bad ai jingiarap sha ki jaidbynriew bar jylla khnang ban kyntiew ia ka bha ka miat ka jong ki hapoh ka Jylla Meghalaya.",TEIPOP KA CWC ÏA KA KSU HALOR KA JINGSHAH PYNÏAP ARNGUT KI BAR JYLLA HA ICHAMATI,https://batesitv.com/teipop-ka-cwc-ia-ka-ksu-halor-ka-jingshah-pyniap-arngut-ki-bar-jylla-ha-ichamati/
"Ka Khasi Students’ Union (KSU) ka la bthah ia ki dkhot jong ka Coordination & Welfare Committee (CWC) Shella Bholaganj & Adjoining Areas ban mih markhmat ym ban shu jler bad jaw ummat kuratia hakhmat ka Sorkar bad ka pyrthei lyngba ki lad pathai khubor.“Ka jingpharep pyrshah ia ki dkhot ka KSU da kine ki poiei lyngba ka CWC ka pyni dak ba kine ki briew ki kob pyrshah ia ka KSU da kaba ialam bakla ia ki paidbah khlem ki sakhi satar kiba paka. Ka KSU ka kob ia uta u Gopal Dey ba lada u nud un wan mih markhmat bad ki dkhot ka seng ban pyni ia ki sabut ba u don halor ka jingkynnoh jingpharep jong u pyrshah ia ki samla ka seng. Mano uta u Gopal Dey?,” la byrthen ka KSU ha u kyrwoh ba la phah sha ki lad pathai khubor ha ka sngi Saitjaiñ lyngba u General Secretary u samla Donald V. Thabah.“Une u briew bad kiwei ki la mih ha ki lad pathai khubor ha u snem 2020 hadien ba ki jaidbynriew ki jong ki, ki la hiar thma kynsan ia ka jingialang pyrshah CAA bad dawa ILP jong ka KSU ha kaba da ki phew ngut ki dkhot ka seng ki la shah tied shah bom ha kine ki poiei da ki tiar ialeh tad haduh ba la pait ka khlieh bad lyngkien ka snam ha surok bad kumjuh ruh ka jingbthat jubor ia ka jingim ba kordor u Bah Lurshai Hynñiewta, u dkhot ka KSU Sohra Circle.  Halor ka jingujor ejahar bad pynher shithi sha u Myntri Rangbah ka jylla, ha kaba ki poiei lyngba ki CWC ki la kynnoh laiphew jait ia ka seng bad ki paid Khasi.  Ka KSU ka pynsngew sha baroh kito ki poiei kiba don hapoh ka shatri jong ka CWC ba kin tyngkan la u thylliej ioh poi sha ka mynsaw namar ka seng kan ym shong kli kti bad sngap kuman ia ka jingber bih kine ki poiei nalor ba ki thom naphang ia ki Khasi trai Ri trai muluk,” la ong ka KSU.“Ka seng ka sngew ba lada kita ki poiei ka CWC ki sngew kutlad palat ha jylla Meghalaya ki dei ban leit phai noh mardor sha shnong trai jong ki, ka Bangladesh bad sa leh katba ki sngewmon ha ri lajong. Tangba katba ki dang sah ha meiramew u Khasi kan bha shibun ia ki bad ki jaidbynriew jong ki ban ym mushlia lane tuklar ia ki aiñ ki kanun Khasi, ka khyndew ka shyiap u Khasi, ka khaii pateng u Khasi bad ka iaid ka ieng u Khasi,” la ong ka seng.Ka KSU sa shisien ka pynsngew ba nalor ka jingdawa ia ka ILP, ka Article 371, ka jingpynkup bor shuh shuh ia ki District Councils ka dawa ruh ba ka Cut-off Date lane tarik ot kyrteng ia ki nongshong shnong ba pura ka jylla Meghalaya kan dei beit 24 tarik u Lber 1971 bad ia kito kiba wan kiew na East Pakistan/Bangladesh hadien kane ka tarik dei ban bret noh ia ki sha la ka ri, kata, ka Bangladesh.“Kyntang ia wai ka KSU ka kyntu ia ki para Khasi ba kin ym ngop lane shah ialam bakla ha ki khubor hamsaia ki poiei lyngba ki lad pathai khubor lane social media namar kane kan pynpait bad pharia ia ka Jaidbynriew rit paid Khasi. Ka buit sianti ki poiei ka long ban pyni ba ki shah thombor (playing the victim card) katba napoh napoh dei ma ki kiba sdang ban kynshoit ban thombor ia ki Khasi kumba dang shu jia shen ha Keatinge Road bad NEHU,” la ong ka KSU.“Kum ka Jaidbynriew ngi dei ban iatylli ban ia ryntih ha kum kane ka saw ka siaw ha kaba ka umsaw kaba shyrkhei ka ap ban tap lup ia ka Jaidbynriew rit paid Khasi.  Ka KSU kan ym ailad da leilei ruh em ia ki poiei shi sngi ban leit trai khlieh ha Ri Khasi. Kam pher lada shah bom shah tied, shah set along ne wat ban iap ruh, hynrei ki dkhot ka seng ki tur beit da ka jingshlur ban iada ia la ka jaidbynriew ba la suit la shor da u mynbarim,” ong shuh shuh ka KSU.“Ka KSU ka maham ba lada kata ka Meghalaya Minority Linguistic Development Forum kan pynlong jingiakhih ha Bri i Hynñiewtrep, ka KSU ruh kan iakhih lang halor ka jingshah pyniap klep bad jingshah thombor ki Khasi na ka por sha ka por ha ki bar jylla,” la ong u General Secretary ka KSU.","WAT SHU JLER BAD JAW UMMAT KURATIA HA HAKHMAT KA SORKAR, ONG KA KSU ÏA KA CWC",https://batesitv.com/wat-shu-jler-bad-jaw-ummat-kurata-ha-hakhmat-ka-sorkar-ong-ka-ksu-ia-ka-cwc/
"Ka Federation of Khasi Jaiñtia and Garo Peoples (FKJGP) ka la maham jur ïa u Gopal Dey uba kam ïalade ba u dei u General Secretary jong ka Coordination And Welfare Committee  na  Shella-Bholaganj, ba um dei ban kynnoh ïa ka Khasi Students Union (KSU) halor ka jingshah pynïap jong ki arngut ki barjylla ha ka shnong Ichamati.“Kane ka kam dei ka jong u hynrei ka dei ka kam jong ki Pulit ban wad ïa ka jingshisha,” ong u kyrwoh ba la phah da u Secretary General ka FKJGP (Seng Kmie) Bah Eldie N. Lyngdoh sha ki lad pathai khubor.“Ki Pulit haduh mynta kim pat lap mano kita ki briew ba pynïap ïa u dkhot ka KSU u Lurshai Hynniewta ne ïa uta u Pulit ba siat ïap ïa u Bah Cheristerfield Thangkhiew.  Ngi kwah ban buh jingkylli ruh shaei u (Gopal Dey) jah une u briew ha ka por ba shah pynïap u Bah Lurshai Hynniewta. Haba mynta u (Gopal Dey) dawa ban kem mardor ïa kita ki briew ba donkti ban pynïap ïa kine ki bar jylla u la dei ban dawa ruh ban kem mardor ïa kito ki riew thrang snam ba pynïap ïa u Bah Lurshai,” ong u kyrwoh na ka FJKGP.“Kum ka seng ngi maham ruh ba une u Gopal Dey um dei ba ai ding halor ka jingjia ha Ichamati. Lada une u briew u dang ïai bteng ban pynshit, ngi, kum ka seng FKJGP ngin mih paidbah ha ka 7 tarik, Ïaiong ka sngi ba kine ki poiei, hapoh ka shatri ka Meghalaya Linguistic Minority Development Forum ki mut ban shong kyllaiñ myngggor ha Khyndailad,” la ong ka Seng.“Lada ka Sorkar ka sngap ïa ki poiei ki mynder ka mut ka sur ka paid ka Bri u Hynñiewtrei ka la shah taplup noh bad ban pynim biang ngin shim da ki sienjam kiba tyngeh,” la bynrap u kyrwoh.","WAT KYNNOH IA KA KSU, MAHAM KA FKJGP ÏA U GENERAL SECRETARY KA CWC",https://batesitv.com/wat-kynnoh-ia-ka-ksu-maham-ka-fkjgp-ia-u-general-secretary-ka-cwc/
"Shillong, Lber 31 : Ka Khasi Students’ Union ka long pdeng ia baroh lada ki leh pyrshah ia ka jingsngew jong u Paid ka Bri Hynñiewtrep ngin ym aili da leilei ruh, ong ka KSUKi tnat treikam bapher bapher jong ka KSU ha ka 31 tarik u Lber 2024 ka la leit ban pynai Shuti hi ia ki Bank bad kiwei kiwei kiba pynlong trei ha kane ka sngi kaba dei ka sngi kyntang jong ki Khun Kristan katta ka Easter Sunday.Ha kane ka sngi na ka liang jong ka KSU ka la lap ba jan baroh ki Bank ki pynlong trei khlem da burom ïa kane ka sngi kyrpang, ha katei ka jingleit jurip na ka liang ka KSU kala phah khang shi syndon ïa ki bank kiba plie. Ka Seng kala maham ruh ïa kitei ki Bank ba kim dei ban ïaleh pyrshah ne kheiñ dew thala ïa ki sngi kyrpang jong ki Khristan.Na ka Liang ka Seng ka pynpaw ba dei ka jing leh bym suidniew ka Sorkar MDA lane NDA ia ki paid riewngeit Kristan hapoh ka Jylla Meghalaya. Katba ha kiwei pat ki jylla kum ka Manipur, Mizoram bad kiwei ki jylla shatei thaiñ lam mihngi ki ioh shuti ha kum kane ka sngi kyrpang, watla ka dei kata ka Financial year.Kane ka jingleit khang khyrdep jong ka KSU ia ki Bank ka kynthup naduh Mawiong, Mawprem, Stand Jeep, Garikhana, Upper Shillong, Mawkhar, Khyndai Lad, Barik, Malki, Laitumkhrah, Nongmensong bad ha kylleng ka Bri U Hynniewtrep hi baroh kawei.",BYM BUROM ÏA KA SNGI EASTER SUNDAY LEIT PYNAI SHUTI KA KSU ÏA KI BANK BAPHER BAPHER,https://batesitv.com/bym-burom-ia-ka-sngi-easter-sunday-leit-pynai-shuti-ka-ksu-ia-ki-bank-bapher-bapher/
"Ki thylliej ding barhem ki lia bam duh ploiñ haduh ban da kylla dpei lut ïa ka iing jong u Bah Wanmon Pohshna kaba don ha shnong Kuliang, East Jaiñtia Hills District.  Kane ka la jia ha ka sngi Saitjaiñ ha ka por kumba 1.30 baje mynsngi.U Bah Wanmon u dei uba don san ngut ki khun kiba dang rit hynrei ha ka por ba ka ing ka la kem ding ym shym la don mano mano ruh hapoh ka ing kaba la bamduh ïa ka iïng baroh kawei bad ia ki tiar ki tar, ki mar rep, ki jaiñ ki nep kiba don hapoh ïing.U Bah Pohshna u la kyrpad ïa ka Sorkar bad ia ki riew paidbah ba kin sngewha ban phaikhmat lem sha u ban iarap lem khnang ba un iohlad ban shna thymmai pat da kawei ka ïing ban shong ban sah.Ki dkhot kiba don ha ka Whatsap Group ‘Ka sur u Paidbah Elaka Narpuh’ ki la noh synñiang katba lah ban iarap lem ïa u Bah Pohshna uba la duhnoh ïa ka iingsah bad duhnoh ki jingdon baroh.",BAMDUH KI THYLLIEJ DING ÏA KA ÏING U BAH WANMON POHSHNA HA KULIANG,https://batesitv.com/bamduh-ki-thylliej-ding-ia-ka-iing-u-bah-wanmon-pohshna-ha-kuliang/
"Ka eriong kaba jur kaba wanrah lang ia u lapbah bad ia u phria ka la syllad ia kiba bun ki bynta jong ka thain ribhoi sepngi khamtam ha ka thain Jirang kaba la mad ia ka jingjurlor na ka jingshah rat ki tnum iing bad ka jingjulor jong ki jingthung jingtep.Katkum ka jingtip ba la ioh lum, la iathuh ba ka shnong Umsaliang bad ka shnong Umsalani ki dei ki ar tylli ki shnong kiba la shah ktah jur bha haduh ba kawei ka longkmie kaba la tip kyrteng kum ka Khuni Killing ka la mynsaw jur ha kane ka jingjia bad kumba 44 tylli ki longiing ki la shah ktah.U Block Development Officer ka Jirang C&RD Block u Dr. Pabitra R Hajong ha ka jingiakren bad u nonglum khubor u la pyntip ba kane ka la jia ha ka por kumba 4 baje eiei janmiet jong ka 31 tarik u Lber, 2024 kat haduh ba ki iing ki sem ki la shah rat lut bad ki dieng ki la khyllem ha surok bad kah ruh ïa ka lynti ïaid.Na ka liang jong u BDO lem bad ki Pulit jong ka Rani Border Out Post ki la leit mar mar sha kane ka jaka hynrei ki la sahkut ha lynti namar ka jingkhyllem jong ki dieng hapdeng surok.U BDO u la bthah ruh ïa ki nongshong shnong ban rieh shipor ha ki iing skul bad ha ki iing dorbar kiba don ha kane ka shnong khnang ban lait na u slap bad na ka lyer katba ka Sorkar ka dang pynkhreh ia ki lad jingïarap.Kat haduh ba la pynmih ia kane ka khubor, la ioh jingtip ruh ba ki dang don sa kiwei kiwei ki shnong kiba shah ktah jur ha ka jingsyllad ka eriong bad ka jinghap jong u phria kum ha ka shnong Nongrim Jirang.","SYLLAD KA ERÏONG HA JIRANG, MYNSAW KA LONGKMIE, JULOR 44 TYLLI KI ÏING",https://batesitv.com/syllad-ka-eriong-ha-jirang-mynsaw-ka-longkmie-julor-44-tylli-ki-iing/
": Ha kawei na ka jingjia ïa tyngkhuh kali kaba la jia ha ka 31 tarik, Lber, 2024, ar ngut ki samla kiba la tip kyrteng kum u Khrawbor Pakma bad u David Sajem ki la duh ei ïa la ka jong ka jingim, hadien ba ka Scooty kaba ki shong kaba don ïa u number ML05 AB 5721, ka la leit tynrah ïa kawei ka kali Hyundai Eon bad ha kajuh ka por ka la leit tynrah pat sa ïa ka shaka jong kawei ka Trok.Katkum ka jingtip ba la iohlum na ki bor Pulit, la iathuh ba kine ki arngut ki samla kiba dei na West Jaintia Hills ki la ngat ha kane ka jingjia ha ka por 3.30 baje janmiet katba ki dang iaid lynti ha surok Shillong By-pass kaba don hajan Tyndai Resort.Ka tyllong khubor na ki Pulit ka iathuh ba kane ka la jia tang namar ba ka Scooty ba la shong da kine ki ar ngut ki la thmu ban knieh ïaid shakhmat ïa kawei ka kali Hyundai Eon kaba don ïa u number ML 05 K 2600 ba la ñiah da u Bah B. Marbiangbor Thangkiew na Nongkseh, Upper Shillong bad ha ka jingpynher ïa ka Scooty ki la leit ban tynrah kylla ïa kane ka kali bad hadien kata, ka Scooty ka la leit ban tynrah sa ia ka shaka jong kawei ka trok kaba don ïa u Number ML 11 8622, ba la ñiah da u Iohbor Lapasam na ka shnong Shangpung, East Jaintia Hills  kat haduh ba kine ki ar ngut ki la shah iuh na ki bynta jong ka khlieh bad duh syndon ïa la ka jingim.Hadien ba ki Pulit ki la pynlong ïa ka jingtohkit ki la rah noh ïa ka met jong kine ki ar ngut sha Civil Hospital Nongpoh ban pyndep ïa ka Post Mortem.",ÏAP HASHEN ARNGUT KI SAMLA NA WJH HA KA JINGTAKHUH KALI HA SHILLONG BY-PASS,https://batesitv.com/iap-hashen-arngut-ki-samla-na-wjh-ha-ka-jingtakhuh-kali-ha-shillong-by-pass/
"Ka Jaintia Students Union (JSU) ka lah maham tyngeh ia u Gopal Deu bad ia ka Committee jong u ba kim dei ban pynshit lane kynnoh kulmar ia ki dkhot ka KSU ba ki dei kiba donkti ban pyniap ia ki ar ngut bar jylla ha ha Ichamati .“U Gopal Dey um dei ban shu kynnoh kulmar bad ka seng ka lah ong ba ki bor Pulit ki dei ban pynngat bad shitom hapoh ka aiñ ia u kum kine ki briew kiba kynnoh khlem ki sabut satar ba biang,” la ong ka seng ha u kyrwoh ba la phah da u President u Bah Jersom Shylla.“Lada jia eiei ia ki bar jylla la shu kynnoh beit ia ki dkhot sengbhalang na ka por sha ka por bad ka seng ka maham ruh ia u Gopal Dey ba um dei ban shu kynnoh khlem ka sabut bad ka kynhun tohkit ki Pulit ki la leh la ka kamram,” u la ong bad bynrap, “ka seng ka dawa ruh ia ki bor synshar distrik bad ia ka sorkar ba da leilei ym dei ban ailad ban pynlong jingialang ki ne ki kynhun poiei ka CWC namar kan nang pynshit ia ki dkhot ka jaitbynriew bad kan nang wanrah shuh shuh ia ka jingsngew pher jaitbynriew bad ia umsnam,”  la ong ka Seng.“Ka seng ka buh jingkylli ruh na ka Sorkar Jylla ba ia ki bar jylla thrang snam kiba dkhat bad pyniap ia ka mynsiem ba lui lui jong u samla Lurshai Hynniewta ha Ichamati, hato la iohkem neem ia ki bad haei lah set ia ki ?   Ka JSU ka lah dawa na ka Sorkar ba ka dei ban sei madan ia ka case bad ban pynpaw pyrthei ia kito ki bar jylla kiba dkhat bad pyniap ia ka jingim u samla jong ka Bri u Hynñiewtrep,” la ong shuh shuh u kyrwoh.",SHAEI JAH KA COMMITTE U GOPAL DEY POR BA SHAH PYNIAP U SAMLA LURSHAI HYNÑIEWTA: JSU,https://batesitv.com/shaei-jah-ka-committe-u-gopal-dey-por-ba-shah-pyniap-u-samla-lurshai-hynniewta-jsu/
": Ka Hynñiewtrep Integrated Territorial Organisation (HITO) ha ka sngi u Blei ka la phah da ka jingthoh sha u Deputy Commissioner jong ka East Khasi Hills u SC Sadhu ban ym ai jingbit ïa ka Meghalaya Linguistic Minority Forum (MLMDF) kaba la pynbna ban pynlong ïa ka jingïakhih da kaba ïashong kyllaiñ myngor ha Khyndai Lad, Shillong.Ha u kyrwoh ba la phah sha ki lad pathai khubor u President ka HITO Bah Donbok Dkhar u la ong, ka seng ka pyrshah jur ban ai jingbit ïa ka MLMDF hapoh ka jingïalam u SK Choudhary, ban pynlong ïa ka jingïashong kyllaiñ myngor halor ka jingshah pynïap jong ki arngut ki bar jylla ha Ichamati, Shella.“Watla ka dei ka hok jong ki paidbah ban pynlong ïa ka jingïakhih, hynrei ban pynlong ïa ka jingïakhih kaba jaijai ha kum kane ka por ka lah ban nang aiding bad kan pynmih ïa ka jingsngew ïapher jaitbynriew ha ka jaka ka jong ngi,” ula ong.“Ngi kyntu ïa ki jaitbynriew ki bym dei Khasi ba ki dei ban sngewnguh ïa ka jingshisha ba ki paid Khasi kila ïai bteng ban ïakhun na ka bynta ka hok ka jongki mynta la palat 76 snem (1948-2024) ha kaba kila mad ïa ka jingeh na ka jingshah knieh ïa ka khaïi pateng bad ka kam saiñ hima sima ha ki briew kiba nabar bad na ka jingbym pynurlong ïa ka jingkular ka ri ïa ka jingïatehkular ha kaba ïadei bad ka Annexed Agreement hapoh jong ka jingbuh ïa ki kyndon jong ka Instrument of Accession kaba la ïasoi bad mynjur da ka sorkar India bad ki paid Khasi mynta la 76 snem,” ong u Bah Dkhar ha ka dorkhas ba la phah sha u DC.“Ka National Commission for Schedule Tribes (NCST) ha u ïaïong 2012 ka la phah ïa ka jingbthah ïa ka Ministry of Home Affairs bad Ministry of Tribal Affairs jong ka Sorkar India ban pynrung ïa ki kyndon jong ka Annexed Agreement ha ka riti synshar ka ri hynrei haduh mynta la kyntait ban leh ïa katei da ka Sorkar Pdeng bad Sorkar Jylla bad ki la pynlong kamkai ïa ka Article 338A jong ka riti synshar ka ri India,” la ong shuh shuh u Bah Dkhar.“Ka jingbym pyndep ïa katei ka jingïatehkular ka la wanrah ïa ka jingbym shngaiñ ïa ki paid riewlum Khasi bad kumta ki ïai bteng ban pynlong ïa ki jingïakhih bad ban bteng ban ïakhun ha ka lynti jong ka ri synshar paidbah,” u la bynrap.“Ka HITO kam pyrshah ïa ka MLMDF ban pynlong ïa ka jingïakhih bad kadei ka hok lyngba ka riti synshar ka ri ban pynlong ïa ka jingïakhih kaba jai jai halor kano kano ka mat, hynrei lada ailad ba ka MLMDF ban pynlong ïa katei ka jingïakhih, ngi ki HITO ngi kwah ban pan jingbit lang ban ïalum ban pynlong ïa ka jingïakhih kaba jai jai ban dawa ïa ka hok halor ka jingshah pynïap u (L) Lurshai Hynñiewta ha katei kajuh ka sngi bad ka juh hi ka jaka kaba pynlong da ka MLMDF ha Shella, Sohra ne Shillong,” ong u Bah Dkhar.Haba pynrem jur ïa ka jingkynnoh ka CWC pyrshah ïa ka KSU, ka HITO ka la ong, “katba ki Pulit kim pat ïoh ïa ki sakhi sabut ka long kaba kloi eh ban kynnoh ba ki trai ri trai muluk ki la leh ïa ka kam thombor kiba la jia ha kylleng ka jylla pyrshah ïa ki jaitbynriew Bengali, ym lah ban tip ba ka lah ban dei ruh ka kam kaba la leh da kiwei pat ban pynjah burom ïa ka jaitbynriew Khasi, Jaiñtia bad ki Garo.",THOH KA HITO SHA U DC BAN YM AI JINGBIT ÏA KA MLMDF BAN ÏAKHIH HA KHYNDAI LAD,https://batesitv.com/thoh-ka-hito-sha-u-dc-ban-ym-ai-jingbit-ia-ka-mlmdf-ban-iakhih-ha-khyndai-lad/
"Ka Hynñiewtrep National Youth Front (HNYF) ka la rai ban pynlong ia ka jingiakhih ha ka 7 tarik, Iaiong, 2024 ha nongbah Shillong bad ther tyngeh ruh ïa ka Coordination and Welfare Committee (CWC) bad kynnoh ba kane ka kynhun ka la warnah ia ka jingïapher jaitbynriew halor ka jingshah pynïap ki arngut ki bar jylla ha Ichamati.Ha u kyrwoh, u President ka HNYF Bah Sadon Blah ula ong, “katba ki Pulit ki dang tohkit ïa kane ka jingjia, kumno ka Coordination and Welfare Committee ka la shu kdew kti beit da kaba pynïasnoh ïa ka KSU bad ka jingpynïap ïa u Isan Singh bad u Sujit Dutta.”“Ngi sngew ba ka dei ka jingpyrshang jong ki ban wanrah ïa ka jingïakynad pher jaitbynriew bad jinghuri hura kaba ngin ym ailad satia,” u la bynrap.U Bah Blah u la ther tyngeh ïa ka Meghalaya Linguistic Minority Forum (MLMF) namar ka jingai aiding da kaba pynbna paidbah ban pynlong ïa ka jingïashong kyllaiñ myngor halor ka jingshah pynïap kine ki arngut, kaba ha ryngkat bad ka CWC ki la shim ïa ka bynta ban wanrah ïa ka jingïakynad jaitbynriew na ki kam bymman kiba shu jia ryngkhat.“Ka HNYF ka pyrshah jur ïa kano kano ka jingpyrshang jong kum kine ki kynhun ban aiding ïa ka jingïakynad jaitbynriew hapoh ka Jylla da kaba leh ïa ki kam sngew ïapher jaitbynriew ki bym donkam satia, ïa kiba ka jaitbynriew Khasi ka la ïai long kaba jai jai pyrshah ïa ka jingshah pynïap ki briew jong ngi la ka dei ha khappud, sha siat ïap ha ki BSF ne ka jingshah bomïap u (L) Lurshai Hynñiewta,” la bynrap u kyrwoh.“Ka jingthmu ban pynlong ïa ka jingshong kyllaiñ myngor da ka Meghalaya Linguistic Forum ka dei ka jingkob pylleiñ pylleiñ ym tang ïa ka HNYF hynrei ïa ki paid riewlum trai ka Jylla. Kumta, ngi la rai ban pynlong ïa ka jingïakhih ha ka 7 tarik ïaïong, 2024 pyrshah ïa ka jingkynnoh ba ngi ki paid riewlum ka Jylla ngi dei ki nongpynïap ïa ki bar jylla,” ong u President ka HNYF.",JINGJIA HA ICHAMATI: 7 TARIK ÏAIONG RAI ÏAKHIH KA HNYF BA PYNBNA ÏAKHIH KA MLMF,https://batesitv.com/jingjia-ha-ichamati-7-tarik-iaiong-rai-iakhih-ka-hnyf-ba-pynbna-iakhih-ka-mlmf/
"Bun tylli ki ïing briew ha ka thaiñ Ri Muliang, West Khasi Hills District ki la julor na ka jingsyllad jong ka erlangthari ha ka sngi u Blei bad ki shnong kiba la shah ktah ki kynthup ïa ka shnong Langpih, ka shnong Tynghor, ka shnong Umyiap bad kiwei kiwei de ki shnong kiba marjan ha kane ka thaiñ.Ka erlangthari kaba la wan ryngkat bad u slap kaba la neh kumba katto katne kynta ka la lied naphang ia ki tin sop ing bad jynrat ruh ia ki dieng ki siej bad ïa ki nar post ilektrik.Ha kane ka jingjia,  ki la don ruh katto katne ngut ki briew kiba la mynsaw bad kat haduh ba la pynmih ia kane ka khubor ym pat lah ban ioh jingkhein ia ki briew kiba la mynsaw.",JULOR BUN TYLLI KI ÏING HA KA THAIÑ RI MULIANG BA SYLLAD KA ERLANGTHARI,https://batesitv.com/julor-bun-tylli-ki-iing-ha-ka-thain-ri-muliang-ba-syllad-ka-erlangthari/
"Ka United Hynñiewtrep Movement (UHM) ka la pynrem jur ia ka jingkynthoh bad jingkynnoh ba  khlem nongrim jong ka Coordination and Welfare Com-mittee (CWC) pyrshah ia ka KSU halor ka jingshah pyniap klep ki arngut ki bar jylla ha Ichamati ha ka janmiet jong ka 27 tarik, Lber, 2024.Ha u kyrwoh ba la phah da u President ka UHM Bah Charlie J Rani, u la ong, “ka seng ka maham jur ia ka CWC ban shu padiah  khlem nongrim ioh lyngba kane ka jingpadiah kulmar kane ka CWC kan poi pynban sha ka thma kaba heh.”“Ka seng ka sngew ban buh jingkylli na ka Sorkar Jylla hato kito ki mynder kiba shim ia ka jingim jong u Bah Lurshai Hynñiewta (bam kwai ha dwar U Blei) ki lah shah pynsajia neem katkum ka aiñ nalor ba la tip thikna ba dei ma ki kiba leh ia ka kam bymman. Hato ka Sorkar ka la iohkem neem ia u Vicky Dey uba la byrngem ia ka KSU kumjuh ia ka jaitbynriew Hynñiewtrep ban pyniap klep ia ngi,” la ong une u nongialam ka UHM.“U kyrwoh ba shai  lyngba ka UHM sha ki bar jylla bad khamtam kane ka CWC ba wat pynbor ia ngi ki dkhot ka jaitbynriew Hynñiewtrep ba ngin shim ia ki sienjam ba tyngeh lyngba kane ka jingtei pop ia ka KSU bad kumjuh ia ki  dkhot ka jaitbynriew jong ngi haba ka aiñ ka don ban bishar sngewbha wat padiah kulmar,” la maham u Bah Rani.Haba maham ia ka Meghalaya Linguistic Minority Forum (MLMF) ka UHM ka la ong “ka Meghalaya Linguistic Minority Forum ka dei ban sangeh mardor halor ka jingthmu ban shong kyllaiñ myngor ha Khyndailad namar kane kan  long pynban kumba theh umphniang ia ka ding ba dang klang mynta bad lada ka Sorkar kan ailad ia kum kine ki jingthmu jong ka MLMF kan sa poi sha ka jingiapher jaitbynriew bad kan sa mih ruh ka jingiapyni bor bad lada jia kano kano ka jingjia ba sngewsih lyngba kane ka Sorkar kan hap shim hi ia ka jingkit khlieh.”Ka Seng ka pynrem jur ia ka Sorkar Kmie halor ka jingpyntreikam ia ka Citizenship Amendment Act (CAA) bad kumba ka jaitbynriew hi baroh kawei ka pyrshah kumta ka Seng ruh kan iai pyrshah ia kane ka aiñ iakjakor. Ka Seng ka dawa ba ka Sorkar Jylla ka dei ban shimkhia ia kane ka mat ban pynsngew ruh sha ki tyndong shkor jong ka Sorkar Kmie ba kam dei ban pyntreikam ia kane ka aiñ hapoh ka Jylla Meghalaya ba ha ka jaka jong kane ka dei ban pyntreikam noh mardor ia ka Inner Line  Permit (ILP), ka jingpynrung ia ka ktien Khasi ha ka Khyrnit Baphra jong ka Riti Synshar ka Ri India bad ban pynthikna ia u pud u sam uba biang.",MAHAM KA UHM ÏA KA CWC BAN YM PADIAH KULMAR ÏOH POI SHA KA THMA BA HEH,https://batesitv.com/maham-ka-uhm-ia-ka-cwc-ban-ym-padiah-kulmar-ioh-poi-sha-ka-thma-ba-heh/
": Da ki phew tylli ki iing ki sem ha ka thaiñ Block II, Ri Bhoi District ki la shah punjulor ha ka erïong kaba la wan lynshop ha ka janmiet Sngi U Blei kumba ha ka por 4:00 baje janmiet.Katkum ka jingiohlum jingtip, la iathuh ba kane ka erïong bajur ka la lynshop ym tang ïa ki ïing ki sem ha ka thaiñ khappud Block II hynrei da ki phew tylli ki ing ki sem ha ka thaiñ Jirang ruh ki la shah pynjulor bad kumjuh ha ki bynta bapher bapher jong ka them Ribhoi.Ha ka thaiñ Block II kaba hap hapoh ka Raid Nongtung, lai tylli ki shnong ki la shah ktah bha ba kynthup ia ka Shnong Ummat-I, Ummat-II bad ka shnong Nongsder ha kaba 28 tylli ki ïing ki la shah pynjulor ha ka erïong erngit bad bun na ki longïing ki la kylla khlem ïing khlem sem.La iathuh shuh shuh ba nalor ka jingpynjulor jong ka eriong ia ki ing ki sem, wat ki jingthung jingtep ruh ki la shah pynjulor ha u Phria.U President jong ka Synjuk ki Rangbah Shnong  Border Area ka Raid Nongtung u Bah Blikshon Sohtun u la iathuh ba ka jingwan lynshop kynsan ka erïong ka la ktah ïa kiba bun ki Longïing longsem kiba la shoing khlem ïing khlem sem namarba ka eriong erngit ka la pynjot pynpra ia ki ïing ki sem jong ki.Na ka liang jong ka Synjuk bad ki nongïalam shnong ki la kyrpad ia ki bor sorkar ba kin phah ban jurip mardor ïa ki longïing kiba shah ktah bad  ha kajuh ka por ban thaw lem ïa ki lad jingïarap sha ki lanot kiba la shah ktah ha ka eriong.","JYNRAT KA ERÏONG DA KI PHEW TYLLI KI ÏING HA BLOCK-2, RIBHOI",https://batesitv.com/jynrat-ka-eriong-da-ki-phew-tylli-ki-iing-ha-block-2-ribhoi/
"a Hynñiewtrep A`chik National Movement (HANM) ha ka Lah Sngi u Blei ka la ujor da ka ejahar sha u Superintendent of Police jong ka East Khasi Hills District pyrshah ia u Gopal Dey uba kam ialade kum u  President jong ka Coordination And Welfare Committee (CWC), na Shella-Bholaganj bad dawa ruh ia ki Pulit ban kem mardor ia u Gopal Dey.Ha ka jingiakren bad ki lad pathai khubor, u Asst. Secretary ka HANM u Bah Wyraiwan Sohtun u la iathuh ba ka seng ka la mudui da ka ejahar pyrshah Gopal Dey halor ka shithi ba u la phah sha u Myntri Rangbah ka Jylla u Conrad K Sangma ha ka 29 tarik, Lber, 2024 uba kam ialade kum u President jong ka Coordination and Welfare Committee, Shella Bholaganj Block and Adjoining Area bad ong ruh ba ka seng kam lah satia ban pdiang ia ka jingteipop pyrshah ia ka KSU halor ka jingshah pyniap jong ki arngut ki bar jylla ha ka 27 tarik, Lber, 2024 ha ka shnong Ichamati.“Ngim don kano kano ka jingpyrshah halor ka jingphah ia ka shithi sha u Myntr Rangbah.  Manla ki nongshong shnong ki don ka hok ban pynpaw ia ki jingeh ki jong ki, hynrei katba ka tnat Pulit ka dang pynlong ia ka jingtohkit halor kane ka jingjia bad kum kine ki jingkynnoh pyrshah ia ka KSU ka long ka bym lah satia ban pdiang bad kane kan wanrah ia ka jingbym iasngewthuh jingmut hapdeng ki nongshong shnong ka jylla,” u la ong.“Namarkata, ki Pulit ki dei ban pynshitom ia u Gopal Dey halor kine ki jingkynnoh katkumk ki kyndon jong ka aiñ.   Ka Seng ka shaniah tylli ia ka ain bad ia ka tnat Pulit ha kaba ki nongleh kam bymman ki dei ban shah kem bad ban shah pynngat hapoh ki kyndon ain jong ka ri,” la bynrap u Bah Sohtun.U la ong ruh ba ka seng ka pynrem jur halor ka jingshah pyniap jong ki arngut ki bar jylla kiba la tip kyrteng kum u Ishan Singh bad u Sujit Dutta ha ka shnong Ichamati ha ki runar.“Ngi kyrmen ba ka tnat Pulit kan ym pynslem ban lap ia ki runar kiba leh ia kane ka kam bymman lada dei mano mano ruh bad ai ba ka aiñ kan leh la ka jong ka kamram,” ong shuh shuh u nongialam ka HANM.“Ngi Kyntu ruh ia ka tnat Pulit ban kem ia ki briew kiba pynsaphriang ha ka Social Meidia ia ka shithi ba khlem don jingsoi kaba byrngem ia ka KSU, namarba kane ka shithi ka dei kaba la phah sha u President bad sha u General Secretary ka Khasi Students Union.  Ia ki briew kiba donkti dei ban kem bad ban pynshitom,” la dawa ka HANM.","MUDUI EJAHAR KA HANM PYRSHAH ÏA KA CWC HA U SP, DAWA BAN KEM ÏA U GOPAL DEY",https://batesitv.com/mudui-ejahar-ka-hanm-pyrshah-ia-ka-cwc-ha-u-sp-dawa-ban-kem-ia-u-gopal-dey/
"U Chief Electoral Officer (CEO) Dr BDR Tiwari ha ka Lah Sngi u Blei u la lum jingïalang ïa ki nongïalam jong ki seng saiñpyrthei bapher bapher na ka bynta ban pynkhreh ïa ka elekshon Lok Sabha ka ban sa long ha ka 19 tarik, ïaïong.Haba kren sha ki lad pathai khubor, u Dr Tiwari u la ïathuh, namarba ka aiom lyiur ka la wan, la bthah ïa ka tnat Pule Puthi bad ïa ka tnat Revenue and Disaster Management ba kin buh jingmut lypa ban long kiba la pynkhreh namarba bun na ki Polling Stations ki dei kiba yn sa buh ha ki skul.“Ngi kwah ban pynthikna ba ka leit ka wan kin ym shah ktah bad ki jaka rieh slap bad kiwei kiwei ki jingdonkam dei ban pynbiang ha ki Polling Station (na ka bynta ka bit ka biang jong ki nongthep vote ha ka sngi thep vote),” u la bynrap.Katkum ka jingong jong u, ka jingdon jong ki Polling Station ka la kiew na ka 3512 sha ka 3482 ha ka elekshon MLA ba ladep long ha u snem 2023.U la ong ba ka tnat ka la kut jingmut ban shim ïa ki lad ki lynti ban pynsngewthuh ïa ki paidbah bad khamtam ïa ki samla ba kin mih shakhmat ha ka sngi thep vote.“Na ka bynta ka bit ka biang jong ki paidbah ha sor bad kumjuh ruh ki samla ka dei ka jingshah tynjuh kaba khraw ha ka por elekshon.  Ngi la pyntreikam da ki lad ki lynti ha ki Booth Level bad bun na ki Polling Station ki duna bha ka jingpoi jong ki nongthep vote ha ka sngi thep vote, hynrei mynta ngi la shim da ka sienjam kumno ban leh katkum ka jingdon jong ki Polling Booth bad ki jingdon jong ki district. Ngi la ïatreilang bad ki dorbar shnong, ki skul, bad kiwei kiwei ki shlem ai jinghikai ban pynurlong ïa ka thong,”la ong u Tiwari.Ha kajuh ka por, u CEO u la pyntip ba ka Meghalaya nalor ba ka dei ka jaka ba kham jyrngam ki khlaw ki btap, ka Election Commission ka la rai ban pynlong ïa ka Green Election.“Mynta ka jinglong jingman jong ka suiñ bneng ka biang bha ban thung jingthung bad ngi la shim ïa ka rai ban pynlong ïa ka jingthung dieng khnang ban pynsah jingkynmaw ïa ka elekshon. Ha manla ki Polling Station, ngin sa thung ïa ki tynrai dieng bad ki ban ïoh thung ïa ki tynrai dieng kin dei ki nongthep vote shynrang bad kynthei kiba poi nyngkong eh ban thep vote ha ki Polling Station,” u la bynrap.",ÏAKREN U CEO ÏA KA TNAT PULE BAD DISASTER MANAGEMENT BAN YM SHAH KTAH KI POLLING STATION HA KA AIOM LYIUR,https://batesitv.com/iakren-u-ceo-ia-ka-tnat-pule-bad-disaster-management-ban-ym-shah-ktah-ki-polling-station-ha-ka-aiom-lyiur/
": Ka United Democratic Party (UDP) Amlarem Unit ka la khot bad wer ïa ki nongkyrshan jong ka UDP ba kin ïawer lem ïa ki paralok ba kin ym don ka jingsngew pher party hynrei ban ai jingkyrshan pura ïa u kyrtong ka Regional Democratic Alliance (RDA) ha ka elekshon Lok Sabha ka ban sa long ha ka 19 tarik, Ïaiong.Ha ka jingïalang kaba la long dang shen ha ka shnong Pdengshakap u MLA ka UDP na Amlarem Constituency Bah Lahkmen Rymbui uba dei ruh u President u la kyrpad ban pynjop ïa u Bah Robert June Kharjahrin khnang ba kan pynsuk ban treikam ha kaba ïadei bad ki kam pynroi bapher bapher hapoh ka Amlarem Constituency.U MDC barim Bah Lamdibok Sumer uba long u Vice President jong ka UDP Amlarem Circle Unit bad u Bah Medling Swer uba long u Working President ki la pynsngew hakhmat ka jingïalang ïa ki thong treikam jong ka party bad kumjuh ruh ka jingpyntyllun ïa ki kam nangne shakhmat ban pynkhreh ïa ka elekshon Lok Sabha.U Adviser jong ka UDP Amlarem Unit Bah Kolmen Pohshna u la kyrpad ïa ki paidbah ka Amlarem Constituency ba kin ïasnohkti lang kumba la paw ha kine ki san snem ba ladep lyngba ka jingtrei shitom jong u MLA ban wanrah ïa ki song pynroi bad ban kyntiew ïa ka thaiñ ha kaba ïadei bad ka jingwanrah ïa ki Govt. LP School Building, ka umbam umdih, ka ïohkam ïohjam, ki lynti ki synkien bad kiwei kiwei ki jingdonkam jong u paidbah.“Nga kyrpad ïa ki paidbah ba kin klet ïa kino kino ki jingsngew party bad ban ai jingkyrshan pura kumba la bthah da u MLA khnang ba u kyrtong ka RDA un long u MP uba lah ban wanrah ki jingkylla ha ka Jylla hi baroh kawei,” u la ong.’“U Bah Robert June Kharjarin u dei u kyrtong uba dang thymmai bad u bym pat don ïa kano kano ka dak thohbria.U long u Candidate ba dang thymmai u bym pat don kano ka jingthoh bria,” u la ong bad bynrap, “ka RDA ka la jied ïa u kyrtong uba kynsai bad uba la don ka jingnang jingstad bad ka jingshemphang uba lah ruh ban ïasaid ïa ka khia ka shon jong ka jylla ha Parliament.”",KYRPAD KA UDP AMLAREM BAN KYRSHAN PURA ÏA U KYRTONG KA RDA HA KA ELEKSHON MP,https://batesitv.com/kyrpad-ka-udp-amlarem-ban-kyrshan-pura-ia-u-kyrtong-ka-rda-ha-ka-elekshon-mp/
": Kumba 40 pyrton ki Pulit ka Sorkar Pdeng kin sa wan poi ban pahara hapoh ka jylla Meghalaya na ka bynta ban pynthikna ba kan don ka shongsuk shongsaiñ ha ka jingpynlong ïa ka elekshon Lok Sabha ka ban sa long ha 19 tarik mynta u bnai.ïa kane la ïathuh da u Chief Electoral Officer (CEO) u Dr BDR Tiwari, bad pyntip ba ka jylla ka la ïohpdiang kumba 40 pyrton ki bor pahara na ka Sorkar Pdeng.Na kine, kumba san pyrton jong ki Pulit CAPF ki ladep don lypa ha ka jylla, bad iathuh kiwei pat yn sa phah pahara katkum ka rukom pyrkhat kam kaba ladep pynbeit lypa.U Dr. Tiwari u la ïathuh ba baroh ki kam ladep ban pynbeit kiba la long katkum ka aiñ.“Ngi la shimkhia ha kaba ïadei bad ki kam khappud hashwa ban pynlong ïa ka elekshon.  Ka Election Commission of India (ECI) ka ladep ban pynmih ruh ïa ki jingbthah kiba donkam sha ki jylla kiba marjan jong ka jylla,” la iathuh u Dr. Tiwari.U la pyhntip, kumba long haduh mynta ki la don kumba ar tylli ki jingujor ha kaba ïadei bad ka jingpynkheiñ ïa ka Model Code of Conduct (MCC).","40 PYRTON YN PHAH KA ECI BAN PAHARA SHA MEGHALAYA HA KA ELEKSHON MP, PYNTIP U CEO",https://batesitv.com/40-pyrton-yn-phah-ka-eci-ban-pahara-sha-meghalaya-ha-ka-elekshon-mp-pyntip-u-ceo/
"Ki Pulit ka nongbah Shillong ha ka janmiet jong ka sngi Baar ki la rah ban tian bishar ha Kashari jong u District and Session Judge, East Khasi Hills District ia ki arngut ki dkhot jong ka Khasi Students Union (KSU) South Khasi Hills District Unit hadien ba la kem ia ki na ka shnong Wah-U-Tim bad na ka shnong Saitsohpen, Sohra ha ka miet shiteng synnia jong ka sngi nyngkong.Kine ki arngut ki dkhot ka KSU kiba la tip kyrteng kum u Shanborlang Shati, 26 snem ka rta bad u Mesadapbor Skhembil, 26 snem ka rta ki la shah kem halor ka jingshah pyniap jong ki arngut ki bar jylla ha ka shnong Ichamati kaba la jia ha ka 27 tarik u bnai baladep kiba la tip kyrteng kum u Ishan Singh bad u Sudip Dutta.Na ka liang jong ka Kashari ka la aibor ia ki Pulit ban set along 7 sngi ia kine ki arngut ki dkhot ka KSU khnang ba ki Pulit kin dup lah ban pynlong ia ka jingtohkit kaba bniah.Katba ki Pulit ki dang rah ban tian bishar ia kine ki arngut ha Kashari, ki bahaing hasem ki la bud ban synran lang ia ki tad haduh ka khyllipmat ba la mih na Kashari.",7 SNGI AI BOR KA KASHARI ÏA KI PULIT BAN TOHKIT ÏA KI 2 NGUT KI DKHOT KA KSU,https://batesitv.com/7-sngi-ai-bor-ka-kashari-ia-ki-pulit-ban-tohkit-ia-ki-2-ngut-ki-dkhot-ka-ksu/
"Arngut ki dkhot jong ka Khasi Students Union (KSU) South Khasi Hills Unit ki la shah kem ha ki Pulit ka por shiteng synnia halor ka jingsuba ba ki dei kiba donkti ha ka jingshah pyniap jong ki arngut ki bar jylla ha ka shnong Ichamati ha ka 27 tarik u bnai baladep.Kine ki arngut ki dkhot ka KSU kiba la shah kem ha ki Pulit ki dei kiba la tip kyrteng kum u Shanborlang Shati 26 snem ka rta na ka shnong Wah-Utim bad u Mesadapbor Skhembil 26 snem na ka shnong Saitsohpen, Sohra.Hadien ba la kem ia kine ki arngut ha ka miet Lah Sngi u Blei, la set ha along jong ka Sohra Police Station bad ha ka step sngi Baar la wanrah noh sha Shillong bad la set ha Sadar Police Station na ka bynta ban pynlong ia ka jingtohkit.Ki bahaing hasem ha ka jingiakren bad ki lad pathai khubor habar ka Sadar Police Station ki la iathuh ba ki Pulit ki la wan kem ia kine ki arngut ki dkhot ka KSU ha ka por shiteng synnia kumba ha ka por 1:15 baje mynstep sngi Baar.Ki bahaing hasem ki la iathuh ba ki Pulit ki la rah ia kine ki arngut ki dkhot ka KSU na ka bynta ban pynlong ia ka jingtohkit.Kum ban shu pyntip, ki arngut ki bar jylla kiba la shah pyniap ki dei kiba la tip kyrteng kum u Ishan Singh bad u Sujit Dutta. Ia ki metiap jong kine ki bar jylla la lap ha ka por janmiet ha ka shnong Ichamati bad ha Dalda kaba hap hapoh ka Shella Police Station, East Khasi Hills District.Kane ka la jia ryngkat, ha kane ka sngi ba ka Khasi Students Union (KSU) ka la pynlong ia ka jingialang ha ka por mynsngi ban pyrshah ia ka Citizenship (Amendment) Rule, 2024.Ka Coordination and Welfare Committee (CWC) Shella Bholaganj Block dang shen ka la la ujor sha u Myntri Rangbah ka Jylla u Conrad Kongkal Sangma halor ka jingshah pyniap jong ki arngut ki bar jylla ha ka shnong Ichamati.Ha ka ujor ba la soi da u President ka CWC, Shella Block, Gopal Dey ka la dawa ia ka Sorkar Jylla ban kem mardor ia ki briew kiba donkti ban pyniap ia u Ishan Singh bad ia u Sujit Dutta ha Ichamati ha ka 27 tarik bad dawa ruh ban aiti ia ka jingtohkit sha ka CBI/NIA lada ki Pulit ka Jylla kim lah ban kem ia ki nongleh kam bymman hapoh shitaiew, ban siew bailutksasn sha ki bahaing hasem jong ki arngut kiba la shah pyniap bad ban pynthikna ia ka jingshngaiñ jong ki bar jylla Hindu kiba buhai shnong ha Ichamati bad ha ki shnong bamarjan.Ka CWC ka la phah ruh ia kane kajuh ka jingujor sha u Myntri Rangbahduh ka ri Narendra Modi bad sha u Myntri ka tnat Kam Pohing Amit Shah bad sha u Lat ka Meghalaya u Phagu Chauhan.Lyngba kane ka ujor, ka CWC, Shella Block ka la teipop ba dei ki dkhot runar jong ka Khasi Students Union (KSU) kiba la pyniap ia u Ishan Singh bad ia u Sujit Dutta.",KEM KI PULIT ARNGUT KI DKHOT KSU HALOR KA JINGSHAH PYNÏAP KI BAR JYLLA HA ICHAMATI,https://batesitv.com/kem-ki-pulit-arngut-ki-dkhot-ksu-halor-ka-jingshah-pyniap-ki-bar-jylla-ha-ichamati/
"Ki nongialam jong ka Hynniewtrep National Youth Front(HNYF) ER hapoh ka jing ia lam u samla Pynbiang Rymbai ki la leit ban ai da ka dorkhas hakhmat u Superintendent of Police ka West Jaintia Hills Bah C.Syrti halor ka ka jingshah pyniap dusmon jong u samla Kyrshandame Talang uba sah ha ka shnong Mupliang.Kum ban shu pynkynmaw hangne, u samla Kyrshandame Talang la shah pyniap ha ka 10 trik Lber ha khappud ka shnong Mukhla,Myrjai  bad ia ka met jong u la lap ha ka jaka kaba tip kum ka Moosdai bad ia kane la leh da ki riewthrang snam ki bym pat ioh kem haduh mynta mynne.Kine ki nongialam ka seng ki la pyntip ba u SP u la iathuh ba ki Pulit ki dang pynlong ia ka jingtohkit ban lap ksai ia kiba donkti ban pyniap ia u ne u samla.Ka Seng ka kyrpad jur ia u SP ban shimkhia ia kane ka kam khnang ba kum kine ki jait jingjia kin ym jia shuh hadien habud bad ka seng ruh ka pynrem jur ia ki riewthrang snam kiba dkhat jubor ia ka jingim u samla Kyrshandame.",ÏAKYNDUH KA HNYF ÏA U SP HALOR KA JINGSHAH PYNÏAP DUSMON U KYRSHANDAME TALANG,https://batesitv.com/iakynduh-ka-hnyf-ia-u-sp-halor-ka-jingshah-pyniap-dusmon-u-kyrshandame-talang/
"Ka Hynñiewtrep Youths’ Council (HYC) ka la maham tyngeh ia ka ABVP, ka Students’ Wing jong ka BJP  bad ia ka World Organisation of Students and Youths (WOSY) ba kim dei ban pynlong ia ka skulbah North Eastern Hill University (NEHU) kum ka rynsan leh politik bad ban pynkha ia ka jingsngew iapher jaitbynriew hapoh kane ka skulbah.“La pyntip ia ngi ba ka ABVP kaba dei ka Students’ Wing jong ka BJP ka la pyrshang ban rung shapoh ka Campus da kaba pyndonkam ia ka kynhun kaba la tip kum ka World Organisation of Students and Youths (WOSY) bad ban pynlong ia ki prokram da ka jingiatreilang bad ka RSS kum kaba ladep pynsangeh dang shen da ka HYC.Ka jingrakhe ia ka lehniam Holi hapoh ka Campus da ka WOSY da ka jingiatreilang bad ki dkhot jong ka ABVP/RSS kam dei kaei kaei ruh hynrei ka dei tang ka jingpyrshang ban wanrah ia ka jingsngew iapher jaitbynriew bad ban leh politik ruh ha kajuh ka por.  Baroh shikatta ki snem, ki samla pule, ki nonghikai bad ki nongtrei jong ka NEHU ki ju pynlong ia ki tamasa bad kam ju don kano kano ka jingujor.  Hynrei ban rakhe ia ki tamasa da ka jingthmu ban wanrah ia ka jingsngew iapher jaitbynriew bad ban leh politik ka long kaei kaei kaba ka HYC kam lah ban pdiang,” ong u kyrwoh ba la phah da u Education Secretary ka HYC (CEC) Bah Enlang Sawian.“La pyntip ia ngi ba ym shym la ai jingbit ia ka WOSY ban pynlong ia ka prokram bad ban rakhe bad kijuh ki briew ki bym dei ki samla pule jong ka skulbah hapoh ka Campus bad ngi ai ka jingkyrshan bapura ia ka nongrim ba la shim da ki nongkitkam jong ka NEHUSU bad ngi pynrem ia ka jingleh jong kito kiba donkti ban ktah kti ia u Vice-President jong ka NEHUSU. Ngi kyntu ia ki bor Pulit ba kin kem ia ki briew kiba donkti ha ka jingiashoh iadat katkum ki kyndon jong ka aiñ bad ngi kyntu ruh ia ki bor pyniaid jong ka NEHU ban leh da kaba tyngeh ia ki nongpynlong ia ka prokram. Hynrei lym kumta, ka HYC kan shim hi da ki sienjam ban pynthikna ba u lanot un ioh ia ka hok bad ban pynthikna ruh ba ka skulbah ka dei ban leh da kaba tyngeh ia ki nongpynlong prokram,” la ong shuh shuh u Bah Sawian.Ka HYC ka la kynnoh ruh ba ka ABVP ka la pyrshang ban rung ha NEHU Shillong bad ha Tura Campus da ka jingthmu ban pynphriang ia ka politik jingisih bad ban pynkha ia ka jingsngew iapher jaitbynriew da kaba pyndonkam ia ka WOSY namarba kam lah ban rung hi dalade, namarba ka kynthup ia u samla pule Bangladeshi kum u Jurak uba katkum ka jingioh jingtip jong ngi u dei uba don case ban jrong kti kynshleiñ/ktah kti.  Ka ABVP ka la pyrshang ban pynkupbor ia kine ki jaid briew ba la shah wohdong ban rung shapoh ka Campus bad ban leh politik jakhlia hapoh ka skulbah.“Ka HYC ka maham ia ka ABVP bad ia ka WOSY ba ki dei ban long kiba phikir bad ym ban pyndonkam ia ka NEHU na ka bynta ki Agenda politik bad ban pynkha ia ka jingsngew iapher jaitbynriew hapoh ka skulbah. Ngin ym shah ia ki briew ne ia ki kynhun kiba thmu ban pynjngut ia ka kyrteng jong ka NEHU bad ia ka jylla jong ngi baroh kawei namarba kum ka NEHU kam ju shah satia ia kum kine ki kynhun ban iashim bynta ha ki politik jong ki samla haduh mynta.  Ngi kwah ruh ban iohi ba ka status quo kan iai neh wat ha ki snem ki ban sa wan,” la ong shuh shuh ka HYC.“Ngi kyntu ia ki samla pule jong ka NEHU ban long kiba peitngor bad ban leh eiei khnang ban pynthikna ba ka skulbah ka dei ban long kaba laitluid na ki Political Agenda bym larkam jong kine ki ar jait ki kynhun ne ki briew,” la bynrap ka HYC.","WAT PYNKHA ÏA KA JINGÏAPHER JAITBYNRIEW BAD LEH POLITIKS HA NEHU, MAHAM KA HYC ÏA KA ABVP BAD WOSY",https://batesitv.com/wat-pynkha-ia-ka-jingiapher-jaitbynriew-bad-leh-politiks-ha-nehu-maham-ka-hyc-ia-ka-abvp-bad-wosy/
"Ka Khasi Students Union (KSU) South Khasi Hills District Unit ka la wer ia ki dkhot bad ia ki kmie ki kpa jong ki dkhot ba kin mih paidbah lashai ka sngi Balang ban tur sha Sohra Police Station halor ka jingshah kem jong ki arngut ki dkhot ka seng ha ka por shiteng synñia ka Lah Sngi u Blei ha ki Pulit.U President ka seng  u samla Ribok Diengdoh ha u kyrwoh video ba la phah sha ki lad pathai khubor ha ka sngi Baar u la ong, “lashai ka sngi (Balang) hapoh 12 baje mynsngi ngan poi hapoh Sohra Police Station. Ki dkhot kiba shynrang mynsiem ki dei ban mih. Ki kmie ki kpa kiba sngewthuh ia ka jingshah nioñ beiñ ha kum kine ki jait briew ki dei ban mih nangne shakhmat.Lada phi lah ban pynthikna ba nga dei uba donkti bad u nongpyniap briew, pynthikna    lashai ka sngi. Phi dei ban pynthikna. Nga, nga dei u khun dap shynrang i mei bad ym shym la kha bad i mei im shym la sneng ia nga khie ma me ynda la heh la san khie leit pyniap briew,” la ong une u nongialam ka seng.“Kum u nongialam, nga dap da ka jingsngewkhia namar kaei kane kaba ngi, ngim sngewthuh shuh. Haoid ngi sngewthuh ba kane ka jingpynlong sohpdung jong ki Pulit ka dei beit ka jingjia ha Ichamati (Pynthaumdan). Ka jingong jong ki, ka dei kaba shu jler suda. Ka jingong jong ki ban shu shim jingkylli kam dei pat ba kin leit mynmiet myniong. Haei ju don ka aiñ ban leit kem mynmiet myniong ia ki briew. Kata nga kwah ban buh jingkylli,” la buh jingkylli shuh shuh une u nongialam ka KSU.Haba pynrem ia ki Pulit, u samla Ribok u la ong, “ka rukom kem jong ki (Pulit) ka long thik kum ia u lehnoh (namarba) 1:30 baje mynstep ki shu leit kem na iing.  Lada ym don briew ha ing, kin  shoh kin bom bad kin ong ba u pynap da ka tari kumba pynap u Bah Cheris. (Hato ka) long hi kata?”“Mar syn iohkem ia ki dkhot jong ngi arngut la pyllait ha ki lad pathai khubor katba ia kito ki briew ba la iohi pyllein pyllien da ka Video Clip ba ki shim ia ka mynsiem jong u Lurshai haduh mynta ngim ioh sngew ba kin pynpaw ia ka kyrteng ba katno ngut ki la kem.  Ban shu kynnoh kam dei ka kam kaba suk, bad lada phi donkam khot ia ngi, ngi kloi ban wan shapoh Thanat,” u la ong.“Naduh ka taiew ba ladep jong ka sngi Balang, sngi Palei, sngi Thohdieng, sngi Saitjain ka mobile phone jong ngi ka dang meh. Ha ka sngi Saitjain ngi dang don ha Sohra tad haduh ka lah Sngi u Blei ba ngi kiew Shillong. Hynrei balei ha kita ki lai sngi saw sngi phim lah ban phone ia ngi ban phah wan mih sha Thanat. Phi mut ban shu sylla ba ngi dei ma ngi kiba pyniap ia kita ki briew. bad nga lah ban ong ba lehse ioh dei ka kynja ishu ba ngi leit ban beh ia kito ki dkhar nongtrei jong ki Minister bad ban ong sa peit kaei ka ban jia phi mut ban leh da kumne. bad phi mut ban revenge bad buhnud buhnam ia ngi da kane ka rukom.Lada phi kwah ban tohkit ia ki khynah, ai da ka kot, khot ia ki shapoh thanat nga ruj nga kloi ban wan,” la ong u samla Ribok.“Ngim donkti ma ngi ha kata ka jingpyniap briew. Lada phi kwah ban kylli tohkit, kylli da kawei ka rukom, ym dei ban tan shiteng miet shiteng iong. Phi mut ba ki dei ki nongkyndong phin shu lehbeiñ ia ki ba kim tip ia ka ain. Hato ka ju don kata ka aiñ ban shu khot ia ki briew sha Thanat tang ban shim jingkylli kin da leit kem shi baje shiteng mynmiet ha ing,” la buh jingkylli une u nongialam ka KSU ia ka tnat Pulit.“Wat khang, haduh ba ngan da poi ha Sohra Police Station bad ngin iakren kaei ka ban mih bad kaei ka ban jia,” u la bynrap.“Lada phi mut ban shim jingkylli kumne kumtai kumno ka jia ha kato ka sngi, dei ban phah da ka kot bad phah wan mih ia ki (dkhot) shapoh thanat bad hynnin nga dang iohsngew ba ki (Pulit) ki leit hapoh 1:30 baje mynstep, ki wad ia nga, nga ngam dei ba nga tieng ba nga rieh hynrei nga beh la ka kam nga wan kiew sha shillong. Ngam shym la rieh bad nga pangmet haba ki khynah lajong kin shah  kem. Nga dei u nongialam, nga sngewthuh ban iohi ba ki bahaing ki iam nga ruh nga pang ka mynsiem,”  ong une u nongialam ka KSU.“Ki khynnah jong ngi ki dang bun kiba dang pule kan jia aiu ia ki?  Ka jingleit klas jong ki kam myntoi shuh lada phi pynngat Case. Ka kam ka jam kim ioh shuh. Mynta ngi, ngin pynthikna wat pynngat case ia kine ki khynnah katba phim pat pynthikna mano ba donkti ban pyniap ia kito ki briew da kaba shu tharai.  Ban shu ong u briew ba dei kita ki dei kita phin shu ngeit noh phi hap ban wad jingtip haduh ban da lap.  Phin da lap ia kita ki briew pynshitom katkum ka aiñ lada ki don kita ki briew kiba nud ban shim ia ka mynsiem briew.  Ngin sa ia peitkai ha kaei ka kyndon phi pynngat ia ngi bad lada phi, phim don ia ka sakhi kaba biang ngin sa ia peit kai. Na ka liang jong ka seng ngi don la ka iktiar ba ngin leh na ka bynta jong phi kiba shu thombor,” ong shuh shuh u Samla Ribok Diengdoh.Haba buh jingkylli ia ka tnat Pulit, u samla Ribok u la ong, “naduh ba iap u Lurshai Hynñiewta, saw snem kynthi ngi leit buh syntiew manla u snem kam ju don kano kano ka jingjia. Lada dei ma ngi kiba pyniap briew saw snem kynthih ngi la wan kam la jia kaei kaei ha kito ki sngi. Ngi tang shu dep ka kamram ngi la phet. Ngi kwah ia ki bor jong ka aiñ ba kin leh da kaba donkam ia ki briew kiba pyniap ia u Lurshai.  Hynrei mynta phin shu kynnoh ba dei ma ngi? Sangeh noh ka kem naduh lashai ka sngi nga la wan shapoh Sohra bad wat kem ia ki dkhot jong ngi. Lada phi kwah kylli jingkylli, kylli na kita kiba don bad kiba ia leit.”“Lada phi mut ban shim jingkylli kumne kumtai kumno ia ka jingjia ha kato ka sngi, dei ban phah da ka kot (hajir) bad phah wan mih ia ki shapoh Thanat bad hynnin nga dang iohsngew ba ki (Pulit) ki leit (kem) hapoh 1:30 baje mynstep.  Ki wad ia nga, nga ngam dei ba nga tieng ba nga rieh hynrei nga beh la ka kam nga wan kiew sha shillong,” u la ong shuh shuh.",MYNTA 12 BAJE MYNSNGI YN TUR KI DKHOT KA KSU SHA SOHRA POLICE STATION,https://batesitv.com/mynta-12-baje-mynsngi-yn-tur-ki-dkhot-ka-ksu-sha-sohra-police-station/
"Shillong, Ïaiong 3 : U President ka HYC Sohra Circle u Bah Cornerstone Sohtun u la khot la wer ia ki paidbah ba kin ia mih ryntih ha ka por 12 baje jong ka 3 tarik u ïaiong 2024 ban ia snohkti lang bad ka KSU ban tur sha Sohra Police Station kum ka dak ka jingpyrshah ia ka jingshah kem ki 2 ngut ki dkhot ka KSU kiba la shah kynnoh ba ki donkti ban pyniap ia ki 2 ngut ki bar jylla ha Ichamati.Ka HYC-Sohra Circle ka pynpaw ia ka jingbitar ban iohi ba ki Bor pulit ki kloi bha ban thwet bad kem ia ki dkhot jong ki Sengbhalang haba don kano kano ka jingjia. Ki kloi ruh ban pynkit ia jingshah kynnoh ha ki dkhot jong ki Sengbhalang ka Ri Lum Khasi-Jiantia lada jia ei ei ia u Mynder shisngi. Hynrei lada jia ei ei ia u Paradoh parasnam jong ngi, ki ialeh ban tem bad pynthynda katba lah. Ka jingkem ia ki dkhot ka KSU-Sohra shiteng miet shiteng synnia bad ban pynngat ia ki kloi lan ha ki kyndon ain watla khlem da don ki sabut satar kiba biang halor ka jingjia ha Pyntha Umdan (Ichamati) ka long kaei kaei ka ba ngim lah ban pdiang kum ki dkhot ka Jaidbynriew.Ki bor pulit ki leh klet bad kim leh ei ei haba u Vicky Dey u byrngem byrsit ia ki dkhot ka Jaidbynriew. Wat haduh mynta kim shym la lah satia ban kem ia une u briew. Ym dei ba kim lah hynrei ngi tip bha ba kadei namar ba kim ioh bor satia na ki bor ba halor ki jong ki ba kin kem. Hynrei ia ki jong ngi pat tang da ki katto katne kynta lane sngi ki kloi ban thwet bad kem tang ban pynhun ia ki bor ba halor ki jong ki.Kumta, kum ka Seng, ngi khot, ngi wer bad ngi kyntu ia baroh ki Nongshong Shnong ka Dong ka Thain Sohra ba kin ia mih ryntih lashai ka sngi, kumba lah khot lah wer da u Nongialam ka KSU South Khasi Hills, ba phin ia mih lang ryntih ban tur sha Sohra Police Station ha ka por 12baje nohphai sngi ban pynpaw sha ki bor pulit bad ka Sorkar ba kim dei ban leh mata madei ia ka lawei ki khun samla ka thain jong ngi da kaba pynngat ki case ba har rukom namar kan ktah ia ka lawei ka jong ki bad kumjuh ruh ban pynpaw ba kum ki nong shong shong ka dong ka thain ngi pynrem jur ia ka jingleh jong ki Pulit bad ki bor Sorkar ban shu pharep kulmar ia ki khun samla jong ngi, pynkut ka kyrwoh na ka HYC Sohra Circle.",WER KA HYC ÏA KI PAIDBAH BAN ÏA MIH RYNTIH BAN TUR SHA SOHRA POLICE STATION,https://batesitv.com/wer-ka-hyc-ia-ki-paidbah-ban-ia-mih-ryntih-ban-tur-sha-sohra-police-station/
"U General Secretary ka Khasi Students Union (KSU) samla Donald V. Thabah ha ka sngi Palei u la kyntu ia ka sorkar ba kan ym pynjynjar bad pyntyrha shuh ia ki dkhot jong ka seng, hynrei lym kumta ka seng kam banse ban shim da kiwei pat ki sienjam kaba lah ban ktah ia ka shongsuk shongsain bad kaba lah ban ktah pat ia ki bor sorkar.Une u nongialam ka KSU  u la pynpaw ia kane halor ka jingkem jong ki Pulit ia ki arngut ki dkhot jong ka Khasi Students Union, South Khasi Hills District Unit na ka shnong Wah-u-Tim bad na ka Shnong Saitsohpen dang ha kine ki khyndiat sngi halor ka jingshah pyniap jong ki arngut ki bar jylla ha ka shnong Ichamati ha ka 27 tarik u Lber.Halor ka jingphah dorkhas ka Vishwa Hindu Parishad (VHP) sha ka President ka Ri India ka Droupadi Murmu ban tuklar halor ka jingshah pyniap jong ki arngut ki bar jylla ha Ichamati bad kumjuh ruh ia ka jingdawa jong ka Coordination and Welfare Committee (CWC) Shella Bholaganj Block ia ka Sorkar ban kem mardor ia kiba donkti bad ka jingpynbna jong ka Meghalaya Linguistic Minority Forum (MLMF) ban pynlong ia ka jingiakhih shong kyllain myngngor ha Khyndai Lad, na ka liang jong une u nongialam jong ka KSU u la ong ba seng kan ym shong kli kti namarba lada ma ki, ki iakhih ia ka jingshah banbein jong ki parajait ki jong ki, ka KSU ruh kan hap  ban mih ban iada ia ka jingshah banbein jong ki paradoh ki parasnam la jong.Haba phah kyrwoh jingmaham sha ka VHP ha ka jingrakhe ia ka Sngi Kyrsiew Ri (Khasi National Awakening Day), u General Secretary ka KSU u la ong, “ngi, ngim ju tuklar ia ka kam jong ka VHP sha dewbah India, ka VHP ruh kam dei ban wan tuklar ia ki kam ki jam hapoh ka Bri u Hynñiewtrep. Ka VHP kam dei ka seng kaba long seng trai ri hapoh kane ka ri Khasi, ka dei ka Foreign Agency, ka Foreign Organsation bad kam dei ban tuklar eiei ha kaba iadei bad ka jinglong jingman ha kane ka Bri u Hynñiewtrep.”“Sa kawei ka kyrwoh ia ka VHP halor ka jingong ba ka peit ia baroh ki nongshong shnong India, hynrei kaba sngewphylla ka long ba ka VHP ka peit pynban ia kita ki mynder poiwir kiba wan buhai shnong kiba ioh ia ki kot ki sla lyngba ki kam buit tuh bad kam peit ia ngi ki trai ri trai muluk jong kane ka jaka. Kane ka pyni ia ka jinglong arsap jong ka VHP,” la kynthoh u samla Thabah.“Kaba khatduh ka khubor ia ka VHP, lada phi sngew ba phi don ia ka jingkitkhlieh ia ka jinglong jingman hangne hapoh ka jylla jong ngi, tehlakam shwa ia ki dkhot jong ki, kiba don hangne hapoh Shillong, kiba iaid rally mynshem snem hapoh Laban ha ka sngi u Blei kiba ieng hakhmat ka khyrdop jong ka Ingmane Grace Covenant Church bad ha Laban Presbyterian Church kiba hylla Jai Shri Ram, kiba hylla ia ki kyntien shitniam ban byrngem byrsit ia ki paradoh parasnam jong ngi kiba dang shong jingiaseng. Lada kam leh kumta, ka mut ba kane ka seng ka shu long tang na ka bynta ka jingmyntoi jongno re jongno. Ka KSU kam tieng kam smiej bad kan ym ailad hi ruh ia kine ban wan pynduh mynsiem, ban thombor ia ki paradoh parasnam ki jong ngi,” u la ong shuh shuh.","KA VHP KA DEI TANG KA FOREIGN AGENCY, WAT WAN TUKLAR HAPOH KA BRI U HYNÑIEWTREP : KSU",https://batesitv.com/ka-vhp-ka-dei-tang-ka-foreign-agency-wat-wan-tuklar-hapoh-ka-bri-u-hynniewtrep-ksu/
": U General Secretary ka Khasi Students Union (KSU) samla Donald V. Thabah ha ka sngi Palei u la kynthah ia ki Politishian da kaba ong naduh ba ka Meghalaya ka la ioh ia la ka jong ka jylla, kam pat don wat tang kawei ruh ka ain kaba ka jylla ka la lah ban pynurlong hynrei ha kine ki sanphew snem lait noh tang ka aiñ Land Tranfers Act kaba la wanrah da u Martin N. Majaw.Ha ka jingiakren bad ki lad pathai khubor, une u nongialam ka KSU u la ong, “naduh ba ngi dang ioh ia ka jylla, ki bun hi ki bym pat lah ban kren bad ki bym pat lah ban pynurlong hynrei lait noh sa tang u Bah Martin N. Majaw (bam kwai ha dwar u Blei) ba la lah ban wanrah ia ka Meghalaya Land Transfer Act, bad katto katne ngut ki riewsaiñ pyrthei.  Hynrei ha kine ki por leilei, ngi iohi ba ki Politishian jong ngi ki thiang tang ka ktien.  Lada ki kren ha ki rynsan paidbah, kin kren shaphang ka jingieid jaidbynriew hynrei ynda ki la jop, ynda ki la shong ha ki shuki, kaei kaba ki leh? Kata ka dei kaba ngi kum ki paidbah ngim dei shuh tang ban shu kylli, hynrei ngi la sngewthuh ba kum kine ki jait briew ki dei kiba long kumno. Ngim pat iohi ia kano kano ka kam kaba ki ai na ka bynta ka jaidbynriew jong ngi kan shong shngaiñ ne ba ki mynder ri kiba wan buhai shnong hapoh ka Bri u Hynniewtrep kin shah weng noh na kane ka jaka jong ngi.”U la iathuh ruh ba ka jingdawa jong ka KSU ka la sdang naduh ka por ba u Bah Banshan Sing Nongbet u dang long u President ka seng namarba ka jingbun palat ki mynder dei ban lap.“Ha ka Jylla Assam, mynshwa ka la don kawei ka aiñ Illegal Migrants Determination by Tribunal, 1983, hynrei ki ong ba kane ka ktah ia ka Citizenship Act, 1955, ka Foreigners Act, 1946 bad kiwei kiwei kaba long palat ia ka aiñ ka pynduh noh ia ka snap jong ka Illegal Migrants (Determination by Tribunal), Act, 1983. Lada ngi peit ia ka CAA ruh ka long palat ia ka aiñ bad kane ka ktah ia ka Foreigners Act, 1946. Haba ka All Assam Students Union ka pynlong ia ka jingiakhih ha Mangaldoi bad Darrang District da ka Anti-Foreigners Movement, ki la soi ha u snem 1985 ia ka Assam Accord kaba pdiang haduh mynta bad katkum ka Assam Accord u snem ot kyrteng (Cut-off Year) ka dei naduh ka 24 tarik, Lber, 1971 namarba dei hadien u snem 1971 ba da ki million ngut ki Bangladeshi bad ki Pakistani ki wan rung sha ka thaiñ Shatei Lammihngi. Lada u snem ot kyrteng u treikam, ka mut, ba bun hi ki mynder ri bad ki bar jylla kin shah buh ha ki Detention Camp bad kin duh noh ia ka hok long nongshong shnong jong ka ri India,” la ong u samla Thabah.“Ka KSU ka dawa nyngkong ia u snem 1951 kum u snem ot kyrteng, hynrei ha ka por jong u Bah Paul Lyngdoh hadien ka jingiakren bad ki nongsynshar shnong bad ki nongsynshar Hima ha kato ka por, ki la pdiang noh ia u snem ot kyrteng ha u snem 1971. Haduh kine ki sngi, ka KSU ka ieng beit ha ka nongrim ba u snem ot kyrteng un dei beit ha ka  24 tarik, Lber, 1971,” u la ong bad bynrap, “lada ka Sorkar ka aidaw da kumne bad da kumtai ka dei ban pynpaw paidbah ia ka jingiapher ha ka jingbunbriew ha ka khanasamari jong u snem 1951, 1971 bad u 1981.”“Lynga ka jingiapher ka jingroi ki bar jylla ha kane ka jylla, ngi lah ban sngewthuh shai ba ka jingwan rung kyrthep jong ki mynder ri ka jur bha. Lada ngi peit ia ka jingkharoi ki nongshong shnong ha ka khanasamari 2001 ruh ka kiew haduh 27%, kaba heh tam ha India bad kaba heh tam ban ia ka National Average. Ki riewshemphang ki ong ba kane ka  dei ka bym lah ban long ba ki kynthei kin shu kha khun palat ban poi haduh 27%. Ka Sorkar lada ka nud ba kam don shisha ka jingktah ka dei ban pynpaw paidbah ia ka jingiapher ka jingkharoi ki nongshong shnong jong ki bar jylla jong ka khanasamari 1951, 1971 bad 1981,” la ong shuh shuh une u nongialam ka KSU.",IENGSKHEM KA KSU BA U SNEM 1971 UN DEI U SNEM OT KYRTENG ÏA KI MYNDER HA MEGHALAYA,https://batesitv.com/iengskhem-ka-ksu-ba-u-snem-1971-un-dei-u-snem-ot-kyrteng-ia-ki-mynder-ha-meghalaya/
"Ka Khasi Students Union kaba la rakhe ia ka Sngi Kyrsiew Ri (Khasi National Awakening Day) ha ka 4 tarik, Iaiong, ka la teh ia ki banner ba dawa ban pyllait na along ia ki arngut ki dkhot jong ka seng kiba la shah kem dang shen na ka shnong Sohra, ka jingpyrshah ia ka Citizenship Amendment Act (CAA) bad ka jingpyrshah ia ka jingtih Uranium na kane ka jylla bad ka jingdawa ia ka Inner Line Permit (ILP).U General Secretary ka Khasi Students Union (KSU) samla Donald V. Thabah ha ka jingiakren bad ki lad pathai khubor u la ong ba ka Seng ka la thmu ban pynlong ia kane ka jingrakhe ha Khliehriat, East Jaiñtia Hills District hynrei namar ka jingbym shah jong ki bor synshar ka East Jaiñtia Hills namar ka jingtreikam jong Model Code of Conduct (MCC) na ka jingdon jong ka Elekshon Lok Sabha ka ban sa long ha ka 19 tarik mynta u bnai, kumta ka KSU kam shym la pynlong shuh ia ka jingrakhe ia kane ka sngi Kyrsiew ri ha ka shnong Khliehriat.“Ki dkhot ka KSU ki la leit ban pan jingbit na u Deputy Commisisoner ka East Jaiñtia Hills ha kaba u la phah sha u Chief Electoral Officer. U CEO u la ong ba um don jingpyrshah eiei lada ki bor synshar district ki ai jingbit.  Ki bor synshar district ki la shu pyntip tang da ka ktien ba kin ai jingbit hynrei ha kine ki khyndiat sngi ka la pyntip ba ym lah shuh ban ai jingbit da kaba aidaw ba ka don ka Model Code of Conduct (MCC).”“Haba ki ai ia kata ka daw kam leilei bad na ka liang jong ngi, ngi wad ia kiwei ki lad ki lynti kumno ban pynsngew lyngba ka Social Media sha ki paidbah ia ka jingdonkam jong kane ka Sngi Kyrsiew Ri. Kane kam dei ka jingtheh um pja ia ngi hynrei ha ki snem ki ban wan, ngi sa bteng ia ki prokram kiba pher bapher kiba kham heh ha kane ka sngi kaba kyrpang.  Ha kata ka por, ngin ong beit ba wat ai daw bad la shem snem kam don ka elekshon bad ngi, ngin iaid beit shakhmat bad ka prokram.”Haba kylli, u la ong, “kane kam dei shuh kaba dang thymmai, haba don kano kano ka jingjia, naduh ki snem kiba mynshwa ngi la tip ka kynhun kaba shah pynlong sohpdung ka dei ka KSU, ki ban shah kem nyngkong kin dei beit ki dkhot ka KSU. Kano kano ka jingjia kaba don ka jingiatakhuh hapdeng ki mynder bad ki Khasi lane tengteng ngim tip ioh dei para mynder ruh ngi tip thikna ba ka kynhun kaba shah pynlong sohpdung ha ka Sorkar ka dei beit ka KSU.”“Kam pher lada ki leh kumta hynrei ma ngi ruh ngi ieng ha ka nongrim bad hynnin ka sngi ngi la leit ban tud bad ki dkhot jong ngi ruh khamtam kito kiba shah khynra na ing ki la leit haba phi wan khynra na ing phim ioh, kem mynta. Hynrei ka jingkylli ka long, haba la leit ban aiti kumto hynnin hynrei balei kim kem. Kata ka dei ka jingkylli kaba da ki million sien ia ka tnat Pulit,” la kynthoh une u nongialam ka KSU bad bynrap, “phi leit khynra ia u Reebok Diengdoh na ing phim ioh, shiteng synnia phi leit khynra, hynrei ynda u la leit aiti mynsngi mynshai ban aiti hi phim kem. Hato ka jingthmu jong ki ym dei ban kem hynrei ban leh da kumwei ruh kata ka dei kawei kaba ma ngi, ngi hap ban puson.”Hynrei watla katta ka seng ka la shim da ka rai ban pynlong noh da ka lympung ialehkai Maitshaprang Khasi League Basketball, kaba la long ha madan ialehkai Basketball ha Mawlai Nongpdeng.Ha kaba iadei bad ka jingbym ioh ban pynlong ia kane ka jingrakhe mynta ka sngi, General Seceretary ka KSU u la ong ba ki bor sorkar kim dei ban ai daw ha u snem u ban sa wan.",KA SNGI KYRSIEW RI: DAWA KA KSU BAN PYLLAIT ÏA KI DKHOT BA SHAH KEM,https://batesitv.com/ka-sngi-kyrsiew-ri-dawa-ka-ksu-ban-pyllait-ia-ki-dkhot-ba-shah-kem/
"Ka Khasi Students Union (KSU) East Jaiñtia Hills District Unit ha ka sngi Palei ka la rakhe ia ka Sngi Kyrsiew Ri (Khasi National Awakening Day) ha Khliehriat hakhmat u mot ba la tei pynsahnam ia u Woh Kiang Nangbah.Ha kane ka sngi, la iashim bynta lang da ki dkhot jong ki sengbhalang bhapher bapher ba kynthup ia ka FKJGP, HNYF, AJYWO, ki seng jong ki nongñiah kali kamai.Ka KSU ryngkat bad ki paralok sengbhalang ki la thang ruh da ka ding ia ka kopi jong ka Citizenship (Ammendment) Rule, 2014.Kum shi bynta ban pynpaw ia ka jingpyrshah bajur halor ka jingthmu jong ka Sorkar ban wanrah ia ka lynti Rel sha East Jaiñtia ka seng ka la sam ruh ia ki kot lyngkdop ba la pynkhreh da ka lad pathai jong ka seng sha ki paidbah ha KJhliehriat ban pynsngewthuh ia ki paidbah kumno kan ktah ia ka thain bad ka jylla hi baroh kawei.",HAKHMAT U DURMOT U WOH KIANG NANGBAH RAKHE KA KSU ÏA KA SNGI KYRSIEW RI,https://batesitv.com/hakhmat-u-durmot-u-woh-kiang-nangbah-rakhe-ka-ksu-ia-ka-sngi-kyrsiew-ri/
"Ka Mawkasiang Marvels bad ka Seng Samla Mawlong Nongpdeng ki la long ki ar tylli ki kynhun kiba la ioh rah ia ka nam lahduh ha ka Maitshaphrang Khasi League Basketball Tournament, 2024 ba la pynlong da ka Khasi Students Union (KSU) kum shi bynta ka jingrakhe ia ka Sngi Kyrsiew Ri (Khasi National Awakening Movement) kaba la long ha ka 4 tarik, Iaiong, 2024 ha madan ialehkai Baskesball ha Mawlai Nongpdeng.Ka Mawkasiang Marvels ka la iohrah ia ka nam lahduh hadien ba ka la lah ban pynliem noh ia ka Dubakh C da 62 la 29 Basket katba ka Seng Samla Mawlai Nongpdeng ka la lah ban pynliem noh ia ka KSU Mawprem Circle da 41 la 40 Basket.Ia ka nam player of the Match ha ka liang jong ki kynthei la iohrah da ka samla Nazarine Nongneng na ka Mawkasiang Marvels katba ia ka nam player of the Match ha ka liang jong ki shynrang la iohrah da u samla Steven Lamare na ka Seng Samla Mawlai Nongpdeng.Ia kane ka lympung ialehkai la plie pyrda da u General Secretary ka KSU Seng Kmie u samla Donald V. Thabah uba la long kum u kongsan ryngkat ka jingsakhi lang jong ki nongialam bad ki dkhot jong ka KSU.",MAITSHAPHRANG KHASI LEAGUE: LAHDUH KA MAWKASIANG MARVELS BAD SSMN,https://batesitv.com/maitshaphrang-khasi-league-lahduh-ka-mawkasiang-marvels-bad-ssmn/
": Kum ka jingpynneh pynsah ia ka riti ka dustur bad ka jinglong tynrai hapoh ka Raid Margnar kaba hap hapoh ka Hima Mylliem, kane ka Raid ha ka sngi Thohdieng ka la pynlong ia ka lehniam tynrai kaba la tip kum ka tongdoh paidbah jong ki khun ki hajar ha ka Pung Mawthlen.Ia kane ka tamasa tong dohkha kaba ju pynlong manla u snem da u Syiem jong ka Raid Marngar ryngkat ki Longsan ki Mansan la pynlong shuwa da ka nguh ka dem blei kumba la ialam da ki longshuwa ki manshua, ha kaba shuwa ki khun ki hajar kin hiar sha ka pung ban tong ia ki dohkha kiba ka Raid ka ki ju theh dohkha shisien shisnem khnang ba ki khun ki hajar kin kmen kin risa haba pynlong ia kane ka tamasa kaba shi sien shisnem.Ha ka por mynstep, u Syiem ka Raid Marngar, u Paiem Richard Syiem ryngkat ki Longsan ki mansan ki la pynrngad ia ka um na kane ka pung bad ai nguh ai dem da kaba knia da ki syiar khnang ba ki khun ki hajar kin lait na ka jingma jingmynsaw haba ki la hiar sha ka pung ban ia tong doh.Da ki hajar ngut ki paidbah, naduh ki longkpa, ki longkmie, ki samla samhoi bad ki heprit ki la ia hiar ryngkat ka kmen ka risa ban ia tong dohkha ha kane ka pung.U Paiem Richard Syiem u la iathuh hadien kane ka tamasa tong dohkha, ka Raid kan sa pynlong sa ia kawei pat ka jinglehniam kaba la tip kum ka ‘Beh Huleng” ha kaba ki riewrangbah ki beh ia ki Shrieh Huleng ha khlaw bad hadien ba la ioh pat kin sa wanrah sha ka ingsad ka ingsunon ban pyndep ia ka niam ka rukom.",PYNNEH KA RAID MARNGAR ÏA KA LEHNIAM TONG DOHKHA HA PUNG MAWTHLEN,https://batesitv.com/pynneh-ka-raid-marngar-ia-ka-lehniam-tong-dohkha-ha-pung-mawthlen/
"Ka kynhun Search and Rescue Team ha ka sngi Thohdieng ka la ioh sei ia ka metiap jong uwei u shynrang briew uba la antad ba u la don kumba 25-30 snem ka rta na ka kshaid Thup Thup, kaba don hajan ka shnong Wei-Mynsier kaba hap ha Eastern West Khasi Hills District.Katkum ka thymmei khubor ba la iohlum, la iathuh ba ha ka por ba la ioh sei ia ka metiap la lap ba la teh da u tyllai na ryndang jong une u lanot bad ia u tyllai la teh lang ha u maw uba don hapoh um bad na ka met jong une u lanot la lap ia kawei ka torchlight kaba rit.Ia ka metiap la pynkit noh sha Tirot Sing Memorial Civil Hospital, Mairang bad haduh mynta ym pat lah ban tip la une u briew u dei uei bad u sah ha kano ka shnong bad ka jingtohkit jong ki Pulit halor kane ka jingjia ka dang iaid shakhmat.  Na ka liang jong ki Pulit ki kyrpad ruh ia kano kano ka longing kaba jah briew ha ka thain Eastern West Khasi Hills kin sngewbha ban leit peit ia kane ka met ba la buh ha Civil Hospital, Mairang.Kum ban shu pynkynmaw hangne ba katkum ka jingiathuh jong u Sordar ka shnong Wei Mynsier ia ka metiap la lap da ki briew kiba leit khat shyiap na kane ka wah ha ka 3 tarik u Iaiong 2024.",SHAH PYNÏAP U RANGBAH DA KABA TEH TYLLAI HA U MAW BAD SHAH BRET SHA WAH,https://batesitv.com/shah-pyniap-u-rangbah-da-kaba-teh-tyllai-ha-u-maw-bad-shah-bret-sha-wah/
": Ka surok ba la shna lyngba ka Smart City Project ha ka shnong Lachumiere ka la shu pynsah umdum ïa ki babun balang hadien ba la siang pynban da ka dewbilat ym shuh da ka surok rong kumba long naduh ki por barim.Kane ka surok ka dei kaba ju ïaid kali na shadien jong ka ophis jong ka Meghalaya Public Service Commission (MPSC) bad kiwei kiwei ki ophis kiba bun kiba don sha kane ka liang. Hapdeng jong ka surok ka la don ruh ka skul All Saint Higher Secondary School kaba bun ki paidbah ki ju sngewtynnad ban phah skul ïa ki khun. Lyngba kane ka surok la ju ïohi naduh ki por barim baroh ba ki kmie ki kpa kiba wan shaw skul ïa ki khun bunsien ki ju ïoh ban ïeng kali ban ïaid kylluid khlem da kyrkieh namar ki sngewshngaiñ ba lait ban ïaid napoh ka surokbah.Kumba ngi sakhi pat halor kine ki sngi kiba mynta ka jingshngaiñ ka la duh noh namar ba ym ïoh shuh ban ïaid kali na kane ka surok bad bunsien haba wan shaw skul ne leit trei ophis ki la hap ban ïeng kali hapoh surokbah MG Road, IGP Point bad ka jingtieng jingsmiej ka la pynlong ïa kiba bun halor shuh shuh ka jingjia jong ka jingbun kali kaba la pynlong kum ka jingkhapngiah kali (Traffic jam), la ong u Bah Banshai Marbaniang bad u Bah Churchill Syiemlieh kiba dei ki dkhot jong ka Meghalaya Awaken Concern Citizens (MACC) ha u kyrwoh ba la phah sha ki lad pathai khubor.Ka la wanrah ïa ka jingsngewsih kaba khraw ïa ki paidbah haba ki ïaid lynti halor ka leit ka wan manla ka sngi napoh ka surok bah bad ruh khamtam ïa ki kmie ki kpa kiba hap ban phikir bad husiar khamtam haba phai katkum kapor ba dei ban leitbuh skul ne shaw skul manla ka sngi haduh teng teng ba kim lah ban poi halor kapor ba biang namar ka jingjur jong ka jingkhapngiah kali (traffic jam) kaba la pynlong ka jingbymshngaiñ ïa ki paidbah khamtam ki khyllung khynnah, la ong kine ki arngut ki rangbah.Ka jingwanrah jong ka Sorkar Jylla ban pyntreikam da kaba pynbha ïa ka surok ha kaba sdang ki paidbah ki dang mut ba yn dang kham pynheh pynïar ïa ka surok bad ruh ban pynduna na bynta ka jingkhapngiah kali hapdeng manla ka sngi. Bun ki paidbah kimlah ban tip mano ba pynbha ban pyntreikam ïa katei ka surok bad ki dang mutdur hi ba kalong beit napoh jong ka tnat sorkar lyngba ka PWD road, hynrei ynda ïohi pat ha kine ki sngi kiba bynta ym shym patlah ban pyntreikam ha ka ban pyndep ïa ka watla hadien ba la slem naduh ki snem shakhmat ba la pyntyllun. Shuh shuh nalor kata ynda haba ïohi ba nalor ka surok rong la pynkylla ban siang noh pynban da ka dewbilat bad ba dang pynrit shibun nalor ka surok kaba la long shisha kum ka jingïuhroit ïa ka hok jong ki paidbah Nongshong shnong da kaba pyrshang ban pyntieng pynsmiej bad ruh ban ym ailad shuh ban ïaid kum ka surok paidbah.Lyngba ka jingpyntreikam ïa ka surok ka la wanrah bun ki jingeh ïa ki paidbah kum ki nongtrei sorkar, ki longkmie longkpa ba wan shaw skul bad kumjuh haduh ki skul bad ki ophis sorkar ba bun.Ki jingjia kiba la mih kilong ka jingïeng kali ka bymbiang shuh haduh la hap ban ïeng pathar tang namar ba ym banse ban beh kloi ïa ka kam katkum ka por ne haduh wat ban leit shaw skul khyllung khynnah ruh kumjuh. Ka jingwanrah ban dang heh dang ïar ka jingkhapngiah kali hapoh Shillong khamtam hapoh Lower Lachumiere kaba long ka shnong kaba bun ki ophis treikam sorkar bad ka jaka pule ruh kumjuh.Nalor kata shuh shuh ka jingduna ki lynti ïaid kjat namar ka jingrit ki surok ïaid kali ka dang pynlong syier mynsiem ïa kiba bun balang khamtam lada dei ki riew tymmen bad ki khyllung khynnah kiba hap ban ïaid manla ka sngi. Kane baroh ka la pynlong ban wanrah ïa ka jingmut jingpyrkhat bym banse ïa ngi ki briew kiba ñiah kali kat haduh ban ïaid kulmar khlem da salia shuh wat ban pynkheiñ nalor ki Rraffic Rules.Ka daw kaba pynlong ïa ngi ba ngi hap ban kren ïa kane ka mat kaba long ka bynta kaba kongsan namar ba ngi dei ban ïoh ïa ka Sorkar kaba biang ban ai ka jingshakri kaba pura ïa ngi kum ki paidbah Nongshong shnong jong ka Jylla bad kaba ngi dei ban sngewthuh ba kano kano ka bynta kaba ngi pyndonkam hangne ha sla Pyrthei ka long ka bynta ba kordor jong u paidbah bad ym tang katta nalor kumjuh ba ngi long ruh ki paidbah kiba don halor ka bor kaba long ka Hok ban ïeng bad jied ïa U ne ka Briew ki ban leit ban long ki Nongmihkhmat halor ka kyrdan na ka bynta ban wanrah ïa ka jingdonkam jong ki paidbah ym ban shu leit hylla ne put turoi sharum shaneng haduh ban da poi u pud ban shu leh lyndet ïa ki paidbah tang namar ka jingsngewheh kum u Kynrad nalor duh khlem da pyrkhat bad kynmaw shuh ïa ka kyrdan halor ka jingshakri paidbah.Ka Meghalaya Awaken Concern Citizens kumba ka pyrshang ban kren bad sakhi kum ki nongshong shnong kiba ïeng ban shakri halor ka bha ka miat jong ka imlang sahlang ngi kyntu jur ïa ka Sorkar Jylla lada dei na ka tnat jong ka PWD (Roads) ne lyngba kano kano ka department kiba shimti ban pyntreikam ïa kane surok ladei shisha ban pynbha katkum ka surok kaba dei ban ïaid kali bad ban buh ruh ïa ki nala tuid um kiba biang bad ha ryngkatlang ka lynti ïaid kjat paidbah kumba ka dei ban long bad ban donkam shuh shuh ha ka ban pynheh pynïar nalor kaba rim ym pat da kaba pyrshang ban buhrieh shadien da kaba pynjah bad pynrit kham palat ban ïa kaba long naduh ki por ba la leit.Lada sngap bad sngewthuh kane kan long ka jingbha da kaba wanrah ka jingsngewshngaiñ ïa ki paidbah bad ruh ka jingsuk mynsiem halor kiba bun kiba donkam bad ban dang pynduna ruh ia ka jingkhapngiah kali ha surok kaba la wanrah mynta manla ka sngi lyngba ki jaka bapher bapher jong ka Shillong bad kumjuh haduh kine ka sngi shapoh Lower Lachumiere.",SAHKUT SHITENG KA JINGSHNA ÏA KA SUROK SMART PROJECT HA LOWER LACHUMIERE,https://batesitv.com/sahkut-shiteng-ka-jingshna-ia-ka-surok-smart-project-ha-lower-lachumiere/
"Ka Kashari jong u District and Session Judge, West Jaintia Hills District ha ka 3 tarik mynta u bnai ka la rai pynrem ban set along shi rta jingim ia ki ar ngut ki nongpyniap briew. Kine ki dei kiba la tip kyrteng kum u Salbinal Nangbah bad u Belting Tyngkra.Ha ka 6 tarik, Jymmang, 2014, ki bahaing hasem ki la ujor da ka ejahar ha Nartiang PIC halor ka jingshah pyniap jong u Bah Prodic Nangbah ha ki lai ngut ki briew kiba la tip kyrteng kum u Chalbinal Nangbah, u Salbinal Nangbah bad u Belting Tyngkra. Ia ka case la reistar ha Jowai Police Station hapoh ka Section 302/34 IPC bad ia ka jingtohkit bad ka jingpynngat kyndon la leh da u SI C. Lamare.Hadien shiphew snem ka jingiakhun ban ioh ia ka hok ka Kashari jong u District and Sessions Judge, ka West Jaintia Hills District, Jowai ka la rai pynrem ban set along shi rta jingim ia u Salbinal Nangbah bad ia u Belting Tyngkra na ka shnong Mynkrem bad dain kuna T. 5000 hajar marwei halor ka jingdonkti ban dkhat jubor ia ka jingim jong u Prodic Nangbah na ka shnong Mynkrem ha u Jymmang, 2014.Katba ka jingbishar ka dang iaid, uwei na kiba la shah mudui uba la tip kyrteng kum u Chalbinal Nangbah ula khladnoh ha ka 6 tarik, iaiong, 2017.Ka Kashari ka la hukum ban siew bailutksan T. 300,000 lak sha ki bahaing hasem jong u lanot uba la shah pyniap.",SHI RTA JINGIM RAI SET ALONG KA KASHARI ÏA KI AR NGUT KI NONGPYNÏAP BRIEW,https://batesitv.com/shi-rta-jingim-rai-set-along-ka-kashari-ia-ki-ar-ngut-ki-jingpyniap-briew/
"Thik ha ka por 12 baje mynsngi ka sngi Balang ki nongialam ka Khasi Students Union (KSU) Seng Kmie bad ki nongialam ka KSU South Khasi Hills District Unit ryngkat ka jingsynran lang jong ki bahaing hasem ki la tur paidbah sha Sohra Police Station hadien ba ki Pulit ki la kem ia ki arngut ki dkhot jong ka seng ha ka por shiteng synnia jong ka sngi Baar na Wah-u-Tim bad na Saitsohpen.Kine ki arngut ki dkhot ka KSU South Khasi Hills District Unit ki la shah kem halor ka jingshah pyniap jong ki arngut ki bar jylla kiba la tip kyrteng kum u Ishan Singh bad u Sudip Dutta ha ka shnong Ichamati ha ka 27 tarik Lber.Ki Pulit ki la syrtap ia ka Sohra Police Station hadien ba u President jong ka KSU South Khasi Hills District Unit u samla Reebok Diengdoh u la pynbna ba ka seng kan tur paidbah ha kane ka sngi.Shwa ba ki nongialam jong ka KSU Seng Kmie ba kynthup ia u Rueben Najiar President jong ka KSU South Khasi Hills District Unit u samla Reebok Diengdoh kin rung sha phyllaw jong ka thanat kumba shiteng kynta eiei ka la mih ka thma ktien hadien ba ki Pulit ki la pakhang lynti ia ki nongialam ka KSU hadien ba kim shym la shah satia ban rung paidbah hapoh ka phyllaw jong ka thanat.Hadien ka jingiakren, ki bor synshar district ha ryngkat ki Pulit ki la shah tang ia katto katne ngut ki nongialam ka KSU ban rung shapoh thanat ban iakren katba kiba bun ki dkhot ki la ap shabar.Katba ki nongialam ka KSU ki dang don shapoh thanat, ki paidbah shynrang bad kynthei ki la hylla bad risa ha khyrdop jong ka thanat.Kane ka jingtur paidbah jong ka KSU sha Sohra Police Station ka long ban pan jubab na ki Pulit halor ka jingshah kem jong ki arngut ki dkhot ka seng bad ha kajuh ka por ka KSU ka la kyntait ia ka jingshah pharep ba ki dkhot jong ka seng ki dei kiba donkti ban pyniap ia ki arngut ki bar jylla ha ka shnong Ichamati.Ha ka sngi Baar, tang hapoh khyndiat kynta ba u President ka KSU South Khasi Hills District Unit u la khot bad wer ban mih paidbah ban tur sha Sohra Police Station, na ka liang jong ka Hynñiewtrep Youths Council (HYC) Sohra Circle ka la ai jingkyrshan ia kane ka jingkhot jingwer jong ka KSU bad kyntu ruh ia ki paidbah ka thain Sohra ban mih paidbah lang ha kane ka sngi.Ia ka khubor kaba bniah kaba mih na ka jingiakren hapdeng ki nongialam ka KSU bad ki bor Pulit yn sa nang wanrah shuh shuh kham katto katne por.","HADIEN SHITENG KYNTA KA THMA KTIEN, KHOT IAKREN KI PULIT ÏA KI NONGÏALAM KA KSU",https://batesitv.com/hadien-shiteng-kynta-ka-thma-ktien-khot-iakren-ki-pulit-ia-ki-nongialam-ka-ksu/
": Ka Kong Pandora Diengdoh, kaba dei ka Kmie jong u President ka KSU, South Khasi Hills District Unit ka la iathuh ba ha ka miet shiteng synnia ka sngi Baar ba ki Pulit ki la leit khynra ia ka ingsah jong ki ha ka shnong Laitryngew, ki la kyndar ia ka jingkhang iing khlem kren wat shi kyntien ruh bad iathuh ruh ba ka jingkyndar ia ka jingkhang jong ka iing la sngew kumba kin shu rat noh wat ia ka ïing.Ha ka jingiakren bad ki lad pathai khubor ha ka sngi Balang hadien ba la mih na Sohra Police Station, ka Kong Pandora ka la ong, “ki (Pulit) wan sha ing ha ka por shi baje, shi baje tam (eiei). Nga iohsngew, hynrei ban khyllie ia ka khmat ngam lah. Nga iohsngew ia ka jingwan ki kali, nga iohsngew ia ka jingiaid ki briew sha phyllaw ing ruh bad sha kyndong ki ia ieng. Ki (Pulit) tied ia ka ing, nga sngap, nga la pynshah skhor bha.  U khun shynrang u khie u kren, ka khun kynthei ka hylla, ka mai, wat plie ia u briew ba khlem kren.”“Lada ym kren u khun jong nga ruh ki (Pulit) la mut ban shu rat ia ka jingkhang. Ki (Pulit) rung ha ing arngut ne lai ngut. Nga iohsngew ba ki phah tbeh bording. Ki rung sha kamra thiah, sha painkhana ruh ki phah tbeh bording tangba ym don bording. Tangba la don u nongieng u nongap sha kyndong ruh,” la iathuh ka Kong Pandora.Haba kylli, ka la ong, “ha,oid ki (Pulit)wan wad ia u Reebok. Ynda la ki la phet nga la shu duwai Blei ba u dang ieid ia nga. Un (Reebok) leit don ha ing haleh tip shuh kin ialeh kumno, ioh ki leh kumba leh ia u Bah Cheris. Nga lei nga la tieng eh ha kato ka miet.”“Ki (Pulit) kylli, (ngi) ong ba u don sha Shillong. Ki kylli haei u sah haei u don. Kato ka para ka ong ba ynda i leit jingleit i shait leit sah sha iing ki paralok. Ynda ki (Pulit) la mih nangta ki ong ia ngin ia leit sha Shillong.","KI WAN KYNDAR ÏA KA JINGKHANG LA KUM BAN RAT ÏA KA ÏING RUH, ONG KA KMIE U PRESIDENT KSU",https://batesitv.com/ki-wan-kyndar-ia-ka-jingkhang-la-kum-ban-rat-ia-ka-iing-ruh-ong-ka-kmie-u-president-ksu/
"Ki shipai BSF jong ka 181 Battalion kiba la pynlong ia ka jingkhynra ryngkat ka jingiatreilang bad ki Pulit ka Meghalaya, ha ka sngi Baar ki la ioh bat lai tyli ki kali kiba kit ia ka shini ba la thmu ban khaii beain sha ka ri Bangladesh.Halor kane ka jingjia, lai ngut ki nong India ki la shah kem najan khappud ka shnong Gasuapara kaba hap hapoh ka South Garo Hills District.Lyngba ka jingioh jingtip kaba bniah na ki tnat syntiat, ki shipai BSF bad ki Pulit ki la pynlong ia ka jingtalsi kali hajan Gasuapara bad iohbat ia kine ki lai tyli ki kali kiba kit palat 70,000 kilo ka shini.Ha ka jingtohkit, ki lai ngut ki nongniah kali kim shym la lah ban pyni ia ki dulir kiba biang ban kit ia kane ka shini.Ia ka shini ba la ioh kurup la aiti noh sha ki Pulit jong ka Gasuapara ban leh ia kaba donkam.Tang hapoh lai bnai jong une u snem, ki shipai BSF ki la ioh kurup kumba 1188 ton ka shini ia kaba la thmu ban khaii beain sha ka ri Bangladesh lyngba ka khappud jong ka jylla Meghalaya.",70 HAJAR KILO KA SHINI KURUP KI BSF NA KHAPPUD SGH SHAH KEM LAI NGUT,https://batesitv.com/70-hajar-kilo-ka-shini-kurup-ki-bsf-na-khappud-sgh-shah-kem-lai-ngut/
"Kawei ka kali Gypsy jong ki Pulit kaba pynieng ha Mawlai Police Station, Shillong ka la julor hadien ba ki runar ki bym lah ban ithuh durkhmat ki la kawang da u petrol bom ia kane ka kali ha ka step phyrngap sngi Balang.U Superintendent of Police ka East Khasi Hills, Rituraj Ravi ha u kyrwoh ba la phah sha ki lad pathai khubor u la pyntip ba kane ka la jia ha ka por kumba 2:40 baje mynstep ha kaba san ngut ki runar bym lah ban ithuh ki la rung shapoh ka jaka pynieng kali ha Mawlai Police Station bad kawang da u petrol bom ia ka kali Gypsy kaba don ia u nombar ML02-0194 kat haduh ba ka kali ka la kem ding bad julor.Ha kaba iadei bad kane ka jingjia, ki Pulit ki la register case ha Mawlai Police Station hapoh ka Section 120B/307/427/436/34 Indian Penal Code bad pule lang bad ka Section 3 jong ka Explosive Substances Act, 1908 bad ka Section 4 jong ka Prevention of Damage to Public Property Act, 1984.U SP u la pyntip ba ka jingtohkit halor kane ka jingjia ka dang iaid shakhmat.",JULOR KA GYPSY KI PULIT HA MAWLAI PS BA KAWANG PETROL BOM KI RUNAR,https://batesitv.com/julor-ka-gypsy-ki-pulit-ha-mawlai-ps-ba-kawang-petrol-bom-ki-runar/
"Ka samla Tyngkle Grace Iawrot ka nongrwai kaba don ia u ryndang uba syiang na ka thain Mawsynram ha ka sngi Baar ka la ioh rung sha ka Grandfinale jong ka rynsan iakop pynisap kaba la tip kum ka India’s Talent Fight kaba la long ha nongbah New Delhi.Ka samla Tyngkle Grace Iawrot ka dei tang ma ka, kaba la ioh ioh rung sha ka jingiakop rwai Solo ka ban hap aireng bad ki nongrwai batbit na kylleng ka ri India kiba la poi sha ka jingiakhun phainal.Ha kaba iadei bad kane, ka Executive Commitee jong ka All Meghalaya Dancers Association ka ai khublei kitbok kitrwiang ia ka samla Tyngkle Grace Iawrot bad buh jingduwai kyrpang ruh ba kan poi sha ka thong jong ka jingjop.Kum ban shu pyntip hangne, ba ia kane ka jingiakop rwai ba la iashim bynta da ka samla Tyngkle Grace Iawrot yn sa pyni paidabh ha ka Channel 9XM TV.",RUNG KA SAMLA TYNGKLE GRACE ÏAWROT SHA KA GRAND FINALE INDIA’S TALENT FIGHT,https://batesitv.com/rung-ka-samla-tyngkle-grace-iawrot-sha-ka-grand-finale-indias-talent-fight/
"U Assistant Secretary ka KSU, Seng Kmie Samla Reuben Najiar u la ong haba don kino kino ki jingjia, ki dkhot ka KSU ki long dieng shaiñdoh.  Ki Pulit lada kim lah ban kem iano iano ki kem beit thik tang ia ki dkhot ka KSU tang ban pynkut noh ia ka Case jong ki, lehse ba kin ym shah pynbor nalor.Ha ka jingiakren bad ki lad pathai khubor ha ka sngi Balang hadien ba la mih na Sohra Police Station, u samla Najiar u la ong, “ngi pynlong ia ka jingialang (ban pyrshah ia ka) Citizenship Amendment Act, hadien ka jingthang ia ka Rule jong ka CAA, ki dkhot ki la mih noh na kato ka jaka (Ichamati) bad wan phai noh.  Ka don kata ka jingjia ba shah pyniap ki arngut (ki bar jylla), halor kata ka bynta ngi ki dkhot ka seng ngim don kano kano ka jingtip.  Ka jingpharep ki bor Pulit bad na kiwei kiwei ki kynhun shit niam ba ngi donkti ma ngi, kata, ka long tang kaei kaei tang ban pynjah burom ia ka seng.”U la iathuh ha ka por ba dang sdang (ka jingiakren) la don uwei na ki heh Pulit ka rukom kren jong u kaba kham khor. Ngi wan hangne ban iakren ngi da ka akor ka burom, ba phin kren tohmet ia ngi, ngim lah ban shah. Ka la mih ka jingiapynphai nia bad  ngi la mut ban mih noh na ka jingialang bad ngi la ong ba lada uto u heh Pulit u dang don ha ka jingialang, ngin ym treh ban iakren, ngin ia mih noh shabar..  Hadien kata, ki Pulit ki la phah noh ia u ban mih shabar,” la iathuh une u nongialam ka KSU.“Katba dang don ka seng (KSU) kiwei (kiba nabar) kim lah ban wan tuklar shapoh ka ri ka jong ngi,” u la ong.“Ki Pulit ruh khlem da ioh ia ka sabut kaba biang ki shu kem ia baroh ki dkhot ka seng,” u la bynrap.Haba iathuh ia ka jingiakren kaba mih bad ki Pulit ka Sohra Police Station, u samla Najiar u la ong, “ki Pulit ki ong ba ki wad ia ka jaka. Ngim shym ong ba ngim don hangto (ha Ichamati) hynrei ngi don ia ka jingialang hynrei tangba ngi don ia ka jingialang bad kata ka jingjia, ka jia, kam mut ba phi lah ban shu pharep ia ngi.  Hato kano ka sakhi sabut kaba khlaiñ kaba phi lah ban ong ba ngi dei ma ngi. Hadien kata, ki Pulit ki pynshai ba ki kem ia kine ki arngut ki samla ba ki suba ba ki donkti bad ki lah ruh ban dei tang ki nongsakhi ruh ia kata kim lah ban batai bad ia kata kin dang tohkit kin sa tip.”“Ia kata ka jingkren jong ki (Pulit) ngim lah ban pdiang. Haba phi la kem bad pynngat ha ki kyndon jong ka aiñ bad mynta phi pyllait ia ka kyrteng jong ki bad phi pyllait ia ka jaka sah jong ki, hato ha ka por ba shah pyniap u Lurshai Hynñiewta ki Pulit ki pyllait ia ki kyrteng jong kito ki dkhar? Katno ngut ki kem, ngi, ngim tip bad haba ki don ki Video Clip ruh hynrei ngim don jingtiphalor kata. Ka jingtohkit ka iaid haduh katno ym don ba tip. Balei ia kiwei pat phi buhrieh, katba ia ki dkhot jong ka seng ki pynpaw pyrthei. Hato lada ki lap hadien ba kim don eiei hato ki Pulit kin mih shakhmat ban ia ka jingkular ban pynshai,” la buh jingkylli une u nongialam ka KSU.“Dei ha kum kine ki jingjia, ba kum ka seng ngim lah shuh ban shu iai sngap kumne ngi hap ban wan pan jingpynshai na ki bor pyniaid.  Ki Pulit ki batai ba ia ka kyrteng la pyllait na ka ophis u Superintendent of Police. Nga kwah ruh ban kren ia ka ophis u Superintendent of Police, ki (dkhot ba la shah kem ka KSU) dei tang ki nongshah suba bad phim lah ban pyllait ia ka kyrteng jong ki. Lashai la shi sngi ka kam ka jam jong ki pat hato kan bah khlieh ka Sorkar lada ki lap ba kim donkti eiei,” u la ong.“Sa kawei ki pynpaw ba ki dei ki dkhot jong ka seng, kata, ka pyni ba ka dei ka jingbthah jong ka seng kaba phah pyniap ia kita ki arngut. Ka jingleh jong ki Pulit bad ka jingbatai jong ki Pulit ba ki dei ki dkhot jong ka seng ka long kum ka jingpynthoh bria ia ka kyrteng jong ka seng,” u la kynthoh.“Da kaba pynthohbria ia ka kyrteng jong ka seng, ki samla Khasi kiba don sha kylleng ki jaka bad sha kiwei kiwei ki jylla kaei ka ban jia ia ki da kaba pynpaw kyrteng kumta. Ka jingleh jong ki Pulit ka long ban wanrah ia ka jingsngew iapher jaidbynriew hapdeng ki jong ngi bad jong kiwei pat. Kata ka dei kaba ngi la iakren bad na ka liang jong ki Pulit ki la kubur ba ka jingleh jong ki ka long kaba bakla ba ki la kum pynpaw kyrteng,” u la ong shuh shuh.“Ka jingiakren kam da dei eh kaba shong nongrim ba ki lah ban pyni ia kita ki sabut kiba biang ba haoid ngi ngi donkti, ngi la kren da kaba shai ba lada donkam ia kino kino ki dkhot ka KSU kren ha kaba shai, ngi kloi ban wan haba ngi khlem leh ia kano kano ka kam,” u la ong.U la ong ruh ba ki dkhot ka KSU kim dei ki lehnoh hynrei ki dei tang ki samla pule bad ki don la ka jong ka ing ka sem bad kyntu ruh ia ki Pulit haba ki donkam ia ki dkhot ka Seng ki long kiba kloi ban wan shakhmat ha kano kano ka por.“Lada ka ia ka jingiateh mynta ka sngi ki (Pulit) dang pynkheiñ, ngi ruh ngim banse ban shim da kawei ka sienjam.Ngi, ngim lah ban tuklar ia ka jingtohkit jong ki Pulit. Kumba ki ong ba ki kem ia kine ki arngut tang ban shu tohkit ba lehse ki don ha kato ka jaka bad ba ka Mobile Location ruh ka don hangto. Ngi ong ba ngi don ha kato ka jaka ba ngi pynlong ia ka jingialang, khlempep, kan pynpaw ba ngi don ha kato ka jaka.  Ngi la kren da kaba shai ba lada phim lap ia kino kino ki sabut kiba khlaiñ lait noh ia u Tower Location bad phim dei ban kem ia kino kino ki dkhot jong ngi bad na ka liang jong ki, ki ong ba kin burom ia kata, hynrei ki dang ap pat ia ka hukum kaba najrong,” la iathuh u samla Najiar.Haba kylli, u samla Najiar u la ong, ba u SDPO u batai ba lada lap ba kine ki arngut kim don eiei ha kane (ka jingjia) ma u hi un mih shakhmat ban pynshai sha ki paidbah ba kine kim don bynta eiei.“Ngi ngeit ba kum u rangbah briew un bat ia kata ka kular jong u bad lada khlem pynngat kyndon, ma u un sa mih shakhmat ban pynshai sha ki paidbah.  Balei ngi nud ban wan, namarba ngi tip ba ngim don eiei halor kane ka bynta (ban pyniap ia ki arngut ki bar jlla), ngi khlem leh eiei ia kane ka kam. Dei halor kata ka nongrim ba ngi la pynsngew ha ki bor Pulit ba lada ki Pulit ki dang iai kem shi iai kem kumne shiteng miet shiteng synnia bad ban pynjynjar ia ki longing longsem, ia ki kmie ki kpa, ban pyntieng pynsmiej ia ki baroh, na ka liang ka seng, nangne shakhmat ngin ym iakren shuh bad lehse ngin shim da kiwei kiwei ki sienjam,” ong shuh shuh u Samla Najiar.","HABA DON KINO KINO KI JINGJIA KI DKHOT KA KSU KI LONG DIENG SHAIÑ DOH, ONG U NONGÏALAM KA KSU",https://batesitv.com/haba-don-kino-kino-ki-jingjia-ki-dkhot-ka-ksu-ki-long-dieng-shain-doh-ong-u-nongialam-ka-ksu/
"Ka Election Commission of India (ECI) ha ka sngi Balang ka la pynlong ïa ka jingïalang bad baroh ki Jylla/Union Territory ban peit ïa ka jinglong jingman jong ka shongsuk shongsaiñ, ka jingtehlakam ïa ki kam beaiñ, ka jingkurup bad ka jingpeit bniah ïa ki jaka khappud hapdeng ki jylla bad ki jaka khappud jong ka ri ha kine ki elekshon Lok Sabha bad ki elekshon sha ki iing dorbar thaw aiñ ha ki jylla 2024 khnang ban don ka jingjied nongmihkhmat kaba ïaid beit ïaid ryntih. Ka jing thmu jong kane ka jingpeit lang ïa ki kam ka dei ban wanrah lang ïa baroh kiba ïadon bynta ha kine ki kam ha kawei ka rynsan ban don ka jingïatreilang kaba ïaid beit ïaid ryntih hapdeng ki ophisar jong ki jylla/UT ba marjan ha ryngkat ki kynhun Sorkar pdeng kiba ïada ïa ki jaka khappud.  Ka Commission, ka la peit bniah ïa ki bynta ba kongsan kiba ïadei bad man ka jylla/UT.Kane ka jingïalang ba la ïalam da u Chief Election Commissioner, Rajiv Kumar ha ryngkat ki EC, Gyanesh Kumar bad Sukhbir Singh Sandhu ka dei kaba la wan ïashim bynta lang da ki ophisar na ki Jylla / UT bad ki kynhun Sorkar Pdeng kiba ïada ïa ki jaka khappud.U CEC Rajiv Kumar ha ka jingai jingkren jong u, u la ban jur halor ka jingkut jingmut ka Commission ban don ka jingjied nongmihkhmat kaba hok, kaba ryntih, kaba lait na ki jingkulmar bad ki jingkhring ïa ki briew ha ki rukom bym ïahap, bad u la kyntu ïa baroh kiba ïadon bynta ha kane ka kam ba kin ïatrei lang ban bat ïa ka burom jong ka kam jied nongmihkhmat bad pynthikna ïa ka jingïakhun kaba ryntih. U la bthah ïa ki Jylla / UT ba kin pynthikna ba man u nongjied nongmihkhmat u ïoh ban pyndonkam ïa la ka hok khlem ka jingtieng ne ka jingshah byrngem. U CEC Kumar u la kyntu ïa baroh ki Jylla / UT bad ki kynhun ban pynkylla ïa ka ‘jingkut jingmut’ jong ki sha ki ‘kam’ na ka bynta ka kam jied nongmihkhmat kaba hok, kaba laitluid, kaba lait na ki jingkulmar bad ki jingpyntieng.Ki bynta ba kongsan ba la ïakren ha kane ka jingïalang ki kynthup ka jingdonkam ban kyntiew ïa ka jingïatreilang hapdeng ki Jylla / UT; ka jingkyrshan na ka bynta ka jingwanrah ïa ki CAPF ba la pynbiang na ka bynta baroh ki Jylla / UT; ka jingkyrshan na ka bynta ka leit ka wan ki dkhot CAPF ha ki Jylla / UT ba don ha ki jaka khappud; ka jingithuh bad ka jingpeit ïa ki jaka ba don jingma kiba lah ban ktah ïa ka kam jied nongmihkhmat; ki sienjam ban peit ïa ki jingïathut hapdeng ki jaitbynriew kumba la ïohi na ki por ba la leit, bad ka jingpeit bniah ban tehlakam ïa ki kam beaiñ na ki jaka khappud. Ka Commission ka la ban jur halor ka jingkongsan jong ka jingpeit bniah ïa ka jingtehlakam ïa ka jingpynkit ïa ki mar beaiñ kum ki jingdih pynbuaid, ki suloi bad ki jingpynbthei na ki jaka khappud jong ka ri. Ka la bthah ban peit ïa ki jaka ba rung bad mih ka kyiad bad ka pisa ha ki jaka khappud, ka jingtehlakam ïa ka jingthung ïa u kynja ha katto katne ki jylla.Ka Commission ka la peit biang ïa ka jingkyrshan na ka Indian Air force bad ka tnat pynher liengsuin ha ki jylla ban pynpoi ïa ki kynhun pynlong elekshon sha ki jaka ba jynjar ban poi ha 11 tylli ki jylla kum ka Arunachal Pradesh, Chhattisgarh, Maharashtra. La bthah ban pynbiang ïa ki jingpynshngaiñ ban ïada ïa ki nongtrei seng saiñ pyrthei bad ki kyrtong katkum ka jingsngewthuh ïa ka jingma, khamtam ha ki jylla kum ka Chhattisgarh bad Jammu & Kashmir. La ïakren ruh shaphang ki jingkulmar ba dang shen ha Manipur bad ka jingktah jong kane ïa ka jingpynlong ïa ka jingjied nongmihkhmat kaba ïaid beit ha kaba ka Commission ka la bthah ban ai jingïarap ïa ki briew kiba la hap phet na la iing bad ban pynthikna ba ki ïoh lad ban shim bynta ha ka kam jied nongmihkhmat.Kine ki long ki jingbthah kiba ïadei bad ka Aiñ bad ka Shongsuk Shongsaiñ, ki jaka talasi ha ki jaka khappud hapdeng ki jylla bad ki jaka khappud jong ka ri ban don ka jingpeitngor kaba bniah, ka jingïasam jingtip hapdeng ki distrik ba marjan shaphang ki runar bad ki nongpynkulmar, ka jingkhang ïa ki jaka khappud hapdeng ki jylla ban ïada na ka jingthep vote beaiñ ha ki 48 kynta shuwa ka jingthep vote, ki jingïalang ba man ka por hapdeng ki bor distrik kiba hap hapoh ki jaka khappud, ka jingpynkhlaiñ ïa ki jingïaid pahara da ki pulit ha ki distrik ba don ha ki jaka khappud, ki jingbuh shuh shuh ïa ki jaka talasi ha ki jaka ba biang ha ka jingïatreilang bad ki jylla ba don ha ki jaka khappud, ka jingkhang ïa u pud u sam jong ki jylla ha ka sngi thep vote, ki Excise Commissioner jong ki Jylla / UT khappud ki hap ban pynthikna ïa ka jingshisha jong ki permit, bad pynlong ïa ki talasi ïa ki dukan die kyiad khamtam ha ki distrik khappud, ka jingwan buh ha ka por kaba biang ïa ki atiar bad ka jingpyntreikam ïa ki Non- Bailable Warrant, ka jingpynshitom ïa ki runar, kiba donkti ha ki kam pynkulmar ha ki por jied nongmihkhmat, ka jingpynbiang ïa ka jingshngaiñ jong ki nongtrei seng saiñ pyrthei / kyrtong katkum ka jingsngewthuh ïa ki jingma.Ka jingpeit ïa ka rukom pynlut pisa:  Ka jingtehlakam ïa ka jingïaid ka kyiad, ka pisa, ki drok lyngba ki jaka khappud hapdeng ki jylla bad ki jaka khappud jong ka ri, ka jingpynkhlaiñ jong ka jingpeit ïa ki jaka talasi ha kaba la pynbiang ruh ïa ki CCTV Camera, ka jingtalasi lang da ki bor pulit, excise, transport, GST bad Tnat forest, ka jingpeitngor ha ki jaka pynher helicopter, ki kad liengsuin, ki steshon bus bad ki steshon rel, ka jingpynshitom ïa kito kiba pynïaid beaiñ ïa ka kyiad bad ki drok; tehlakam ïa ka jingpynïaid ïa ka kyiad lieh, ka jingpeit ïa ki jaka ba pynïaid bha ka kyiad, ka pisa, ki drok bad ki mar ba ai ei.Ki jingbthah ïa ki Kynhun Sorkar Pdeng: Ka jingpeit bniah ïa ka jaka khappud hapdeng ka India bad Myanmar da ka Assam Rifles; khappud India Nepal da ka SSB khamtam ha ki jaka ba suk ka rung ka mih sha Nepal; ka khappud India bad Bangladesh bad ka khappud ha ka thaiñ sepngi da ka BSF; ka khappud India bad China da ka ITBP, bad ki jylla ba khappud ïa ka duriaw da ka Indian Coast Guard.Ka Assam Rifles kan pynlong ïa ki jingïakynduh na ka bynta ka jingïatreilang bad ki pulit jylla, CAPF, bad kiwei kiwei.Ka SSB kan peitngor ïa ka jaka khappud bad ka Nepal bad Bangladesh ban tehlakam ïa kano kano ka kam beaiñ, khamtam ha ki 72 kynta shuwa ka por ba la buh ban thep vote.Pynthikna ka jingsngewthuh ki CAPF ïa ki jinglong jingman ha ka jingïatreilang bad ki bor pynïaid shnong.Ka jingpynbiang ïa ki jaka talasi ha ka jingïatreilang bad ki pulit jyllaKi Chief Secretary, DGP, Principal Secretary (Home), Pr Secretary (Excise), Chief Electoral officer bad State Police Nodal Officer jong baroh ki Jylla / UT, ki khliehduh jong ki Kynhun Sorkar Pdeng kiba trei ha ki kam ïada ïa ki jaka khappud kum ka Border Security Force, Assam Rifles, Sashastra Seema Bal, Indo Tibetan Border Police bad Coast Guard ha ryngkat ki khliehduh jong ka CRPF, Central CAPF nodal officer, Additional Secretary MHA bad ki nongmihkhmat na ka Tnat Ïada Ri bad Tnat Rel ki la ïashim bynta ha kane ka jingïalang.",BTHAH KA ECI ÏA KI CHIEF SECRETARY BAD DGP BAN PYNÏAID BEIT ÏA KA ELEKSHON LOK SABHA,https://batesitv.com/bthah-ka-eci-ia-ki-chief-secretary-bad-dgp-ban-pyniaid-beit-ia-ka-elekshon-lok-sabha/
": Ka Kashari jong u Session Judge, ka West Jaintia Hills District ha ka 28 tarik, Lber, 2024 ka la rai pynrem ia u Aloi Suiam da kaba phah set along shi jingim hadien ba la lap ia ki sakhi ki sabut kiba biang ba u dei uba donkti ban pyniap briew ha ka shnong Saphai ha ka 29 tarik, Nailur, 2005.Katkum u kyrwoh ba la phah da u Superintendent of PoliceWest Jaiñtia Hills u la pyntip ba ha ka 6 tarik, Nailur, 2005 ki Pulit ki la ioh pdiang ia ka ejahar ba la mudui da u (L) Linus Sumer u kpa jong uba shah pyniap u (L) Rishanki Biam halor ka jingkynnoh ba u Aloi Suiam u la pyniap ia u khun jong u ha ka 29 tarik, Nailur 2005 ha ka shnong Saphai.Ia ka case la rejistar ha Jowai Police Station hapoh ka Section 302 Indian Penal Code (IPC) bad ia ka jingtohkit la bynshet ha u SI B Singh.Khatduh iawai, ha ka 28 tarik, Lber, 2024 ka Kashari jong u Sessions Judge, West Jaintia Hills District, halor ka jingpdiang ia ki sakhi sabut, ka la lap ba u Aloi Suiam u dei uba donkti ban pyniap briew bad pynngat ia u hapoh ka Section 302 IPC na ka bynta ban set along shi rta jingim.Ka Kashari ka la hukum ruh ia u Aloi Suiam ban siew ia ka bailutksan kaba T. 300,000 lak sha ka ing ka sem jong u lanot.",SHI RTA JINGIM RAI SET ALONG KA KASHARI ÏA U ALOI SUÏAM BA PYNÏAP BRIEW HA SAPHAI,https://batesitv.com/shi-rta-jingim-rai-set-along-ka-kashari-ia-u-aloi-suiam-ba-pyniap-briew-ha-saphai/
"Ka Sengbah ki Nongshat Nongkheiñ ka Bri Hynñiewtrep u Hynñiewskum hakhmat ka longhok ba tynrai ha ka sngi Balang ka la pynlong ia ka nguh Blei ka dem Blei kaba shi sien shi snem ha ka shlem treikam kaba don ha ka shong Bañiun, Upper  Shillong.Katkum ka jingiakren bad u dkhot ka seng u Rgh Teibor Roy Khonglam ba la seng ia ka Sengbah ki Nongshat Nongkhein ha ka 21 tarik, Naiwieng 1982 bad ka nguh Blei ka Dem Blei kaba mynta ka sngi, ka dei pat kaba ha kum kane ka sngi ha u snem 1983 ba ka Sengbah ka shim ia ka sien jam ban pynlong ia la ka nguh Blei dem Blei kaba nyngkong eh jong ka.Nalorkata u Rgh Teibor u la pyntip ba ka Sengbah ka ju pynlong ruh ia ka ksan rngiew ia ki riew tymmen riewsan.Haba iadei bad ka nguh Blei dem Blei kaba mynta ka sngi, la ju sdang nyngkong da ka suit lama, kaba long kum shibynta ka jingkhot ka jingpyrta ia ki Blei ba kin wan ban hiar, ba kin ai ia ka kyrkhu ka kyrdoh, khnang ba ka seng kan ioh ia ka bor Blei ban pyndep ia ki kam ki jam kumba la seng.Kumta ha kane ka suit lama la pyndep ia ka niam ka rukom da u President u Rgh Pranshon Jala da kaba u la iapan nakhmat u Kynrad ia ka kular ka jutang kaba hok, khnang ba kan neh kan skhem ka jutang hapdeng u briew bad u Blei.Hadien ba la dep ka nguh ka dem ka ladei pat ka pali ban pynher ia ka lama jong ka seng ba la kyntiew da u Treasurer ka Sengbah u Dr M. Blah.Ka bynta kaba ar ka dei ka knia ka khriam halor ka duwan ka dupat, kaba hangne la pyndonkam ia artylli ki syiar kawei dei ka syiar kynthei bad sa uwei pat dei u  syiar shynrang. Ia ka syiar kynthei la pyndonkam ban nguh ban dem ia ka meiramew ban khot ban pyrta ia ki Blei ba kin wan ryngkat bad hangne ruh ia ka lehniam lem bad ia ka jingknia manla u snem la pyndep da u President.Hadien kane u Vice President ka Sengbah u la shim pat ia ka bynta ban pyndep ia ka knia ka khriam sa ha u syiar shynrang kaba long kum ka dak ka nguh ka dem ia ki ryngkew ki basa, ba long ki nongker ki nongda ne kum ki shipai Blei kiba ker ba da ia u khun bynriew na baroh kiei kiei kiba thmu ban wan pynjot ban pynsniew ia u khun bynriew.Nalor kane la pynbud pat sa ia ka dwai um kaba mut ka jingpynshong Blei pat ia ka um bad ia kane ka kam la pyndep ia ka da u Organising Secretary ia kaba la ju sam paidbah ruh ba kin ioh ban rah rneng pat sha la iing ban pyndokam kum ban sum ban sleh ban sait ban khlieng bad dih  ban bam, bud pat sa ka jingdwai khaw ne ka jingpynshong Blei ia u  ban ioh ban ia bam  khyndiat khynsoit u ban long u khaw eh u khaw khlain ban ia rah sha la iing bad ban ia thep ha la i pla  ban long kum u nongiada ia u khun bynriew.Ka khubor kaba u Rgh Teibor u kwah ban sam lem sha ki parakur ki kur parakha kiba dang bat dang ksoh rydin ha la ka niam hok kaba tynrai hi ka long kumba ka kyntien kaba ong ka hok kaba tam, kaba kum ka Sengbah ka ju kwah ba kane ka thong kan janai ha la ka jong bad bym dei ruh ruh ban klet ia la ka jong ka tynrai namar hangne shong ka hok.",PYNDEP KA SENGBAH KI NONGSHAT NONGKHEIÑ IA KA NGUH BLEI HA BAÑIUN,https://batesitv.com/pyndep-ka-sengbah-ki-nongshat-nongkhein-ia-ka-nguh-blei-ha-baniun/
"Shillong, April 7 : The Mystery of the Cave is a book written by Dr Glenn C Kharkongor (Chancellor, MLCU) and translated into Khasi by Patricia Mukhim (Editor, The Shillong Times) with illustration by Careen J Langstieh (Associate Professor of Practice, Community Centre for Arts, Craft and Culture, MLCU) and published by MLCU Press. The book – which was launched last year during the Shillong Literary Festival 2023 – was launched at Mawmluh, a place which served as a source of inspiration for the story of the book, on April 5th 2024.To commemorate the launch of the book, a program was conducted at the Conference Hall of the Monolith Restaurant, Mawmluh, where dignitaries namely Patricia Mukhim, Careen Langstieh, Mr P. Kharwanlang (Sirdar, Mawmluh), Dr. Larilin Kharpuri (Dean Research and Publication, MLCU), Dr Iadonlang Tyngsong (Additional Registrar, MLCU), members representing the Mawmluh Tourism & Allied Activities Cooperative Society (MTAACS) and executive member of the community were present at the event.Teachers and students from Ram Krishna Mission Higer Secondary School, Nabon Sawian Memorial Presbyterian Secondary School and Roban Sing Memorial Lower Primary School attended the program which was hosted by Dr Iadonlang Tyngsong.The program began with a welcome speech by Dr Larilin Kharpuri who briefed everyone about the purpose of the program and also explained the significance of the book launch as it is related to the cave located in Mawmluh.This was then followed by a speech by Patricia Mukhim who informed that the idea for the book was inspired by the cave at Mawmluh and the presence of stalagmite in the cave had helped determine the onset of Meghalayan Age. She went on to state that, “The book is a fictional story of exploration which also contains information concerning elements and species found inside the Cave along with illustrations that will help students visualize what they look like”.She encouraged the students to explore the cave with their teachers under the guidance of a guide so as to get a better understanding about their surroundings. “Many of the local residents know little about their surrounding compared to visitors from outside who know a whole lot more; this makes it important for us to take the initiative to learn about the environment we live in so that we can educate others to respect our surroundings and prohibit them from littering”, she added.Thereafter, a brief story-telling session was conducted by Careen J Langstieh who narrated the story about Mewan and Iba from the first few pages of the book and showed them illustrations contained in the book which sparked curiosity and engaged the students.Mr P. Kharwanlang (Sirdar, Mawmluh) then gave a speech on behalf of the community as he thanked the representatives of MLCU for the initiative of publishing a book that not only educates but inspires children to appreciate the beauty and importance of caves while also emphasizing the importance of educating others who visit our cave to preserve cleanliness.The book was then distributed to the teachers from the 3 respective schools, members of MTAACS and executive members of the community.",MLCU LAUNCHES “THE MYSTERY OF THE CAVE” INSPIRED BY MAWMLUH’S RICH HISTORY,https://batesitv.com/mlcu-launches-the-mystery-of-the-cave-inspired-by-mawmluhs-rich-history/
"Ka jaka ba buh ia ki pipe um plastik jong ka tnat PHE kaba don ha ka shnong Lumshyiap, Shillong hajan ka jaka thang metiap brierw jong ka Seng Khasi, ka la kem ding ha ka noh phai sngi jong ka sngi Saitjaiñ ha ka por kumba 3:45 ne 4:00 baje eiei.  Ka jingpluh jong ka ding ka la long kaba ishyrkhei bha kat haduh ba ka la pynher syrngiew ruh ia ki briew kiba sah marjan bad kane ka jaka namarba ka lyer ruh ka jur bha ha kane ka sngi.Katkum ka jingiathuh jong ki dkhot ka Seng Samla Shnong Lumshyiap kiba ju iaid pahara sha jaka ka jaka ba kham kynjah bad kaba kham long pajih na ka shnong, ki la ong ba ka jingpluh jong kane ka jaka ba ju buh ia ki pipe um plastik jong ka tnat PHE la suba ba ka lah ban dei ruh na ka jingthang khlaw kaba ju jia khah khah ha kane ka bynta kaba don markhap bad ka ‘law syiem.Kat haduh ba la pynmih ia kane ka khubor ym pat lah satia ban ioh jingkhein ia ka jingjulor.  Ha kaba iadei bad kane, ki kali pynlip ding jong ka tnat Fire and Emergency Services (F&ES) tang shu ioh jingtip ia kane ka jingjia ki la leit marmar ban tem ia ka jingklang jong ki thylliej ding barhem.Ki Pulit ruh ki la wan poi ha kane ka jaka ban pynlong ia ka jingtohkit halor kane ka jingjia.Ia ka khubor kaba bniah ngin sa wanrah shuh shuh kham hadien.",ISHYRKHEI KA JINGPLUH DING KA JAKA PYNLANG PIPE UM KA PHE HA LUMSHYIAP,https://batesitv.com/ishyrkhei-ka-jingpluh-ding-ka-jaka-pynlang-pipe-um-ka-phe-ha-lumshyiap/
": U Director General of Police (DGP), ka Jylla u Dr. L. R Bishnoi u la iaroh ia ka jingtrei shitom jong ki Pulit ka East Khasi Hills halor ka jingiohkem ia ki nongkhaii drok ha nongbah Shillong.Ha kane ka jingkhynra, ki bor Pulit ki la ioh kem saw ngut ki snar khaii drok bad ioh kurup ruh ia u drok uba shongdor T. 1 klur ryngkat bad ka pisa kaba T. 45,000 hajar.Haba pynpaw ia ka jingsngewkhia halor ka jingma kaba ap ia ki samla na ka jingkharoi jong ki nongkhaii drok, u DGP u la pynrem ruh ia ki snar khaii drok kiba pynap shang khawiah ia ki samla ban im kyrni ha ka jingdih ia u drok.  U la iaroh ia ka jingtrei shitom miet la bad sngi ban khynra ia kine ki nongleh kam bymman bad kular ruh ban pyndkut ia ka jingkhaii drok sha kane ka jylla Meghalaya.U DGP u la ong ba ka jingioh kurup ia une u drok uba shongdor T.1 klur ka pynpaw shai ba ka jingpynrung ia u drok sha kane ka jylla ka long kaba shyrkhei bha.","KURUP KI PULIT KA EKH ÏA U DROK BA SHONGDOR 1 KLUR, IOH KEM 4 NGUT KI SNAR KHAÏI DROK",https://batesitv.com/kurup-ki-pulit-ka-ekh-ia-u-drok-ba-shongdor-1-klur-ioh-kem-4-ngut-ki-snar-khaii-drok/
"Ka Khasi Students Union (KSU) North Khasi Hills District Unit lyngba ka Education Cell ryngkat ka jingïatreilang bad ka shlem ai jinghikai El Elyon Institute kan pynlong ïa ka Free Coaching Class na ka bynta ki samla pule ba dang ap ïa ka result Class-12 bad kiba la pyndep ïa ka Higher Secondary School Leaving Certificate (HSSLC) ba kin pynkhreh ïa ka Common University Entrance Test (CUET) Under Graduate (UG) ban pynïaid da ka National Test Agency (NTA) kane ka CUET-UG kan dei ka sien kaba nyngkong ba la NTA kan pynïaid ïa kane ka exam.Ha ki snem ba ladep ka NTA ka la pynlong ïa ka exam CUET na ka bynta ki Post Graduate ki samla pule ki hap ban pas ïa ka CUET-PG ba kin ïoh rung klas ha ki skulbah bapher bapher la ka dei ha jylla Meghalaya ne shabar jylla kumta ka KSU ka sngewdei ban shimkhia ïa kane ka mat khnang ba ki samla jong ngi kin ïoh rung klas wat shabar jylla ruh.Ka El Elyon Institute ka dei ka shlem ai jinghikai kaba ai jinghikai bapher bapher ïa ki samla hapoh ka them Ri Bhoi.Kane ka lad ban ai ka jingshakri sha ki samla pule ka thaiñ jong ngi lyngba ka jingai jinghikai ei ïa ki samla ban pyntbit ïalade ban thoh ïa ka Exam CUET kaba yn pynïaid da ka NTA kaba long ka Exam kaba kongsan ha shwa ba ki samla jong ngi kin rung sha ki kyrdan kiba kham shaneng ha ki jingpule (Academic).Kane ka sienjam ba ka KSU ka shim ka long ruh ban pynshlur ïa ki samla pule ba kin lah ban pynkhreh khambha ha kiwei pat ki eksamin ha ki kyrdan ba kham shaneng ha ka pule puthi.Ka plie lad ïa baroh ki samla ba kin mih shakhmat ban pynkhreh ïa ka exam CUET na ka bynta ki samla ban rung klas na ka bynta ka Under Graduate ka pdiang sngewbha ïa ki samla na ka dong ka thaiñ Ri-Bhoi bad kumjuh ki samla pule jong ka jaidbynriew Khasi na kiwei ki District ha kaba ki lah ban shim bynta da ka online class.Ki Form na bynta kane ka Free Coaching CUET- UG la pyllait naduh ka 6 tarik mynta u bnai bad kan kut haduh ka 19 tarik mynta u bnai bad ïa ki jingai jinghikai yn sdang naduh ka 22 tarik, Ïaiong 2024 bad ka por kan long naduh 3:00 baje haduh 5:00 baje janmiet manla ka sngi ha Nongpoh.Ka seng ruh ka dawa ba ka tnat Pule Puthi ka Sorkar Jylla kan pynbun ïa ki Examination Centre hapoh ka jylla ha manla ki District Headquarters na ka bynta ka jingsuk bad ka bit ka biang ki samla pule ka jylla.Ïa ki jingtip ba khambniah phi lah ban telephone ïa kine ki number phone +91 9366172780 lane +91 9383145301 lane +91 9612056636.  Ngi kyrmen lyngba kane ka sienjam kan wanrah ïa u soh u thiang na ka bynta ki Samla jong ngi, la pyntip u Chairman ka Education Cell ka KSU, NHKD u samla Banjoplang Maring.",IATEH KA KSU BAD KA EL ELYON INSTITUTE BAN AI JINGHIKAI EI ÏA KI SAMLA BAN ÏAKHUN CUET-UG,https://batesitv.com/iateh-ka-ksu-bad-ka-el-elyon-institute-ban-ai-jinghikai-ei-ia-ki-samla-ban-iakhun-cuet-ug/
": Ka long ka kabu ksiar ïa ki khynnah kiba don ïa ka sap ha ka phutbol jong ki Shnong ba hap sha ka thaiñ Pomlakrai, Nongkrem,Laitkor, Smit  hadien ba ka PFR Football Academy kaba long kawei ka shlem ai jinghikài football ka la ïoh ban plie sa kawei ka shlem ai jinghikai haka shnong Mawpynthih East khasi Hills.Kane ka jingwanrah jong ka PFR Football Academy ïa katei ka Shlem ai jinghikai phutbol ha katei ka shnong kan ïarap shibun ki shnong ba marjan ha kaba ki kmie ki kpa kila ïohlad ban phah ïala ki jong ki Khun ha katei ka Center ba kham jan ym shuh ban wan shaduh sha sor.La plie ïa katei ka shlem ai jinghikài football hynnin ka Sngi Saitjain (6 tarik, ïaïong, 2024) jong ka taïew ba ladep, bad ki Khynnah kiba wan pynïasoh ki don kumba 60 ngut tam .Hashuwa ban sdang plie pyrda ïa katei ka shlem la ïoh ban pynlong  ïa ki jingïalehkai exhibition, ha kaba saw tylli ki kynhun ki wan ban ïashim bynta na katei ka Shnong ba Marjan ha ryngkat bad ka kynhun phutbol ka PFR  ha kaba ïa ka namlahduh ha katei ka jingïalehkai la ïoh rah daka Nongkynrih FC hadien ba pynliem ïa ka PFR reserved Football team da 1-0 kol.La plie ïa kane ka shlem ai jinghikai da u samla Samla Franky Kharumnuid – President ka Academy ha ka jingïadon ryngkatlang ki Coach, Bah Mickson, Robin bad Amrit.Nalor kane, la pyllait ïa ka jersey da u Coach ba dei khmih ha Mawpynthih- u Bah Mickson, katba ïa ka bynta ban pyllait ïa ki tiar pyndonkam haba lehkai da u Secretary ka Dorbar Shnong Mawpynthih ryngkat ki nongkitkam ka Mawpynthih SC.",PYNKHA KA PFR FOOTBALL ACADEMY ÏA KA SHLEM HIKAI HA KA SHNONG MAWPYNTHIH,https://batesitv.com/pynkha-ka-pfr-football-academy-ia-ka-shlem-hikai-ha-ka-shnong-mawpynthih/
"Shillong, ïaïong 07: U MLA jong ka North Shillong Bah Adelbert Nongrum u la kam ba ka Advertisement ba la pynmih da ka tnat Pulit ka Jylla na ka bynta ban khot rungkam ka long kaba be-aiñ bad kam ruh ba ka dei kaba long markhongpong bad ka Office Memorandum kaba la pynmih ha ka 3 tarik, Rymphang, 2022.Ha u kyrwoh ba la phah sha ki lad pathai khubor ha ka sngi Saitjaiñ u Bah Nongrum u la ong ba ka jingpynmih da ka tnat Pulit ïa ka Advertisement rungkam na ka bynta ki 2938 tylli ki post kaba la pynkynriah na ka 1 tarik sha ka 8 tarik Ïaiong, ka long kaba beain bad long markhongpong namarba ka Upper Age Limit na ka bynta ka post Constable ka long 21 snem bad 27 snem na ka bynta ka post Sub Inspector.U la pynkynmaw ba ka Sorkar ka la pyndem ïa ka jingdawa jong u ban pynjlana ïa ka rta thungkam ïa ki trai jylla na ka 32 snem sha ka 37 snem mynba ka Meghalaya ka la rakhe ïa ka jingdap 50 snem ka jingïoh jylla bapura.Halor kane, u Bah Adelbert u la ïathuh ba u la ïakynduh ruh ïa ka Secretary jong ka Central Recruitment Board ka Mary GT Sangma ban pan jingpynshai halor kano ka nongrim ba la pynmih ïa ka Advertisement kaba long markhongpong ïa ka Office Memorandum kaba la pynmih ha u snem 2022.“Kane kam dei ka jingïohnong tang jong ka Constituency jong nga marwei hynrei na ka bynta ki khun samla jong ka jaidbynriew,” ula ong.“Haba nga la kylli, ka (Secretary) la ong ba ka dei lyngba ka tnat Pulit. Kane ka pynpaw ba ka ïatakhuh bad ka Office Memorandum kaba la pynmih ha u snem 2022,” u la bynrap.“Namar ka jingdon jong ka Model Code of Conduct, nga la shu ïakren ïa u Home Secretary lyngba ka telephone bad nga la buh ka jingkylli bad ka jubab ka long ba la leh ïa kane lyngba ka Revise Uniform Guide Line. Nga la ong kumno phi pynkheiñ ïa ka Rule bad ki Norms lyngba ka OM kaba 3.2.22 kaba kren shai ba la pynmih da ka tnat Personel. U Ophisar u ïathuh ba la pynkhreh bad ka kam ka dang ïaid shakhmat. Nga la ong, kumno pat phi pynmih ïa ka Advertisement haba phi dang pynkhreh. Kane ka long kaba be-aiñ bad kane ka paw ba ka Sorkar MDA kam dei na ka bynta ki samla hynrei ka dei kaba pyrshah ïa ki samla,” la ong shuh shuh u Bah Nongrum.“Kane ka long ka jingpynduh noh ïa ka hok ban im bad ban pynduh ïa ka hok ki khun samla. Nga la ai jingmut khlem pynslem ba ki Ophisar ki dei ban pynmih mardor lyngba ka jingpynbeit (Corrigendum) ban pynbeit ïa kane ka jingbakla khnang ba ki khun samla kin ym duh ïa la ka jong ka hok,” la ïathuh u Bah Nongrum.",KA ADVERTISEMENT KHOT RUNG KAM PULIT KA LONG MARKHONGPONG BAD KA OM 2022 : ADELBERT NONGRUM,https://batesitv.com/ka-advertisement-khot-rung-kam-pulit-ka-long-markhongpong-bad-ka-om-2022-adelbert-nongrum/
"Kumba 527 ngut ki khynnah na kylleng ki district jong ka Jylla ki la iashim bynta ha ka jingwad khynnah ïalehkai lane ka Talent Hunt Program kaba hap hapoh ka Khelo India Rising Talent Hunt (KIRTI-MyBharat).Ïa kane ka prokram ba la pynlong ha Sports Authority India (SAI) Training Centre, Shillong la sdang ha ka Lah Sngi u Blei yn sa pynkut noh ha ka sngi Balang mynta ka taiew.Ki jingïalehkai ki kynthup ïa ka Athletics, Boxing bad ka Football. Ki khynnah kiba wan ïashim bynta ha ka jingïalehkai Athletic ki don 141 ngut, 55 ngut ha ka Boxing bad 331 ngut ha ka Football.Ka jingthmu jong ka tnat ïalehkai jong ka Sorkar Pdeng ka long ban ithuh ïa ki sap kyrpang jong ki khynnah bad ban ai jinghikai pura ïa ki lyngba ka jingdon ïa ki jaka ïalehkai kiba paka namar ka jingangnud ka long ban sei ïa ki khynnah ïalehkai ki ban paw haduh ki lympung ïalehkai shabar ri kum ha ka Olympic bad kiwei kiwei ki rynsan ialehkai.Ha kane ka sngi la sdang da ka jingpynrung kyrteng ïa baroh ki khynnah kiba la wan sha kane ka prokram ha la ki jong ki rta ki jong ki, hadien la bud sa ka jingthew jingkhia, ka jingthew ïa ka rynïeng bad kumjuh ia kiwei ki test, nalor ka jingpynmareh, ka jingkynthih, ka jingkawang bol da dien (back throw), ki jingïalehkai phutbol, boxing bad athletics.U  Assistant Director jong ka SAI, STC, Shillong u T.S Chavhan u la pynpaw ba kane ka prokram ka dei lyngba ka jingshim khia da ka tnat Sports & Youth Affairs jong ka Sorkar Pdeng na ka bynta ban ithuh ïa ki sap ïalehkai ba kyrpang jong ki khynnah khnang ban ai jinghikai ïa ki lyngba ki jaka ïalehkai kiba paka bad ba kin ïoh pat ïa ka lad ban mihkhmat ïa ka ri India ha ki lympung ïalehkai shaba ri.Ïa kane ka prokram la pynlong ha kylleng jong ka ri India. Ki khynnah kiba don ïa ki sap ba kyrpang ha ki jingïalehkai kin sa shah khot sha ki prokram ai jinghikai ki ban long ha ki shlem ai jinghikai jong ka SAI.",TALENT HUNT PROGRAM: 527 NGUT POI KI KHYNNAH SHA KA JINGJIED ÏA KI SAP IALEHKAI HA SAI TRAINING CENTRE,https://batesitv.com/talent-hunt-program-527-ngut-poi-ki-khynnah-sha-ka-jingjied-ia-ki-sap-ialehkai-ha-sai-training-centre/
"Uwei u rangbah na ka shnong Klew, Ri Bhoi District u la duhei ia la ka jong ka jingim katba u dang thmu ban leit khwai sha ha wah Umñiuh Khwan hajan ka Union Christian College (UCC), hadien ba u la ngam jyllop bad khlad noh tang hadien ba u la ioh ban pyllait im ia la u jong u khun.Ia une u rangbah la tip kyrteng kum u Bah Mahamsing Sten, 38 snem ka rta bad kane la jia ha ka sngi u Blei.  Ia ka met jong une u rangbah la ioh ban sei noh ha ka step Lah Sngi u Blei da ka kynhun State Disaster Response Force (SDRF) bad ka jingiarap lem jong ki paidbah nongshong shnong.Katkum ka jingtip ba la iohlum la iathuh ba ki don phra ngut baroh kiba thmu ban leit khwai dohkha ha Umñiuh Khwan bad kawei ka lieng kaba shong saw ngut ki briew ka la lait bad ka lieng kaba shong u Bah Mahamsing ka dang don hapdeng bad namar ka jingjur shaba palat ka lyer kane ka lieng ba ki shong ka la ngam shapoh um.Ha kane ka jingjia, katkum ka jingiathuh jong ki briew, la ong ba une u rangbah hadien ba la ngam ka lieng ha um da shilliang kti u rah ia la u khun shajrong ka sla um bad hadien ba u la lah ban pyllait im ia u khun u la ngam jyllop ialade bad duh syndon ia la ka jong ka jingim.",NGAM JYLLOP U KPA HADIEN BA LA PYLLAIT IM ÏA LA U KHUN HA UMÑIUH KHWAN,https://batesitv.com/ngam-jyllop-u-kpa-hadien-ba-la-pyllait-im-ia-la-u-khun-ha-umniuh-khwan/
": Ka Voice of the Poeple Party (VPP) ha ka sngi baar ka la mudui pyrshah ia u nongialam jong ka National Peoples Party (NPP) Bah Pyniaid Sing Syiem ha u Chief Electoral Officer (CEO) ka Jylla halor ki jingkynnoh jong u pyrshah ia ka VPP ba ka dei kaba thaw jingkulmar ha ki jingialang jong ka National Peoples Party (NPP).Ha  ka jingmudui ba la soi da u Election Agent Bah Danny Langstieh, ka VPP ka la ong ba kine ki jingkynnoh jong u Bah Pyniaid ki long ha ka 6 tarik bad ha ka 8 tarik mynta u bnai katba u dang kren ia ka rynsan ialap elekshon na ka bynta ka NPP ha Rynjah, East Khasi Hills District bad ha Umsning, Ribhoi DistrictKa VPP ka la mudui ruh halor ka jingshoh bad ktah kti da ki briew kiba don ha ka jingialang jong ka NPP pyrshah ia ki riewpaidbah tang namarba ki pyrta ia ka shab jong ka Voice of the People Party (VPP).Ha kajuh ka por, ka VPP ka la pynpaw ruh ba katkum ka jingioh jingtip da ki nongtrei jong ka party, ba ka lah ban don ka jingpyrshang ban tuklar ia ka jingiaid beit ka jingpynlong ia ka elekshon ha ka jylla khamtam ha rilum Jaiñtia da ki nongshim kabu.“Ka lah ban don ruh ka jingthep tuh ia ka vote lada ki Polling Official kim long kiba peitngor bad kiba kut jingmut ban pynthikna ba ka elekshon kan long kaba khuid kaba suba,” ong ka VPP ha ka mudui sha u CEO.“Ka party ka kyntu jur ia phi ban shim ia ki lad ki lynti ban pynthikna ba ka jingpynlong ia ka elekshon kaba khuid bad suba kam dei ban shah pynthud bad ba ki nongthep vote ki dei ban ioh lah ban thep ia ka vote ka jong ki khlem kano kano ka jingsheptieng bad ba ka jingthep tuh ia ka vote kam dei ban jia,” la bynrap shuh shuh ka VPP.",MUDUI KA VPP PYRSHAH ÏA U BAH PYNÏAID SING SYIEM HA U CEO,https://batesitv.com/mudui-ka-vpp-pyrshah-ia-u-bah-pyniaid-sing-syiem-ha-u-ceo/
"Katto katne ngut ki nongkyrshan jong ka Voice of the People Party (VPP) ki la shah rah sha Thanad ha ki Pulit ka Ribhoi District hadien ba ki la pynthud ia ka jingialang da kaba pyrta ha u prah, ha u prah katba ka Kyrtong jong ka National Peoples Party (NPP) ka Dr. Ampareen Lyngdoh ka dang ai jingkren halor rynsan ha ka jingialap elekshon ha ka shnong Umsning ha ka Lah Sngi u Blei.Ha kum kane ka por, nalor rynsan ka Dr. Ampareen  ka la ong sha ki briew kiba pyrta prah shi prah ba kin leit phai noh sha la iing bad hadien ba la mih ka jinghuri hura ki Pulit ki la rah noh ia ki sha Thanad.Shwa kane, na ka liang jong ka Dr. Ampareen ka la kyntu ïa ki nongkyrshan jong ka Voice of the People Party ban leit noh sha iing namarba kane ka lah ban wanrah ka jinghura hura ha kane ka jaka.",RAH KI PULIT SHA THANAD ÏA KI NONGKYRSHAN VPP BA HURI HURA HA UMSNING,https://batesitv.com/rah-ki-pulit-sha-thanad-ia-ki-nongkyrshan-vpp-ba-huri-hura-ha-umsning/
"Ka United Democratic Party (UDP) bad ka Hill State People’s Democratic Party (HSPDP) kiba don hapoh ka shatri jong ka Regional Democratic Party (RDA) ha ka sngi Baar ka la pyllait paidbah ïa ka Election Manifesto bad ka jingsmai ban buddien na ka Sorkar Pdeng ïa ka jingdawa ban pyntreikam ïa ka Inner Line Permit (ILP), ka jingpynrung ïa ka ktien Khasi bad Garo ha ka Eighth Schedule bad ban pynkut noh ïa ka jingïakajia pud bad ka jylla Assam.Ki 25 tylli ki mat ba la bsut ha ka Manifesto la pyllait paidbah da u President ka UDP u Bah Metbah Lyngdoh da ka jingkulr ban pynkhlain ïa ki Autonomous District Councils (ADC) bad tyrwa ïa ka Sorkar ban khot biang sha ka jingïakren ïasuk ïa ka seng kieng atiar Hynñiewtrep National Liberation Council (HNLC).Ka RDA ka la pynieng da u President barim jong ka HYC u Bah Robertjune Kharjahrin kum u kyrtong ha Shillong Seat ha ka elekshon Lok Sabha ka ban sa long ha ka 19 mynta u bnai.Shuh shuh ha kane ka Manifesto, ka RDA ka la kular ruh ban pynkupbor ïa ki samla da kaba wanrah ïa ka Youth Policy bad ka Sports Policy bad ban pynshlur bad kyrshan ïa ki riewïalehkai sports, ki nongrwai nongtem, ki tyngshop ki puron bad ban khyllie pat sha ka jingbha ïa kito kiba la ngop ha ki jingdih ba pynbuaid kum u drok bad kiwei kiwei bad yn kyrshan radbah ïa ki jaka ha kaba la ai jingsumar ïa ki Rehabilitation Centres.Ka RDA ka la kular ban shimkhia ïa ka jingpyntreikam ka polisi bhah kam kaba 44 % na ka bynta ki post Group C & D ha ki ophis bad jaka trei kam jong ka Sorkar Pdeng, ka jingbhah kam 100 na ka 100 ïa ki trai ri trai muluk na ka bynta ki kam Contractual ha ki ophis sorkar, ka polisi thungkam (Reservation Policy) ha ki jaka trei ki riew shimet ne kompani shimet, ka jingnang ïa ka ktien Khasi bad Garo kum kawei na ki kyndon na ka bynta ki nong aplai ïa ki kam ka Sorkar Pdeng.Nalor kine, ka RDA ka la kular ban bishar bniah biang halor ka jingpyntreikam ïa ka National Education Policy (NEP), ka CUET, ka Three Language Formula, ka jingïoh bhah ki samla ha ki Higher and Technical Education, ban kyrshan ïa ki nongrep bad ban wanrah ïa ka Agricultural Research Centre hapoh Meghalaya.“Ban teh lakam ïa ka jingrung kyrthep ki mynder ri, ka RDA baroh kawei kynthup ïa u kyrtong MP jong ngi, u Bah Robertjune Kharjahrin, ngin ïai buddien ban pynbor ïa ka Sorkar India ba kan pyntreikam ïa ka Inner Line Permit (ILP) ha ka jylla Meghalaya bad pakhang ïa ka jingthep vote armaloi bad ka jing rejistar ïa ki nongwei ne mynder ki bym don hok ban thep vote, ka jingker sainar shiah ïa ki jaka khappud bad ka jingwan rah ïa ka Police Border Wing,” la ong shuh shuh ka jingkular elekshon.Halor ka shongsuk shongsaiñ ka RDA ka la pynpaw ba la donkam ban plie lynti ïa ka jingïakren ïasuk hapdeng ka Sorkar bad ka kynhun kieng atiar HNLC ne kiwei kiwei pat ki kynhun lehnoh ha ka jylla.  Ban pynkhlain shuh shuh ïa ki bor Pulit ha manla ki distrik jong ka jylla da kaba thaw buit thymmai bad pyndonkam ïa ki tiar bad teknoloji kiba katkum kane ka juk stad kaba mynta. Ka RDA kan shim khia ruh ban kyntu ïa ka sorkar kmie ban thaw da ka Special Force ban tuklar halor ki kam khaii drok ha ki thain khappud.Shuh shuh ka RDA ka la pynpaw ruh ba la donkam kyrkieh ban pynbeit noh ïa ka thup jong ki ST bad SC ha Meghalaya, ka jingshna ïa ka Tribal Legislators National Forum, ban pyrshah ïa ka jingpyntreikam ïa ka Uniform Civil Code (UCC), ki ain kiba pakhang ïa ka jingpynkylla niam bad ban wanrah ïa ki ain kiba khlain ban pynshitom ïa kito kiba lehbein ne ban bein ïa ki paid riewngeit Kristan bad kiwei ki kynhun, ban thawlad thawlynti halor ka jingseng ïa ka Khasi Cultural Institute ïa kaba yn peit, khmih bad pynïaid da ka Seng Khasi bad Sein Raij kum shibynta ban pynneh pynsah ïa ka jingngeit tynrai bad yn trei minot ruh ban pynïoh ïa ka kyrdan ritpaid (Minority Status) sha ki dkhot jong ka Seng Khasi bad Sein Raij, ban pynsah nam pynsah kyrteng ïa ki riewkhraw ïaleh laitluid ka ri kum u Tirot Sing, u Kiang Nangbah, u Pa Togan Sangma, Ka Phan Nonglait, u Sngapsing Syiem bad kiwei kiwei, donkam ban pynrung ïa ki lynnong shaphang jong ki ha ki kot NCERT, ban  pynsngew ïa ka Sorkar India ba kan ym pyntreikam ïa ka Citizenship Amendment Act (CAA) ha baroh shilynter u pud u sam jong ka jylla Meghalaya bad yn pynpaw ïa ka jing pyrshah kaba jur halor kano kano ka jing pyrshang ban pynbor halor kiba bun ki ishu kum ka ktien ka thylliej (imposition of Hindi Language), ka niam ka jingngeit (One Nation, One Religion), ki riti dustur (One Nation , One Culture) bad ruh kiwei kiwei de ki polisi treikam kiba pyntroin bad pynsyier ïa ki jaitbynriew ritpaid ha ka Ri India, ban shimkhia ruh halor ka bha ka miat jong ki paid Khasi bad Garo kiba shong basah ha Bangladesh.Ka RDA ka la tyrwa ruh ban kham pynkhlain shuh shuh ïa ka jingtreikam jong ki Ophisar Sorkar kum ki IAS, IFS bad IPS, donkam ban pynthikna ba ka jylla Meghalaya ka don la ka long ka cadre, ym kumba ka long mynta, ha kaba ngi dang hap lang hapoh ka Assam-Meghalaya Cadre.Halor ka synshar ka khadar kaba khuid, ka RDA kan shim ïa ki lad ki lynti ban wanrah ïa ki ain pyrshah bamsap kiba khlain bor, ki polisi kiba wanrah ka rukom treikam kaba shai, yn thaw lad ruh ban buh ïa ki Monitoring Committee ha man ki distrik ki ban khmih halor ka jingpyntreikam ïa ka MP skhim bad projek bapher bapher jong ka sorkar.“Donkam ban pynskhem shuh shuh ïa ka jinglong ‘Welfare State’ jong ka Ri India. Namarkata, dei ban pynkhlain ïa ki kompeni sorkar (Public Sector undertakings), ban pynheh shuh shuh ïa ka Corporate Social Responsibility (CSR) jong ki kompeni, bad ban pynskhem ïa ka hok halor ka ïoh ka kot bad ka bha ka miat hapoh ka imlang sahlang. Ban Ban pynthikna ba ki nongshong shnong kiba don jingduna ha ki dkhot met kin ïoh ïa la ki hok katkum ka ain Rights of Persons with Disability Act kum ka hok halor ka koit ka khiah, ka kamai kajih, ka pule dangle, ka synshar khadar bad kumta terter bad yn shim kam ruh halor ka jingpynïoh ïa ki jaka bad ki tiar ïalehkai bad kilan met na ka bynta jong ki. Ka RDA kan thaw lad kumno ban pynbiang ïa ki jingdonkam jong ki jaka sumar kum ki Health Centre, PHC, CHC, Civil Hospital, NEIGRIHMS bad kiwei pat. Yn shim kam ruh halor kiwei pat ki mat ban kyntiew ïa ka koit ka khiah kum ka jingpynïoh dawai ei ïa ki nongshong shnong kiba hap hapoh ka kyrdan BPL, ki longkmie ba armet bad ruh ki tymmen ki kro, ka jingpynïoh ïa jaka sumar nongpang ki ba jan bad kiba paka, ka health insurance kaba kham paka, ka jingkyntiew ïa ka jingdon ki kali kit nongpang bad kumta terter,” la pynpaw ka kular elekshon jong ka RDA.Halor ka khyndew ka shyiap, ka RDA ka la kular ban pynlong ïa ka jingwad bad pule bniah halor ka jingktah jong ki ain ka Sorkar Pdeng kum ka Land Act, ka Forest Act bad ka MMDR Act ïa ka long ka man jong ki riewlum. Ka la kular ban pynkhlain shuh shuh ïa ki ain ban ïada ïa ka mariang bad pyrshang ruh ban pynurlong ïa ki Sustainable Development Goal (SDGs) kiba long ki thong jong ka United Nations. Ka jingpyrshah halor ka jingpyrshang ban khlong ïa u mar pohkhyndew Uranium ha ka jylla Meghalaya ka long ka mat kaba hakhmat eh ha ka thup treikam jong ka RDA. Ka RDA ka kyrshan pura ïa ka jingbhah ïa ki seat na ka bynta ki kynthei ha Parliament bad ruh ha Dorbar Thaw Ain jong ka jylla bad kan shim kam ruh ban pynthikna ba ïa kane yn pyntrei kam noh mardor da ka sorkar. Yn shim khia ruh ban kyntiew ïa ka jingïoh jingmyntoi jong ki kynthei na ki skhim bapher bapher jong ka sorkar bad yn buddien ruh na ka por sha ka por halor ka jing pyntrei kam ïa kine ki skhim. Kum ka kynhun, ngi sngewdei ruh ba ka Sorkar Pdeng ka dei ban kyntiew ïa ka bhah jong ka na ka bynta ka jing siew sha ki Asha, ki Aganwadi bad ruh kito kiba trei kum ki nongshet ja hapoh ka skhim Mid-day Meal kum shi bynta ban kyntiew shuh shuh ïa ka ïoh ka kot ka jong ki kynthei kiba trei ïa kine ki kam.“Ka jingthrang bad jingangnud jong u kyrtong jong ngi, u Bah Robertjune Kharjahrin ban buh ïa ka ophis treikam jong u MP ka Shillong Parliamentary Constituency ha ka nongbah Shillong na ka bynta u paidbah.  Da kaba shim kabu ïa ki bor jingstad teknoloji, yn pyllait paidbah ruh ïa ka e-mail Id bad u nombor whatsapp ban ai ha ki paidbah nongshong shnong ïa ka rynsan ban ai jingmut bad ai buit ïa u MP khnang ba un ïoh pynjanai ïa la ka rukom treikam,” la pynpaw ka jingkular na u Kyrtong u Bah Kharjahrin.",ELECTION LOK SABHA: 25 TYLLI KI MAT KULAR ELEKSHON PYLLAIT KA RDA,https://batesitv.com/election-lok-sabha-25-tylli-ki-mat-kular-elekshon-pyllait-ka-rda/
"Ka Kashari jong u Session Judge, West Jaiñtia Hills District u NA Khan ka la rai pynrem kaba phah set along 10 snem ïa u Riang Najiar, 71 snem ka rta uba donkti ban leh be-ijot ïa i khun kynthei lajong iba la 9 snem ka rta ha u snem 2008.Katkum u kyrwoh ba la phah da u Superintendent of Police, West Jaintia Hills u la pyntip ba une u kpa runar u la leh be-ijot ïa la ka jong ka khun kaba la duh noh ïala ka jong ka kmie ha ka por ba dang kha ïa ka.Ïa ka case la rejister ha Jowai Police Station hapoh ka Section 376 Indian Penal Code bad ïa ka jingtohkit bad pynngat kyndon la shimti da ka WPSI Kong O. Tyngkan.Nalor kaba rai pynrem, ka Kashari ka la hukum ruh ïa une u kpa runar ban siew ïa ka bailutksan kaba T. 3,00000 lak sha ka lanot.",10 SNEM RAI SET ALONG KA KASHARI ÏA U KPA UBA LEH BE-IJOT ÏA KA KHUN LAJONG,https://batesitv.com/10-snem-rai-set-along-ka-kashari-ia-u-kpa-uba-leh-be-ijot-ia-ka-khun-lajong/
": U Bah Bashemlad Ryntathiang uba sah ha mawlai syllaikariah ha ka 8 tarik u Iaiong, 2024 u la ujor da ka ejahar sha ki Pulit jong ka Pasteur Beat House hadien ba ki briew ki bym lah ban tip ki la rongtuh ia ka Scooty NTORG kaba don ia u nombar MLO5-W-9942 na ka thain Polo ha ka 7 tarik Iaiong, 2024 ha ka por kumba 11:00 baje mynmiet.Ha kane ka ejahar u Bah Bashemlad u la iathuh ba katba u dang leit sha iew Polo ban thied dawai, ki don katto katne ki briew kiba pan jingpruid ban thang sikret bad tang hadien kane u la kyllon khlem tip briew shuh. Hadien ba u la tip briew ha ka sngi kaba bud u la poi sha Nongpoh bad ong ruh ba um kynmaw eiei shuh ia ka jingjia bad kumno u poi sha Nongpoh bad nalor kata u la pyntip ruh ba nalor ka Scooty, ki runar ki la tuh ruh ia ka pisa na ka met jong u.",UJOR U TRAI BA SHAH TUH KA SCOOTY NTORG NA ÏEW POLO,https://batesitv.com/ujor-u-trai-ba-shah-tuh-ka-scooty-ntorg-na-iew-polo/
": Uwei u nongbylla bar jylla uba la tip kyrteng kum u Arjun Rai 52 snem ka rta u la khladnoh ha NEIGRIHMS Hospital, Shillong hadien ba u la mynsaw jur na ka jingshah thombor ha ki runar ha ka sngi Balang ha ka por kumba 11:15 baje mynstep ha ka dong Umsohkhlur ha Mawlai Mawroh.U Superintendent of Police ka East Khasi Hills ha u kyrwoh ba la phah sha ki lad pathai khubor u la iathuh ba ki Pulit ki la register case halor kane ka jingjia bad ka jingtohkit ka dang iaid shakhmat ban ithuh ia ki nongleh kam bymman.U Rangbah Shnong ka Mawlai Mawroh Bah HBR Lyngdoh u la ong, “ka long kaei kaei ka jingjia kaba sngewsih bad ka la jia ha ka por mynstep kaba ngim poi pyrkhat ba kan jia kumne bad ki shu wan ki briew kiba ym ithuh wat ki paramarjan ruh kim lah ban ithuh dur mano ba dei.  Ki shu rung shapoh, ki shu kylli mano ba dei nongtrei bym dei ki Khasi ki shu tied shu bom bad hadien kata ki la phet noh.’“Ngin dang hap ban buddien hi khnang ba kum kine ki jingjia kin ym jia shuh hapoh ka shnong jong ngi,” u la ong.Haba kylli, ula iathuh ba katkum ka jingioh jingtip jong ki nongkitkam shnong, kine ki runar ki dei kiba wan da ka kynhun kumba 6 ngut.  “Ki la kah ia la ka durkhmat bad ki shu kylli beit shapoh bad tang kata hi ym lah ban ithuh mano ba dei,” u la bynrap.“Na ka liang jong ka Dorbar Shnong ka pynrem bad ka pyrshah ia kane ka jingleh kum ki riewbiej ki riewkhlaw, ban shu wan, shu tied bad shu bom khlem da tip mano ba dei bad mano bym dei. Ka long kaei kaei kaba sngewsih bad ngim kwah ba kum kine kiei kiei kin dang wan jia shuh shuh hapoh ka shnong,” la ong u Bah Lyngdoh.Haba kyntu ia kino kino ki briew kiba pyrshah ia ka jingwanrah nongbylla bar jylla hapoh u pud u sam jong ka shnong, u la ong, “wan shakhmat, kylli kaei kaba phi donkam bad lada phi kwah kylli jingkylli iano iano ruh wan da ka lynti kaba dei hynrei ban shu wan bad ban shu leh kumne ka buh jingsyier ia ka jaidbynriew jong ngi kiba don shabar ka jylla jong ngi. Lada kiwei ki iohi ia kane ka jingjia lyngba ka Social Media kaei ka ban ktah ia ki briew shabar jong ka shnong jong ngi.",ÏAP U NONGBYLLA BAR JYLLA BA MYNSAW JUR NA KA JINGSHAH TANGON HA KI RUNAR HA MAWLAI MAWROH,https://batesitv.com/iap-u-nongbylla-bar-jylla-ba-mynsaw-jur-na-ka-jingshah-tangon-ha-ki-runar-ha-mawlai-mawroh/
": Ka Executive Committee jong ka High Court of Meghalaya Bar Association (HCMBA) ka la pynrem jur halor ka jingshah byrngem jong ki arngut ki Muktiar ba pawkhmat ha ka nongbah Shillong ha ki katto katne ki runar lada ki iai bteng ban iasaid na ka bynta ki mukotduma jong ki nongwad jingiarap bad ban iashim bynta ha ka jingmudui jong ki nongwad jingiarap.“La pynkhlain ia ka jingbyrngem da kaba thep ruh ar tylli ki kuli (pistol) hapoh ka shithi,” ong u President ka HCMBA u C. Chakravarty.Ki dkhot jong ka Association da kawei ka sur ki la pynpaw ba kane ka dei ka jingtuklar ia ka jingtreikam jong kine ki arngut ki Muktiar ym tang ba ka pynkheiñ ia ka hok katkum ka riti synshar bad kiwei kiwei ki hok longtrai hynrei ka dei ka jingleh donbor ia ka nongrim jong ka juk shai.“La shim rai da kawei ka sur halor ka jingshah byrngem jong kine ki arngut ki Muktiar da kaba pynrem jur ha ka kyrteng jong ka Association ryngkat ka jingkular sha baroh ki Nongiasaid aiñ jong kane ka Association kin don beit ha syndah jong ki ha kum kane ka por kaba eh,” la ong ka Assocation.",SHAH BYRNGEM KI MUKTIAR DA KABA ÏOH PDIANG AR TYLLI KI KULI PISTOL HA KA SHITHI,https://batesitv.com/shah-byrngem-ki-muktiar-da-kaba-ioh-pdiang-ar-tylli-ki-kuli-pistol-ha-ka-shithi/
": U MLA jong ka Voice of the People Party na North Shillong Constituency Bah Adelbert Nongrum ha ka sngi Balang u la kyntu ia ki paidbah nongkyrshan jong ka party ba kin long kiba jaijai bad kin ap ia ka por haduh ka 19 tarik mynta u bnai, kaba dei ka sngi thep vote, ban pynpaw ia ka jingpyrshah.Kane ka jingkyntu jong une u nongialam ka VPP ka long hadien ba ki la mih ki jingshah shoh shah dat bad shah kem jong ki briew kiba pyrta ia ka shab jong ka VPP ha ki jingialang ialap elekshon jong ka National Peoples Party (NPP) kiba la jia ha kylleng ki rynsan ialap elekshon ha kine ki khyndiat sngi.Halor ka jingjia ha ka shnong Jaiaw ha ka janmiet Lah Sngi u Blei mynta ka taiew, u Bah Adelbert ha ka jingiakren bad ki lad pathai khubor u la ong, “jait ba ka wan jia hapoh ka Constituency jong nga, nga te ngam ngeit ba kan don ka jingshisha halor kata ka jingkulmar, hynrei kane ka dei ka rukom jong ka politik bad ka jingialehkai ba jakhlia kaba kiwei ki ngeit. Ka VPP ka ngeit ha ka Clean Politics. Ngi la pynlut mynta la jan shi snem naduh ba la pynkha ia ka Voice of the People Party (VPP) ban pynshai bad ban pynsngewthuh kumno phin iashim bynta ha ka sainpyrthei bad kaei ka kamram jong phi kum ki nongthep vote.”“Ha,oid, ngi la pynrung kyrteng lada dei ba ki don kyrteng hapoh ka party, ka Identity Card bad ngin ym lah ban ong da kumwei pat. Nga pynrem ia kane ka jingjia bad ngam tip mano ba donkti bad kum kine ki jingjia kim dei ban don na kano kano ka party ne na kano kano ka liang jong kawei ka party kam dei ban don ka jingpynthud ia kiwei pat ki party haba dang iaid ka jingialap elekshon,” u la ong.“Ha ka politik ki (mih) beit ki jingjia bapher bapher bad kum u riewpaidbah ngim tip lada don neem ka jingshisha ba phin kynnoh ia ka VPP bad kiwei kiba kyrshan ia kiwei pat ki party ki lah ban leit pyrta kumjuh ha ki jingialang ba ngi pynlong na ka VPP (hynrei) ngin ym lah ban pynshisha ba ki dei ki briew jong kita ki party namarba ym don jingpynshisha namarba ma ki (NPP), ki ladep ban phah kem. Ai ba ka ain kan leh la ka jong ka kamram (bad) ngin sa tip ia ki jingshisha,” u la bynrap.“Kum u nongmihkmat na ka VPP ngim ngeit ia kum kine hynrei ngi kyntu kynpham ia kiba ieid kiba thoiñ ba kane ka dei ka por elekshon ngin ym leh shongshit hynrei ngin long borabor kiba shitrhem bad ngin ri borabor ia ka akor ka burom bad lada ka dei shisha ba ki don bynta kita ki briew kiba kyrshan (ia ka VPP) hynrei kumba nga ong haduh mynta ngam pat lah ban pynshisha bad ka party kam pat lah ban pynshisha ba ki dei ne kim dei hynrei lada ki dei, nga ong tang katne katba ka jingialap elekshon ka dang iaid lehse ha ka jingdom ka jingbitar ia kita ki nongsynshar baroh shikatta ym lah ban tip.  To long kiba jaijai ap ia ka por kaba kham khraw kaba phin pynpaw pyrshah ia kita kiba phi dei ban pyrshah ka dei ha ka 19 tarik (mynta u bnai),” la kyntu u MLA ka VPP ia ki nongkyrshan.“Hynrei kine kiba kynnoh beit imim peitpeit ia ngi kum ka VPP nga ong ka dei ka dak jong ka jingkutlad kaba ki iohi ba ym i donlad shuh. Kiei kiei kin sa paw ia ki jingshisha baroh.  Ngi don la ka jong ka hok katkum ka riti synshar paidbah ban pynpaw da kaba iam, da kaba rkhie bad da kaba hylla. Kum ha kane ka ri laitluid ngi dei ban pdiang ia kane.  Hynrei lada ngi sngap ia ka jingkren beiñ bad ka jingkynthoh jong kiwei pat ha ka jingialap elekshon haduh ba ki la shu kren beit tang ia u Bah Ardent Basaiawmoit u President jong ka VPP katba ki klet noh ia la ka jong ka nongrim bad ki pynsawa jur ia ka politik bad ki pynjah noh pat ia ka sur jong ka polisi,” la kynthah u Bah Nongrum.Haba kylli, u la ong, “ngin ym lah ban rung ha ka jingmut jingpyrkhat jong kiwei, hynrei ka jingmut jingpyrkhat ka dei ka jaka rieh kaba skhem tam jong ka jinglaitluid longbriew.  Ki paidbah ki la dom ki la bitar bad ki la kthang na kawei ka Sorkar sha kawei ka Sorkar ngim iohi ia kiei kiei ki dak jingkyrmen khamtam ki khun samla bad lehse ka lah ban dei ka daw ba ki sngewthuh ba dei sa tang u Prah (VPP) ba lah ban wanrah ia ka jingkylla ha kane ka jylla jong ngi bad kaba pynlong ia ki ban pynpaw ia kane ka jingkmen, ka jingkyrmen ruh.”","LONG KIBA JAIJAI, PYNPAW ÏA KA JINGPYRSHAH JONG PHI HA KA 19 TARIK, KYNTU U BAH ADELBERT",https://batesitv.com/long-kiba-jaijai-pynpaw-ia-ka-jingpyrshah-jong-phi-ha-ka-19-tarik-kyntu-u-bah-adelbert/
": Ar ngut ki briew ki la khlad noh hashen ha kawei ka jingjia ba sngewsih hadien ba kawei ka trok kit dohkha ka la kylla ha surok Shillong-Jowai ynda poi ha ka shnong Mawblei, Shillong. Kane ka la jia ha ka step sngi Balang katba kane ka trok ka dang wan na ka thaiñ Smit.  U nongniah jong kane ka troko u lait im na ka jingjia ba sngewsih.Katkum ka jingiathuh jong ki briew kiba la sakhi ia kane ka jingjia ki la pyntip ba ka jingkylla khongpong jong ka trok kaba don ia u number AP16 TS-9689 ka dei na ka daw ka jingphiel jong ka Break.Khnang ban lait na kino kino ki jingjia ba sngewsih ia ki mynsiem briew, la iathuh ba une u nongniah jong ka trok u la pynkylla khongpong ia kane ka trok bad ki ar ngut kiba la khladnoh hashen ka dei ha ka por ba ki la kynthih shabar na ka kali bad ki shah ban kylla ha kane hi ka trok katba ia u draibar uba la lait im na kane ka jingjia la rah noh sha Civil Hospital, ShillongTang shu ioh jingtip halor kane ka jingjia, ka kynhun Search and Rescue Team (SRT) jong ka Fire and Emergency Service (F&ES) marmar ki la leit mar mar sha Mawblei bad iarap sei ia ka met iap jong kine ki ar ngut.Tad haduh ba pynmih ia kane ka khubor ym lah ban ioh ia ka jingtip kaba tikna la kine kiba iap ki dei naei bad kumjuh ruh ia u nongniah jong ka trok.","KHLAD HASHEN 2 NGUT KI BRIEW BA BAN KA TROK HA MAWBLEI, LAIT IM U DRAIBAR",https://batesitv.com/khlad-hashen-2-ngut-ki-briew-ba-ban-ka-trok-ha-mawblei-lait-im-u-draibar/
"Shillong, ïaïong, 10: U Returning Officer jong ka Shillong Parliamentary Seat u SC Sadhu u la pan jingpynshai na ka Voice of the People Party halor ka jingujor ba la ioh pdiang ha ka sngi Baar halor ka jingpynthud jong ki nongkyrshan ka Voice of the People Party (VPP) ha ka Lah Sngi u Blei ia ka jingialang ialap elekshon jong ka National Peoples’ Party (NPP) ha Jaiaw, East Khasi Hills District.Ha ka jingpang jingpynshai, u Returning Officer u la ong ruh ba katkum ka jingioh ujor, ki nongkyrshan ka VPP ki la pyrta slogan bad kane ka pynwit ia ka jingialang bad la hap ban pynsangeh shwa ka por.U Returning Officer u la ong, da ka jingpynbna ia ka General Election sha ka Lok Sabha-2024 da ka Election Commission of India ha ka 16.03.2024, ka Model Code of Conduct (MCC) ka la treikam mardor naduh ka 16.03.2024.Haba kdew ia ki kyndon jong ka Model Code of Conduct (MCC) u Returning Officer u la ong, “ki kyndon jong ka Model Code of Conduct (MCC) na ka bynta ki seng saiñpyrthei bad ki kyrtong ki kdew shai ba, “ki seng saiñpyrthei bad ki kyrtong ki dei ban pynthikna ba ki nongkyrshan jong ki kim dei satia ban pynwit ne ban pynthud ia ki jingialang bad proseshon ba la pynlong da kiwei kiwei ki party. Ki nongtrei ne ki nongkyrshan jong kawei ka seng saiñpyrthei kam lah ban thaw jingkulmar ha ki jingialang paidbah ba la pynlong da kawei pat ka seng saiñpyrthei da kaba buh jingkylli da ka ktien ne da ka jingthoh ne da kaba sam ia ki kot lyngkdop jong ki party ki jong ki. Ia ki proseshon ym dei ban pynlong da kawei ka party ha ka jaka ba don ka jingialang ba la pynlong da kawei pat ka party. Ki poster ba la pynmih da kawei ka party ym dei ban weng da ki nongtrei jong kiwei pat ki party.”“Mynta, namarkata, da kaba ailad ia phi ba phin tip, la bthah ia phi ba phin jubab ha lane shwa ka 12 tarik, Iaiong, 2024 ba balei yn ym lah ban pynshitom ia phi hapoh ki kyndon jong ka Model Code of Conduct,” la ong u Returning OfficerHa kajuh ka por, u Returning Officer u la pan jingpynshai ruh na ka VPP halorka jingpynkheiñ ia ka Model Code of Conduct katkum ka jingioh pdiang ia ka ujor halor ka jingpyndonkam ia ka Social Media ban shna ia ki khubor thok pyrshah ia ka kyrtong jong ka National Peoples Party (NPP) lyngba ka YouTube Video ba la thep ha ka 3 tarik, Iaiong, 2024.U Returning Officer u la bthah ia ka VPP ban phah ia ka jubab ha ka 11 tarik mynta u bnai.",PAN JUBAB U RO NA KA VPP BA SHAH PYNTHUD KA JINGÏALANG JONG KA NPP HA JAÏAW,https://batesitv.com/pan-jubab-u-ro-na-ka-vpp-ba-shah-pynthud-ka-jingialang-jong-ka-npp-ha-jaiaw/
"Shillong, ïaïong, 11: Ka Kashari Special Judge POCSO, East Jaintia Hills District ka la rai pynrem da kaba phah set along hynñiew snem ia u Emlang Dkhar halor ka jingdonkti ban leh be-ijot ia kawei ka khynnah kynthei kaba dang hapoh 18 snem ka rta.Ki Pulit kiba la ioh pdiang ia ka jingujor ejahar ki la register case ha Khliehriat Police Station hapoh ka Section 376 IPC pule lang bad ka Section 6 jong ka POCSO Act.  Ia ka jingtohkit la bynshet ha ka WPSI Kong M. Marbaniang. Hadien ba ladep tohkit la pynngat kyndon ia u Emlang Dkhar ha ka 17 tarik, Rymphang, 2015, la pyntip u Superintendent of Police ka East Jaiñtia Hills u Giri Prasad M. ha u kyrwoh ba la phah sha ki lad pathai khubor.Ka Kashari kaba la shong bishar ka la lap ba u Emlang Dkhar u dei uba donkti ha kane ka kam runar bad rai pynrem da kaba phah set along ryngkat ka jingdaiñ kuna kaba T. 20,000 hajar hapoh ka Section 376 IPC bad shiphew snem hapoh ka Section 6 jong ka POCSO Act bad daiñ kuna T. 20.000.",7 SNEM BAD 10 SNEM RAI SET ALONG KA KASHARI ÏA U NONG LEH BE-IJOT,https://batesitv.com/7-snem-bad-10-snem-rai-set-along-ka-kashari-ia-u-nong-leh-be-ijot/
"Ka Khasi Jaintia Churches Leaders Forum (KJCLF) la kyntu ïa ki kyrtong kiba ïakhun ïa ka elekshon ba smai ba kin shakri ïa ki paidbah da ka jingkhuid bad kaba lait na ka jingbamsap.Ha u kyrwoh ba la phah da u Secretary ka KJCLF Rev Dr EH Kharkongor, u la ong, “kum ki nongshnong ka dei ka jingkitkhlieh jong ki nongthep vote ban ïashim bynta ha ka jingjied nongmihkhmat sha ka Ingdorbar Thawain ka Jylla bad ha ka Parliament khnang ban dup lah ban rai ïa ka lawei jong ka ri jong ngi lyngba ka Sorkar ba la thaw bad ka ban ai ai ka jingshakri sha ki paidbah.  Ka elekshon Lok Sabha 2024 ka la hajan bad ka jingkyntu ïa ki nongthep vote ka long ban khie sa shisien pat ban jied ïa ki nongmihkhmat da ka jingshai, ka jingshlur.”“Ha ka elekshon jong ka Ingdorbar Thawaiñ kaba la long ha u snem baladep ki paidbah nongshong shnong ka Meghalaya ki la pynpaw ïa la ka jong ka mon pyrshah ïa kito kiba mihkhmat ha ka kyrteng ka niam, kiba khim jingmut, jingïaumsnam bad kiwei kiwei ki rukom ba pynmong.  Hynrei, ka long kaba sngewsih ban ïohi ïa ki riewshimet kiba pyrta da ka pisa, ka kyrdan bad ka bor ki la pynhiar dor ïa lade sha ka kyrdan ba shah tehmraw haba ki tyrwa ïalade ne shah thied ha ki nongkhaii mraw sainpyrthei kiba ïapein bad ki briew bad kiba pynsawa ïa ki manifesto kum ki jingdie ha ki jaka iew.  Ki politishian bad ka Sorkar ki la kylla bamsap ha ka rukom long ka jong ki.  Ka bamsap, ki kam runar, ki jingïaumsnam bad ki jingbyrngem. La wanrah da ki aiñ kiba pynmong, ïa ka hok katkum ka riti synshar bad ki hok la shah pynduh, la ailad ïa ka jingïasih khlem da lah ban tehlakam,” ong u Secretary ka KJCLF.Ka KJCLF ka kyntu ïa ki nongshong shnong ba kin don ka jingkitkhlieh na ka bynta ban pyndonkam ïa ka hok thep vote jong ki ha ka sngi thep vote bad ban rai da ka mynsiem jingïatiplem kaba khuid, da ka jingshlur bad ka jingshemphang ba ngi kwah ïa ka jingkyrmen na ka bynta ka babha bad kaba thymmai.“Ka Forum ka pynrem jur ïa ki kam ïaumsnam bad ki jingïasih bad ka khot bad wer ïa ki nongmihkhmat paidbah ba kin smai  ban ïada ïa ka riti synshar ka ri bad ban shakri ïa ki paidbah na ka bynta ban noh synniang sha ka Sorkar kaba lait na ka bamsap bampong bad ka bym leh donbor hynrei bad ban wanrah ïa ka jingïadei kaba jan hapdeng ki nongshong shnong khnang ban pynneh ïa ka shongsuk shongsaiñ,” la bynrap u kyrwoh.","ELECTION LOK SABHA: RAI DA KA MYNSIEM JINGÏATIPLEM HA KA SNGI THEP VOTE, KYNTU KA KJCLF",https://batesitv.com/election-lok-sabha-rai-da-ka-mynsiem-jingiatiplem-ha-ka-sngi-thep-vote-kyntu-ka-kjclf/
"Ka Shillong All Faiths Forum (SAFF) kaba ïeng na ka bynta ka shongsuk shongsaiñ, ka jingïasngew shipara bad ka hok, ka la pynpaw ïa ka jingsngewkhia halor ka jingshah pynïap dang shen ki bar jylla ha ka shnong Ichamati bad ha Mawlai Mawroh.Katkum ka kyrwoh khubor ba la pynlait da u secretary u Rev. Fr. Richard Majaw u la ong, ka SAFF ka banjur bad ka kyrpad ïa baroh ki nongshong shnong ban pynneh ïa ka shongsuk shongsaiñ, ka jingïasngew shipara hapdeng baroh ki jaitbynriew kiba sah ha ka jylla bad ba kin kiar na kino kino ki kam kiba wanrah ïa ka jingisih bad ki jingïaumsnam.”“Katba ngi dang ïaid sha ka jingïashim bynta ha kane ka ilekshon sha ka Lok Sabha ka ban sa long ha ka 19 tarik mynta u bnai, ngin pynneh ïa ka jinglong kaba jai jai bad kiba pyrkhat ïa ka suk ka saiñ. Ngi kyrpad ïa ka Sorkar bad ki bor synshar Sorkar ban ïada ïa ki nongshong shnong bad ban ïada na kum kine ki jingjia ïaumsnam hapoh ka jylla,” u la ong“Ngin ïasnohkti lang ha ki jingduwai khnang ba ngin lah ban im ha ka suk ka saiñ bad kum shipara,” ong u Secretary ka SAFF.Ha kajuh ka por, ka Voice of the People Party (VPP) ka la pynpaw ba kum ka party kaba burom ïa ka Riti Synshar jong ka Ri India bad ïa ki nongrim jong ki aiñ ka pynrem jur ïa ka jingpynïap im im peit peit ïa uwei u nongbylla misteri bar jylla ha Mawlai Mawroh dang shen.“Mano mano ruh kim donhok ban shim ïa ka mynsiem jongno jongno. Ka hok ban im ka dei ka hok longbriew manbriew jong uwei pa uwei u briew la u dei na kano kano ka jaitbynriew, ka jait ne ka niam bad ïa kane ka hok la pynskhem ha ki aiñ satlak ka pyrthei bad ka Ri,” ong u nongaiktien ka VPP Dr. Batskhem Myrboh.“Ngi kyntu namarkata ïa ka Sorkar Jylla ban shim ïa ki lad ki lynti ban pynthikna ba ka aiñ ka dei ban treikam bad ba kiba donkti kin ïoh ïa ka jingpynshitom katkum ki kyndon,”  u la ong bad bynrap, “kane ka jingjia ka la pynjah burom shikatdei eh ïa kane ka jylla jong ngi kaba la bna nam namar ki kam pynkheiñ aiñ bad ki kam bamsap ba la leh da kito kiba don ha ka bor.”",PYNREM KA SAFF BAD KA VPP BA SHAH PYNÏAP U MISTERI HA KI RUNAR HA MAWLAI MAWROH,https://batesitv.com/pynrem-ka-saff-bad-ka-vpp-ba-shah-pyniap-u-misteri-ha-ki-runar-ha-mawlai-mawroh/
"Ka Voice of the People’s Party (VPP) ha ka sngi Saitjaiñ ka la mudui da ka ejahar sha u Superintendent of Police ka East Khasi Hills District halor ki jingshah pynjah burom jong ka party ha ka rynsan Social Media kaba la saphriang haduh katta katta.Ha ka ejahar ba la soi da u Election Ageng jong ka VPPP Bah Danny Langstieh uba dei ruh u Finance Secretary u la pyntip ba ki don ki video Clips lane ka Video Interview ba la pyllait ha ki lad pathai khubor kiba paw lyngba ka YouTube bad ka kyrteng ka News Video Interview kaba la ong “Ka ilekshon kam dei ban wanrah ka jingïapher niam ba la ong da uwei u nongïalam niam” bad ha ka jingkynthoh ha kane ka Youtube Channel ka long ha ka kyrteng jong @jsyiemliehmaduh413 kaba la kynthoh, `Ha u prah me phadar” bad ha kawei pat ka jingkynthoh kaba la kynthoh da uwei uba ai kyrteng da @FahvasFahva-me7yk kaba la kynthoh, “Ha u prah noh me doh lap sngew mat.”Na ka liang jong ka VVP,  ha ka jingmudui ejahar ka la pynpaw ba da kaba buh ïa kine ki jingkynthoh ha ki rynsan paidbah, ka la pynjah burom bad ka la pynpohdor ïa ka ‘The Voice of the People Party’ baroh kawei bad lah ban kdew bad kum kine ki jingkynthoh pynrem ka la pynjah burom, ka la wanrah ruh ia ka khana sniew ba la kynthah beit beit ïa ka kyrteng kaba bha jong ka VPP hapoh ka jylla.Ka VPP ka la ong ba kine ki jingkynthoh ha kine ki Youtube Channel ka la pynsniew dur ïa ka seng sainpyrthei kaba la paw ha ka jylla bad ia kane ka jingujor la mudui khnang ban pynrung noh kyrkieh hapoh ka First Information Report hapoh ki kyndon aiñ jong ka Indian Penal Code, 1860 bad kumjuh ruh hapoh ka Information Technology Act, 2000 lane ha kine kino ki aiñ kiba ïadei bad kane ka kam.U Bah Langstieh u la ong shuh shuh ba ka party ka la kyrpad ba ki Pulit ba kin shim kam noh kloi bad ban kem ïa ki runar bad ban pynshitom katkum ki kyndon jong ka aiñ.Ka VPP ka la phah kopi ruh ia kane ka ejahar sha ka Cyber Crime Branch Office, Secretariat Hills Shillong,  sha u Chief Electoral Officer (CEO) ka jylla bad sha u Commissioner and Secretary ka tnat Election.",MUDUI EJAHAR KA VPP PYRSHAH ÏA KIBA PYNJAH BUROM ÏA KA PARTY HA KA SOCIAL MEDIA,https://batesitv.com/mudui-ejahar-ka-vpp-pyrshah-ia-kiba-pynjah-burom-ia-ka-party-ha-ka-social-media/
"S: Ki shipai BSF ha ka sngi Saitjaiñ ki la ïaid pahara ha nongbah Shillong shwa ba ka Jylla Meghalaya kan leit sha ka ilekshon Lok Sabha ka ban sa long ha ka 19 tarik mynta u bnai.Ka jingïaid pahara jong ki shipai BSF ka long ban pynneh ïa ka shongsuk shongsaiñ ha East Khasi Hills District hadien ba arngut ki bar jylla ki la shah pynïap dang shen ha ka shnong Ichamati ha ka 27 tarik u bnai ba ladep bad uwei u nongbylla misteri bar jylla u la shah pynïap ha Mawlai Mawroh mynta ka taïew.Nalor kata, hadien ba la mih ki pynwit ha ki jingïalang da ki nongkyrshan jong kiwei ki party, ki bor synshar District ki la phah  pahara da ki Pulit ha ki jaka ba pynlong ïa ki jingïalang khnang ba kin ym mih kino kino ki jingjia ba sngewsih.Uwei u ophisar Pulit u la ïathuh ba ka jingthmu jong kane ka jingïaid pahara ki shipai BSF ka long ban wanrah biang ïa ka jingshaniah ki paidbah bad ban tem ïa kino kino ki jingjia.Ha kane ka sngi, ki shipai BSF ki la ïaid kjat naduh SP’s Office ter ter shaduh Laitumkhrah bad Rynjah. Kane ka jingïaid pahara ki shipai kan dang bteng haduh ka sngi thep vote.Kum ban shu pynkynmaw hangne, ha ka 10 tarik mynta u bnai, ka ing jong ka MDC ka NPP na Umsning Constituency ka Kong Macgalyne Sawkmie Mawlong ha ka shnong  Mawlein Mawkhan, Sohkyndur, Ribhoi District bad u maw uba la kawang da ki runar u la lait salit na ka khlieh jong ka Kong Macdalyne katba ka dang ieng ban kren phone ha phyllaw ïing.",SHWA KI SNGI THEP VOTE ÏAID PAHARA KI SHIPAI BSF HA SHILLONG,https://batesitv.com/shwa-ki-sngi-thep-vote-iaid-pahara-ki-shipai-bsf-ha-shillong/
"Ka National Peoples Party Womens Front Meghalaya State Unit ha ka sngi Thohdieng ka la pynrem jur ïa ki runar kiba donkti ban kawang maw ïa ka ingsah jong ka MDC ka NPP na Umsning Constituency ka Kong Macdalyne Sawkmie Mawlong ha ka janmiet 10 tarik mynta u bnai ha ka shnong Mawlein Mawkhan, Sohkyndur, Ribhoi District.Ki Pulit kiba la ïoh kurup ar tylli ki maw napoh ka ing sah jong ka Kong Magdalyne bad lap ruh ba ki jingkhang iing ki la pait.Ka President jong ka NPP Womens Front Meghalaya State Unit Dr. Jasmine M. Lyngdoh ka la ong, “kum ki longkmie  ki dap da ka jingsngewkhia haba ïohsngew ïa ka jingjia kaba pynsyier ïa ngi ban ïatrei na ka bynta ki kam elekshon ha kaba ki don ki briew kiba la kawang da ki maw ïa ka ingsah jong ka Working President ka Kong Magdalyne Sawkmie Mawlong shwa ba kan leit sha ka jingïalang.  Hynrei da ka jingïada jong u Blei donbok ba im shym la mynsaw.”“Ngi pynrem jur ïa kane ka jingjia. Ngi kwah ban ïathuh ïa ki nongshong shnong ha kane ka jylla ba ngim lah ban ïaleh da kaba shu pynmynsaw ïa kiwei ne ngim lah ban ban ïaleh ïa ka elekshon da kaba pyntieng ne da kaba pynsyier ïa kiwei. Kane ka dei ka ri synshar paidbah, ngi don ïa ka hok ban jied ïa ki briew lajong, ngi don ka hok ba ngin trei ha ka por elekshon bad ngi don ruh ïa ka hok ba ngin sngewshngaiñ ha la ki jong ki shnong ki thaw lajong,” la ong ka Dr. Jasmine.“Ka NPP Womens Front ka pynrem jur ïa kane ka jingjia bad ngim kwah shuh ba kine ki jingjia kin wan jia ha ka por ba ngi dang pynkhreh na ka bynta i kyrtong jong ngi i Dr. Ampareen. Ngi sngew sarong ba i dei ka longkmie ban ïakhun ïa ka elkeshon bad ngi sngew sarong ba i long iba shlur ban shim ïa kane ka lyngkor ban leit sha ki shnong ki thaw ban pan ïa ka jingkyrshan na ki nongshong shnong,” ka la ong.“Ngi kwah ba ki briew kin sngewthuh ba ki dei ban long kiba jaijai bad ba kin ailad ruh ïa kiwei ba kin don ïa kata ka hok ba kin leit thep ïa ka vote bad ba kin jied ïa ki nongïalam katkum ka jingkwah jong ki,” la kyntu ïa kane ka nongïalam jong ka NPP Womens Front.Ka Kong Macdalyne haba ïathuh ïa ka jingjia ha ka janmiet 10 tarik ka la ong, “katba nga dang kren phone ha phyllaw ing ha Umsning hapdeng katto katne minit ba nga ieng ka la don kata ka jingher ki maw najan ka khlieh jong nga bad mar kumta nga kyndit khamtam ïa nga ka longkmie wat ha phyllaw ing (lajong) ruh kam don shuh ka jingshngaiñ.  Nga la mareh bad ki dang don ki nongïalam hapoh ïing nga dap da ka jingher syrngiew, ka jingtieng kaba khraw ba kum kane ka por wat ha ka ingsah lajong ruh kam don shuh ka jingshngaiñ.”“Nga sngewnguh ïa u Blei dei ma U, Uba ïada bad lymda dei ba ma U ba ïada nga la mynsaw na ka bynta jong ka khlieh.  Kine ki briew ki dei kiba la suhbuit lypa. Nga da sngewkhia shisha lada mynta ka jia ïa nga lashai hadien habud kan jia ïano re ïano.  Ngi dei ki longkmie, ki kmie, ki hymmen, ngi don ki hymmen ki para bad nga kyntu jur ïa ki longkmie ban ïamih ha kane ka jylli jong ka saiñpyrthei ban mih shakhmat bad khamtam na ka party jong ngi, ngi don i Dr. Ampareen kum ka longkmie ngi sngewkmen bad ngi sngewshngaiñ ba ki longkmie ki don ban saiñdur lang ïa ka imlang ka sahlang,” ka la ong.“Ha kane ka por ba ngi leit na ka liang jong ka party ngi leit da ka mon sngewbha, ngi leit da ka jingieid bad da ka jingsngewthuh jingmut bad ngim dei ba ngi leit ban pynïashun bad pynïashrut ïano ïano bad ngim tip ïa kita ki riewbymman kiba shim kabu ha kano ka dur bad halor  kano ka rukom ïa ka kynthei ki wan da ki tiar pynmynsaw ban pynjulor ïa ka ing,” la ong shuh shuh ka Kong Macdalyne.“Ngi shu sheptieng kum ki longkmie haba ngi leit ngi wan kaei ka ban jia hadien ngi ngim tip.  Nga kum ka longkmie nga iengskhem ba ngin don ha ka jylli jong ka saiñpyrthei ngi ieid ban shakri.  Haba ngi shakri ïa ki parabriew, ngi shakri ruh ïa U Blei, Ngi shim kynta ïa kane ka kam, (namarba ka dei ka) kam kaba bha,” ka la ong.Haba kylli, ka la ong,” na ka liang jong nga, ngam kynnoh hi ruh ïano ïano.  Katba ka dang ïaid ka jingtohkit jong ki Pulit ngam pat lah ban ong ïano bad mano ngi ieh ïa ka jingstad ka tnat Pulit.”Ka President barim jong ka NPP Womens Front Kong P. Nongpluh haba bynrap halor kane, ka la ong, “kum ki nongtrei party ngi sngewkmen ba i Kong Ampareen i la lah ban kit ïa ka lyngkor. Ka jingkit jong i ïa kane ka lyngkor ngi ïohi pat ba ka jingkynthoh pyrshah ïa i ka long kaba isaitmet. Kum ki longkmie ngim lah ban pddaing ban shu kren katba mon ma ki.  Ym shym la pynbor ïa ngi bad ngi don la ka jong ka nongrim lajong ban ieng ha ka party bad ngi kyrpad ïa kito kiba ju mlien ban pyndik ha ki jingïalang jong kiwei sngewbha wat wan pyndik ïa kiwei. Ngi kyrpad ïa ki nongbud kiba ieid ïa ngi ba kim dei ban khluit kumba khluit kiwei namarba lada ka party jong ngi ruh ka khluit kan poi sha kaba mynsaw namar ban shu leit pynwit ha manla ki jaka ba long jingïalang kiwei bad ban shu leit hylla ma phi ngim lah ban pdiang namarba ka jingleh jong ki ka long kaba isaitmet bad ba ngim lah ban pdiang.”","NGIM LAH BAN ÏALEH ÏA KA ELEKSHON DA KABA PYNTIENG, PYNSYIER ÏA KIWEI : DR. JASMINE LYNGDOH",https://batesitv.com/ngim-lah-ban-ialeh-ia-ka-elekshon-da-kaba-pyntieng-pynsyier-ia-kiwei-dr-jasmine-lyngdoh/
"Ka jingpynsaphriang khubor lamler ha ka Social Media da ki briew kiba kwah ban pynthut ïa ka shongsuk shongsain, ka la wanrah ïa ka jingisih ha ka imlang sahlang bad kaba la ïalam bakla ruh wat ïa ki bor jong ka aiñ ban kem pathar wat ïa kiba lui-lui.Kane ka la jia ha nongbah Shillong, ha kaba ki Pulit ki la kem ïa uwei u samla Khasi na iingsah jong u na Laban ha ka sngi Thohdieng ka taiew baladep hadien ka jingshah shoh jong ki arngut ki samla bar jylla ha kane kajuh ka sngi ha ki briew ki bym lah ban tip ki dei kiei.Kane ka jingkem jong ki Pulit ïa une u samla Khasi ka dei ruh hadien ba ki don ki briew kiba la pynsaphriang ïa kawei ka dur ba uwei u bar jylla u la ïap da kaba tynsad lang ïa ki jingthoh kaba ong, “ïap uwei u bar jylla na ki ar kiba shah shoh ha kane ka sngi,’ katba ka dur pat ka dei metïap ba dang pynkhreh ban rah leit onthang ïa uwei u rangbah bar jylla uba la ïap na ka jingpang.Ym tang katta, ki Pulit ki la rah ban tian bishar ïa une u samla Khasi bad pan bor na ka Kashari ban set byndi ha along ki Pulit na ka bynta ban pynlong ïa ka jingtohkit, hynrei tang ha ka sngi kaba bud, kata hynnin ka sngi Saitjaiñ, namar ka jingbym lap sabut eiei pyrshah ïa une u samla Khasi, ki Pulit ki la pyllait noh ïa une u samla hadien ka jingpynshisha da uwei na ki samla bar jylla uba la shah shoh ha ka sngi Palei jong ka taiew baladep ba u samla Khasi um dei satia uba ïadon bynta ban thombor ne ktah kti pyrshah ïa u.Halor kane ka jingkem pathar jong ki Pulit khlem ki sakhi ki sabut kiba biang ïa ki samla Khasi tang shu jia kano kano ka jingshah shoh ki bar jylla, ka KSU Laban Circle ha ka sngi u Blei ka la pynpaw ïa ka jingsngewbynñiaw halor kane ka jingleh shiliang khmat jong ka tnat Pulit.Ha ka jingïakren bad ki lad pathai khubor, u General Secretary ka KSU Laban Circle u samla Jason Laloo u la ïathuh ba ha ka jingbuddien ka seng ka la lap ba ka jingjia kam long kaba shisha. “Ngi la kynduh ïa uwei u khynnah uba ïakajia na ki arliang mamla bad (ngi lap) ba ka dei beit tang ka jingbym ïasngewthuh jingmut hapdeng ki arliang mamla.  Ka KSU ka la kynduh ïa ki Pulit bad ki ong ba kim lah ban pynshai bad hadien shi sngi ïa ka ejahar la mudui bad u lanot u ong um shym la ujor ejahar satia.”U lanot u la shu ïathuh tang ïa ka jingjia bad ha kano ka dur ki (Pulit) la pynkylla ïa ka sha ka ejahar, ong une u nongïalam ka KSU.“Na ka liang jong ngi, ngim sngew ïahap ïa kaba ka tnat Pulit ka la leh,”  u la ong bad ïathuh, “ki kyndon (Section) ba ki Pulit ki la thep ki dei ki bym sngewïahap namar hapdeng ka jingjia barit jong ki arliang mamla la thep haduh hynriew tylli ki Section bad ka Section kaba sngewphylla eh ka dei ka Section 307 bad 364. Kine ki jait Section ki bym sngewïahap.”“Ïa ngi ki samla Khasi kiba sah ha Laban ba kin shu leh donbor lane kin shu iuh bad kheiñ beiñ ïa ngi ngim lah ban pdiang bad une u khynnah (Khasi) u dei uba dang shu dep leh ïa ka eksamin Class-12.  Uto u khynnah (bar jylla) ba shah shoh u la leit sha ing bad ym don jingujor bad ki Pulit ki la leit iit  khnang sha ing bad phah wan sha Thanat bad u la ai ïa ka Written Statement bad ki la phah wan ïa u (khynnah Khasi) bad kem ïa u bad rah sha Sadar Police Station,” u la ong.“Ngi lyngngoh bad lehse ka dei tang ka buit sainti (jongno re jongno).  Ïa kine ki khubor ngim pdiang bad ka wanrah tang ïa ka jingïapher jaidbynriew bad ka tnat Pulit ka dei ban buddien.  Lada ïa ka jaidbynriew Khasi ki lah ban leit wad na ing bad tohkit kumno ka jia ka long beit da ka bor ban ujor ejahar ban ïoh daw ban kem ïa ki khynnah Khasi ha Laban.  Mynta ka shong ha ki Pulit ban wad ïa kine ki jait khubor bad ki jait dur,” la bynrap u samla Laloo.Haba ïathuh ïa ka jingbym leh eiei ka tnat Pulit haba shah shoh uwei u samla Khasi ha ki bar jyllla kiba don da ka kynhun kumba 15-20 ngut, une u nongïalam ka KSU u la ong, “ha kine ki taiew baladep kumba saw san sngi ka don ka jingjia ha Laban. Uwei u khynnah Khasi u la shah shoh ha ki bar jylla kiba wan da ka kynhun kaba don 15-20 ngut. Ha kato ka miet, ngi la ïoh ïa ka phone call bad ngi la leit mih.  Ka tnat Pulit kam shym la shimkhia ban leit wad ne ban leit iit ïa kita ki briew kiba shoh ïa u samla Khasi. Ka long kaei kaei kaba sngew noh shilliang bha bad ngim lah ban pdiang ïa kata.  Ïa u lanot bar jylla ki leit wad naduh na ing ba kin ïoh kem ïa ki samla Khasi katba ha ka jingjia kaba 4-5 sngi mynshwa kim leit iit  bad ki shu kwah banwanrah sha ka miej jingïakren bad ban don ka jingshong suk shongsaiñ.”“Ngi sngewsih lada ma ngi ki trai muluk ngi shah banbeiñ.  Kaei kaei kaba jia ïa ki Khasi jong ngi ki (Pulit) kwah beit ban don ka shongsuk shongsaiñ bad lada bakla ma ngi ki shu noiñ beiñ katba ïa ka jingleh jong kiwei ki jaidbynriew kim peit ïa kata,” u la bynrap.Shuh shuh u la kren bynñiaw haba ki dkhot ka seng ki leit wad jingtip na ki Pulit haba don ki jingshah shoh jong ki khynnah Khasi ka jubab ka long ba ki Pulit ki ap ïa ka hukum kaba wan najrong.“Kaei kata ka hukum ba wan nalor. Hato ki Officer Incharge hangne ba la pynkhamti kim lah ban shim ïa ka rai ba kin leh ïa ka kamram lajong. Balei kin hap ban ap ïa ka rai na ki bor bahalor. Mano kita ki bor ba nalor? Ka long kaei kaei kaba ngim lah ban pdiang kum ka jaidbynriew.  Ka KSU kam lah ban pdiang bad lada ka dang ïai jia kumne ngi hap ban mih madan ban ïapynibor bad ki Pulit,” u la ong.Ha ka jingïakren bad u samla bar jylla uba shah shoh ha ki briew bym ithuh, u la ong ba ha ka sngi ba la kut eksamin katba u dang ïaid lynti ban leit phai sha la iing, ki don ki khynnah kumba 2-3 ngut kiba wan pyrshah sha u bad ktah kti ïa u.U la ïathuh ba kine ki runar ki la ïalam ïa u sha Harisabha bad shoh ïa u ha kane ruh ka jaka.“Uba shah kem (khynnah Khasi) u dei u paralok jong nga bad um dei satia uba donkti ban shoh ïa nga,” u la ong.U la ïathuh ruh u la lait da ka said na ki tyrsim jong ki runar da ka jingïarap jong ki paidbah.“Hadien ba nga la phet noh sha  ing, ki Pulit ki la wan sha ing ki kylli katto katne ki jingkylli bad ki ïalam sha thanat.  Haba ki la kylli nga shu ïathuh ïa kaei kaba la jia,” u la ong.","KEM KI PULIT KHLEM NONGRIM ÏA U SAMLA KHASI NABA SHAH SHOH U BAR JYLLA, DIAW KA KSU",https://batesitv.com/kem-ki-pulit-khlem-nongrim-ia-u-samla-khasi-naba-shah-shoh-u-bar-jylla-diaw-ka-ksu/
"Ka Shad Suk Mynsiem  kaba lai sngi jong ka Seng Khasi Kmie,  kaba ju long manla u snem ka la sdang ha ka sngi Saitjaiñ  ha kaba  saw spah tam ki nongshad shynrang bad kynthei ki la iuh kjat ha ka lympung shad ha Weiking, Jaïaw.Kum ban shu pynkynmaw ba kane ka shad ban ainguh aidem ïa u Blei Trai Kynrad u Nongthaw u Nongbuh, la ju pynlong manla u snem bad ha kane ka kynti ka dei artad ka jingshad kaba 113 snem.Ïa ka Shad Suk Mynsiem la ju pynlong nyngkong ïa ka ha ka shnong Mawkhar, ïa kaba la kynriah noh pat sha ka lympung Weiking bad kaba la ïaid neh syndon tad haduh kine ki sngi.Ïa kane ka shad la sdang shwa na iing Seng na Mawkhar ha kaba ka kynhun ki duhalia ki la tem ïa ka ksiang lumpaid bad hadien kane ka la don pat ka jingdwai kaba la lamkhmat da u Vice President ka Seng Khasi Kmie Rgh P.D Nongrum katba ïa ka jingïalang la pynïaid da u Asst Secretary ka Seng Khasi Kmie Rgh Païa B Synrem.Hadien kane, ki nongshad  ki la mih na iing seng ban ïaid kjat sha lympung  Weiking bad shwa ban sdang ïa ka shad ka kmen, la pynlong shwa ïa ka nguh ka dem, ka dwai ka phirat da u Chairman jong ka kynhun u Tymmen  U San ka Seng Khasi Kmie Rgh Skor Jala.Hadien ba la pyndep ïa ka nguh ka dem, u President jong ka Seng Khasi Kmie Rgh O. Pyngrope u la shim ïa ka bynta ban kyntiew ïa ka lama jong ka seng Khasi bad pynbud pat sa ïa ka shad ka kmen.Kane ka shad kaba lai sngi lynter ka dei kaba la paw bad bna nam kum kawei na ki la riti  kaba nylla jong ka Bri u Hynñiewtrep u Hynñiewskum, kaba long kum ka dak ban ainguh aidem ïa la u Blei Trai Kynrad halor ki jingkyrkhu ba u la theh sei bad ba Un ïai theh sei ïa ka kyrkhu ka kyrdoh sha u khun bynriew.",SDANG KA SNGI NOH KJAT SHAD SUK MYNSIEM KA SENG KHASI KMIE HA LYMPUNG WEIKING,https://batesitv.com/sdang-ka-sngi-noh-kjat-shad-suk-mynsiem-ka-seng-khasi-kmie-ha-lympung-weiking/
"Ka Voice of The People’s Party (VPP) ha ka sngi Saitjaiñ ka la mudui da ka ejahar ha u Superintendent of Police ka East Khasi Hills District halor ki jingshah pynjah burom jong ka party ha ka rynsan Social Media.Ha ka ejahar ba la soi da u Election Agent ka party u Bah Danny Langstieh uba dei ruh u Finance Secretary jong ka VPP u la pyntip ba ka la don ka jingshna ia ka Facebook Account/ Page ba la ai kyrteng “Ardent Miller. -I-9856622858” da ki briew ki bym lah ban ithuh bad ka kyrteng jong u Admin jong ka Page la tip kum u “Satan Ba Pawnam”.  Ha kane ka Facebook Account/Page la pynmih ia ka jingkynthoh kaba ong, “Ka Sur u Myndie ïa ka Ri ka jaitbynriew.”U Bah Langstieh u la ong ba ka party ka la lap ba ki don katto katne ki briew bym lah ban ithuh ki la kynthoh ” HA U PRAH” ha ki khubor jingpyntip ïapbriew ha ka rynsan Social Media nangta ha ki lad pathai khubor jong ka Batesi TV, T7, bad kiwei.Une u Election Agent u la ong ba da kaba pynmih kum kine ki jingkynthoh bad da kaba buh ha ka rynsan Social Media ha ki rynsan paidbah ka la pynjah burom bad ka la wanrah ia ka dak kaba sniew pyrshah ïa u President jong ka The Voice of the People Party uba dei ruh u dkhot jong ka Meghalaya Legislative Assembly bad lah ban kdew ruh ba kine ki jingkynthoh bad ki jingpynmih lyngba ki jingthoh la leh da ka jingthmu ban pynjah burom, ka pynmynsaw pynsniew bad pyniashun thlong mluh thlong sying, kaba la ktah mationg bad ka la pynsaphriang bakla ia ki jingpyntip sha ki paidbah kiba bun.Ha ka ejahar, u la ong ba kine ki jingkynthoh ha ka Facebook Account/Page bad ki khubor jingpyntip iapbriew ka la long ka jingpynkheiñ ia ki kyndon bad ka la pynjah burom ia ka dur ka dar jong u nongmihkhmat bapaw bad u nongmihkhmat jong ki paidbah khamtam jong ka Voice of the People Party baroh kawei bad dei ha kane ka nongrim ba la mudui da ka First Information Report hapoh ki kyndon jong ka Indian Penal Code, 1860 bad hapoh ki kyndon ka Information Technology Act, 2000 bad kiwei pat ki aiñ.“Kumta nga kyrpad ia ki bor jong ka aiñ ban pynshitom ia ki runar kiba la pynjah burom ia ka VPP katkum ki kyndon jong ka ain,” ong u Bah Langstieh ha ka ejahar.Ia kane ka ejahar ka VPP ka la phah kopi ruh sha ka Cyber Crime Branch Office, Secretariat Hills Shillong, sha u Chief Electoral Officer ka Jylla bad sha u Commissioner and Secretary jong ka tnat Election.","HA KA KYRTENG U BAH ARDENT SHNA FACEBOOK PAGE THOK KI BRIEW, UJOR EJAHAR KA VPP",https://batesitv.com/ha-ka-kyrteng-u-bah-ardent-shna-facebook-page-thok-ki-briew-ujor-ejahar-ka-vpp/
"Haduh 1634 ngut ki nongshad shynrang bad kynthei ki la iashim bynta ha ka Shad Suk Mynsiem kaba lai sngi kaba la kut noh ha ka Lah Sngi u Blei.  Na kine, 813 ngut ki nongshad ki dei ki shynrang bad 821 ngut ki dei ki kynthei.Ki nongïalam jong ka Seng Khasi, Kmie ki la pynpaw ba donkam ban ïaid katkum ka juk mynta hynrei ym dei ban klet pat ïa ka jinglong tynrai namar lada klet, ka jingim jong u briew kam don jingmut.Ha kane ka Shad Suk Mynsiem kaba 113 snem ba la pynlong da ka Seng Khasi Seng Kmie ha lympung Weiking la sakhi lang da ki byllien ngut ki paidbah na kylleng ka Bri u Hynñiewtrep u Hynñiewwasa.ïa kane ka Shad Suk Mynsiem kaba lai sngi la pynlong manla u snem da ka Seng Khasi, Kmie kum ka dak ban ainguh aidem ha U Blei Trai Kynrad halor ki jingkyrkhu ba u la theh sei bad ruh ba un ïai theh sei sha u khun bynriew.U Vice president ka Seng Khasi Seng Kmie u Bah BS Rumnong haba kren ha kane ka sngi u la ong, wat hapdeng ka jingther jong u slap naduh ka sngi U Blei, hynrei ki nong shad shynrang bad kynthei ki la ïa tuid sha lympung Weiking ban iashim bynta ha ka jingshad.“Kum ba ju long manla u snem, ka jingiashim bynta ki nongshad ka ïai kiew bad mynta u snem wat hapdeng ka jingther u lap bah, u phria bad lyer ba jur bad ka jingsniew ka suiñ bneng, kane kam shym la pynduh mynsiem ïa ki nongwan shad bad ïa ki nongwan peit kai,” la ong u Rgh BS Rumnong.U la ong, “ka Shad Suk Mynsiem kadei ka khubor ban don ka jingngeit kaba bha ha baroh ki khep bad ban kmen ka mynsiem ïa kaei kaei kaba u Blei Trai Kynrad ula theh.”",1634 NGUT KI NONGSHAD SHYNRANG BAD KYNTHEI HA KA SHAD SUK MYNSIEM,https://batesitv.com/1634-ngut-ki-nongshad-shynrang-bad-kynthei-ha-ka-shad-suk-mynsiem/
"U Bah Estar Lyngdoh uba dei u Kurim jong ka Kong Ebina Kharbani, ba shong basah ha ka shnong Nonglait, Eastern West Khasi Hills District u la jahrngai naduh ka 9 tarik, Iaiong, 2024 hadien ba u la mih na la ing naduh kane ka sngi.Ka Dorbar Shnong Nonglait tang shu ioh jingtip halor kane, ka la lum kyrkieh ia ka dorbar ha ka 10 tarik Iaiong, 2024 bad ka la rai ban pynlong ia ka jingwad shnong ha ka 11 tarik Iaiong, 2024 hynrei ym shym la lap dien satia ia u Bah Estar Lyngdoh uba la don mynta la 63 snem ka rta.Kumta ha ka 11 tarik, Iaiong, 2024 ka Dorbar Shnong ka la iarap ban mudui da ka ejahar ha ki Pulit jong ka Mairang Police Station da ka jingkyrpad ia ki Pulit ban wad lem ia u Bah Estar uba dang jah rngai haduh kine ki sngi.Katkum ka jingpyntip jong ki bahaïing hasem, la iathuh ba u Bah Estar u don ia ka durkhmat kaba lieh, saw sniehdoh,  u phong da ka sopti thohlieh, jyrngam, ka sopti shirt ronglieh, ka jaket potoi saw iong, ka patlun tracksuit rong iong, u kup da ka tupia saiwul rong jyrngam bad u phong da ki slipar rongiong.  Une u rangbah u dei uba don ia ka rynieng kaba jrong 5 phut 3 inshi.Ki bahaïing hasem ki la kyrpad ia kino kino kiba iohi ne lap ia u Bah Estar ba kin sngewbha ban pyntip ha u mobile no 6009597161/8787405568.",JAH RNGAI U BAH ESTAR LYNGDOH NA KA SHNONG NONGLAIT,https://batesitv.com/jah-rngai-u-bah-estar-lyngdoh-na-ka-shnong-nonglait/
": Kawei ka longkmie bad ki arngut ki khun ki la shah tait shnong ha ka Dorbar Shnong Lumlakhait, West Jaiñtia Hills District halor ka jingkynnoh ba ka dei kaba don Taro.Kane ka longkmie kaba la tip kyrteng kum ka Kong Meloris Dhar ka la shah tait shnong bad ki ar ngut ki khun shynrang.Ha ka ejahar ba la mudui sha u Superintendent of Police ka West Jaiñtia Hills District ha ka sngi Saitjaiñ ka taiew baladep, ki arngut kiba soi kyrteng ha ka ejahar ba kynthup ïa u Thermonki Susngi na ka shnong Nartiang Mudop bad u Diamond Dhar na ka shnong Lumlakhiat ki la kynnoh da kaba pynpaw, “ka Dorbar Shnong ba la ïalam da u Waheh Shnong u Bah Edward Shadap bad u Secretary Shnong u Bah Tisis Phira ki la ai ka jingmynjur ha u Risaw, 2023 bad ha ka 5 tarik, Ïaiong, 2024 ban tait shnong ïa ki lai ngut ki briew kiba kynthup ïa u Biktor Dhar, Balen Dhar bad ïa ka Meloris Dhar.”Ka jingmudui ka la pyntip shuh shuh, “ki la byrngem byrsit ïa ka ing ka sem bad ïa ka kur ka jait Dhar bad kim shah shuh ban leit trei leit ktah bad ban rep lyngkha ruh.”“Ngi kyrpad ïa ka ophis ba donburom jong phi ba phin sngewbha ban shimkhia ïa kane, khnang ba ngin ïoh biang ïa ka shongsuk shongsaiñ ha ka iing ka sem bad ha ka shnong ka thaw ruh kumjuh,” la kyrpad ki nongujor ïa u SP.Ha ka jingïakren bad u nongthoh khubor, u khun jong ka Kong Meloris Dhar u la ïathuh ba ka Dorbar Shnong Lumlikhait ka la pynmih ïa ka hukum ban beh shnong nyngkong eh ha ka 9 tarik Risaw, 2023 halor ka jingkynnoh don Taro tang namarba ki don ki briew kiba la ïohpang hapoh ka shnong Lumlikhait.U la ïathuh ba ha kane ka dorbar, ki la don ruh ki nongshong shnong kiba la ktah kti ïa ka kmie jong u hynrei da ka jingïada jong ki dkhot ka Village Defence Party (VDP) ka Kong Meloris ka la shu lait da ka said na ka jingshah bom shnong.  Shuh shuh u la ïathuh ruh ba ki nongshong shnong ki la byrngem ruh ban thang wat ïa ka ing ka sem.“Ha kato ka por (ba la pynmih ïa ka hukum ban tait shnong ha u snem 2023) ngim shym la ujor sha ki bor jong ka aiñ bad ngi shu ïakren bad ki bor jong ka shnong hynrei katba nangïaid ki sngi ki pyneh beit ïa ka rai.  Hadien kata, la pynlong biang ïa ka dorbar ha ka 5 tarik Ïaiong, mynta u snem bad ki la ïakren ïa kane ka kajuh ka mat bad ki la shim ïa ka rai ban tait shnong,” ong u khun jong ka Kong Meloris.Ka Meloris Dhar, ka la ïathuh ba ka Dorbar Shnong kam shah satia wat tang ban rah eiei na la ing hadien shitaiew tam ba la mih na shnong ban leit sah noh sha ka shnong Namdong.U la ïathuh ruh ba ka dorbar shnong ka la byrngem ïa i mei ba im bit shuh ban leit rep leit riang, wat ban shong ban sah hapoh iing.Shuh shuh u la pyntip hadien ba la mudui ïa ka ejahar ha Jowai Police Station ki Pulit ka Saitsama Out Post ki la leit sha Lumlakhiat ban pynlong ïa ka jingtohkit.“Nga pynrem jur ïa kane ka kam bad ngim pdiang namarba u rangbah shnong kim don ka bor ban leh kumta (tait shnong). Ngi la rai ban ïakhun beit haduh ba kut,” u la ong.Kane ka ing ka sem ka la ujor ruh sha ka Meghalaya Human Rights Commission ban tuklar lem halor kane ka kam bad ban pynïoh ïa ka hok jong ki kum ki nongshong shnong.",SHAH TAIT SHNONG KA LONGKMIE HA KA DORBAR SHNONG LUMLAKHAIT BA SHAH KYNNOH DON TARO,https://batesitv.com/shah-tait-shnong-ka-longkmie-ha-ka-dorbar-shnong-lumlakhait-ba-shah-kynnoh-don-taro/
"Hadien ka jingiakynduh lang jong ki ar parti jong ka NDA myn ha u bnai lber ba la dep hangne ha Shillong, ki nongkitkam jong ka BJP na baroh ki distrik Jong ka 1- Shillong Constituency ki la trei minot bad shitrhem khnang ban pynioh jingjop ia ka paralok jong ka ka NPP na ka Shillong Lok Sabha Seat.Haduh kumba shiphew hajar ngut ki dkhot ne nongtrei shitrhem kiba la trei minot tyngeh ban pyntikna ba ka jylla jong ngi kan ioh bhah ban ioh nongmihkhmat ha ka sorkar NDA ba ialam da u Narendra Modi, ka sorkar kaban sa wanphai biang haka sien kaba lai kaba la iathuh lypa da ki nongpeitngor ha kine ki khyndiat bnai ba la dep.Katba ka jingialap elekshon ka la nang jan sha ka sngi ban jied iaki nongmihkhmat ka jingshitrhem bad jingthrang ban pynlong kum ki jingialang ka la nang rhem nang rhem. U nongmihkhmat ka BJP u Bah Sanbor Shullai i la pynlong bun tylli ki jingialang ha Kench’ s Trace, Laban bad Cantonment Area, da kaba kyntu iaki nongbud ban thep bad shon ha ka shap jong ka kot mynta kynti kumban kyrshan ia u Modi.Shuh shuh la iohi ia ka kong Priyambada Blah kaba dei ka vice president jongka ST Morcha bad ka Kong Eunesscy Khyriem kaba long ka Gen. Secretary ki la leit ban ialap elekshon na bynta k Dr. Ampareen Lyngdoh ha Nongrang bad Thangmaw ha Eastern West Khasi hills. La don Lang ruh ka heh duh na ka distrik ka kong Wanpynbiang Nongtariang bad u Bah Pranes Nongrang bad ka kong Sunita Swer bad kiwei kiwei ruhLa sahkhi ruh ia ki jingialang ha ki san tylli ki mandal  ba hap ha Ri- Bhoi distrik ba peit da u bah Sen Thabah um u distrk president bad la iohi ruh iaka jingbun jong ki nong wan sngap, ha ri lum Jaintia  ruh la pynlong shibun ki jingialang hapoh ka jngialam u distrik president u bah Commanderful Sana lem bad ki nongtrei ba shitrhem ka distrik. U bah David Kharsati  uba dei u dkhot ka national council bad u bah Wankitbok Pohshna ub dei u state general secretary ki la iadon lang ban pynshngain bad ai mynsiem ha ki jingalang.Ka OBC Morcha ruh ka la don bynta Lang ha kaba ka la pynlong jingialang ha Nongpoh, ba la ialam da u Maneshwar Singh, ha kaba la don ryngkat ka kong Dell Nonglait ka general secretary ka East Khasi hills bad president ka OBC u Arun Kumar. U President ka BJP Kisan Morcha u bah Ralden V Shabong ula don ryngkat ban ai ka jingkyrshan iaka kyrtong jong ka NDA.Kum ban pyni ne pynkynmaw  iaka jingtrei jongka  BJP Mahila morcha ba la ialam da ka kong Susuki Pariat bad ka BJYM  ba la ialam da u Mewanker  Lyngdoh kiba la trei shitom bad trei shitrhem khlem shongthait ban wad jingkyrshan na ka bynta ka candidate.Ka BJP Mahila Morcha  bad ka kynhun ruh ki la trei shitom ha kaba ki la leit ialap elekshon ha man la ki thliew iing ha Shillong bad ha kiwei ki jaka ruh.Ha ba peit iaka jingtrei minot jong ki kynhun, ki nongialam, ki nongtrei mon sngewbha jong ka seng BJP ha Meghalaya la sngew tikna ba ka Dr. Ampareen Lyngdoh kan rah ia ka jingjop mynta ka kynti bad  mynta kynti BJP bad ka kynhun NDA kan tam iaka 400 ngut ki dkhot ha iing Dorbar Thawaiñ.",NANG RHEM KA JINGIALALAP ELEKSHON KA DR. AMPAREEN NA KA JINGIARAP KA BJP MEGHALAYA,https://batesitv.com/nang-rhem-ka-jingialalap-elekshon-ka-dr-ampareen-na-ka-jingiarap-ka-bjp-meghalaya/
"Ki thylliej ding barhem ha ka sngi baar ki la bamduh ia ki ar tylli ki iing ha ka shnong Mawiong Umjapung Nongneng Block-A.  Kane ka la jia ha ka por kumba 8:00 baje mynstep.Katkum ka jingtip ba la iohlum la iathuh ba ka ding ka la sdang shwa na ka iing jong ka Kong Twintina Nongneng bad pur pat sha ka ing kaba don markhap bad ka iing jong ka Kong Risuk Wanshnong.Baroh ki jingdon jingem ha kine ki ar tylli ki iing ki la kylla dpei bad kaba phylla tang ka Bible kam shym la iingkhong wat tang khyndiat ruh.Ha ka jingiakren bad ki trai ïng jong kine ki ar tylli ki la iathuh ba ka jingpluh jong ka ding ka la lah ban dei na ka jingkem ding u Metre Box.Ha kane ka jingjia, ym shym la don mano mano ruh ba mynsaw hynrei lait noh tang ka jingjulor jong ki jingdon jingem.Ka Kong Twintina bad ka Kong Risuk ki la kyrpad ia ki bor Sorkar ba iarap lem ia ki ha kum kane ka jingjia ba sngewsih.U Rangbah Shnong ka Mawiong Umjapung u Bah A. Kharkongor u la ong tang shu ioh jingtip ia kane ka jingjia na ka liang jong ki nongkitkam ka Dorbar Shnong ki la leit marmar sha kane ka jaka ban iarap ia kine ki lanot kiba la mad ia kane ka jingjia ba sngewsih.U la ai khublei ruh ia ki nongtrei jong ka tnat Fire and Emergency Services (F&ES) kiba la poi biang por ban pynlip noh ia ka ding shwa ba kan pur shuh shuh sa sha kiwei pat ki iing kiba don markhap.Na ka liang jong ki Pulit tang shu ioh jingtip ki la leit ban pynlong ia ka jingtohkit halor kane ka jingjia.","BAMDUH KI THYLLIEJ DING AR TYLLI KI ÏING HA MAWIONG UMJAPUNG, KHLEM ING KA BIBLE",https://batesitv.com/bamduh-ki-thylliej-ding-ar-tylli-ki-iing-ha-mawiong-umjapung-khlem-ing-ka-bible/
"Ka Khasi Students’ Union (KSU) ha ka sngi Baar ka la mudui sha u Symbud Myntri Rangbah ka Jylla uba peit ïa ka tnat Kam Pohing Bah Prestone Tynsong halor ka jingkynnoh ba ki Pulit ki la pyndonkam bakla ïa ka itkiar bad ka jingkem khlem nongrim da ki Pulit ka Laban.Ha ka shithi ba la phah sha u Symbud Myntri Rangbah u  President jong ka KSU Laban Circle u samla Reuben Najiar u la kynnoh ba ka rukom treikam jong ki Pulit ha Laban bad ka tnat baroh kawei ka long kaba noh shiliang ka tarajur, ba khlem nongrim, leh bym hok khamtam ïa ki Khasi kiba hap ban mad ïa ki jingshah leh shiliang bad shah pynmong ha ki kti jong ki nongbat aiñ.“Ka Union ka kwah ban kyntu ïa phi ban shim ïa ki lad ki lynti ban pynjanai ïa ki rukom treikam jong ka tnat Pulit ha ka Jylla namarba ka jingpyndonkam bakla da ki Pulit ïa ka iktiar ha ka Jylla ka la long shaba palat liam.  Ban pynbeit ïa kine donkam ïa ka jingtrei shitom jong ki bor sorkar, ki kynhun sengbhalang, ki kynhun bapher bapher bad ka imlang ka sahlang.  Ki bor jong ka aiñ ki dei ban bat ïa ka aiñ, ban ïada ïa ki hok longbriew bad ban long ki nongïada ïa ka hok jong ki nongshong shnong,” u la ong.U la maham, “nangne shakhmat, ka Union kan ym lah shuh ban shu sngap kum ïa kine ki jingshah leh bym hok pyrshah ïa ki Khasi bad ïa ki dkhot ka KSU bad lada kum kine ki jingleh khlem nongrim kin dang ïai bteng, ka jingïakhun pyrshah ïa ka tnat Pulit ka lah ban jia ha kano kano ka por.”U samla Najiar u la ong ba ka rai ban phah ïa kane ka dorkhas ka long hadien ba ka la jia ka jingïashoh kaba rit hapdeng ki ar kynhun jong ki khynnah shynrang (kiba hapdeng ka rta 16-20 snem) ki bym dei ki riewlum bad ki bym dei ki Khasi ha ki bynta jong ka thaiñ Laban tang halor ka kam pan pisa kylliang/knieh.  Ki ïa ithuh bha bad ki dei ruh shi paralok.Hadien ka jingïashoh, ki la ïasuk hi paramaki bad baroh arliang manla ki la leit phai noh sha la ki jong ki ing ki sem.  “Hynrei, kaba pynkyndit, ki Pulit jong ka Laban Police Station ki la leit hi sha ki ingsah jong uwei na ki khynnah bym dei Khasi bad phah wan ïa u sha thanat bad hadien ba la pynbor ïa u ban ujor da ka ejahar pyrshah ïa kawei pat ka kynhun ki khynnah Khasi.  Une u khynnah um kwah ban ujor ejahar namarba ki ïadei shiparalok hynrei ki Pulit ki la ïai pynbor ïa u.  Ha ka por janmiet, ki Pulit ki la khot hajir ïa ki khynnah Khasi sha thanat, bad tang shu poi ha thanat la kem ïa ki bad wat hadien ba ki bahaing hasem bad ki dkhot ka Union ki la ïai tohkit halor ka jingshahkem, ki (Pulit) la kyntait ban ai jubab bad la bthah pynban ban leit kylli na u Superintendent of Police ka East Khasi Hills,” u la ong.U samla Najiar u la ong, shipor ka la don ka jingpynphriang ïa ka khubor lamler bad ka dur ha Whatsapp ba katto katne ki briew ki la shah dung tari ha Laban bad khladnoh hynrei ka dur ka dei pynban jong uwei u briew uba la khlad noh dang khyndiat sngi.Ki Pulit ki la kem ïa ki arngut ki khynnah Khasi halor ka case jong ka Laban PS Case No. 21 (04) of 2024 bad ki kyndon ba la pynngat pyrshah ïa ki tang namar i daw iba rit ki long ka Section 307 (thmu ban pynïap), Section 364 (rahbor da ka jingthmu ban pynïap), Section 325 (ba thmu ban pynmynsaw) bad kiwei kiwei ki kyndon hapoh ka Indian Penal Code.“Ka rukom kaba ki Pulit ka Laban ki la shim halor kane ka jingjia bad kem lah ban ong ba ka dei kaba long shiliang bad kaba wanrah ïa ka jingsngew ïapher jaidbynriew,” u la ong bad bynrap, “ka paw kumba ki Pulit ki pyndonkam ïa ka buit pharia ban pynlong ïa kiwei ki jaidbynriew ban ieng pyrshah ïa ki Khasi bad ban pyndik ïa ki nongshong shnong trai jylla Khasi hapoh ka thaiñ,” u la ong.U la pyntip ruh ba arngut ïa ki khynnah Khasi la pyllait ha ka sngi kaba bud, ha ka 13 tarik, Ïaiong, 2024 da ka Kashari namarba ki jingkynnoh ki long ki bym shong nongrim.Haba ïaiban ïa ka jingpyrshah ba pyndonkam ïa ka bor da ki Pulit pyrshah ïa ki trai jylla, u samla Najiar u la ong ba ka Union ka kwah ban pan jingpynshai halor ki rukom treikam jong ka tnat Pulit, ka banyngkong, halor kane ka jingjia balei ki Pulit ki hap ban da pynbor ïa u briew ban mudui ejahar bad la ïohi ruh ïa kane bunsien haba don ki jingjia pyrshah ïa ki bymdei ki Khasi, khamtam pyrshah ïa ki dkhot ka Union ha kaba ki Pulit ki ïaid shakhmat ban pynkhreh da ka ejahar pyrshah ïa ki dkhot ka seng.U la ong ba ki don ruh ki jingjia ha Laban ha kaba 2-3 ki Khasi kiba shah shoh ha ka kynhun kaba don 10-15 ki bym dei ki Khasi hynrei kiba dei na ka jaidbynriew Muslim ha Laban ha ka 6 tarik, Ïaiong, 2024 hynrei ki Pulit halor kane ka jingjia kim shym la shimkhia eiei ban kem ïa kiba donkti wat haba la pynpaw ïa ka kyrteng bad ïa ka jaka sah jong ki briew kiba donkti ban shoh ïa ki Khasi.“Kane ka pynpaw shai haduh katno ka jingtreikam shiliang khmat da ki Pulit pyrshah ïa ki trai jylla bad ki don bun tylli ki jingjia lada ïathuh lut hangne,” u la ong.Haba kynnoh ïa ki Pulit ba ki shu kem da ka bor ïa ki Khasi, u samla Najiar u la ong, “…ki dkhot jong ka Union haba ki buh jingkylli, ka jubab ka long beit borabor ba, ‘ka wan na ki bor ba najrong.  Ka Union ka kwah ban buh jingkylli, mano kine ki ‘bor ba najrong.”.  Hato ki dei ki heh Pulit, lehse u SP/DGP ne ki Myntri na ka Sorkar Jylla ne Sorkar Pdeng ne kino kino ki kynhun shitniam/riewshimet kiba ïasylla pyrshah ïa ki Khasi bad ïa ka Union.”Kaba pynlong ban pynpaw ïa kine ki daw hangne, ka long, ka Union ka la lap haba uno uno u Khasi u shah rah ban tohkit lane shah kynnoh ba donkti ha kano kano ka jingjia, ki Pulit kin kylli borabor lada uta u briew u don jingïadei neem bad ka Union bad lada u dei u dkhot ka Union, un shah kem khlem da peit ïa ka jingjia.“Ka balai, ka Union ka kwah ban kylli, balei ki Puit kim shym la leh eiei pyrshah ïa kito kiba pynphriang ïa ki khubor lamler shaphang u briew uba shah dung tari ha Laban uba la pynphriang ïa ki kyntien jingïasih bad pynthud ïa ka shongsuk shongsaiñ ha Laban kaba don ïa ki nongshong shnong khleh jaitbynriew ne hato ki Pulit ki don sha ka liang jong ki bym dei ki Khasi pyrshah ïa ki Khasi namarba kumba la kdew ïa ka jingjia haneng, ka jingshah kem jong ki khynnah Khasi tang halor i daw barit ka pynpaw shai ïa ka jingthrang snam jong ka tnat Pulit pyrshah ïa ki Khasi,” u la ong.U la ong shuh shuh, ‘lada ki dkhot ka Union ki pynpaw ïa kino kino ki jingthoh/dur ha ka Social Media pyrshah ïa ki Pulit ne ïa ka Sorkar, ki la shah khot mar mar ha ka Cyber Crime Cell bad shah pyndik katba ha kane ka jingjia, balei ki Pulit ki sngap jar.  Na ka por sha ka por, ki dkhot ka seng bad ka jaidbynriew Khasi baroh kawei ki la long ki sohpdung kum ha kine ki jingshah leh bym hok, ki jingleh shiliang khmat da ki Pulit bad kiwei kiwei.",UJOR KA KSU SHA U DY. CM BA KEM KI PULIT KA LABAN ÏA KI SAMLA KHASI KHLEM NONGRIM,https://batesitv.com/ujor-ka-ksu-sha-u-dy-cm-ba-kem-ki-pulit-ka-laban-ia-ki-samla-khasi-khlem-nongrim/
"Ka kynhun ki samla wadkam ha ka sngi baar ki la iakynduh ia ka Secretary jong ka Central Recruitment Board (CRB) ka tnat Pulit ka Mary TG Sangma ha PTS, Mawlai Mawroh ban pan jingpynshai halor ka Revised Guidelines ba la pynmih da ka tnat ha kaba iadei bad ka rta rungkam ha ka tnat Pulit.Kane ka kynhun ki samla ba la lamkhmat da ka nongtrei mon sngewbha ka samla Barilang Pyngrope ki pynpaw ba ki kwah ba ka rta rungkam hapoh ka tnat Pulit dei ban pynshong nongrim katkum ka Office Memorandum (OM) jong u snem 2022.Katkum ka Office Memorandum (OM) jong u snem 2022, ka Sorkar ka la pynkiew ia ka rta rungkam na ka 27 snem sha ka 32 snem bad na ka 32 snem sha ka 37 na ka bynta ki Schedule Tribes, na ka bynta ka jingpynrungkam ia ki nongaplai kam ha ki kam hapoh ki tnat treikam bapher bapher jong ka Sorkar Jylla.Hynrei ka tnat Pulit ha ka jingpyllait ia ka Advertisement ha ka 6 tarik Lber, ka la kdew ba ha  ka jingpynrungkam yn sa leh katkum ka Revised Uniform Guidelines na ka bynta ka jingthungkam Pulit ha ka tnat Pulit jong ka Jylla Meghalaya ba la pynmih ha ka 1 tarik, Nohprah, 2023.Katkum kane ka Revised Guidelines, ka rta rungkam la buh na ka bynta ka post Unarmed Branch (UB) Sub Inspector ka long 21 snem haduh 27 snem kat haduh ka 1 tarik, Kyllalyngkot, 2024 katba na ka bynta ka post UB Constable kum ki nongñiah kali, Fireman, MPRO Operators bad kiwei kiwei ka rta rungkam ka dei ban long naduh 18 snem haduh 21 snem.  La pynjlan ia ka rta rungkam haduh san snem na ka bynta ki nongthep kam kiba dei na ki ST/SC/OST.Ha ka jingiakren bad ki lad pathai khubor hadien ka jingiakynduh ia ka Secretary jong ka CRB, ka samla Barilang Pyngrope ka la iathuh ba la pyntip ba ka CRB kam dei satia ka tnat kaba lah ban pynmih ia ka jingpynbeit ha kaba iadei bad ka rta rungkam.Ka la iathuh ba la bthah ban leit iakynduh ia ki bor ba dei peit jong ka tnat Personnel ka Sorkar Jylla ban dawa ia ka jingpynbeit halor ka Revised Guidelines.Katkum ka jingong jong ka, ka tnat Pulit ka la shu pynbeit kynsan kynsan ia ka rta rungkam khlem da pynmih ia ka jingpynbna kaba thymmai na ka tnat Personnel.Ki post kiba lait hapoh ka tnat Pulit ki long 2968 tylli, ba kynthup 76 (UB Sub Inspector), 720 (Unarmed Branch Constable), 195 (Fireman), 53 (Driver Fireman), 26 (Mechanic), 205 (MPRO operator) 56 (Signal/BN operator), 1494 (Armed Branch Constable/ Battalion Constable/MPRO GD/Constable Handyman) bad 143 (Driver Constable).",BA PYNRIT ÏA KA RTA THUNGKAM PULIT PAN JINGPYNSHAI KI SAMLA WADKAM NA KA CRB,https://batesitv.com/ba-pynrit-ia-ka-rta-thungkam-pulit-pan-jingpynshai-ki-samla-wadkam-na-ka-crb/
": U MLA ka BJP na South Shillong Constituency Bah Sanbor Shullai ha ka sngi Baar u la ong ba lada ka Kong Ampareen bad ka Agatha Sangma ki ioh rah ia ka jingjop, ngin ioh ki nongmihkhmat Kristan kiba khlaiñ ha ka Sorkar. Namar lada baroh arngut kin ioh rah iaka jingjop ki lah ban rah bad ban kren naka bynta ka bha ka miat kaba iadei bad ki Kristan, namar ki don bynta lang bad ka sorkar.  Ka Jinglong pyrshah Kristan daka liang  pyrshah kan  tlot lada baroh arngut kin Shah jied na Meghalaya.U Bah Sanbor ba la mihkhmat bunsien u la ong ba ki nongmihkhmat ne MP na kiwei pat ki Seng kin nym lah ban leh shibun kiei² ha ka iing dorbar thawaiñ ka ban don la kumno² 400 ngut ki dkhot kat kum ka jingwad bad lum jingtip jong ki tyllong wad jingtip. Ban phah da ki nongmihkhmat na ka seng Congress ne na ki seng riewlum kan pynlehnohei ne pynduh jingmyntoi haduh 5 snem ia ki paidbah.U nongmihkhmat na ka BJP u la kynthoh jur ia kiwei pat ki seng  saiñ pyrthei kiba la ju kynthoh iaka BJP ha ki rynsan.U Bah Shullai u la ai jingmut ruh ia ki paidbah khamtam iaki samla bad iaka imlang sahlang ba kiwei ki seng saiñ pyrthei ki la shu pyntieng kohtympan ban dup ioh ia jingkyrshan ha Meghalaya.Ngi dei ban iaid shaphrang bad puson bha ha ka ioh ka kot, ym ban pyn pharia iaka imlang sahlang jong ngi. Lada ki nongjied nongmihkhmat ki kwah iaka Shillong ban don beit ha ka jingsuk ki dei ban pynmih la ki Sur ha ka 19 tarik  u iaiong, 2024, u la ong.Khlem ka jingshong suk yn nym don ka jingiaid shaphrang ha ka ioh ka kot ka jylla . Ka Shillong ka dei ka jaka ba don ka lad ban kiew rasong ha ka IT ha kane ka thaiñ shatei lam mihngi bad kan iarap ia bun ki samla bala dep pule ban ioh kam.  U paidbah u dei ban sngewthuh ba khlem ka jingshong suk shong shngaiñ  ym lah ban kyntiew iaka ioh ka kot. Da ka jingkyrshan naka jylla bad ka sorkar pdeng, ngin ieng tylli lang bad nym shah ba ki jingsniew kin wan ha ka jylla jong ngi,” ong u Bah Sanbor Shullai.U Bah Sanbor u la ong ruh ban pharia ia ka vote hapdeng ka NPP bad Congress kan ai jingmyntoi tang ia ki kyrtong Jong ki seng riewlum namar kin ym don sur ne lah leh eiei ha ka dorbar  ba bun da ki kyrtong ka NDA. U la pynkynmaw ruh ba kiba bun ki nongialam BJP ha ka jylla jong ngi ki dei ki kristan ba shitrhem bad ngin kren bad ieng na ka bynta ka jingbha jong ki kristan . ” Ngi kut jingmut ba ngin iada iaka jingdonkam jong ki paid Kristan, ki Seng Khasi, Sein Raij bad baroh kiba shong ba sah hapoh ka jylla Jong ngi,” ong u Bah Sanbor.",KA JINGJOP KI KYRTONG KA NPP KAN AI JINGMYNTOI ÏA KI KRISTAN HAPOH KA NDA : BJP,https://batesitv.com/ka-jingjop-ki-kyrtong-ka-npp-kan-ai-jingmyntoi-ia-ki-kristan-hapoh-ka-nda-bjp/
"U Deputy Commissioner (Election) bad District Election Officer jong ka East Khasi Hills Distrirct u SC Sadhu ha ka hukum ba la pynmih ha ka sngi Balang u la bthah ïa baroh ki skul, ki kolej bad ki ITI ba la pynïaid da ki kynhun shimet bad ka Sorkar kiba don hapoh ka jylli jong ka nongbah Shillong kin hap ban khang khyrdep ha ka sngi Palei namarba kan dei ka sngi kaba ki nongpynïaid elekshon kin mih na nongbah Shillong.Katkum kane ka hukum, u Deputy Commissioner u la bthah ïa u District School Education Officer (DSEO) ka East Khasi Hills District bad ïa baroh ki Principal/ki Registrar bad ki bor pynïaid jong ki shlem pule ba kin pyntreikam mardor ïa kane ka hukum.",PYNBNA SHUTI U DC (ELECTION) ÏA KI SKUL HA SHILLONG,https://batesitv.com/pynbna-shuti-u-dc-election-ia-ki-skul-ha-shillong/
"U MDC barim jong ka Umsning Bah Donkupar Sumer ha ka sngi Balang u la mudui da ka ejahar pyrshah ïa u CEM barim ka KHADC u Bah Ardent Miller Basaïawmoit, uba mihkhmat mynta ïa ka Nongkrem Constituency, halor ka jingkynnoh ba u donkti ha ka jingthung, shukor, soi thok bad pyndonkam bakla ïa ka pisa ha kaba ïadei bad ka jingthied ïa ka jaka na ka bynta ka Khasi Hills Autonomous District Council (KHADC).Ha ka ejahar ba la mudui ha Lumdiengjri Police Station, u Bah Sumer u la ong, “da kaba burom, la pyntip hangne ba u Bah Ardent Miller Basaïawmoit u donkti ban tuh, shukor, soi thok bad pyndonkam bakla ïa ka pisa katba u dang long u Chief Executive Member jong ka Khasi Hills Autonomous District Council bad sei ïa ka pisa paidbah ha ka jingthied jaka na ka bynta ka council.”“Nga long u Executive Member jong ka Council ha kata ka por, bad, namarkata, kine ki jingshisha kiba nga tip. Nga don ïa ki sakhi sabut kiba biang ban pynshisha ïa kane bad kiba la nga tynsat lang kum ka jingpyntip ïa phi,” u la ong.Une u nongïalam jong ka National People’s Party (NPP) u la kynnoh ba u Bah Basaïawmoit um shym la ïohbor na ki Executive Member jong ka Council ban ïasoi ïa ka ‘sale deed’ bad rejistar ïa ka Sale Deed.“U (Bah Ardent) shu soi ïa ka soi dulir bym treikam tang ban pyni ïa ka jaka ba la shim bad sei ïa ka pisa T. 35,25,039 na ka Accounts jong ka Council. Ngi ïoh jingtip hadien ba ka dulir ka dei tang ka kot non-judicial kaba T. 10. Ïa ka ‘sale deed’ ym shym la regjistar ne siew ïa ka Stamp Duty.  Namarkata, ka dei ka dulir bym treikam ka bym dondor eiei hakhmat jong ka aiñ, bad u la soi ïa ka khlem da ïoh bor tang ban ïoh sei ïa ka pisa paidbah.  Haduh mynta, ka Council kam shym la lah satia ban kam trai halor ka jaka ba la thied bad ka la hap ban pynlong ophis ha kawei ka lyngkhot jaka ba la ai sngewbha da ki trai khyndew,” u la ong.“Ka jingsoi thok ba la leh da u Bah Ardent Miller Basaïawmoit shuh shuh ka paw shai na ki jingshisha haba ka Notice kaba Dated July 15, 2022 la phah da ka Council na ka bynta ka jingsorjamin, u trai jaka Bah Nolipstar Lyngdoh bad u Ardent ki kam ba ki ladep soi ïa ka ‘sale deed’ katba u trai jaka u kam ba um shym la ïoh lut ïa ka pisa bad namarkata, um lah satia ban aiti ïa ka jinglong trai ïa ka khyndew.  Kane ka dei ka sakhi na ka jingbuh jingthoh jong ka jingïalang kaba la long ha ka 22 tarik, Naitung, 2022 jong ka,” la bynrap u Bah Sumer.Shuh shuh, une u EM barim ka KHADC u la ong da ka jingthmu shalyndet ban ïoh sei ïa ka pisa, u Bah Basaïawmoit u la wengkam ïa ki 7 ngut ki nongtrei halor ka nongrim ba ka Council kam don pisa hynrei u la thung bujli 12 ngut da ki briew lajong.“Namarkata, nga kyrpad ïa phi ban shim khia halor kane ka kam khnang ba un Bah Ardent un ym lait suk halor ka jingpyndonkam bakla ïa ka pisa jong ka Council bad ki paidbah,” la bynrap shuh shuh ka ejahar.Katba u MDC ka NPP na Rambrai-Jyrngam Bah Bajop Pyngrope ha ka sngi Balang u la byrngem ban mudui ejahar pyrshah ïa u Bah Ardent Miller Basaïawmoit halor ka jyrsieh bamsap na ka jingthied jaka ïa ka Khasi Hills Autonomous District Council (KHADC) ha Mawkyrwat, South West Khasi Hills mynba u dang long u Chief Executive Member (CEM).",UJOR EJAHAR U MDC BARIM ÏA U CEM BARIM KA KHADC HALOR KA JINGTHIED JAKA HA MAWKYRWAT,https://batesitv.com/ujor-ejahar-u-mdc-barim-ia-u-cem-barim-ka-khadc-halor-ka-jingthied-jaka-ha-mawkyrwat/
"U Chief Electoral Officer (CEO) ka Jylla u BDR Tiwari u la wer ia ki nongshong shnong ka Jylla Meghalaya ba kin mih paidbah lashai ka sngi Thohdieng ban leit sha ki Polling Station na ka bynta ban pyndep ia ka la jong ka kamram jied nongmihkhmat ha ka elekshon Lok Sabha, 2024.Ka jingthep vote, kan sdang naduh ka por 7:0-0 baje mynstep haduh ka por 4:00 baje janmiet.Ha  ka jingiakren bad ki lad pathai khubor u Dr. Tiwari u la pyntip ba hapoh Meghalaya ki don ar tylli ki Seat, kata, ka Shillong Seat kaba don haduh 36 tylli ki Constituency bad ka Tura Seat kaba don 24 tylli ki Constituency.U CEO u la pyntip ba ki kyrtong kiba iakhun ha kane ka kynti ki don baroh shi phew ngut, hynriew ngut na Shillong Seat bad 4 ngut na Tura Seat.Ha Shillong Seat ki kyrtong kiba aireng ki long u Sitting MP ka Congress Bah Vincent H. Pala u ban iakhun na ka bynta ban shah jied biang ha ka sien kaba saw hadien ba u la mihkhmat kum u MP naduh u snem 2009.  Kiwei pat ki kyrtong ki long ka Dr. Ampareen Lyngdoh kaba long ka Myntri jong ka Sorkar Jylla  ka ban iakhun na ka National Peoples Party (NPP), u Dr. Ricky AJ Syngkon na ka Voice of the Poeple Party (VPP), u Bah Robert June Kharjahrin na ka Regional Democratic Alliance (RDA). Katba arngut ki kyrtong shimet ki long u Prof. Lakhon Kma bad u Bah Peter Challam.Na Tura, ki kyrtong ki ban aireng ki long ka Agatha K. Sangma kaba long ka Sitting MP jong ka NPP ba mynta ka Tura.  Ki saw ngut kiwei pat ki long u Saleng A. Sangma uba iakhun na ka Congress, u Zenith Sangma na ka All India Trinamool Congress (AITC) bad u Labenn Ch. Marak.Katkum ka jingai jingkheiñ jong ka Election Commission of India, ki nongthep vote ha Meghalaya ki don baroh 22,26,567 lak ngut.  Ha  Shillong Seat, ki nongthep vote ki don 14,00,411 lak ngut.  Ki shynrang ki don 6,837,66 lak ngut, ki kynthei ki don 7,16643.  Ki Service Voter ki don 2481 ngut.Ha Tura Seat, ki nongthep vote ki don 8,26,156 lak ngut.  Ki shynrang ki don 4,157,51 lak ngut, ki kynthei ki don 4,10404 lak ngut.Ki Trangender ki don lai ngut, arngut na Shillong Seat bad iwei na Tura Seat.Haba khein lang ia ki nong thep vote shynrang ha ka jylla Meghalaya ki don baroh 10,99,517 lak ngut bad ki kynthei ki don 11,27,047 lak ngut.",LASHAI KA SNGI YN RAI KI 22 LAK TAM KI NONGTHEP VOTE IA KI MP NA SHILLONG BAD TURA,https://batesitv.com/lashai-ka-sngi-yn-rai-ki-22-lak-tam-ki-nongthep-vote-ia-ki-mp-na-shillong-bad-tura/
": Ki nongtrei ha ka tnat elekshon ba kynthup naduh ki Returning Officer, ki Assistant Returning Officer, ki Zonal Magistrate, ki Sector Officer, ki Pulit pahara bad kiwei pat ki nongtrei ki la mih lang khrui na madan Polo, Shillong ban leit sha manla ki Polling Station bapher bapher kiba don ha kylleng ki Constituency jong ka East Khasi Hills.Kine ki  nongtrei kin peit ia ka jingiaid beit iaid ryntih ha ka jingiathep Vote ha ka elekshon Lok Sabha ka ban long ha ka Sngi Thohdieng bad sdang naduh ka por 7:00 baje mynstep bad kut haduh ka por 4:00 baje janmiet.Ka jingñiew ia ki Vote kan long ha ka 4 tarik, Jylliew 2024.Khnang ban pynthikna ba ki nongpyniaid ia ka elekshon kin poi biang por sha ki Polling Station bad ba kin ym sahkut ha ka dheng kali kaba jur ha nongbah Shillong kaba ju jia manla ka sngi, u Deputy Commissioner (Election) uba long u District Election Officer ula pynbna da ka shuthi tang ia ki skul, ki kolej, ki ITI kiba don ha Shillong.Katkum u kyrwoh ba la phah da u Chief Electoral Officer ka Jylla u Dr. BDR Tiwari, la sakhi ia ki nongpyniaid elekshon kiba la hap ban shong da ki lieng ha wah Shella ban poi sha ki shnong kiba don ia ki Polling Station ba kham kyndong ba kynthup sha Kalatek A bad B bad sha Kamsing Polling Station kaba hap hapoh ka Amlarem Civil Subdivision.Shwa kane, ka tnat Election ka la phah ia ki nongtrei ban leit rung sha ki ing ki sem ba don tang ki tymmen ki kro bad kiba duna dkhotmet ba kin thep ia ka vote. Kane ka long ka thong jong ka tnat Election ban ym iehnoh ia ki nongshong shnong kiba dei hok ban ioh thep ia ka vote bakordor ba kin jied ia la u/ka nongmihkhmat sha ka dorbarbah Lok Sabha mynta ka kynti.",SHONG LIENG KI NONGPYNÏAID ELEKSHON BAN POI SHA KI POLLING STATION BA KYNDONG,https://batesitv.com/shong-lieng-ki-nongpyniaid-elekshon-ban-poi-sha-ki-polling-station-ba-kyndong/
": Ka Meghalaya Human Rights Commission (MHRC) ha ka sngi Palei ka la pan jubab na ka Sorkar Jylla halor ka jingshah thang im lai ngut ki briew na ka jylla Assam ha East Garo Hills District ha ka sngi Balang.U Secretary ka Commission u la bthah ia u Director General of Police (DGP) ka Jylla ba un phah ia ka kaiphod shim kam (Action Taken Report) hapoh shi bnai naduh ba la ioh pdiang ia ka hukum.Kum ban shu pynkynmaw, lai ngut ki briew ba la suba ba ki dei ki nongtuh kali na ka jylla Assam ki la shah thang im ha ka khlaw kaba don ha East Garo Hills District ha ka step sngi Balang bad ki Pulit ki la ïathuh ba ka la don ka jingsuba ba ka lah ban dei ka kynhun jong ki nongtuh kali kiba la leh ïa kane ka kam bymman.Arngut na kine kiba la shah thang im ki dei kiba la tip kyrteng kum u Zahidul Islam bad u Jamor Ali.“Imat kane ka dei ka kam tuh kali bad ka kynhun ki nongtuh,” ong u SP ka East Garo Hills Bah SA Rynjah ha u kyrwoh ba la phah sha ki lad pathai khubor.U la ïathuh ba u Zahidul Islam u dei uba ju donkti ban tuh kali na Dudhnoi bad Krishnai bad u dei ruh uba don case NBWA pyrshah ïa u ha Krishnai PS. Katba u Jamor Ali u dei uba donkti ban tuh masi bad don case ha Matia PS, Assam.U SP u la ïathuh ba ha ka sngi Baar ki la ïoh ïa ka jingujor ba shu pyntip ba u Jamor Ali (35snem) ryngkat lang bad u nongñiah u  Noor Ahmed bad u  Zahidul Islam (25 snem) ki la mih na ka la ïing ha ka janmiet Lah Sngi u Blei ban wan sha Meghalaya.Ka khubor ïa ka ïathuh kine ki briew na Assam ha ryngkat bad u nongñiah jong ka kali ba ki shim wai, ki la shah pynïap bad shah thang ha Rongmil haduh ba ym lah shuh ban ithuh ia ka durkhmat, kaba jngai kumba 15 kilomitar na Rongjeng, East Garo Hills.Ïa kine ki metïap ba ladep thang la tep ha kawei ka thliew ha ka thaiñ Rongmil.","BA SHAH THANG IM LAI NGUT KI BRIEW HA EGH, PAN KAIPHOD KA MHRC NA KA SORKAR",https://batesitv.com/ba-shah-thang-im-lai-ngut-ki-briew-ha-egh-pan-kaiphod-ka-mhrc-na-ka-sorkar/
"Kumba 50.23 percent ha Shillong Seat bad 46.67 percent ha Tura ki paidbah ki la leit ban thep ia ki vote ki jong ki ha ka sngi Thohdieng haduh ka por 1 baje nohsngi.Ia kane la pyntip da u Chief Electoral Officer ka Jylla Dr. BDR Tiwari.U Myntri Rangbah ka Jylla u Conrad K. Sangma uba long ruh u National President jong kaNational People’s Party (NPP) u la mih na la ing bad ñiah hi ia ka kali ban leit sha Polling Station ha Tura bad ieng ha u laiñ ban ap ia ka pali jin haduh kumba lai kynta eiei ban ioh thep ia ka vote.U Myntri Rangbah uba la poi ha Walbakgre Polling Station ha ka por 6:30 mynstep u la hap ban ap ia la ka pali ban pyndep ia la ka jong ka kamram ban jied nongmihkhmat na Tura Parliamentary Seat.Shuh shuh u Conrad Sangma u la iathuh ba u la pyllait ia ki Pulit pahara jong u, ia u nongñiah kali bad ia ki nongtrei kiba ju don ha syndah jong u khnang ban ailad ruh ba kin dup iohlad ban leit thep ia ka vote.“Haba nga la poi ha Polling Station ha ka por kumba 6:30 baje mynstep, ki don lypa kumba 200 ngut ki briew kiba ieng laiñ ha Polling Station. Kane ka pyni ia ka khubor kaba bha ba ki paidbah ki iashim bynta ha ka jingthep vote ban jied  nongmihkhmat,” u la bynrap.Ka MP ba mynta ka Tura kaba long ruh ka kyrtong jong ka NPP ka Agatha Sangma ka la poi ha Walbakgre Polling Station ha ka por 7.30 baje mynstep ban thep ia la ka jong ka vote.Ha ka jingiakren bad ki lad pathai khubor, ka Agatha Sangma ka la ong, “ngi sakhi ia ka jingmih ryntih jong ki paidbah bad ka jingbun ki paidbah kiba ieng ha u lain lada ianujor bad ka elekshon Assembly, kane ka pyni ia ki dak ki shin kiba bha. Nga pynshlur ia ki paidbah ba kin pyndonkam hok ia la ka jong ka iktiar. Ngi sngewnguh ruh ia ki paidbah kiba wan ban thep ia ka vote.”Ka jingthep vote ha ka Phase-1 jong ka elekshon Lok Sabha ka la long ha ki 102 tylli ki Constituency ha kylleng ka ri India naduh ka por 7 baje mynstep bad ka ban kut haduh ka por 4 baje janmiet.","50.23 PERCENT HA SHILLONG, 46.67 PERCENT HA TURA POI KI NONGTHEP VOTE HADUH 1 BAJE  NOHSNGI",https://batesitv.com/50-23-percent-ha-shillong-46-67-percent-ha-tura-poi-ki-nongthep-vote-haduh-1-baje-nohsngi/
"Ka Meghalaya Human Rights Commission (MHRC) ha ka sngi Palei ka la pan jubab na u Director General of Police ka Jylla halor ka jingshah tait shnong jong kawei ka longkmie ha ka Dorbar Shnong Lumlakhait, West Jaintia Hill District.Katkum u kyrwoh ba la phah da u Secretary ka Commission, kane ka jingshimkhia jong ka Commission ka long hadien ba kane ka jingjia ka la mih ha kawei na ki kotkhubor Khasi ha ka 16 tarik mynta u bnai.“Ka Commission ka la phah ia ka notis sha u Director General of Police, Meghalaya, ba un phah ia ka kaiphod kaba bniah hapoh 15 sngi,” la ong u Secretary ka Commission.Ka Kong Meloris Dhar ka la shah tait shnong ha ka Dorbar Shnong Lumlakhait, West Jaiñtia Hills District halor ka jingkynnoh ba ka dei kaba don Taro.Arngut kiba soi kyrteng ha ka ejahar ba la mudui sha u Superintendent of Police ka West Jaiñtia Hills District ba kynthup ïa u Thermonki Susngi na ka shnong Nartiang Mudop bad u Diamond Dhar na ka shnong Lumlakhiat ki la kynnoh da kaba pynpaw, “ka Dorbar Shnong ba la ïalam da u Waheh Shnong u Bah Edward Shadap bad u Secretary Shnong u Bah Tisis Phira ki la ai ka jingmynjur ha u Risaw, 2023 bad ha ka 5 tarik, Ïaiong, 2024 ban tait shnong ïa ki lai ngut ki briew kiba kynthup ïa u Biktor Dhar, Balen Dhar bad ïa ka Meloris Dhar.”Ka jingmudui ka la pyntip shuh shuh, “ki la byrngem byrsit ïa ka ing ka sem bad ïa ka kur ka jait Dhar bad kim shah shuh ban leit trei leit ktah bad ban rep lyngkha ruh.”“Ngi kyrpad ïa ka ophis ba donburom jong phi ba phin sngewbha ban shimkhia ïa kane, khnang ba ngin ïoh biang ïa ka shongsuk shongsaiñ ha ka iing ka sem bad ha ka shnong ka thaw ruh kumjuh,” la kyrpad ki nongujor ïa u SP.Ha ka jingïakren bad u nongthoh khubor, u khun jong ka Kong Meloris Dhar u la ïathuh ba ka Dorbar Shnong Lumlikhait ka la pynmih ïa ka hukum ban beh shnong nyngkong eh ha ka 9 tarik Risaw, 2023 halor ka jingkynnoh don Taro tang namarba ki don ki briew kiba la ïohpang hapoh ka shnong Lumlikhait.U la ïathuh ba ha kane ka dorbar, ki la don ruh ki nongshong shnong kiba la ktah kti ïa ka kmie jong u hynrei da ka jingïada jong ki dkhot ka Village Defence Party (VDP) ka Kong Meloris ka la shu lait da ka said na ka jingshah bom shnong.  Shuh shuh u la ïathuh ruh ba ki nongshong shnong ki la byrngem ruh ban thang wat ïa ka ing ka sem.","BA SHAH TAIT SHNONG KA LONGKMIE HA LUMLAKHAIT, PAN JUBAB KA MHRC NA U DGP",https://batesitv.com/ba-shah-tait-shnong-ka-longkmie-ha-lumlakhait-pan-jubab-ka-mhrc-na-u-dgp/
": Kawei ka nongthep vote Third Gender ka la thep ia ka vote lajong ha Khliehshnong-A ha ka sngi Thohdieng.Kane ka Third Gender ka la iathuh ba ka la mih na Shillong ban mihkhmat ia ki Third Gender hynrei namarba ka dang aplai ia ka kyrteng ban iohrung kum ka nongthep vote Third Gender ha ka Electoral Roll, ka la hap ban thep ia ka vote ha ka jaka thep vote jong ki Shynrang.",LOK SABHA ELEKSHON: THEP VOTE KA THIRD GENDER HAKHLIEHSHNONG A,https://batesitv.com/lok-sabha-elekshon-thep-vote-ka-third-gender-hakhliehshnong-a/
"Ka ONYX na ka liang jong ki shynrang bad ka Dubakh-A ha ka liang jong ki kynthei ki long ki ar tylli ki kynhun ialehkai ban iohrah ia ka nam lahduh ha ka Maitshaprang Khasi League Basketball Tournament ba la pynlong da ka Khasi Student Union.Ha ka jingiakhun phainal kaba la long ha ka sngi Palei, ka ONYX ka la lah ban pynliem noh ia ka Dubakh da 76-70 basket ha ka liang jong ki shynrang.Ha ka jingiakhun ha ka liang ki kynthei ka Dubakh-A ka la lah ban pynliem noh ia ka Dubakh-B da 51-36 basket.Ia kane ka lympung ialehkai kaba long ha madan Basketball ha Mawlai Nongpdeng la pynhap pyrda da u President ka KSU u samla Lambokstar Marngar uba la long kum u kongsan.Ha kane ka jingiakhun ki nongjop ki la ioh rah khur ruh ia ka song pisa kaba T. 40 hajar ryngkat ka trophy bad ki kynhun ba wan baar ki la ioh khur ia ka song pisa kaba T. 30 hajar ryngkat ka trophy.Ia ka Most Valuable Player na ka liang ki shynrang la iohrah da u Meban Shadap na ka kynhun ONYX bad na ka liang ki kynthei la ioh khur da ka Larihun Warjri na ka Dubahk-A.",LAHDUH KA ONYX BAD DUBAKH-A HA KA MAITSHAPHRANG KHASI LEAGUE,https://batesitv.com/lahduh-ka-onyx-bad-dubakh-a-ha-ka-maitshaphrang-khasi-league/
": U President jong ka All India Trinamool Congress (AITC) ka Baghmara Block u Mejoline S. Marak u la ujor sha u Returning Officer jong ka Tura Lok Sabha Parliamentary Constituency halor ka jingpynsaphriang ia ka khubor lamler ba shu shna thok ha ka Letter Head jong u Dr. Mukul M. Sangma uba dei u MLA jong ka 41-Songsak (ST) Constituency uba mihkmat ia ka All India Trinamool Congress.“Kine ki jingleh ki long tang ka jingthmu ban ialam bakla ia ki paidbah nongthep vote ha ka Lok Sabha Elections 2024, ka ban long ha ka 19 tarik, Iaiong, 2024. Nga la ioh jingtip ba la pynphriang ia kane ka khubor lamler ha ka kyrteng u Dr. Mukul M. Sangma ia kiba la pynphriang da u Mr. Aldo A. Sangma, u MDC (Nominated) jong ka National People’s Party bad kiwei kiwei,” la ong u Marak ha ka ujor.Ha kajuh ka por, u President ka AITC Baghmara Block u la phah ruh ia kane kajuh ka ujor sha u Chief Electoral Officer (CEO) ka Jylla u Dr. BDR Tiwari.",UJOR KA AITC BAGHMARA BA SHNA THOK ÏA KA LETTER HEAD U DR. MUKUL SANGMA,https://batesitv.com/ujor-ka-aitmc-baghmara-ba-shna-thok-ia-ka-letter-hear-u-dr-mukul-sangma/
"Ka Jylla Meghalaya ka la sakhi ia ka jingpoi ki nongthep vote ha baroh ki Polling Station kaba kot 76.60%.Katkum ka jingai jingkheiñ jong u Chief Electoral Officer (CEO) u Dr. BDR Tiwari, ka jingpoi jong ki nong thep vote ha Shillong Parliamentary Seat ka long 73.78 persen, katba ha Tura ka long 81.37 persen.“Kane ka dei ka jingioh jingkheiñ bapura ha ka jingpoi ki nongthep vote,” la ong u Dr. Tiwari.Ha u snem 2019, ka jingthep vote jong ki paidbah ka long 71.42 persen ha Shillong bad ha Tura 81.38 persen.Ha ka elekshon MLA jong ka Ingdorbar Thawaiñ  ka jylla kaba la long ha u snem 2023 ka jingpoi jong ki nongthep vote ka long 86.81 persen.Ha Shillong Parliamentary Seat :  Ha ki san tylli ki Constituency ka West Jaiñtia Hills ka jingpoi jong ki nongthep vote ka long 73.86 persen, ha ki ar tylli ki Constituency ka East Jaiñtia Hills ka long 77.56 persen, ha ki san tylli ki Constituency ha Ribhoi ka long 74.45, ha ki 17 tylli ki Constituency ka East Khasi Hilla ka long 71.85 persen, ha ki ar tylli ki Constituency ka Eastern West Khasi Hills ka long 77.78 persen, ha ki lai tylli ki Constituency ka West Khasi Hills ka long 72.80 persen, ha ki ar tylli ki Constituency ka South West Khasi Hills ka long 79.52 persen.Ha Tura Parliamentary Seat: Ha ki saw tylli ki Constituency ka North Garo Hills ka long 80.84 persen. Ha ki lai tylli ki Constituency ka East Garo Hills ka long 79.60 persen. Ha ki khatwei tylli ki Constituency  ka West Garo Hills ka long 81.38 persen. Ha ki lai tylli ki Constituency ka South West Garo Hills ka long 84.15 persen. Ha ki lai tylli ki Constituency ka South Garo Hills ka long 81.09 persen.","ELECTION LOK SABHA : 73.78 PERSEN POI KI NONGTHEP VOTE HA SHILLONG, 81.37 PERSEN HA TURA",https://batesitv.com/election-lok-sabha-73-78-persen-poi-ki-nongthep-vote-ha-shillong-81-37-persen-ha-tura/
"Ka South Shillong Constituency ka la paw kum ka Constituency kaba poi duna tam ki nongthep vote kaba long tang 58.36 percent ha ka Elekshon Lok Sabha kaba la long ha ka sngi Thohdieng na Shillong Seat.Katba ka Ranikor Constituency ka la paw kum ka Constituency kaba poi bun tam eh ki nongthep vote kaba kynjoh haduh 80.55 percent.Ka South Shillong Constituency ka dei kaba la mihkhmat da u Bah Sanbor Shullai na ka Bharatiya Janata Party (BJP) katba ia ka Ranikor Consituency la mihkhmat da u Bah Pius Marweiñ uba long u MLA jong ka United Democratic Party (UDP).Ha Tura Seat, ka South Tura ba la mihkmat da u Myntri Rangbah ka Jylla u Conrad Sangma ka dei kaba poi duna bha ki nongthep vote kaba long tang 69.60 percent, katba ka Rajabala ka dei kaba poi bun tam ki nongthep vote kaba kynjoh haduh 87.85 percent.","POI DUNA KIBA THEP VOTE HA SOUTH  SHILLONG, BUN EH HA RANIKOR",https://batesitv.com/poi-duna-kiba-thep-vote-ha-south-shillong-bun-eh-ha-ranikor/
": Tang hapoh arphew saw kynta ba u Pator barim jong ka Sumer Patorship, East Jaiñtia Hills District u Bah Remington Paslein u la kam ba ka don ka jingthep vote tuh ha Pala Polling Station kaba hap hapoh ka Sutnga Saipung Constituency ha ka elekshon Lok Sabha kaba la long ha ka 19 tarik mynta u bnai une u rangbah ha ka sngi Saitjaiñ u la phah da ka jingujor sha u Deputy Commisisoner jong ka East Jaintia Hills District u Abhilash Baranwal da ka jingkyrpad ban tohkit bniah lyngba ka CCTV ba la pyndait hapoh ka Polling Station khnang ban lap ia ka jingthep vote tuh kumba u la kynnoh.Ha ka ujor u sha u Deputy Commisisoner u Bah Pasleiñ u la ong, “nga kyrpad ia phi hakhmat ka burom jong phi ba phin sngewbha ban phah tohkit ia ka CCTV footage kaba don hapoh ka Pala Polling Station kaba hap hapoh 5-Sutnga Saipung Constituency, East Jaiñtia Hills District.”“Namarba ha kane ka sngi thep vote jong ka 1-Shillong (ST) Parliamentary Constituency jong ka Lok Sabha, kata, ha ka 19 /04/2024 ba don ki biew ba pyyndonkam bad leh donbor ban thep ia ka vote jong kiwei pat ki briew.  Kumta, nga la wan ban dawai ia ka hok jong nga na ka office ba donburom jong phi ba phin sngewbha ban phah tohkit ia ka CCTV footage khnang ban lap ia ka jingshisha, katkum ba nga la dawa,” la ong u Bah Pasleiñ.Ha ka sngi Thohdieng, u Bah Pasleiñ u la kam kam ba u la sakhi da la ki jong ki khmat ia ka jingthep vote tuh ha Pala Polling Station.Haba pyntip ia kane ka jingjia sha u nonglum khubor lyngba ka telephone, u Bah Pasleiñ u la kam ruh ba wat haba la pyndait ia ka CCTV hapoh kane ka Polling Station hynrei ka jingthep vote tuh ka la iaid beit shakhmat naduh ba u la poi ha kane ka Polling Station ka por 9 baje mynstep ban thep ia ka vote.Shuh shuh u la kam ruh wat haba u la iakren bad u Presiding Officer bad ia u Rangbah Shnong ban pynsangeh ia kane ka jingthep tuh ia ka vote jong kiwei hynrei kim shym la sngap satia bad kynnoh ruh ba u Rangbah Shnong u ong ba kam shym la mih kano kano ka jingkulmar.Halor kane, u Bah Pasleiñ u la iathuh ba u la ujor lyngba ka telephone sha u Deputy Commissioner (Election) uba dei ruh u District Election Officer (DEO) ka East Jaiñtia Hills District u Abhilash Barwanwal khnang ban pynsangeh ia ka jingthep vote tuh ha kane ka Polling Station.Haba pyrshang ban kylli na u Deputy Commissioner jong ka East Jaintia Hills u la pyntip lyngba ka SMS ba u la phah tohkit ha u Sector Officer ban ioh ia ka kaiphod kaba bniah.","UJOR U PATOR BARIM KA SUMER HA U DC, KYRPAD BAN TOHKIT NA KA CCTV BAN LAP SABUT",https://batesitv.com/ujor-u-pator-barim-ka-sumer-ha-u-dc-kyrpad-ban-tohkit-na-ka-cctv-ban-lap-sabut/
"Ka Voice of the People Party (VPP) ha ka sngi Saitjaiñ ka la beh seng ia u dkhot jong ka State Executive Committee (SEC) Bah Avner Medon Pariat halor ka jingkren pyrshah ia ka party.U Bah Pariat, uba la iakhun pyrshah ia ka MLA jong ka East Shillong Constituency ka Kong Ampareen Lyngdoh ha ka elekshon MLA jong ka Ingdorbar Thawain ka Jylla na ka tiket jong ka VPP, u la shah kynnoh ba u la kren pyrshah ia ka party  da kaba iaroh ia kawei pat ka seng saiñ pyrthei ha ka rynsan Social Media.U Chairman jong ka Disciplinary Committee u Dr. Kara H. Chen ha ka shithi ba la phah sha u Bah Pariat ula pyntip ba ka jingshim jong ka party ia kane ka sienjam ka long halor ka jingkren pyrshah jong u ia ka party kaba pyntroin ia ka jingtrei shitom ban pynkhlain ia ka party.Ha kane kajuh ka sngi, u Bah Avner Pariat u la phah ia ka shithi iehnoh kam sha ka VPP ia kaba la phah ruh sha ki lad pathai khubor.Ha ka shithi iehnohkam u Bah Pariat u la pyntip ba un ym leit pyniasoh sha kano kano ka seng sain pyrthei ia mynta shipor.",BEH SENG KA VPP ÏA U BAH AVNER MEDON PARIAT NABA KREN PYRSHAH ÏA KA PARTY,https://batesitv.com/beh-seng-ka-vpp-ia-u-bah-avner-medon-pariat-naba-kren-pyrshah-ia-ka-party/
"Lai ngut ki samla Khasi kiba shong basah ha ka shnong Thangskai, East Jaintia Hills District ki la mynsaw hadien ba ki la shah kawut lathi ha ki shipai Border Security Force kiba ju ap pahara ha jingkieng ha ka shnong Sonapyrdi.U General Secretary jong ka Khasi Students Union, East Jaintia Hills District u Bah KS Suchiang ha ka jingiakren bad u nonglum khubor jong ka Batesi Tv lyngba ka telephone u la iathuh ba kane ka la jia ha ka por 9 baje mynmiet jong ka sngi u Blei ka 21 tarik u Iaiong, 2024 katba ki dang mih na Thangskai ban leit sha ka shnong Shymplong.Katkum ka jingiathuh jong une u nongialam ka KSU, napdeng ki lai ngut kiba la shah kawut lathi ha ki shipai BSF arngut ki la kham mynsaw jur.Nalor kata, kine ki shipai BSF ba la kynnoh ba ki la buaid khawyiang ki la pynjulor ruh ia ki ar tylli ki kali ba la shong da kine ki samla Khasi.U Bah Suchiang u la iathuh ba kine ki samla ki la leit ujor da ka ejahar ha ki Pulit jong ka Lumshnong Out Post hynrei na ka liang jong ki Pulit ki la ong pynban ia kine ki lanot ba kin pyrkhat bha shwa ba kin mudui ejahar ia ki shipai BSF.U la ong ruh ba ka seng kan iai dawa ia ka sorkar ban pynkynriah noh mardor ia ki shipai BSF na Sonapyrdi sha khappud khnang ba ki paidbah nongshong shnong kin ym kylla sohpdung na ka por sha ka por na ka jingpynibor ba palat pud jong ki shipai.Ha kaba iadei bad kane, ka KSU kan sa shong jingialang ha ka 23 tarik u iaiong, 2024 ha ophis treikam ha Lad Rymbai bad ban dawa ia ka Sorkar ba kan dei ban weng noh mardor ia ki shipai BSF na Sonapyrdi.","MYNSAW LAI NGUT KI KHASI BA KAWUT LATHI KI BSF, SHAH PYNJULOR AR TYLLI KI KALI",https://batesitv.com/mynsaw-lai-ngut-ki-khasi-ba-kawut-lathi-ki-bsf-shah-pynjulor-ar-tylli-ki-kali/
": Ki samla wadkam ka jylla ba la lamkhmat da ka samla Barilang Pyngrope ha ka Lah Sngi u Blei ki la leit ban iakynduh ia u Secretary jong ka Personnel & A.R. Department u Bah Cyril V. Darlong Diengdoh ban pan jingpynshai ha kaba iadei bad ka jingpynrit ia ka rta thungkam ha ka tnat Pulit.Kum ban shu pyntip hangne, dang ha ka taiew baladep, ki samla wadkam ki la leit ban iakynduh ia ka Secretary jong ka Central Recruitment Board ka Mary TG Sangma hynrei ka la bthah ia kine ki samla ban leit iakynduh ia u Secretary jong ka Personnel & A.R. Department ka Sorkar Jylla ba kin ioh ia ka jingtip kaba bniah.Dang shen ka tnat Pulit ka la pynbna ïa ka jingpyllait 2938 tylli ki post hapoh ka tnat Pulit.  Ha kane ka jingpynbna, la pyntip ba ka rta rung kam na ka bynta ka post Constable ka long 21 snem bad 27 snem na ka bynta ka post Sub Inspector.Ka Samla Barilang Pyngrope kaba la lamkhmat ia kane ka kynhun ki samla ha ka jingiakren bad ki lad pathai khubor, ka la ong ba ka jingiakynduh ia u Secretary ka Personnel & A.R. Department ka long beit halor ka jingpynbeit bad ka rta rungkam bad ia ka jingpynbna na kane ka tnat treikam jong ka sorkar hadien ba la pynmih ia ka Advertisement ha ka 6 tarik mynta u bnai.“Ka jingkylli kaba mih mynta ka long kumno ka Jingpynbna kam pat mih bad ka dang don hapdeng ka jingpynkhreh katba ka Advertisement pat ka dang iaid. Ngi dang beit da ki jingkylli halor kane. Kane ka jingai jubab na ka Sorkar ngim lah shuh ban sngewthuh. Ngi sngew hi ba kane ka sorkar ka pyrshah ia ka jingkiew jong ki samla,”ka la ong.Ka la ong ruh ba kumno ka jingkhot Advertisement na ka bynta ka jingpynrungkam ka la jan kut katba ia ka jingpynbna haduh mynta ka sorkar kam pat lah ban pynmih.Shuh shuh ka la ong ba ka Sokar ka la dei ban pyrkhat lem ia ki samla namarba ki la shah ktah ha ka khlam COVID-19 kaba la lynshop ha ka jylla ha u snem 2020 bad 2021.Uwei na ki samla wadkam u la iathuh ba ka jingdawa jong ki ka long ba ka Sorkar kan kyntiew ia ka rta thungkam haduh 30 snem.",PAN JINGPYNSHAI KI SAMLA WADKAM NA KA TNAT PERSONNEL HALOR KA RTA RUNGKAM PULIT,https://batesitv.com/pan-jingpynshai-ki-samla-wadkam-na-ka-tnat-personnel-halor-ka-rta-rungkam-pulit/
"U trai jong ka Saw Aiom Restaurant u Bah Shanbor Sohtun ha ka Lah Sngi u Blei u la mih shakhamt ban pynshai halor ka jingthaw jingklumar jong ki Khar Metor hapoh ka Restaurant kaba la jia ha ka miet sngi saitjain jong ka taiew baladep.Ha ka jingiakren bad ki lad pathai khubor, u Bah Shanbor u la ong tang shu ioh jingtip halor kane ka jingjia marmar u la pyntip sha ki Pulit ha kaba ki la rah noh ia ki Khar Metor bad ia uwei u nongtrei jong ka Restaurant sha thanat.U la iathuh ba ynda la poi ha thanat ki khar Metor ki la siew noh ia ka bai dih kyiad kaba ki la dih hapoh ka Restaurant bad ki Pulit ki la pyllait noh ia u nongtrei jong ka Restaurant.Ha ka janmiet sngi Saitjaiñ ka la mih ka jingiakynroi bad ka jingiaktah kti hapdeng ki 4 ne 5 ngut ki khar Metor bad ki Khasi hadien ba ladep iadih iabam ha kawei ka Restaurant kaba kyrteng ka Saw Aiom Restaurant kaba don ha Iewduh, ha basa sohsaw kaba la long trai da u Bah Shanborlang Sohtun.Katkum ka jingiathuh jong u Manager jong kane ka Restaurant u Shiv Kumar Singh, la ong ba kine ki ar kynhun ki la iasdang shwa ban ia kynroi hapoh ka Restaurant bad la ong ruh hadien ki la ia mih na Restaurant ki la ia thaw jingkulmar bad ban ia pyni bor sa shabar  bad donbok da ka jingwan poi noh ki Pulit la lah ban tem ia ka jingkulmar.Hynrei ka khubor kaba  la saphriang ha ka social media la kynnoh ba dei ki kharmetor  kiba la thaw jingkulmar  hynrei ia kane ym pat lah satia ban pynthikna nangno nangno.",HA THANAT SIEW KI KHAR METOR ÏA KA BAI DIH KYIAD HADIEN BA ÏAKAJIA HA RESTAURANT,https://batesitv.com/ha-thanat-siew-ki-khar-metor-ia-ka-bai-dih-kyiad-hadien-ba-iakajia-ha-restaurant/
"Ka Voice of the People Party (VPP), khyndiat sngi hadien ba la kut ka election Lok Sabha hapoh ka jylla, ka la peh da u Prah ia ar ngut ki kyrtong MLA kiba iakhun ha ka election MLA kaba la long ha u snem 2023 bad ia uwei na ki nongialam na Mairang Constituency.Ki ar ngut ki kyrtong MLA kiba la shah beh seng ha ka sngi saitjaiñ jong ka taiew baladep ki long u Bah Avner M. Pariat uba iakhun na ka East Shillong Constituency, u Bah Shanlang Warjri uba iakhun na Mairang Constituency bad ia u Bah Kherup Sing Thabah uba dei u nongkitkam na Mairang Constiuency.Ia ka shithi beh seng la soi da u Chairman jong ka Disciplinary Committee jong ka party u Dr Kara H Shen bad da u Secretary ka Disciplinary Committee u Bah Grossper Ryntathiang, ka long hadien ka jingbthah jong ka State Executive Committee (SEC) jong ka party.Ha ka shithi ba la phah sha kine ki lai ngut, ka Party ka la kynnoh ba kine ki lai ngut ki la kren pyrshah ia ka seng.U Bah Avner Pariat ha kajuh hi ka sngi ba u la shah beh seng u la phah ia ka shithi iehnohkam sha ka party.",HAPOH SHI SNGI BEH SENG KA VPP ÏA AR NGUT KI KYRTONG MLA,https://batesitv.com/hapoh-shi-sngi-beh-seng-ka-vpp-ia-ar-ngut-ki-kyrtong-mla/
"Ar ngut ki khynnah kynthei na ka shnong Wahsiej, ki la ngam jyllop ha kawei ka wah ba la tip kyrteng kum ka thwei Breimeirit, ha Wah Rilang, South West Khasi Hills District kaba jngai kumba 7 kilometre tam eiei na Mawkyrwat.Ka tyllong khubor ba la iohlum na ki Pulit, ka iathuh ba kane ka la jia ha ka sngi u Blei ha ka por kumba 2:00 baje ne 2:30 baje nohphai sngi katba kine ki ar ngut ki khynnah kynthei ki dang ia ingi ha thwei Breimeirit, Wah Rilang.Ia ki ar ngut ki khynnah kynthei kiba la ngam jyllop la tip kyrteng kum ka Shabakmenlang Wanniang, 16 snem ka rta bad ka Aishabankmen Thongni, 14 snem ka rta.Haba tohkit ha kane hi ka jaka, la ong ba halor ka jingiap jong ki ym don ka jingsuba sniew ïano iano ruh bad na ka liang ki bahaiing hasem ki la kyrpad ban pyllait ia ka Postmortem ha kaba ka kong Y.R. Mawlong, Additional Deputy Commissioner, South West Khasi Hills District ka la ai ia ka jingmynjur.Ia ka met basah jong kine ki ar ngut la aiti noh sha ki bahaiing hasem ba kin pyndep ia ka jinglehniam bakhatduh.","NGAM JYLLOP ARNGUT KI KHYNNAH KYNTHEI HA THWEI BREIMEIRIT, WAHSIEJ",https://batesitv.com/ngam-jyllop-arngut-ki-khynnah-kynthei-ha-thwei-breimeirit-wahsiej/
": Arngut ki briew ki la shah kem ha ka sngi Baar halor ka jingdonkti ha ka jingshah pynïap jong ki bar jylla ha Ichamati bad ha Mawlai Mawroh.Katkum ka thymmei khubor ba la ïoh na ki Pulit, ïa uwei la kem na Mawlai bad uwei pat na Nongthymmai.“Ïa uwei la ïohkem ha kaba ïadei bad ka jingjia shah pynïap briew ha Ichamati bad uwei pat la kem halor ka jingjia ha jingshah pynïap briew ha Mawlai Mawroh ,” ong u heh Pulit.Ha ka 2 tarik mynta u bnai, arngut ki dkhot jong ka Khasi Students’ Union (KSU) ki la shah kem halor ka jingkynnoh ba ki donkti ha ka jingshah pynïap ba dang shen jong ki nongbylla bar ylla ha Ichamati, East Khasi Hills.Kine ki arngut la ithuh kyrteng kum u Shambor Shati (26 snem) bad u Meshadap Sohpen kiba dei ki dkhot jong ka KSU South Khasi Hills District.Ha ka 27 tarik, Lber, arngut ki briew ki la kynnoh ba ki la shah bom haduh ban da ïap ha ki runar ha Ichamati. Kine ki dei kiba la ithuh kyrteng kum u Isan Singh bad u Sujit Dutta. Kine ki arngut ki dei ki nongbylla ha jaka tih maw.  Ïa ka met jong ki la lap na Ichamati bad na Dalda ha kajuh ka sngi.Katkum ka ejahar ba la mudui da ki bahaing hasem jong kine ki arngut ki lanot, ka jingshah pynïap ka la jia ha ka por ba la don ka jingpyrshah ïa ka CAA ha Ichamati.Ha ka 10 tarik mynta u bnai, sa uwei u nongbylla uba la tip kyrteng kum u Arjun Ray (52 snem ka rta) u la duhei ïa la ka jong ka jingim na ka jingmynsaw jur hadien ba ma u bad arngut kiwei pat ki nongbylla ki la shah thombor ha ki runar ha Mawlai Mawroh.Ki Pulit ki la pyntip ba katto katne ngut ki runar bym pat lah ban tip ki la thombor ïa ki lai ngut ki nongbylla misteri bar jylla kiba trei bylla ha kawei ka ing ha Mawlai Mawroh.",KEM KI PULIT ARNGUT KI BRIEW BA SHAH PYNÏAP KI BAR JYLLA HA ICHAMATI BAD MAWROH,https://batesitv.com/kem-ki-pulit-arngut-ki-briew-ba-shah-pyniap-ki-bar-jylla-ha-ichamati-bad-mawroh/
": Kawei ka kali Auto Rickshaw kaba don ïa u nombar ML10-C-8814 bad kawei ka kali Thar kaba don ïa u nombar ML05-AB-0028 ki la julor bad pra phrom hadien ka jingshah rat ha kawei ka ka trok kaba don ïa u nombar NL01-N-5423 ha ka shnong Sumer Umbang, Ribhoi District ha ka 15 tarik mynta u bnai ha ka por 3:45 baje ne 4:00 baje janmiet.Katkum ka jingïathuh jong u Bah Dapbor Syiemiong uba ñiah ïa ka kali Thar u la ong ba ki don lai ngut ki briew kiba shong hapoh ka kali Auto Rickshaw ba kynthup ïa u Bah Gentleman Thangkhiew, u Bah Donboklang Sumer bad u Bah Skhemlang Kshiar uba la mynsaw bad uba dang don mynta hapdeng ka jingshah sumar ha Civil Hospital, Shillong.Katba lai ngut kiba shong ha ka kali Thar ki long u Bah Dapbor Syiemiong uba ñiah ïa ka kali uba lait thaw na ka jingmynsaw bad arngut kiwei pat kiba la mynsaw ki dei kiba la tip kyrteng kujm ka Kong Saniti Dkhar bad ka Kong Karen Dkhar.Ha ka jingshah rat ha kane ka trok, ka kali Thar ka la leit rung jluk ha kawei ka dukan kaba don hakhmat surok kaba khang khyrdep.Ïa kane ka jingjia la sakhi ruh da kawei ka longkmie ba die dukan ka Kong Ridahun Dkhar.“Ngi la ujor da ka ejahar ha Umïam Police Station,” ong u Bah Syiemiong bad ïathuh katba ki dang ieng ban thied jingthied, kynsan kynsan la wan kawei ka trok kaba tynrah ïa ka kali nadien haduh ba ka kali ka la rung shapoh kawei ka dukan.“Donbok ba hapoh ka dukan ym don briew namarba ki khang dukan hynrei lada dei ba ki plie ki briew hapoh dukan ki la mynsaw bad donbok ba ïada u Blei ngi la shu mynsaw malu mala,” u la ong.“Kaei kaba ngi shem na kane ka jingjia, ka long ka jingkhlem akor jong ki nongñiah trok. Ngi ïohsngew ruh na ki paralok parajor ba khamtam sha kine ki thain ba ki ñiah khlem akor bad kaei kaba ki leh ruh kim ju siew bailutksan bad shim jingkitkhieh ïa kiba shah tynrah kum ïa ki briew ne ïa ki kali. Ki long laitlain,” la ïathuh u Bah Syiemiong bad pyntip ba ki Pulit ki la shimkhia halor kane kam bad ban register case namarba kim (trai trok) treh ban siew ïa kiba mynsaw.“Ha kato ka sngi donbok ba ka (trok) tynrah shwa ïa ka kali jong ngi bad lada tynrah nyngkong ïa ka Auto Rickshaw kan jin da la don ka jingkhlad briew bad ba u Blei u dang ïada kiba don hapoh ka kali Autorickshaw hynrei uwei u dang don ha Civil Hospital u la shitom jur bad uwei pat u la mih na Hospital,” ula ong shuh shuh.“Nga kyntu ïa ki bor jong ka aiñ ban shim khia halor kane namarba ki trok ki long khlemakor shaba palat,” u la ong.U la ïathuh ba katkum ka jingïoh jingtip ba ïa ka trok la shim wai da ka French Transport Company. “Ki (Manager jong ka French Transport Company) wan ban kren hynrei ka rukom kren ka long bym suidñiew. Kaei kaei kaba jia ka long ka bym itynnat,” la ïathuh shuh shuh u Bah Syiemiong.U la ïathuh ba u Manager jong ka kompeni ha ka jingïakynduh hynnin ka Lah Sngi u Blei u la shu phah kam da ka Insurance hynrei um shym la ïakren eiei halor ka jingmynsaw jong kine ki hynriew ngut.“U nongñiah u la buaid bad u don bad u handyman.  U Handyman u phet beit naduh kato ka sngi bad u dang wan mynta ka sngi sha Police Station hynrei u nongñiah u la phet naduh kato ka sngi ba ladep jia bad ynda ngi la wan na civil hospital la ong ba la phah leh Medical Test ïa u bad ngi la kylli na ki Pulit ki ïathuh ba u nongñiah jong ka trok u la buaid,” la bynrap ka Kong Karen Dkhar.",LAIT THAW 6 NGUT KI BRIEW BA RAT KA TROK ÏA KA AUTO RICKSHAW BAD THAR HA SUMER UMBANG,https://batesitv.com/lait-thaw-6-ngut-ki-briew-ba-rat-ka-trok-ia-ka-auto-rickshaw-bad-thar-ha-sumer-umbang/
"U MLA jong ka North Shillong Constituency Bah Adelbert Nongrum ha ka sngi Baar u la dawa ïa ka Sorkar MDA ba la ïalam da ka National Peoples Party (NPP) ba kan shimkhia mardor ban pynkynriah noh ïa ki jaidbynriew Harijan kiba shong basah ha them Iewmawlong watla ka jingdawa ban pynkynriah noh ïa kine ki briew ka la kynjoh mynta la san snem tam.Kane ka jingdawa jong une u MLA ka VPP ka long hadien ba ka la mih ka jingïahuri hura hapdeng ki jaidbynriew Harijan bad ki Khasi hadien ba la shoh khawyiang bad kyntait ban siew ïa ka pisa ïa kaba ki la siew hadien ha Police Station.“Ngam lah ban shu peit bad ban shu sngap ïa ka jingjia ha ka 20 tarik mynta u bnai ha Saw Aiom Restaurant ha kaba ki nongshong shnong kiba nongshongwai ha Them Iewmawlong ki thmu ban pynmih jingkulmar kaba lehse ka lah ban mih binag ka jingkulmar kumba la jia ha u snem 2018,” ong u Bah Nongrum ha u kyrwoh ba la phah sha ki lad pathai khubor lyngba ka video.“Kine ki nongshong shnong jong ka them Iewmawlong kumba ngi la ïohi lyngba ka  Social Media ka jingthmu jong ki ka dei ban dihei bad bam-ei ha kane ka Restaurant  bad ki thmu ban pynibor bad ban leh donbor ha kane ka jylla jong ngi, ka jaka jong ngi kaba ngim lah shah bad nga ai khulei ïa ki Pulit kiba la poi shwa ka por kiba la tem shwa ban mih ïa ki jingïakynad,” u la ong.’ “Ka tnat Pulit kam dei ban shu kut noh tang ban tem, ka tnat Pulit kaba dei ban pynneh ïa ka shongsuk shongsain. Ka tnat Pulit ka dei ban pynthikna ba ka aiñ ka long salonsar ïa baroh bad kam dei ban don ka jingleh shiliangkhmat tang ïa kawei ka jaidbynriew bad kane kan wanrah ïa ka jingshaniah ha ka tnat pulit,” u la bynrap.“Nga kwah ban pynkynmaw ba kine ki jingjia, ki jia na ka por sha ka por bad ki lah ban dei ki jingjia kiba rit hynrei kaei kaba khraw ka shong ha iei iei ibarit,” la kynthoh u Bah Nongrum.Haba phah ïa u kyrwoh sha ka Sorkar MDA u Bah Nongrum u la ong, “ka MDA-II kaba dei ruh ka MDA-I, san snem ki la ïakhun ïa kane ka kam hynrei ki la phiel ha baroh ki liang bad kane ka pynpaw ïa ka jingbym shimkhia, ïa ka jingbym kitkhlieh jong kita kiba kam ïalade kum ki nongïalam. Kaba sngewsih ka long ba la pynsahteng ban pynkynriah ïa ki nongshongwai na katei ka jaka kat shaba ki dei namarba ka jingdonkam kum u MLA nga kwah ban pynpaw ym dei ba nga isih ne ba nga shun namarba ka jinglong jingman ha ka koit ka khiah kam don ka long kaba itieng ïa ka koit ka khiah jong ki nongshong shnong bad ka katei ka ladei kawei na ki slum kaba don hapoh dohnud ka sor shillong kaba ngim ym lah ban pdiang.  Nga kwah pynkynmaw ba dei ka Sorkar ka dei ban shim jingkitkhlieh kaba la pynslem. Nga kwah ban pynkynmaw ïa ka sorkar ba mardor ka dei ban pynkynriah noh kham kloi ïa ki paralok kiba shong ha katei ka jaka bad bym dei ban shu kular tang ïa ka ktien na kawei ka snem sha kawei pat ka snem bad mynta la palat san snem kaba long ka jinglehraiñ kaba khraw bad ka pyni ïa ka jingbym larkam jong ka Sorkar kat haduh ba ka Ingbishar High Court badonburom ka la hap ban tuklar.“Ka Ingbishar High Court badonburom ka la tuklar ïa kiba bun ki kam bad kane ka pynpaw ba ka iktiar synshar jong ka Sorkar ba ïalam da ka NPP ka dei ka Sorkar kaba tlot. Ka don ka sorkar hynrei kam don pat ka jingsynshar. Ka Sorkar ka dei ban shim ïa ka jingkitkhlieh namarba ka la pynslem ban pynkynriah ïa ki nongshong shnong (Harijan) namarba mynta ha ka jaka ba kan (Sorkar) long ka nongweng ïa ki jingeh ka kylla long pynban ka nongthaw jingeh da kaba buh ïa ki jingker nar ban khang ïaid ïa ki kali (ha Thew Iewmawlong) kaba wanrah ïa ka jingdheng kali kaba shyrkhei kaba la ktah haduh ïa kiba heh haduh kiba rit, khamtam kito ki VIP kam ktah eiei namarba ki set kyllut bad ki kah matlah ki khmat,” la kynthoh u Bah Nongrum.U la ong ba ki jingker nar ha them Iewmawlong ka la ktah bha ïa ka jingkhapngiah na ka jingdheng kali kaba shyrkhei naduh Anjalee, Khyndai Lad, Motphran bad ym don ba ïohi ym don ba ïohsngew namarba kiba don ha ka bor ki leh kyllut. “Kane ka dei ruh ka daw ba ka Sorkar kan hap ban shim ïa ka jingkitkhlieh,” u la ong.","KI HARIJAN KI DEI TANG KI NONGSHONGWAI, PYNKYNRIAH MARDOR NA THEM IEWMAWLONG: BAH ADELBERT",https://batesitv.com/ki-harijan-ki-dei-tang-ki-nongshongwai-pynkynriah-mardor-na-them-iewmawlong-bah-adelbert/
"Ka Hynñiewtrep National Youth Front East Khasi Hills District ha ka sngi Baar ka la kynthoh pyrshah ia ka Sorkar halor ka jingbym pynshitom ia ki jaidbynriew Harijan halor ka jingkynnoh ba ki dei kiba thaw jingkulmar ha Saw Aiom Restaurant, Iewduh, ha ka miet 20 tarik mynta u bnai.Ha u kyrwoh ba la phah ha ka sngi Baar sha ki lad pathai khubor lyngba ka video u President ka seng Bah Stevenson Raymond Khyriem u la kynthoh ba lada dei ia ki Khasi, ki Pulit kin jin da la leit kem wat shiteng synnia na ing bad kynthoh ruh ba ka Sorkar ka shu pynleh khun khatduh ia ki jaidbynriew Harijan.U la ong ruh ba ka seng ka pynrem jur halor kane ka jingjia bad ka seng ka dawa ba dei ban pynshitom ïa kine ki jaidbynriew Harijan kiba la la ju leh donbor na ka por sha ka por ban thaw jingkulmar.Ka seng ka la dawa ruh ïa ka Sorkar ba dei ban weng noh ïa ki Harijan na Them Iewmawlong kiba la long mawjynthud bad wanrah tang ïa ki jingkulmar na ka por sha ka por.“Ka seng kam lah ban shu shong klikti bad ba kam kwah ruh ba ka jingiakhih beh khar Metor kan jia biang kumba la jia ha u snem 2018,” u la ong.Une u nongialam jong ka HNYF East Khasi Hills u la ong ruh ba ha Them Iewmawlong ki ju mih bunbah ki kam sniew naduh ka ka jingkhaii drok bad kiwei pat ki kam.Ka HNYF ka la kyntu ïa ka Sorkar MDA 2 ba ka dei ban shimkhia noh  mardor ïa kane ka kam ym ban shu sngap mynthi.","JINGJIA HA SAW AÏOM RESTAURANT: LADA DEI ÏA NGI KI KHASI, LA WAN KEM SHITENG MIET: HNYF",https://batesitv.com/jingjia-ha-saw-aiom-restaurant-lada-dei-ia-ngi-ki-khasi-la-wan-kem-shiteng-miet-hnyf/
": Kawei ka samla kaba la 26 snem ha ka 20 tarik Ïaiong, 2024 ka la mudui da ka ejahar sha ki Pulit jong ka Rynjah Police Station halor ka jingshah leh be-ijot ha ki saw ngut ki khynnah kiba ka la kam ba ki dei kiba don kumba 20 bad 21 snem ka rta.Katkum ka ejahar ba kane ka samla ka la mudui sha ki Pulit, ka la ïathuh ba kane ka la jia ha kawei ka jaka ha nongbah Shillong ha u bnai Nailur, 2023 bad ïa ka video ba ki la ring dur ha ka por ba ki la leh be-ijot ïa ka ki la pynsaphriang ha ka rynsan Social Media shwa ka elekshon Lok Sabha kaba dang dang shu dep long shen.Kane ka samla ka la phla ba ka ïa ithuh ithaw bha ïa uwei napdeng kine ki saw ngut lyngba ka jingïalehkai PubG  bad ha u bnai Nailur, 2024 une u paralok jong ka, u la khot sngewbha ïa ka sha ing bad da ka jingshaniah ïa la u jong u paralok ka la leit sha ïing jong u khlem suba sniew eiei ïa ka jingmut sniew barieh jong u.Ka la ïathuh ba dei ha kum kane ka por ba ma u bad lai ngut ki paralok ki la khleh da u jingdih pynbuaid ha ka umsoh bad ai dih ïa ka kat haduh ba kam tip briew shuh ïalade.  Ha kum kane ka khyllipmat ba ma u, bad ki lai ngut ki paralok ki la shim kabu ban leh be-ijot ïa ka da kaba jingring video ïa kane ka kam pohjait kaba ki la leh pyrshah ïa ka long ryngieng jong ka.Ka la pyntip ruh ba kam shym la tip eiei ba kine ki saw ngut ki la leh be-ijot ryngkat ka jingring video ïa ka hynrei dei tad haduh ba kin da pynphriang ïa kane ka video ha Social Media mynta u bnai Ïaiong, 2024 ka la ïoh jingtip ba ki la leh ïa kane ka kam pohjait.Kat haduh ba la thoh ïa kane ka khubor, ki Pulit ki la ïohkem ïa ki lai ngut kiba donkti ha kane ka kam bymman bad mynta ki dang thwet sa ïa uwei pat uba dang phetrieh.","LEH BE-IJOT SAW NGUT KI KHYNNAH ÏA KA SAMLA, PYNSAPHRIANG SA KA VIDEO",https://batesitv.com/leh-be-ijot-saw-ngut-ki-khynnah-ia-ka-samla-pynsaphriang-sa-ka-video/
": Arngut ki dkhot jong ka Khasi Students Union (KSU) kiba la shah kem ha ki pulit ha ka sngi baar ki la shah tian bishar ha Kashari jong u District and Session Judge ka East Khasi Hills District ha ka nohphai sngi jong ka Sngi Balang.U Superintendent of Police (City) Pankaj Kumar Rasgania u la pyntip kine ki arngut ki dkhot ka KSU kiba la shah kem ki dei kiba la tip kyrteng kum u Cleenstar Shabong, 27 snem ka rta uba sah ha Nongthymmai Pohktieh, Lane-5, Shillong. La kem ïa u halor ka case ba la rejistar ha Shella Police Staton halor ka jingshah pynïap jong u Sobir Dutta ha Ichamati.U SP (City) ka la aibor ban set ha along jong ki Pulit haduh 7 sngi khnang ba kin ïoh pynlong ïa ka jingtohkit kaba bniah.“Nalor kane ka case, u Cleenstar Shabong u donkti ruh ha ki 10 tylli ki case bymman, ha kaba la pynngat kyndon pyrshah ïa u tang ha kawei ka case.Katba ha kaba ïadei bad ka case ba la rejistar ha Mawlai Police Station halor ka jingshah pynïap jong u Arjun Ray ha Mawlai Mawroh ki Pulit ki la kem u Gary Rinaldy Mawlieh, 25 snem ka rta uba sah ha Mawlai Mawroh Kseh.U SP (City) u la pyntip ba ka Kashari ka la aibor ban set haduh 12 sngi ha ka along ki Pulit khnang ba kin ïoh pynlong ïa ka jingtohkit kaba bniah bad ha kajuh ka por u la pyntip ba u Gary Rinaldy Mawlieh u dei uba donkti shuh shuh sa ha ki 3 tylli ki case bymman, ha kaba la pynngat kyndon pyrshah ïa u ha ki ar tylli ki case.Ka jingtohkit pyrshah ïa kine ki arngut kiba la shah kem kan dang ïaid shakhmat ban ithuh bad ban ïohkem shuh shuh sa ïa kiwei pat kiba donkti ha kine ki jngjia, la ïathuh u SP (City).Ha ka 2 tarik mynta u bnai arngut ki dkhot ka KSU South Khasi Hills Unit ba kynthup ïa u Shambor Shati bad u Meshadap Sohpen ki la shah kem halor ka jingkynnoh ba ki dei kiba donkti ha ka jingshah pynïap jong ki arngut ki nongbylla tih maw ha Ichamati, East Khasi Hill.Haduh mynta kiba la shah kem ki long saw ngut, kata, lai ngut halor ka jingjia ha Ichamati bad uwei halor ka jingjia ha Mawlai Mawroh.","PYNGAT KYNDON KI PULIT ÏA 2 NGUT KI DKHOT KA KSU, 12 SNGI & 7 SNGI AIBOR KA KASHARI BAN TOHKIT",https://batesitv.com/pyngat-kyndon-ki-pulit-ia-2-ngut-ki-dkhot-ka-ksu-12-sngi-7-sngi-aibor-ka-kashari-ban-tohkit/
": Ka Khasi Students Union (KSU) ha ka sngi Balang ka la maham ïa ka sorkar ba kam dei shuh ban dang aiding da kaba kem ïa ki dkhot jong ka seng ha kaba ïadei bad ka jingshah pynïap jong ki arngut ki bar jylla ha ka shnong Ichamati bad uwei u nongbylla misteri ha Mawlai Mawroh.U Issan Singh bad u Sudip Dutta ki la shah pynïap klep ha Ichamati bad Dalda ha ka 27 tarik, Lber katba u  Arjun Ray u la shah bom pynmynsaw ha ki runar ha ka 10 tarik mynta u bnai bad khladnoh ha NEIGRIHMS Hospital namar ka jingmynsaw jur.Haduh mynta, ki Pulit ki la kem haduh saw ngut ki dkhot jong ka KSU halor kine ki jingjia.Haba kynthoh halor ka jingshah pynïap jong u Lurshai Hynniewta ha Ichamati, u President ka KSU samla Lambokstarwell Marngar ha ka jingïakren bad ki lad pathai khubor u la ong, “ha ka por ba la shah pynïap u Lurshai Hynñiewta shano ki jah kita kiba donkti ban pynïap ïa une u samla. La shu ong ba la kem katta ngut hynrei ym tip shaei ki set bad ym ju pat ïohi hi ruh wat ïa ka dur ka dar bad kumba ïoh jingtip wurwur werwer kiba bun kiba donkti ban pynïap ïa u Lurshai ki la jah bad ki la phet shaei ngim tip.  Kane ka dei ka jingphiel jong ka Sorkar ba kan ym lah ban ai ïa ka jingbishar kaba hok.”“Pylleiñ pyllein kat kato ka jingjia ha Ichamati bad phi la ïohi lyngba ki video ki (bar jylla) rah da ki tiar ki tar hynrei ïa ki samla Khasi kynthup ïa ki dkhot ka KSU tang na ka jingsuba la shu tan bad shu pharep bad la pyngnat ha ki kyndon aiñ bapher bapher. Kam pher bad kam leilei ngim shym la rit mynsiem,” u la ong.“U kyrwoh na ka seng baroh kawei sha ki samla ka KSU kylleng ka Bri u Hynñiewtrep, to long skhem, long rangbah katba ki (Pulit) nang pyntyrha ngin nang khlaiñ bad katba ngi dang lah ban ïaishah ngin ïaishah beit.  Ynda la theh shi theh petrol ka Sorkar ai kan mat sa sngewthuh hi bad ba ka Sorkar kumno kan pynlip ïa ka ding,” la maham u President ka KSU.“Nangne shakhmat lada ka (Sorkar) dang ïai pyntyrha shi pyntyrha, ynda la kut ka jingïaishah jong ngi ruh ka por kan sa batai ïa kiei kiei baroh.  Ïa ki jingshah kynnoh bad shah pharep borabor ngi la shu ïai sngap bad ïaishah baroh shikatta. Ki don ki Agency jong ka Sorkar ba tang shu jia eiei ki la shu peitkhmat beit tang ïa ki dkhot jong ka KSU, ym tang ïa ki dkhot ka KSU hynrei la shu mareh ban kem ïa ki samla Khasi hynrei lada jia kano kano ka jingshah thombor jong ki Khasi ka aiñ ka pyrla ka noh shiliang,” la kynthoh u samla Marngar.“Lada ka Sorkar ka kwah ban ïalehkai bad ka kwah ban aiding ïa ki khun samla hapoh ka Bri u Hynñiewtrep, kita kiba bat ïa u lakam jong ka synshar ka khadar ki hap ban shim ïa ka jingkitkhlieh. Kum ka seng ngi la ïaid lynti la 46 tylli ki snem bad kine ki jingjia kim long shuh kiba thymmai bad kam shym mut haba ngi kren ïa ki ishu bapher bapher kiba ktah ïa ka ri bad ka jaidbynriew bad khamtam kiba ktah ïa ki samla ha ka pule puthi kam shym mut ba phin shim ba ngi long ki diengpynkiang ban shu kynnoh kut ki jaitkam ba la jia,” u la ong.“Ngi sngewthuh ba ki (Pulit) ju pynngat ha ki kyndon ain bapher bapher ïa ki dkhot ka KSU haba don kino kino ki jingjia hynrei ka seng ka kwah ban ong lada ka Sorkar ka dang tak shi tak ha kine ki sngi ki ban wan ka Sorkar ka dei ban sngewthuh kaei ka ban sa jia nangne shakhmat.  Ngim shym la bamja khluit ïa kano kano ka kam, ngim shym la kwah ban pynmih ïa kano kano ka huri hura hynrei ngi ïohi ba ka Sorkar ka khot sngewbha ban mih ki kynrum kynram hapoh ka jylla baroh kawei,” la bynrap u nongïalam ka KSU.","BTENG KA JINGSHAH KEM KI DKHOT KA KSU, MAHAM U PRESIDENT ÏA KA SORKAR BAN YM AIDING",https://batesitv.com/bteng-ka-jingshah-kem-ki-dkhot-ka-ksu-maham-u-president-ia-ka-sorkar-ban-ym-aiding/
"Ki Pulit jong ka Shillong Traffic Police (STP) ha ka sngi Balang ki la talasi kyndit ïa ki thuk thuk ar shaka ha IGP Point ki bym don ïa ki kot ki sla kiba biang, ïa ki nongñiah ki bym don laisen, ïa ki thuk thuk kiba pyndait da ki Modified Silencer.Ka jingtalasi ïa kine ki thuk thuk ar shaka ka long hadien ba ka tnat Pulit ka la ïoh ujor halor ka larlar shaba palat jong ki nongñiah ar shaka kat haduh ba ka ju pynwit haduh katta katta ïa ki nongñiah kali bad ïa ki nongñiah ar shaka kiba ïaid ha la ka jong ka lynti katkum ka aiñ.Ha kane ka jingtalasi, ki Pulit ki la lap ïa ki thuk thuk bakynthup naduh ki Motor Bike bad ïa ki Scooty ki bym don ïa ka Registration Certificate, ki bym siew ïa ka Insurance, ki bym pyndait ïa ki Number Plate HSRP bad ïa kiba pyndait da ki Modifief Silencer.Ki Pulit ki la shu daiñ kuna ryngkat ka jingmaham ba kim bit satia ban pynkheiñ ïa ki kyndon jong ka Motor Vehicle Act.U Superintendent of Police (Traffic) u K. Prasad ha ka jingïakren bad ki lad pathai khubor u la ïathuh ba ha ka jingtalasi kali kaba ar sngi kynthih ki Pulit ki la ïoh lum haduh 2 lak tam na kaba dain kuna ïa ki nongpynkheiñ aiñ bad ong ruh ba ka tnat Pulit kan dang ïai bteng manla ka sngi ban talasi ïa ki thuk thuk ar shaka.","TALASI KI PULIT ÏA KI AR SHAKA HA IGP POINT, 2 LAK TAM ÏOH LUM KUNA",https://batesitv.com/talasi-ki-pulit-ia-ki-ar-shaka-ha-igp-point-2-lak-tam-ioh-lum-kuna/
"Ki nongïalam jong ka Hynniewtrep National Youth Front, East Khasi Hills District ha ka sngi Balang ki la mudui da ka ejahar ha Sadar Police Station pyrshah ïa ki katto katne ki Kharmetor ba la kynnoh ba ki la thaw jingkulmar ha Saw Aiom Restaurant kaba don ha Iewduh ha ka 20 tarik mynta u bnai.Ha ka ejahar ba la soi da u President u Bah Stevenson Khyriem bad u Educational Secretary u Bah Orister Mawlong ki la kam ba ki katto katne ki Kharmetor ki la thaw jingkulmar ha kane ka Restaurant bad kyntait ruh ban siew ïa ka bai bam bad wanrah pynban da ki kynhun ki Kharmetor ban thombor ïa ki Khasi bad pynthud ïa ka shongsuk shongsaiñ ha ka imlang ka sahlang.Ka seng ka la dawa ïa ka tnat Pulit ban kem ïa kiba donkti bad ban pynshitom katkum ki kyndon jong ka aiñ.",JINGJIA HA SAW AÏOM RESTAURANT: DAWA KA HNYF BAN KEM ÏA KI KHARMETOR BA THAW JINGKULMAR,https://batesitv.com/jingjia-ha-saw-aiom-restaurant-dawa-ka-hnyf-ban-kem-ia-ki-harijan-ba-thaw-jingkulmar/
"Haduh 340 tylli ki kuli siat liengsuiñ bym pat pynbthei bad saw tylli ki synduk thep kuli ki Pulit ki la ioh ban kurup na kawei ka khlaw ha South Garo Hills ha ka step sngi Palei.Ia kine ki kuli, la ioh kurup da ki Pulit jong ka Chokpot na ka jaka ba la tep hapoh khyndew hadien ba ki la ioh ia ka jingtip kaba bniah na ka tyllong jingtip kaba thikna ba ki don ki synduk thep kuli ba la buhrieh da ki suba lehnoh ha kawei ka jaka khlaw ha ka shnong Chibokgre kaba hap hapoh ka Chokpot Police Station, South Garo Hills District, la iathuh ki Pulit.Mar mar, ki Pulit ba la lamkhmat da u Sub Divisional Police Officer ka Chokpot ryngkat ka jingsynran lang jong u Circle Inspector ka Sadar, u Officer incharge jong ka Chokpot, u Incharge ka BDDS bad lai ngut ki Pulit langrut ki la leit sha kane ka jaka ha ka por kumba 1:15 baje mynstep ban pynlong ia ka jingwad ia ki kuli suloi ba la buhrieh bad dei tad haduh ka por kumba 3:27 baje mynstep ki Pulit ki la lap ia kine ki kuli na ka khlaw Chikbokgre.Ia kine ki kuli ba la kurup la rah noh sha thanat. Ka jingtohkit mynta ka dang iaid shakhmat.",340 TYLLI KI KULI SIAT LIENGSUIÑ KURUP KI PILIT HA SOUTH GARO HILLS,https://batesitv.com/340-tylli-ki-kuli-siat-liengsuin-kurup-ki-pilit-ha-south-garo-hills/
"Ki Pulit jong ka Lumdiengjri Traffic branch kum shi bynta ban tehlakam ia ki ar shaka kiba pynkheiñ ia ki kyndon jong ka Motor Vehicle Act, ha ka sngi Palei ki la pynlong biang ia ka jingtalasi ia ki thuk thuk ar shaka ha Rilbong Point.Kane ka dei ka sien kaba lai ba ki Pulit ki la pynlong ia ka jingtalasi mynta ka taiew.Ki Pulit ki la talasi naphang ia ki nongñiah thuk thuk ar shaka ki bym don laisen, ia ki thuk thuk kiba pyndait da ki Modified Silencer bad khamtam ia kito kiba shu pyndait da ki Number Plate ba la shna hi bad kiba pyndait da ki Number Plate kiba rit bha bad ia kiba la weng noh ia ka Number Plate HSRP.Ka Shillong Traffic Police (STP) ka la ban jur ia ki nongniah ar shaka ba ki dei ban da phikir bha haba ñiah bad ba kim dei ban pynkheiñ ia ki kyndon jong ka Motor Vehicle Act, bad kim dei ban shu tur rakrak namarba ki surok ha nongbah Shillong ki long kiba khapngiah bha bad kiba dap da ki kali khamtam naduh ka por mynstep haduh ban da miet.Shuh shuh ki Pulit ki la maham ba kin dang iai pynjur shuh shuh ia ka jingtalasi ia ki thuk thuk ar shaka manla ka por namar ka jingioh kongujor na ki paidbah ba ki don bun ki ar shaka kiba ju mlien ban pynher bad kiba ju tur rak rak hapdeng surok bad na kyndong kynshrot bad kane ka la buh jingma ia ka jingim jong ki nongiaid nongieng.","WAT JU RAK RAK BAD PYNHER STED, MAHAM TYNGEH KI PULIT ÏA KI AR SHAKA",https://batesitv.com/wat-ju-rak-rak-bad-pynher-sted-maham-tyngeh-ki-pulit-ia-ki-ar-shaka/
"U Vishal Pandey uba dei u trai jong ka dukan Mobile Store JS Enterprise kaba don ha Laitumkhrah, Shillong kaba don markhap bad ka Laitumkhrah Police Station, ha ka sngi Baar mynta ka taiew u la mudui da ka ejahar ha ki Pulit jong ka Laitumkhrah Police Station ban pyntip ba ha ka 22 tarik mynta u bnai ha ka por kumba 4:30 baje janmiet kawei ka Mobile iPhone kaba don ia u IMEI Number 35035561-9769676 ka la shah tuh napoh dukan.Ia ka jingshah tuh jong kane ka Mobile Phone la ioh ring dur lut nadong shadong lyngba ka CCTV Camera ba la pyndait hapoh kane ka dukan ha kaba la lah ban iohi shynna wat ia ka dur jong ki lai ngut ki briew kiba donkti ha kane ka kam runar.Tang shu pynmih ia kane ka khubor ha ka YouTube Channel jong ka Batesi Tv, hapoh khyndiat kynta ki la don ki briew kiba la pyntip halor ka jingshah tuh na ka dukan jong ki.Ka kynhun lum khubor jong ka Batesi Tv kaba la leit ban iakynduh markhmat bad ki trai jong ka dukan kiba la ngat ha kane ka apot kaba la tip kyrtteng kum ka Esmasa Collection kaba don ha Laitumkhrah pyrshah bad ka Post Office kaba la long trai da ka Kong Koridian Wahlang.Ha jingiakren bad u Bah Joe Wahlang uba dei u khun jong ka Kong Koridian Wahlang u la iathuh ba ka jingshah tuh ka la jia ha ka 17 tarik Ïaïong, 2024 ha ka por 3:45 noh phai sngi bad u la iathuh ba kine ki lai ngut nongtuh ki dei kijuh ki briew kiba donkti ban tuh ia ka Mobile iPhone na ka dukan die mobile JS Enterprise kaba don ha Laitumkhrah.Na ka dukan Esmasa Collection ki lai ngut ki snar nonglute ki la tuh ia ki shatri ia kiba la lap da u trai uba la shu ai jingsneng ba kim dei shuh ban dang mlien ban tamti tamjat ia ki mar ki mata da kaba shu lute.",NA CCTV ÏOHI KYNDIANG ÏA KI SNAR NONGTUH KIBA TUH TIAR NA KI DUKAN,https://batesitv.com/na-cctv-iohi-kyndiang-ia-ki-snar-nongtuh-kiba-tuh-tiar-na-ki-dukan/
"Ka NEEPCO Tribal Employees’ Welfare Association (NTEWA) ryngkat bad ka NEEPCO Women Welfare Association (NWWA), ki la pynpaw ia ka jingsngewkhia kaba jur halor ka jingkawang petrol bomb da ki runar ia ka kali jong ki Pulit kaba synran ia ka kali jong u Director (Personnel) Maj Gen RK Jha, AVSM(Retd.) ha ka miet sngi Balang ha ka thaiñ Demthring, kaba hap hapoh ka Madanrting Police Station.Katkum ka thymmei khubor ba la iohlum la iathuh ba kane ka la jia ha ka por kumba 7:25 baje katba ka kali kaba synran ia u Maj. Genl. Jha uba dang mih na ophis ban leit sha la iingsah kaba don ha Laitkor.La iathuh ba kane ka kali ba la shah kawang petrol bomb ka dei ka kali Thar kaba shong da ki Pulit kiba synran ia u Director (Personel) ka NEEPCO.  Mar mar, ki briew kiba don hapoh kane ka kali, ki la kloi ka pynlip noh ia ka ding.“U Maj. Gen. R.K Jha u dei uba don burom bad uba sngewrit, naduh ba u la trei ha NEEPCO, u dei uba ju trei shitom ban wanrah ia ki song pynroi jong ka NEEPCO bad kumjuh ruh ia ki skhim pynroi, kynthup ia ki projek ha kane ka jylla Meghalaya bad ka thain Shatei Lammiihngi.  U Maj Gen RK Jha (Retd.) u dei uba ju peit ruh na ka bynta ka bha ka miat jong ki nongtrei riewlum jong kane ka thain bad kumjuh ruh jong ka nongbah Shillong,” ong kine ki ar tylli ki kynhun jong ki nongtrei ka NEEPCO ba la soi da u General Secretary ka NETWA u Bah Bobby V. Kharlyngdoh bad ka General Secretary jong ka NWWA ka Nikita Bareh.“Ngi pyrshah jur ia kane ka kam bymman kaba ktah ia ki nongshong shnong ka jylla Meghalaya. Ngi kyntu ia ki bor synshar ba kin shimkhia mardor bad ban kem mardor ia ki nongleh kam bymman,”la ong shuh shuh kine ki ar tylli ki kynhun.",PYNREM KA NTEWA BAD NWWA BA SHAH KAWANG PETROL BOMB KA KALI BA SYNRAN ÏA U DIRECTOR KA NEEPCO,https://batesitv.com/pynrem-ka-ntewa-bad-nwwa-ba-shah-kawang-petrol-bomb-ka-kali-ba-synran-ia-u-director-ka-neepco/
"Ki nongialam jong ka Hynñiewtrep Youths Council, Seng Kmie ha ka sngi Palei kiba la ioh ujor, ki la leit jurip ia kawei ka jaka kaba la kylla Slum ha lyndet jong ka Them Iewmawlong kaba don ha khappud jong u pud u sam jong ka Shillong Cantonment Board (SCB) bad ka Shillong Municipal Board (SMB).Ha kane ka jingjurip, ka seng ka la sakhi da la ki jong ki khmat ba ki briew ki shong ki sah ha kane ka Slum da kaba shu shna da ki iing tap shiliang bad ha kawei ka ïing kaba la shna ha ka jingheh ba tang 10 phut la shna ing ar lai kyrdan bad sah palat 20-30 ngut.“Hadien ba ngi la ioh ia ka jingujor na ki paidbah ba tang shu la kem dum bun ki briew (kiba sah ha kane ka slum) ki mih ban tyrwa drok ha surok. Ngi la ioh ujor ba ki bun kiba sah be-ain kiba ngim tip bad don kiba ong ba ki dei ki Ronghiya Muslim. Kane ka jaka ka dei kaba hap hapoh u pud u sam jong ka Shillong Cantonment Board, ong u President ka HYC Bah Roy Kupar Synrem ha ka jingiakren bad ki lad pathai khubor.“Tang ha ine i jaka barit, ym lah satia ban mutdur hapdeng ka sorkar ba kin don ki longing 90 haduh 100 ing. Kine ki briew, haba ngi tohkit, kim dei ki nongshong shnong jong kane ka jylla. Kim don wat ia ka EPIC, ki wan na kiwei ki jylla jong ka ri India,” u la ong.Ha  ka jingtohkit jong ka seng ia ki briew kiba sah ha kane ka jaka, ki la kam ba ki wan na ka Jylla Assam bad na Uttar Pradesh.“Ki la pynlong kum ka Slum.  Ka long long kum kawei ka Colony bad ka shnong ka barit jong kine ki phetwir, ki poiei kiba la pynlong kum ka jaka shongshngaiñ ha kane ka ri jong ngi,” u la ong.U la ong ruh ba ka seng kam kwah ba na kane ka jaka kin mih shibun ki jingma bad ki jingjia kiba lah ban lam sha ki jingjia ba sngewsih. “Kine ki briew kim don ia ki kot ki sla bad lada ki leh ia ki kam runar ngi thikna ba ki Pulit kin ym lah ban wad ia ki,” la ong shuh shuh u President ka HYC.Kaba kham phylla shuh shuh ka long haba ki dkhot ka HYC ki la tohkit ia kine ki briew, ki la phla ba kim shym la iohbor nangno nangno hynrei la ai wai da ki katto katne ki Harijan kiba sah ha Them Iewmawlong bad hadien ka jingjia ha Them Iewmawlong ha u snem 2018 ym shym la shim shuh ia ka bai wai.Haba kynthoh ia ka jingbym iohi khmat jong ka Shillong Cantonment Board, u Bah Synrem u la ong, “kane ka jaka ka hap hapoh ka Shillong Cantonment Board hynrei kumno ka Cantonment kam tip ba ki don 90 haduh 100 tylli ki longing bad jingdon jong ki briew da ki spah ngut kim shym la leh eiei ia kiba sah ha kane ka jaka. Ngin sa leit ban iakynduh ia ki bor pyniaid jong ka Shillong Cantonment Board ban pynthikna ba dei ban weng ia kine ki briew na kane ka jaka.”“Ngi iohi ba ka Shillong Cantonment Board tang shu tampud sha ka jaka jong ka, ka la kloi ban pynpra bad ban shim ia kino kino ki sienjam ban pynpra ia ki jingtei hynrei kaba lyngngoh ka long ba ia kine ki jingtei hapdeng ka sor kam shym la pynpra bad ban beh ia ki briew kiba shong be-aiñ ha kane ka jaka. Ka jingdon jong kane ka Slum kaba isaitment haduh katta katta hapdeng jong ka sor Shillong kan wanrah ia ka jingbudnam bad ka jingpynthohbria ia ka sor Shillong,” u la bynrap.U la iathuh haba ka seng ka la tohkit ia kiba sah ha kane ka Slum naei ki ioh ban ring ia ka bording, ki la phla ba ki ring ia ka bording na kawei ka ing kaba la ioh ring ia ka bording ban pyndonkam lang ha ki 90-100 tylli ki ïing.“Ka jingkylli ka long ba ka MeECL ka leh aiu halor kane. Sha ki nongkyngdong tang shu lap ia ki paradoh parasnam jong ngi kiba slem ban siew ia ka bai thang bording ki kloi ban leit ot ia ka bording hynrei ia kine ki briew kiba shong hangne, ia kiba ma ngi kiba hap ban siew ia ka bai thang bording, ngi hap ban bah lang ia ka jingkit kaba ka MeECL ka iakynduh ba kim lah ban siew ia ka ram ka shah jong ka, hynrei ngi sngewkyndit ha kane ka jaka pat ki (MeECL) ai ei ia ka bording da ki phew phew snem,” la kynthoh u Bah Synrem.“Kaba lyngngoh ka long ba kine ki briew ki ong ba ki la sah hangne da ki phew snem.  Ka jingkylli ka long ba ka Sorkar, ka Shillong Cantonment Board, ka MeECL ki leh aiu halor kine?  Balei ka Sorkar ka matlah bad kam iohi ba kum kine ki briew ki don hangne?” la buh jingkylli u President ka HYC.U la ong ba ka seng kan sa leit ujor sha ka Shillong Cantonment Board bad ban dawa ba ka dei ban buh jingkhein ia baroh ki briew kiba sah be-aiñ ha kane ka Slum bad beh noh shisyndon bad bynrap ba ka seng kan sa leit ujor sha ka MeECL bad ban dawa ba ka dei ban ot noh ia ka bording ba la ai sha kine ki briew.“Lada ka Shillong Cantonment Board kam leh eiei, ngin sa leit ban iakynduh ia ka Sorkar ba kan leh eiei halor kane namarba kine ki briew kin buh jingma ia ka jylla jong ngi,” ula ong bad iathuh shuh shuh, “ha ka por ba ngi rung ha kane ka jaka, tang shu iohi ia ngi, kiba ju mlien ban die drok ki phet na kane ka jaka. Ngi sngewthuh ba kane ka jaka ka dei ka ktem die drok bad ka ktem jong ki kam sniew kiba jia ha kylleng ne hajan kane ka jaka. Ia ka kyrteng jong ki (suba nongdie drok), ngi la ioh bad ngin sa buddien lyngba ka tnat kaba peit ia ka jingkhaii drok be-aiñ khnang ba ki nongkhaïi drok kim dei ban iohlad ban sah ha kane ka jaka.Haba kylli, u la iathuh ba ki briew kiba sah beain ha kane ka slum, ki dei kiba shu im da kaba tam bilor, tam tin jot katba ki don pat ki shynrang kiba trei bylla, trei misteri bad don ruh kiba kam ba ki dei kiba trei ha Municipal bad ha ki dukan.","MIH KA SLUM HA LYNDET KA THEM IEWMAWLONG, 20-30 NGUT KIBA SAH HA KA ÏING BA HEH TANG 10 PHUT",https://batesitv.com/mih-ka-slum-ha-lyndet-ka-them-iewmawlong-20-30-ngut-kiba-sah-ha-ka-iing-ba-heh-tang-10-phut/
"Ka Sports Cell jong ka Khasi Students Union (KSU) ka la pynpaw ia ka jingkyndit hadien ba ka la ioh jingtip ba ka Directorate of Sports & Youth Affairs jong ka Sorkar Jylla ka la jied haduh 7 ngut ki khyllah jait napdeng ki 12 ngut ki nongialehkai Basketball ki ban mihkhmat ia ka jylla Meghalaya ha ka Basketball National School Games ka ban long ha Haryana.Ha u kyrwoh ba la phah da u Chairman ka Sports Cell, Khasi Students’ Union, samla Eric A. Nongkynrih, ka seng ka la ong, ha ka thup ki nongialehkai la jied tang 5 ngut ki trai jylla katba ki 7 ngut ki dei kiba nabar, kata ki bym dei ki Khasi ne Garo.“Kane ka jingleh shiliang khmat jong ka Sorkar Jylla ia ki khynnah lehkai Khasi ka wanrah ia ka jingkylli hato ka Sorkar Meghalaya ka dei ban kyntiew ia ki Khasi (Khynriam, Pnar, Bhoi, War, Maram & Lyngngam) bad Garo ne ban ai rynsan ban kyntiew ia kiwei pat ki jaidbynriew bym dei trai shnong,” la buh jingkylli ka KSU.Ka Sports Cell jong ka KSU ka pynrem jur ia kane ka jingleh beiñ bad jingbym kheiñ snep ka sorkar Meghalaya ia ki khynnah Khasi kiba don sap ban thrang ban ia lehkai basketball. Ka KSU ka buh jingkylli hato ka Meghalaya ka rhah tang ban ioh ka nam jop da kaba wanrah da ki nongialehkai ba nabar ne ka thrang ban kyntiew ia ki khynnah ka jylla khnang ba kin kiew shuh shuh ha ki jingialehkai bapher bapher, ong u kyrwoh na ka KSU.“Kane ka jingleh thurmur ka sorkar kan pynduh mynsiem bad pynduh lad ia bun ngut ki samla kiba angnud bad don sap ban ialehkai ia ka Basketball.  Ka Sports Cell ka kyntu ia ki khynnah Khasi ban ym duh jingkyrmen wat haba la shah leh meinah ha ka Sorkar Jylla namar ka seng kan iai wad ki lad ki lynti ban ai rynsan ia ki bad kumjuh ruh ban peit pyrman ba kin ym duh ia ka hok ka jong ki na ka Sorkar,” pynkut u kyrwoh.",7 NGUT KI KHYLLAH JAIT JIED KA SORKAR BAN MIHKHMAT HA KA BASKETBALL NATIONAL SCHOOL GAMES HA HARYANA,https://batesitv.com/7-ngut-ki-khyllah-jait-jied-ka-sorkar-ban-mihkhmat-ha-ka-basketball-national-school-games-ha-haryana/
"Ka jingialang ban thawlad ban ioh ka jingiatreilang kaba jan hapdeng ka India-France -Meghalaya halor kiba bun ki tnad treikam khamtam ha kaba iadei bad ka Sports Training, Coaching, Talent Identification, Sports Tourism bad ban nang pyniaid shakhmat ki jingiajan ki jingiapynbeit ha kiwei kiwei ki tnad treikam ka la long bad u Chargé de mission/Cooperation officer, Consulate General of France, Kolkata u Samuel Bouchard bad u Commissioner and Secretary jong ka tnat Sports and Youth Affairs ka Sorkar Jylla u Dr Vijay Kumar D. Sports ha Main Secretariat, Shillong ha ka sngi Balang.Ha kane ka jingialang la sakhi lang da u Working President jong ka Meghalaya State Olympic Association (MSOA) Bah John F Kharshiing, u Adviser Sports Bah Lanu Ignatius.Ha ka jingiakren, u Samuel Bouchard u la ai jingkyrmen ba ka Sorkar France ka don ka jingthrang ban don ka jingiatreilang kaba jan ha ki tnad treikam bapher bapher bad ki kloi ban pynlong ki jingiakren ban ioh ka  (joint collaboration) ha ka Talent Identification, Training, Coaching bad katto katne ki jingialehkai kum ka Athletics, Archery, Aquatics, Basketball Badminton bad katto katne ki contact Sports,  kum ka Boxing, Judo, karate, taekwondo, bad Football, Gymnastics, Table Tennis, Lawn Tennis, Shooting,  Weightlifting, Wrestling bad kiwei kiwei khamtam namar ka jylla Meghalaya ka don hapoh ka jingpynkhreh ban pynlong ia ka National Games lehse ha u snem 2026.Utei u heh na ka Ri France u la ai ksai bad khot sngewbha ia ki bor (joint delegation) pyniaid na ka  Meghalaya State Olympic Association bad Department of Sports ka Sorkar Meghalaya ban leit hi sha France ban ioh ki jingiateh ki jingiapynbeit kiba kham bniah khamtam ha ki katto katne ki kam kilan met.La don ka jingiakren kaba bniah bha ha kaba la pyntip ia u heh ka Ri France halor ka jingpyrshang kaba kyrpang bad ka sien nyngkong hapoh Ri India da ka jylla Meghalaya ban sei ki sap jong ki samla lyngba ka talent Identification, Elite Pathway Program (EPP) bad ka Super Elite Pathway Program (SEPP) ia kaba la pyntreikam lang da ka MSOA bad DSYA hapoh ka jingkhmih u Ian Campbell OLY na Ri Australia ia kaba u heh na ka ri France u la pynpaw ka jingsngew ban iatreilang khnang ban ioh ban wad ia ki sap ha kylleng ki kyndong skul jong ka jylla.Hadien ka jingiakren kaba jrong la mynjur ban pruid dak ia ki thong (draft framework of objectives) na ka bynta ban sngewthuh kumno ban iaid shakhmat ha ki jingiatreilang ( joint collaboration on sports) ha ki kam kilan met bad ban phah ia katei ka jingaijingmut sha ka Sorkar Meghalaya ba kin ioh ban nang pyniaid pynbit pynbiang bad ban pynjanai ia ki jingiateh hapdeng ka Sorkar Meghalaya bad ki bor ka Ri France.",THAWLAD KA SORKAR MEGHALAYA BAN KYNTIEW ÏA KA SPORTS DA KABA ÏATREILANG BAD KA FRANCE,https://batesitv.com/thawlad-ka-sorkar-meghalaya-ban-kyntiew-ia-ka-sports-da-kaba-iatreilang-bad-ka-france/
"Uwei u rangbah Garo u la shah kem hajan khappud Assam-Meghalaya ha ka shnong Dudhnoi bad ka pisa thok.Ïa une u rangbah Garo la tip kyrteng kum u Songsakar Golbin Momin (30 snem ka rta), uba dei u nongshong shnong jong ka East Garo Hills District, Meghalaya.Ki paidbah ha iew Damra, Dudhnoi ki la ïathuh ba ki la bat ïa u Momin ryngkat bad ki lut pisa thok katba u dang pyrshang ban thied kwai. Hadien kane, ki la aiti noh ïa u sha ki Pulit.Ïa ki lut pisa 500 thok la kurup noh da ki Pulit kiba don haduh T. 1,41,000 lak.",RYNGKAT KI LUT 500 THOK SHAH KEM U RANGBAH GARO HA ASSAM,https://batesitv.com/ryngkat-ki-lut-500-thok-shah-kem-u-rangbah-garo-ha-assam/
"Uwei u nongialam jong ka kynhun ki Gang uba la tip kyrteng kum u Rudra Rabha u la pynkut ia la ka jong ka jingim ha ka byndi ha Khanapara Police Station ha ka step sngi Thohdieng.Ia u Rudra Rabha la pynngat hapoh ka Section 379/401/511/307/34 IPC pule lang bad ka Section 27 (2) jong ka Arms Act ha ka 24 tarik mynta u bnai.Katkum u kyrwoh ba la phah da u Superintendent of Police jong ka Ribhoi u Jagpal Singh Dhanoa u la pyntip ba ki Pulit ki la rah ban tian bishar ia u Rudra ha Kashari ha ka 25 tarik mynta u bnai ha kaba ka Kashari ka la aibor ia ki Pulit ban set along san sngi kynthih na ka bynta ba kin ioh tohkit bniah pyrshah ia u.Ha ka jingtohkit, u Rudra Rabha u la phla ha ki Pulit ba u la buhrieh ia kawei ka suloi shna hi ha kawei ka khlaw bad  ialam ruh ia ki pulit ban leit shimti ia ki tiar siat sha ka jaka ba u la buhrieh.U Superintendent of Police u la iathuh ba ia ki tiar siat la kurup da ki Pulit na kawei ka jaka khlaw ha ka shnong Ranibari ha ryngkat ka jingdon jong ki nongsakhi.Shuh shuh u la iathuh ba hadien ba la pyndep ia ki jingtohkit ha ka jaka ba la ioh kurup ia ki tiar siat ia u Rudra la ialam biang sha Khanapara Police Station ha ka por 1.05 baje mynstep jong ka 26 tarik mynta u bnai bad la set ia u ha ka along jong ka Khanapara PS namarba ka Rani Jirang Border Out Post kam don satia ia ka along.Hynrei ha ka 26 tarik Iaiong, ha ka por kumba 4:00 baje mynstep, u nongap pahara uba dang don ha ka kamram u la lap ia u Rudra Rabha ba u la phasi ia lade ha along jong ka Khanapara Police Station da kaba pyndonkam ban teh da ki jain ha ki nar jong ka along ia kiba u la tar na ka jain siang thiah, la iathuh shuh shuh u SP.Ha kaba iadei bad kane, u Executive Magistrate ba la phah da ka ophis jong u Deputy Commissioner ka Ri Bhoi District u la shimti ban pynlong ia ka jingtohkit ha ryngkat ka jingsakhi lang jong u Medical Officer ha kaba la ring dur lyngba ka video bad shondur ruh ia ka jingjia hapoh kane ka along.Shuh shuh u SP u la pyntip ba la register biang ia ka Case ha Nongpoh Police Station haph ka Section 304 (A) IPC bad ka jingtohkit ka dang iaid shakhmat.",PHASI ÏALADE U NONGIALAM KI GANG HA ALONG KI PULIT KHANAPARA PS,https://batesitv.com/phasi-ialade-u-nongialam-ki-gang-ha-along-ki-pulit-khanapara-ps/
"Ka Jaiñtia National Council (JNC) ha ka Lah Sngi u Blei ki la dawa ia ka Sorkar Jylla ban weng noh ia ka Check-post jong ki shipai Border Security Force (BSF) na Sonapyrdi bad ban pynkynriah ia ki sha khappud jong ka East Jaiñtia Hills District bad ka ri Bangladesh.Ha ka dorkhas ba la aiti ha u Symbud Myntri Rangbah ka Jylla uba peit ia ka tnat Kam Pohing Bah Prestone Tynsong, ki nongialam jong ka Council ki la dawa ia ka Sorkar ban pynkhlaiñ ia ka Anti-Infiltration Check Gate ha East Jaiñtia Hills District.Kane ka jingdawa jong ka seng ban pynkynriah ia ki shipai BSF na Sonapur ka long hadien ba ki la mih ki jingjia bapher bapher bad ki jingshah pyndik ba laiphewjait jong ki paidbah nongshong shnong ha ki shipai BSF.“Ngi dawa ia ka Sorkar ban pynkynriah lut sha khappud ia ki Check Post jong ki shipai BSF kiba don ha ha Sonapyrdi, Umbluh, Dona kaba ki shipai ki ju pynlong ia ki jingtalasi kali manla ka sngi,” ong u President ka JNC Sambormi Lyngdoh ha ka jingiakren bad ki lad pathai khubor hadien ka jingiakynduh ia u Bah Prestone.“Ki shipai BSF kim shym la lah ban pyndep ia la kamram ba la bynshet ha ki.  Kim shym la lah ban ai jingiada ia ki paidbah kiba im ba sah ha ki shnong khappud na ka jingprongtuh jong ki nong Bangladesh kumba la sakhi ia ka jingshah pyniap ba dang shen hajan ka shnong Umkiang ha kaba u Bah Sylvanus Dhar u la duhei ia la ka jong ka jingim bad dang shen ki nong Bangladesh ki la kawang da ki maw ia ki nong India bad pynsaphriang ia ka jingjia ha ka Social Media.  Ki shipai BSF kim shym la lah ban tehlakam ia ka jingrung beain jong ki mynder na ka ri Bangladesh shapoh ka District ban leh ia ki kam runar,” la ong u Bah Sambormi.Ka la pyntip ruh halor ka jingioh ujor na ki nongshong shnong ha kaba ki ju iathuh ba ki shipai BSF ki rung sha ki shnong ki thaw ban talasi naphang ia ki kali bad tang ki trai shnong kiba shah pynlong sohpdung ha ki shipai BSF.“Dang shen ha ka shnong Sonapyrdi ha ka 20 tarik, Iaiong, 2024 ki shipai BSF ki la shoh pynmynsaw ia ki lai ngut ki samla na ka shnong Thangskai bad Lum Tongseng bad pynjulor ruh ia ki kali jong ki,” u la ong.Ka Seng ka la kyrpad ia ka Sorkar ban pynkynriah mardor ia ki shipai BSF sha khappud khnang ban tehlakam ia kino kino ki jingjia kiba lah ban mih hadien habud.Shuh shuh u Bah Sambormi u la iathuh ba ka jingdawa ia ka Sorkar ban pynkhlain ia ka Anti-infiltration Check Gate  ha East Jaiñtia Hills ka long namar ka jinglaitlan ha khyrdop talasi mynder (Entry-Exit Point) kaba don ha Ratacherra.“Ngi la iakren bad u Symbud Myntri Rangbah ban pynkhlaiñ ia ka jingtalas ha ki Entry-Exit Point ha East Jaintia Hills khnang ban khanglad ia ka jingrungtuh jong ki mynder ri ha ka por mynmiet.  Namar ka jingbym don jong ki Pulit kiba iaid pahara ha ka por mynmiet ia ki nongrung beain ym shym la lah satia ban iohkem,” ula ong.U la ong ba ka jingrung kyrthep jong ki mynder ri shapoh ka East Jaiñtia Hills District kan wanrah ia ka jingkylla ha ka jingbun briew bad kan ktah ruh wat ia ka iohkam iohjam jong ki trai shnong namar ka jingpyntreikam dang shen ia ka Citizenship Amendment Act (CAA) hapoh ka ri bad kane kan buh jingman shuh shuh ia ki nongshong shnong trai jylla lada ki mynder ri na ka ri Bangladesh kin dang iai bteng ka jingrung beain shapoh ka District.",DAWA KA JNC ÏA KA SORKAR JYLLA BAN WENG ÏA KA CHECK-POST KI BSF NA SONAPYRDI,https://batesitv.com/dawa-ka-jnc-ia-ka-sorkar-jylla-ban-weng-ia-ka-check-post-ki-bsf-na-sonapyrdi/
"Uwei u Transformer uba don ha Lumshatsngi (Bishnupur) u la bthei bad kem ding kynsan ha ka step Lah Sngi u Blei ha ka por kumba 10:00 baje mynstep.Ka jingklang jong ki thylliej ding hapoh ka jaka ba la buh ia u Transformer ka la pynher syrngiew lut ia ki nongshong shnong bad ki paidbah kiba shong basah marjan bad kane ka jaka ba la buh ia u Transformer.Ki bor pyniaid shnong tang shu ioh jingtip halor kane ka jingjia, ki la pyntip noh marmar sha ki bor ba dei peit jong ka Meghalaya Energy Corporation Limited (MeECL) ban phah pynlip ia ka bording khnang ba kan ym mih kano kano ka jingjia ba sngewsih bad ha kajuh ka por la pyntip ruh sha ki Pulit jong ka tnat Fire and Emergency Service (F&ES) ba kin pynlip ia ka ding kaba klang.Katkum ka jingtip ba la iohlum la iathuh kam shym la don satia kano kano ka jingjia ba sngewsih na ka jingbthei bad ka jingkem ding jong une u Transformer.",BTHEI BAD KEM DING U TRANSFORMER HA LUMSHATSNGI,https://batesitv.com/bthei-bad-kem-ding-u-transformer-ha-bishnupur-lumshatsngi/
": Kawei ka trok kit jri kaba don ïa u Number JK05-H-0666 ka la kem ding kynsan ha ka Lah Sngi u Blei katba ka dang ïeng harud surokbah National Highway Fourlane ha ka shnong Jyntru, Ri Bhoi District.Kane ka la jia ha ka por kumba 2:00 baje noh phai sngi bad katkum ka jingïathuh jong u nongñiah jong kane ka trok la ong ba ia ka daw jong ka jingkem ding ka kali ym pat lah satia ban tip bad la shu suba ba ka lah ban dei na ka jingthud jong ki Wire ne ka Short Circuit.Ha kane ka jingjia u nongbud jong ka trok u la shu mynsaw malu mala katba u nongñiah u la lait thaw na ka jingmynsaw hadien ba u la mih kloi kloi napoh ka trok.Tang hapdeng katto katne por, ki Pulit jong ka tnat Fire and Emergency Service (F&ES) Ribhoi District ki la wan poi ha kane ka jaka ban pynlip ia ka ding kaba la klang ishyrkhei bha ha surok.Ka jingklang ba shyrkhei jong ki thylliej ding ka la pynher syrngiew lut ia ki nongleit nongwan kiba la sakhi ia kane ka jingjia.","KYLLA DPEI KA TROK NA KA JINGBAMDUH KI THYLLIEJ DING HA JYNTRU, RIBHOI DISTRICT",https://batesitv.com/kylla-dpei-ka-trok-na-ka-jingbamduh-ki-thylliej-ding-ha-jyntru-ribhoi-district/
": Ka Shillong Traffic Police (STP) kaba la pynlong ia ka jingtalasi ia ki kali bad ki thuk thuk ar shaka naduh ka 22 tarik haduh ka 28 tarik, Iaiong, 2024 ha kylleng ki bynta jong ka Sor Shillong ka la iohlum pisa na ka jingdain kuna kaba kot T.6,78,00 hajar namar ka jingbun jong ki briew kiba pynkheiñ ia ki kyndon jong ka aiñ ñiah kali lane ka Motor Vehicle Act.U Superintendent of Police ka East Khasi Hills Rituraj Ravi ha u kyrwoh ba la phah sha ki lad pathai khubor ha ka Lah Sngi U Blei u la pyntip ba ha kine ki hynñiew sngi ba ki Pulit ki la pynlong ia ka jingtalasi kali, ki la lap ba ki don haduh 684 tylli ki jingpynkheiñ ia ki kyndon ñiah kali, kata, kum ka jingñiah kali ha ka por ba la buaid khawyiang, ka jingpyndait ia ki Modified Exhaust Pipes ha ki thuk thuk bad kiwei kiwei.Ka Shillong Traffic Police (STP) ka la kyrpad ruh ia ki paidbah ba kin long kiba phikir bha haba ki ñiah kali bad ban bud pyrkhing ia ki kyndon jong ka aiñ.U SP u la pyntip ba ka tnat Pulit kan sa nang iai bteng ban pynlong ia ka jingtalasi ia ki kali bad ia ki thuk thuk ar shaka khnang ban pynthikna ba ka jingñiah kali bad thuk thuk long kaba shngaiñ ha ki surok.","BA BUN KI NONGPYNKHEIÑ AIÑ ÑIAH KALI, 6 LAK TAM ÏOH LUM KUNA KA STP",https://batesitv.com/ba-bun-ki-nongpynkhein-ain-niah-kali-6-lak-tam-ioh-lum-kuna-ka-stp/
"Ka Hynniewtrep Youths Council (HYC) ha ka Lah Sngi u Blei ka la dawa ia ka Sorkar Jylla ban pynkynriah beit thik tang ia ki 195 tylli ki longïing sha ki Quarter ba la shna da ka Sorkar Jylla, namar katkum ka jinglap jong ka seng lyngba ka jubab RTI ba la ioh pdiang na ka Shillong Municipal Board (SBM) ki 147 tylli ki longïing kim dei satia kiba trei ha ki tnat treikam bapher bapher jong ka Sorkar.Kane ka jingdawa jong ka seng ka long hadien ba ka Sorkar Jylla ka la rai ban shong ia ka jingialang kaba khatduh bad ki nongmihkhmat jong ka Harijan Panchayat Committee (HYC) ha ka 7 tarik, Jymmang, 2024 ha kaba iadei bad ka jingpynkynriah ia ki briew kiba sah ha Them Iewmawlong.Ha ka jingiakren bad ki lad pathai khubor, u President jong ka Hynniewtrep Youths Council Bah Roy Kupar Synrem u la iathuh ba wat u Symbud Myntri Rangbah ka Jylla Bah Prestone Tynsong uba dei ruh u Chairman jong ka High Level Committee ruh u dang pyrkhat ba ki 342 tylli ki longing ha Them Iewmawlong ki dei ki nongtrei jong ka Municipal.“Ka jingiakynduh jong ngi ia u Symbud Myntri Rangbah ka long ba ka Sorkar na ka por sha ka por ka pynmih ia ito i kyntien ba ong, ‘342 tylli ki longing’ yn sa pynkynriah na Them Iewmawlong sha kano kano ka jaka ba ka Sorkar ka ladep ban mang kyrpang bad yn shna ruh ia ki jaka sah ban ai sha kine ki 342 tylli ki longiing,” ong u Bah Synrem.“Ka Seng naduh kaba sdang ka ieng halor ka nongrim ba ka Sorkar ka lah ban jaka sah ne ki Quarter ia ki nongtrei jong ka ngim don jingeh, hynrei ngi la pynpaw naduh kaba sdang, ba kito ki briew kiba sah ha Them Iewmawlong ki bym dei ki nongtrei jong ka Sorkar, ka Sorkar kam dei ban dei ban ai ia ka jaka, namarkata, kan long be-aiñ,” la ong u Bah Synrem.U la iathuh katkum ka jubab RTI ba la ioh na ka Shillong Municipal Board, ka pynpaw ba ki don tang 195 tylli ki longiing kiba trei hapoh ka Municipal bad ha kiwei kiwei ki tnat treikam jong ka Sorkar katba 147 tylli kiwei pat ki dei kiba shu trei Security Guard, ki nongshong dukan, ki nongtrei nongsngewbha, ki nongialam niam bad ki bym dei satia ki nongtrei hapoh ki tnat treikam jong ka Sorkar.“Kaba lyngngoh ka long ba ynda la iakren bad u Symbud Myntri Rangbah u pynpaw ia ka jingsngew lynngoh ba kine ki 342 tylli ki longiing ki dei ki nongtrei jong ka Municipal bad ha kiwei kiwei ki tnat treikam ka Sorkar. Haba ngi pynpaw ia ka RTI ba la ioh na ka Municipal u la pynpaw ia ka jingsngew lynngoh namarba katkum ka Affidavit ba ka Shillong Municipal Board ka la phah sha ka Ingbishar High Court ba ki 342 tylli ki longing ki dei ki nongtrei jong ka Municipal,” la iathuh u nongialam ka HYC.“Ka jingkylli ka long mano ba thok mynta,” la buh jingkylli u Bah Synrem.“Katkum ka RTI ba ngi pan na ka Municipal bun na ki Colunm ba ki shu ieh suda bad kim iathuh ba ki (342 tylli ki longing ki trei haei haei), don pat kiba la thoh Private Service, don kiba la thoh Religious and Social Worker. Kane ka mut ba kim dei ki nongtrei jong ka Sorkar. Lada ka Municipal, hakhmat u Symbud Myntri Rangbah bad hakhmat ka Ingbishar ka ong ba ki 342 tylli ki longing ki dei ki nongtrei jong ka Sorkar katba ha ngi pat ki jubab ba ki 147 na ki 342 tylli kim dei satia ki nongtrei sorkar.,” la iathuh shuh shuh u nongialam Seng.“Ngi la kren da kaba shai lyngba ka jingthoh lada ai jaka ia kiba shu shong thap ngin ym ailad daleilei ruh,” la maham une u nongialam ka HYC.U la iathuh ba u Symbud Myntri Rangbah un sa khot jingialang ia ki ophisar jong ka Shillong Municipal Board bad ia ka tnat Pynroi Sor ban pan jingpynshai ba haei ka bakla, la ka bakla ka Affidavit ba la ai jubab da ka Municipal hapoh ka Ingbishar lane ka bakla ka RTI ba ka Municipal ka ai jubab sha ka Seng.Shuh shuh u la iathuh ba ka Seng ka la dawa hakhmat u Symbud Myntri Rangbah nangne shakhmat lada lait kam hapoh ka Shillong Municipal Board dei ban khot da ka Advertisement.",U DY.CM U DANG MUT BA KI 342 ÏING HA THEM ÏEWMAWLONG KI DEI KI NONGTREI MUNICIPAL,https://batesitv.com/u-dy-cm-u-dang-mut-ba-ki-342-iing-ha-them-iewmawlong-ki-dei-ki-nongtrei-municipal/
"U Symbud Myntri Rangbah ka Jylla uba peit ia ka tnat Kam Pohing Bah Prestone Tynsong ha ka Lah Sngi u Blei u la bthah ia u Deputy Commissioner jong ka East Khasi Hills District u SC Sadhu ba un khot jingialang ia ka Shillong Cantonment Board, ia ka tnat Pulit bad ia kiwei kiwei pat ki tnat treikam na ka bynta ban iakren sani ha kaba iadei bad ka jingmih ka Slum ha Lum Surve, ha lyndet Them Iewmawlong.Dang shen ka HYC kaba la leit jurip ia kane ka Slum ka la lap ba ki don palat 80 tylli ki iing kiba la shna beain da ki poiwir kiba wan nabar ka jylla bad ring tuh ia ka bording.  Shisngi hadien kane, ki nongtrei jong ka Meghalaya Energy Corporation Limited (MeECL) ki la leit ot noh ia ka bording jong kine ki longing bad lap ruh ba dei na ka dukan Ajmera Marbles ba la sam be-aiñ ia ka bording sha kine ki ing ba don ha kane ka Slum.Ha kaba iadei bad kane, ka HYC ba la lamkhmat da u President Bah Roy Kupar Synrem ka la aiti da ka jingthoh ban dawa ia ka Sorkar ba ka dei ban weng noh ia ki briew kiba sah beain ha kane ka Slum.“Ngi la aiti da ka jingthoh ha u Symbud Myntri Rangbah ka Jylla bad u la bthah ia u Deputy Commissioner jong ka East Khasi Hills District ba un khot da ka jingialang ia ka Shillong Cantonment Board, ia ka tnat Pulit bad ia kiwei kiwei pat ki tnat treikam khnang ban iathir iatai halor ka jingmih jong ka Slum,” la ong u Bah Synrem ha ka jingiakren bad ki lad pathai khubor.“Ka jingdawa jong ka seng ka long ban weng beit ia ki briew kiba sah beain ha kane ka jaka (jong ka Cantonment) kaba dang don hapdeng ka jingialeh mukotduma namarba na kane ka jaka ki mih ki kam sniew, ki kam runar bad ki kam khaii drok bad ngi sngewkhia bha haduh katta katta ia ka jingdon jong kine ki briew,” u la ong.“Lashai ka sngi (Baar) u DC un sa khot jingialang ha ka por 3:00 baje nohsngi ia ka Shillong Cantonment Board, ia ka tnat Pulit bad ia kiwei kiwei pat ki tnat treikam,” la iathuh u Bah Synrem.“Ngin ap katto katne por namarba ngi kwah ba kine ki briew ba sah beain kin mih na kane ka jaka. Lada ki bor Sorkar kim shimkhia da lade hi ngin hap ban leit weng ia kito kiba beain. Ia mynta ngin ap ap shwa ia ka jubab ba ioh na ka Cantonment bad na Sorkar,” la ong shuh shuh u Bah Synrem.",ISHU POIWIR HA LUM SURVEY: BTHAH U DY. CM ÏA U DC BAN ÏAKREN ÏA KA SCB BAD PULIT,https://batesitv.com/ishu-poiwir-ha-lum-survey-bthah-u-dy-cm-ia-u-dc-ban-iakren-ia-ka-scb-bad-pulit/
": U Deputy Commisioner jong ka East Khasi Hills u SC Sadhu ha ka sngi Baar u la pynjari da ka Section 144 CrPC kaba mana tyngeh ia kino kino kiba wiang ding ia ki khlaw ki btap hapoh u pud u sam jong ka East Khasi Hills.“La pyntip ba ki la don bun ki jingjia pluh ding ha kiba bun ki bynta bapher bapher jong ka East Khasi Hills District.  Namarkata, la lap ba ka jingmlien ban wiang ding ia ki khlaw ki btap ka la ktah shikatdei eh ia ki sawdong sawkun jong ka mariang kaba pynmih ia ka lyer jaboh bad kaba pynjulor ia ki jingthung jingtep, ki khlaw ki btap, bad kaba buh jingma ruh ia ki briew bad ia ki nongkynti jong ki paidbah,” la ong u DC ha ka hukum.“Namarkata, da kaba pyntreikam ia ka itkiar ba la pynkupbor hapoh ka Section 144 CrPC, bad ban iada ia ka jingim bad ia ki jingdon jingem bad ban iada na kino kino ki jingjia ba sngewsihi, la pynjari ia kane ka hukum kaba mana ban thang ia ki phlang, ia ki dieng ki siej bad kiwei kiwei, ha ki khlaw ki btap bad ha ki jaka phla, ha ki Park, ha ki jaka thung jingthung, ha ki jaka shrah bad ban thang ia ki khlaw, ha ki jaka kiba hap hapoh ka East Khasi HIlls Distirct.  Namar ka jingdonkam kyrkieh, kane ka hukum kan treikam mardor tad haduh ban da pynbna da kumwei pat.",PYNJARI U DC DA KA SECTION 144 CrPC BAN MANA ÏA KIBA THANG KHLAW,https://batesitv.com/pynjari-u-dc-da-ka-section-144-crpc-ban-mana-ia-kiba-thang-khlaw/
"Ki paidbah nongshong shnong jong ka thaiñ 4mer Shiteng, Upper Shillong ki la her mynsiem hadien ki la iohi ia ka jingpur ki thylliej ding barhem shajan ki ingsah jong ki na ka khlaw kaba don markhap.Ki paidbah ki la iathuh ba ka jingkem ding ka la sdang na Sohbir naduh ka sngi u Blei bad dei tad haduh ka step sngi Baar ha ka por kumba 11:30 baje mynstep ba ka ding ka la sdang ban pur shajan sha kane ka shnong ha kaba ki paidbah ki la hap ban mih na la ki jong ki iing ki sem ban pynlip ia ka ding.Namar ka jingpaswut kaba jur jong ka lyer bad na ka jingrang tyrkhong jong ka suiñ bneng, ki thylliej ding la pur stet bha.Shwa ba ka ding kan pur sha ki ing jong ki briew, ki Pulit bad ki kali pynlip ding jong tnat Fire and Emergency Services ki la wan poi biang por ban tem ia ka jingkhlang jong ka ding shwa ban mih kino kino ki jingjia ba sngewsih.Ha ka Lah Sngi u Blei, katto katne ki bynta jong ka khlaw Golflink ha surok kaba mih na Golf Club sha Polo.Ki jingpluh jong kane ka khlaw baroh arliang surok ka la pynmih ruh ia ka tdem jaboh kaba la pynsuhsat haduh katta katta ia ki nongleit nongwan kiba iaid lyngba na kane ka law bniap.Da ka jingkloi jong ki Pulit CRPF la lah ban pynlip noh ia ka ding kaba la klang shwa ba kan pur sha ki ing bad ki dukan kiba don hajan kane ka khlaw.","PUR KI THYLLIEJ DING NA SOHBIR SHA KHLAW 4MER SHITENG, HER MYNSIEM KI PAIDBAH",https://batesitv.com/pur-ki-thylliej-ding-na-sohbir-sha-khlaw-4mer-shiteng-her-mynsiem-ki-paidbah/
"Na ka daw ka jingkiew palat jong ka jingshit kaba la ktah ïa ka jylla baroh kawei, ka sorkar ka la pynmih ïa ka hukum ba bthah ïa ki skul ba kim dei ban shah ïa ki khynnah ban mih shabar ne ban pynlong ïa ki prokram shabar ki skul.Katkum ka kyrwoh na u Director ka School Education and Literacy ka Jylla u Swapinil Tember IAS u la ong ba ki prokram bad ki sports ym shah ban pynlong na ka daw jong ka jingkiew palat ka jingshit ha kine ki sngi, ki skul ki dei ban don ka um kaba biang ha ki skul khnang ba ki khynnah, ki nongtrei bad kiwei kin ïoh ban dih ïa ka sngi lada ki sngewtyrkhong.La bthah ruh ïa ki khynnah skul ban wanrah ki bilor um ban dih, ki ORS ne ka um sohjew.La bhah ruh ïa ki khynnah ba kim dei ban shah sngi naduh ka por 12 baje nohphai sngi haduh ka 3 baje janmied ki khynnah kim dei ban mih bad ban kiar na ka jingshah sngi. Ïa ki khynnah dei ban phah pyndonkam da ki tupia bad ki shatri haba ki wan bad mih na ki skul.La bthah ruh ba ki khynnah kim dei ban ïaid da ki kjat lane ha ki jaka ba don ka jingshit ha madan skul. La bthah ruh ba kadei ban don ka jingïatreilang bad ki bor pynïaid skul bad ki bor sorkar khnang ba ki khynnah skul kin lait na kino kino ki jingeh bad ki jingïohpang.La bthah ïa ki bor pynïaid skul ban don ka jingïatreilang ba ki bor sumar kiba don hajan ki skul khnang ban pynlong ïa ki khynnah kiba lait na ka jingïohpang.","WAT PYNLONG SPORTS, BTHAH KA DSEL ÏA KI SKUL NA JINGSHIT KYRANG KA SNGI",https://batesitv.com/wat-pynlong-sports-bthah-ka-dsel-ia-ki-skul-na-jingshit-kyrang-ka-sngi/
"Ar tylli ki kali kiba la pynieng ha phyllaw jong ka Police Reserve, Jowai, West Jaintia Hills District ki la shah wiang ding ha ki briew kiba ym lah ban ithuh ha ka step sngi Baar.Kine ki artylli ki kali kiba la shu julor ki long ka Bus jong ki Pulit kaba don ia u Number ML-02-1873 bad kawei pat ka dei ka kali Gypsy shimet jong uwei u Pulit.Ha kane ka jingshah wiang ding, ka kali Gypsy ka la ingkhong lut katba ka Bus ka la julor tang na ki bynta ba shakhmat.Ha kaba iadei bad kane ka jingjia, ki Pulit ki la pynlong ia ka jingtohkit ban lapdien ia kiba donkti ha kane ka kam.","SHAH WIANG DING AR TYLLI KI KALI HA POLICE RESERVE, JOWAI, INGKHONG KA  GYPSY",https://batesitv.com/shah-wiang-ding-ar-tylli-ki-kali-ha-police-reserve-jowai-ingkhong-ka-gypsy/
"Tang hapoh 24 kynta ba ki nongïalam jong ka Hynñiewtrep Youths Council (HYC) ki la leit jurip kyndit ïa ka Slum ba la sah be-aiñ da ki poiwir ha ka jaka jong ka Shillong Cantonment Board (SCB) kaba don ha lyndet jong ka Them Iewmawlong, ha ka sngi Thohdieng ka Meghalaya Energy Corporation Limited (MeECL) ka la phah ïa ki nongtrei ban ot noh ïa ka bording na ki ïing ba la shu ring tuh ha kane ka jaka.Katba ki nongtrei jong ka MeECL ki dang jynrat lut ïa ki waïar elektrik na ki ing tap shiliang ha kane ka Slum, la synran lang da ki Pulit bad ki CRPF.Ki don kumba 86 tylli ki ïing ba la shna beaiñ da ki poiwir kiba kam ba ki dei na ka jylla Assam bad don ruh kiba wan na ka jylla Uttar Pradesh. Ka jingring tuh ïa ka bording ka la jia mynta da ki phew snem namarba ym shym la don mano mano ruh ba ïohi ïa ka jingmih jong kane ka Slum hapdeng ka sor Shillong.Tang hapoh khyndiat kynta ba la jynrat ïa ki waïar elektrik, nongtrei jong ka MeECL ki la lap ba dei ka dukan Ajmera Marbles kaba la ai tuh ïa ka bording sha ki ing jong ki poiwir. Tang shu lap, ki nongtrei ki la ot noh ïa ka laiñ ba la ai bording sha ki ing jong ki poiwir.Ha ka jingïakren bad ki lad pathai khubor u President ka HYC Bah Roy Kupar Synrem u la ong ba ka MeECL ka dei ban thung da ka jingtohkit kaba bniah ban lap ïa kiba donkti ban ai tuh ïa ka bording sha ki iing tap shiliang jong ki poiwir la ka long ïa ki longing kiba ai tuh ïa ka bording ne ïa u Lineman ne u Meter Reader.“Lada lap ba ki don bynta lang ban ai tuh ïa ka bording ka MeECL ka dei ban shimkam halor ki briew kiba donkti,” u la ong.“Ngi ai khublei ïa ka jingshimkhia jong ki ophisar ka MeECL tang shu mih ka khubor halor ka jingjurip jong ngi hynnin ka sngi mynta ka step ki la wan ot ïa ka bording jong kine ing ba la ring tuh.  Ngi sngewsih ban ong ba ki bor sorkar ki kyndit bynriew tad ynda ba ma ngi kum ka seng ngi pyni ïa ki jingduna jong ki hynrei ha ka jingshisha kam dei shuh ka kamram jong ngi ban dang kyntu ïa ki ban leh la ka jong ka kamram,” u la ong.U la kyntu ïa ka MeECL ba nangne shakhmat ba kumno kim lah ban ïohi da ki spah tylli ki iing ki tuh ïa ka bording. “Katkum ka jingïohi jong ngi, ngi lap ba kine ki briew ki ring ïa ka bording na ki Meter.  U Meter Reader uba ka MeECL ka phah ban shim jingkheiñ ïa ka bai thang bording hato u leh aiu,” la buh jingkylli u President ka HYC.“Ngi la ïoh ban ïakren bad u SDO (Revenue) uba peit ïa kane ka jaka jong ka MeECL ha kaba ngi la buh jingkylli balei u Meter Reader um lah ban peit ïa ka jingring tuh ïa ka bording ne ki ai laiñ tuh sha kane ka jaka. Ngi la kyntu ïa u SDO (Revenue) ba u dei ban shim kam ïa u Meter Reader namarba ngim tip ïoh ba u Meter Reader ne Lineman ka MeECL ki don bynta lang ha kaba ai bording ne ki don jingïohnong eiei lyngba ka jingai bording sha ki spah tylli ki longïing hangne,” la ong u Bah Synrem.U la ïathuh ba tang shu ïoh jingtip ha ka por mynstep ba ki briew jong ka MeECL ki don ha kane ka jaka ki la leit marmar.“Ynda ngi la wan ha kane ka jaka, ngi la ïakren bad ki ophisar jong ka MeECL ba dei peit ïa ka Vigilance Cell ngi lap ba kine ki briew ki la don naduh ka por mynstep ban ot ïa ki waïar kiba tan bording sha kane ka jaka. Kane ka pyni shai ba ka don ka jingïatreilang ne ka jingïasuhbuit hapdeng ki briew kiba tip bha ïa kane ka kam. Ka MeECL ka dei ban thung ïa ka jingtohkit ban tip lada don shisha ki briew kiba ïadon bynta ha ka jingring tuh ïa ka bording dei ban pynshitom ïa ki katkum ka aiñ.Hadien kane, ki nongïalam jong ka HYC ki la leit ban ïakynduh sa ïa u Chief Executive Officer jong ka Shillong Cantonment Board (SCB) ha kaba u la pyntip ba hapoh ka Cantonment Board ki don ar tylli ki bor kiba peit ïa ki lyngkhot jaka ba kynthu ïa ki jaka jong ki shipai bad ka Defence Estate Officer kaba don ïa ka ophis ha Guwahati, Assam.“Ka Defence Estate Officer ka dang don hapdeng ka jingïakhun mukotduma ban beh ïa ki briew kiba sah be-aiñ ha u pud u sam jong ka Cantonment,” u la ong.","OT KA MeECL ÏA KA BORDING HA HA SLUM BA SAH KI POIWIR, DAWA TOHKIT KA HYC",https://batesitv.com/ot-ka-meecl-ia-ka-bording-ha-ha-slum-ba-sah-ki-poiwir-dawa-tohkit-ka-hyc/
"Ki runar ki bym lah ban ithuh durkhmat ki la kawang da u petrol bomb ha ka ingsah jong u Symbud Myntri Rangbah ka Jylla uba peit ïa ka tnat Pynroi Sor Bah Sniawbhalang Dhar ha Nongmynsong ha ka miet sngi Palei.Ha kaba ïadei bad kane, u Bah Dhar u la mudui da ka ejahar, la ong ki Pulit ha ka sngi Thohdieng.Ka jingtohkit ka dang ïaid shakhmat ban ïohkem ïa ki runar kiba donkti ha kane ka jingkawang petrol bomb, la ïathuh ki Pulit.U Superintendent of Police ka East Khasi Hills Rituraj Ravi ha ka jingïakren bad ki lad pathai khubor u la ïathuh ba dalade hi u la leit jurip ïa ka iing jong u Bah Dhar kaba la shah kawang petrol bomb bad ngi la pynlong ka jingtohkit.U la ïathuh ba ki runar ki la kawang ïa u petrol bomb na shiliang surok bad leit dei ïa ka mala kaba hajrong jong ka ing.Shuh shuh u la ïathuh ba ha kane ka jingjia kam shym la don kano kano ka jingjulor.Hadien kane ka jingjia, ki Pulit ki la pynkhlaiñ ïa ka jingap pahara ha ka ïing jong u Myntri Rangbah ka Jylla u Conrad K. Sangma, u Symbud Myntri Rangbah ka tnat Kam Pohing u Bah Prestone Tynsong bad ha kiwei kiwei ki ophis ba kongsan jong ka Sorkar.Ha ka 24 tarik mynta u bnai, ki runar ki la kawang da u petrol bomb ïa ka kali kaba synran ïa u Director (Personel) ka NEEPCO ha surok Demthring.U SP haba pynshai halor kane, u la ïathuh ba ki runar ki la kawang da ka jaiñ jot ba la thang ym da u petrol bom ïa ka kali kaba synran ïa u Director (Personel) ka NEEPCO.  U la pyntip ba ki Pulit ki la register case bad ka jingtohkit ka la ïaid shakhmat ban lap  ïa kiba donkti.U SP  u la kyntu ïa ki paidbah nongshong shnong ka jylla ba kim dei ban shim ïa ka aiñ ha ki kti lajong hynrei ban ïatreilang bad ka tnat Pulit kaba dang pynlong ïa ka jingtohkit kaba dang ïaid shakhmat bad ban bud ruh ïa ki kyndon jong ka aiñ.",KAWANG PETROL BOMB KI RUNAR ÏA KA ÏINGSAH U DY. CM HA NONGMENSONG,https://batesitv.com/kawang-petrol-bomb-ki-runar-ia-ka-iingsah-u-dy-cm-ha-nongmensong/
"Ki Pulit ka East Khasi Hills District ki la kem sa ïa u dkhot jong ka Khasi Student’s Union (KSU) Central Body u samla Osternic Marbaniang, 34 snem ka rta halor ka jingshah pynïap jong ki ar ngut ki bar jylla ha ka shnong Ichamati ha ka 27 tarik, Lber, 2024.Ki Pulit ki la kem ïa une u nongïalam ka KSU ha ka nohphai sngi jong ka sngi Saitjaiñ na ingsah jong u na Jaïaw Laitdom halor ka case ba la register ha Shella Police Station hapoh ka Section 302/34 Indian Penal Code (IPC) ha kaba u Ishan Singh bad u Sobir Dutta ki la shah pynïap ha ka shnong Ichamati.Ka Kashari ka la aibor ïa ki Pulit ban set along haduh 6 sngi na ka bynta ban pynlong ïa ka jingtohkit pyrshah ïa u.U kyrwoh ba la phah da u Superintendent of Police ka East Khasi Hills Rituraj Ravi u la ong, “shuh shuh, ngi kyrpad ïa ki paidbah ba kin pynneh ïa ka shongsuk shongsaiñ. Kino kino ki runar kiba pyrshang ban pynthud ïa ka shongsuk shongsaiñ kin shah pynshitom katkum ka aiñ.”Tang shu ïoh jingtip halor kane, ki dkhot ka KSU ki la tur sha Sadar Police Station hynrei ki Pulit ki la khang noh ka khyrdop bad pynkhlaiñ ïa ka jingpahara ïoh ba ka mih kano kano ka jingkulmar.Katba ki Pulit ki dang mih na phyllaw ka Sadar PS ban kit da ka kali ïa u samla Ostarnik Marbaniang sha Civil Hospital, Shillong na ka bynta ban leh ïa ka Medical Check-up la sakhi ruh ba ki dkhot ka KSU ki la leit synran lang tad haduh ka khyllipmat ba ki  Pulit ki la rah ïa une u nongïalam ka seng ban tian bishar ha Kashari jong u District and Session Judge, East Khasi Hills District khnang ban pan jingbit ban set along na ka bynta ban pynlong ïa ka jingtohkit kaba bniah.Haduh mynta ki Pulit ki la kem haduh saw ngut ki dkhot jong ka KSU halor ka jingshah pynïap jong ki arngut ki nongbylla tih maw ka shong Ichamati, East Khasi Hills kiba la tip kyrteng kum u Ishan Singh bad u Sudip Dutta. Ki bahaing hasem jong kine ki arngut kiba la shah pynïap ha ka jingmudui ejahar sha ki Pulit ki la teipop ïa ka KSU.Ha ka 2 tarik mynta u bnai ki Pulit ki la kem shwa ïa arngut ki dkhot ka KSU South Khasi Hills Unit ba kynthup ïa u samla Shambor Shati bad u samla Meshadap Sohpen na Sohra.  Nangta, ha ka sngi Baar mynta ka taiew, ki Pulit ki la kem sa ïa u samla Cleenstar Shabong na ka shnong Nongthymmai Pohktieh, Lane-5, Shillong.  Ha kane kajuh ka sngi, ki Pulit ruh ki la kem ruh ïa u samla Gary Rinaldy Mawlieh, na Mawlai Mawroh Kseh halor ka jingshah tangon jong u nongbylla misteri bar jylla ha ki runar ki bym lah ban tip kat haduh ba u la khladnoh ha NEIGRIHMS Hospital.U Superintendent of Police (City) Pankaj Kumar Rasgania u la pyntip ba u Cleenstar Shabong u donkti ruh ha ki 10 tylli ki case bymman, ha kaba la pynngat kyndon pyrshah ïa u tang ha kawei ka case.Katba ha kaba ïadei bad ka case ba la rejistar ha Mawlai Police Station halor ka jingshah pynïap jong u Arjun Ray ha Mawlai Mawroh, u SP (City) u la pyntip ba u Gary Rinaldy Mawlieh u dei uba donkti shuh shuh sa ha ki 3 tylli ki case bymman ha kaba la pynngat kyndon pyrshah ïa u ha ki ar tylli ki case.Ka Kashari ka la aibor ïa ki Pulit ban set along haduh 7 sngi ïa u Cleenstar khnang ba kin ïoh pynlong ïa ka jingtohkit kaba bniah katba ka Kashari ka la aibor ïa ki Pulit ban set along 12 sngi ïa u Gary Rinaldy ban pynlong shuh shuh ïa ka jingtohkit kaba bniah.",SHAH KEM U DKHOT KA KSU CENTRAL BODY BA SHAH PYNIAP KI BAR JYLLA HA ICHAMATI,https://batesitv.com/shah-kem-u-dkhot-ka-ksu-central-body-ba-shah-pyniap-ki-bar-jylla-ha-ichamati/
"Ki Pulit ka Umkiang Patrol Post, East Jaiñtia Hills District ha ka sngi Saitjaiñ ha ka por kumba 8:00 baje mynstep kiba la pynlong ia ka jingpynap shrip ha Rattachera Check Post ki khynra naphang ia ki kali kiba iaid lyngba kane ka khyrdop talasi.Ha kane step, ki Pulit ki la iohbat ia kawei ka trok Mahindra pick-up ka bym don nombar kaba shu thoh A/F bad na kane ka kali ki Pulit ki la ioh kurup ïa u drok uba khia 900 gram bad uba shongdor haduh T.7.2 klur.Ha ka jingkhynra ia ka kali, ki Pulit ki la lap ia kawei ka top plastik rong ïong kaba 50 liter, la suba ba lah ban thep eiei hapoh ka top bad ka jingtalasi la lap pynban ia u drok ba la song bha hapoh ki 84 tylli ki synduh thep sabon rong stem bad rong soh.Hadien ba la leh test hakhmat ki nongsakhi la pynshisha ba u dei u drok Heroin.Ki Pulit ki la kem ïa u nongñiah jong ka kali uba la tip kyrteng kum u Nehtinmang Haokip, 36 snem ka rta na ka shnong M. Songgel, Churachandpur District, Manipur.  Ha ka jingtohkit jong ki pulit, u nongñiah u la phla ba ïa u drok la wanrah na Churachandpur, Manipur bad thmu ban pynpoi sha nongbah Shillong.Ki Pulit ki ka kem noh ïa u nongñiah kali bad kurup noh ïa u drok, ïa ka kali Mahindra Pickup bad kawei ka mobile phone.  Ki Pulit ki la register case bad pynngat hapoh ki kyndon aiñ NDPS Act bad ka jingtohkit ka dang ïaid shakhmat.",900 GRAM U DROK BA SHONGDOR 7.2 KLUR ÏOH KURUP KI PULIT KA EAST JAIÑTIA HILLS,https://batesitv.com/900-gram-u-drok-ba-shongdor-7-2-klur-ioh-kurup-ki-pulit-ka-east-jaintia-hills/
": Ka Expert Committee on the State Reservation Policy, Meghalaya kaba la shong ia ka jingialang ha ka wat kaba ar ha ka sngi Saitjaiñ ka la rai ban pynmih da ka jingpyntip paidbah ban iasyllok/pan jingmut/jingkynthoh halor ka State Reservation Policy.Ka Expert Committee ka la rai ruh ban sa pynlong ia ka jingpynsngew paidbah ha Shillong bad ha kiwei kiwei ki distrik lane ha kino kino ki jaka katkum ka jingshim rai jong ka Committtee hadien ba la ioh pdiang ia ka jingkynthoh/jingai jingmut na ki kynhun bapher bapher.Ka jingialang kaba bud yn sa pynlong biang ha u bnai Jymmang, 2024.Ka Sorkar ka la thaw ia ka Expert Committee on the State Reservation Policy lyngba ka Notification NO. PER (AR) 49/2023/Pt/3 Dated the 12th September,2023 ba la khlieh da u Justice (Retd.) Mr. Mool Chand Garg kum u Chairman bad ki dkhot ki kynthup ia u Justice (Retd.) Dr. Satish Chandra, u Prof. D.V. Kumar, u Prof. Chander Shekhar bad u Prof. Subhadip Mukherjee.",RAI KA EXPERT COMMITTEE BAN PAN JINGKYNTHOH NA KI PAIDBAH HALOR KA RESERVATION POLICY,https://batesitv.com/rai-ka-expert-committee-ban-pan-jingkynthoh-na-ki-paidbah-halor-ka-reservation-policy/
": Ki nongïalam jong ka Green Tech Foundation (GTF) ba la lamkhmat da u Chairman Bah H. Bansiewdor Nonglang kiba la ïoh ujor na ki paidbah ha ka sngi Saitjaiñ ki la leit jurip ïa ka wahduid ha ka shnong Nongrimbah, Laitumkhrah kaba ba la tip kyrteng kum ka wah Thangsniang.Ha ka jingleit jurip, ki nongïalam ka Foundation ki la sakhi ba uwei u riewshimet (bym pat lah ban tip kyrteng) u la siang da ka dewbilat halor ka wahduid ba pynïasoh bad ka phyllaw iing.Ha ka jingïakren bad ki lad pathai khubor u Bah Nonglang u la ong, “kane ka jingtei ka long kum ka jingpynkheiñ ïa ka Standing Order ba la pynmih da ka Iingbishar Meghalaya High Court ha u snem 2019. Hadien kane, ka Iingbishar ka la bthah ruh ïa ka Sorkar Jylla ban pynmih ïa ki aiñ kiba khlaiñ na ka bynta ban ïada ïa ki jingkyntur pud sha ki wah bad mana ruh ban tei kino kino ki jingtei ba pynkheiñ ïa ki kyndon jong ka aiñ.”“Ngi kynmaw ba ha kato ka por ka la mih ka Meghalaya Water Bodies Reservation and Conservation Guidelines 2023. Kane ka jingtei mynta ka la pynkheiñ ïa ka Section 3 Clause A, Clause B ter ter jong kane ka Guidelines,” la ong u President ka Foundation.“Na ka liang jong ka Foundation ngin ym ailad. Ngi ladep phah ïa ka dorkhas sha ka Meghalaya State Pollution Control Board, sha ka Shillong Municipal Board ba kin leh eiei halor kane ka jingtei bad ngi la ujor ruh sha ki bor synshar distrik ba hapoh ka Section 133 CrPC, 1973 dei ban pynsangeh ïa kane ka jingtei bad ban pynpra noh,” la ïathuh shuh shuh u Bah Nonglang.La sakhi ba ka jingsiang da ka dewbilat ïa ka bynta jong ka wahduid ka dei kaba pynïasoh bad ka phyllaw jong ka ing mala kaba don hajan kane hi ka wahduid.“Lada ka building ka don hangne, ngi sngewthuh ba ngi donkam ïa ka jingkieng ban rung ban mih bad ban leit ban wan ki kali. Hynrei ban kam trai ïa ka wah daleilei ruh em ngin ym lah ban pdiang.  Kane ka dei ka jingpynkheiñ ïa ka Solid Waste Management Rules, 2016 bad ngi la ïohi ïa ka jingjaboh ka long mynta kumno,” u la ong bad bynrap, “nalor kata wat ïa ka Construction and Demolition Waste Rules, 2016 ruh ka la pynkheiñ.”Haba ïathuh ba ka Foundation ka la pyntip ruh sha ka Dorbar  Shnong shwa ban tuklar ïa ka jingsiang dewbilat najrong ka wahduh, u Bah Nonglang u la ong, “kum ka kynhun ngi burom bha ïa ki Dorbar Shnong haba ngi trei ïa kano kano ka kam. Halor kata ka nongrim ngim shym la leh lyndet ïa ki bor synshar shnong bad ngi lah phah jingtip bad ïa ki jingthoh ruh ngi la phah bad ai kopi ba ïa kane ka kam ngi hap ban shim kam.”“Kum ka Independent Body bad kum ka Environmental NGO daleilei ruh ngim lah ban pdiang ïa kane.  Dei halor kata ka nongrim kaba ngi ieng ban ïada ïa ki khlaw ki btap, ki um ki wah, wat pyrshang ban kam trai ïa ki wah, wat pyrshang ban khang lynti ïa ki wah, (namarba) ka dei ka nongkynti u paidbah.  Ngam tip ka dei (ka ing) ka jongno bad ngim tip mano ba long trai, hynrei haba ka mih kum kane ka jingtei kaba pynkheiñ ïa ki kyndon kum ka kynhun ngi hap ban tuklar,” la ïai ban u Bah Nonglang.“Kane ka long ka khubor ïa kiba bun ki jingtei kiba bun ha sor Shillong. (Lada) phi pyrshang ban khang lynti ïa ki wah, phi pyrshang ban knieh jubor ban kam trai ïa ki wah da leilei ruh ngin ym lah ban pdiang,” u la bynrap.Haba pyntip ba ka Foundation ka la wad jingtip na ka Shillong Municipal Board, u Bah Nonglang u la ong, “nga la pyrshang ban wad jingtip bha halor kane shwa ba ngin phah ïa ki dorkhas.  Ngi la wad jingtip na ka Municipal la kane ka jingtei ka dei neem jong ka Smart City Project, hynrei ki (Municipal) ong, em. Lada ka dei jong ka Smart City ruh daleilei ngim lah ban pdiang kum kane ka jingtei.”“Ki nongshong shnong, ki ïathuh mar syn wan u slap uba jur ka jaboh ka la sahkut hangto.  Kaba thut mynta kam dei tang kane ka jaka bad ngi hap ban sngewthuh kan shlei um hangne bad naduh nangtei nakhmat kan sa sdang shlei um shaduh shathie sharum. Halor kata ka nongrim ka Foundation ngi kwah ba phin sangeh noh ïa ka jingtei bad ngim banse lada kine ki dorkhas ba ngi la ujor sha ki bor badei peit ngim ïohi kam eiei ngi hap ban kiew sha Ingbishar High Court bad ngi hap ban rah ruh ïa kane ka case sha ka National Green Tribunal (NTG) bad ngin ym sngap bad ngin ym ailad ïa kine ki jingtei kiba long ha kane ka dur,” la byrngem shuh shuh ka GTF.",BYRNGEM KA GTF BAN MUDUI HA HC BAD NGT BA TAP DEWBILAT ÏA KA WAHDUID THANGSNING HA LAITUMKHRAH,https://batesitv.com/byrngem-ka-gtf-ban-mudui-ha-hc-bad-ngt-ba-tap-dewbilat-ia-ka-wahduid-thangsning-ha-laitumkhrah/
"Arngut ki khynnah ialehkai phutbol jong ka jylla bakynthup ïa u heprit Mebanpynshngaiñ Khyriem bad u heprit Mangpaka Nongkynrih kiba dei ki rangialehkai jong ka PFR Football Academy, Shillong ki la shah jied na Meghalaya ban iashim bynta ha ka U-13 Final Selection Trial jong ka Reliance Foundation Young Champ ka ban long hapoh Navi, Mumbai Maharashtra naduh 3 tarik Jymmang haduh 7 tarik Jymmang, 2024.Napdeng ki 25 ngut ki khynnah jong ka jylla kiba la poi sha ka Final Round jong ka Meghalaya Zone, u Mebanpynshngaiñ Khyriem bad u Mangpaka Nongkynrih ki long arngut ki khynnah kiba la shah jied na kane ka Meghalaya Zone ban leit ïa ka Final Selection Trial jong ka Reliance Foundation Young Champ ha ka U-13 Category kaba long ruh ka Trial kaba khatduh ha shwa ba kin ïoh rung shapoh ka Football Camp jong ka Reliance kaba don ha nongbah Mumbai.Ha kane ka Final Trial ki don 56 ngut ki khynnah na kylleng ki jylla bapher bapher jong ka ri India kiba la shah jied bad napdeng ki 56 ngut katkum ka jingïoh jingtip ka long tang 16 ngut ki khynnah jong ka ri kin ïoh ban don hapoh ka National Camp jong ka Reliance Foundation Young Champ.U President jong ka PFR Football Academy Bah Franky Kharumnuid ula ong ba ka Academy ka dap da ka jingsngewkmen kaba khraw hadien ba ka la ïoh ïa ka khubor ba u Mebanpynshngaiñ Khyriem bad u Mangpaka Nongkynrih kiba long ki khynnah jong ka Academy ki la shah jied kane ka jylla ban leit ïa ka Final Selection Trial jong ka Reliance Foundation Young Champ ka ban long ha nongbah Mumbai.U la ong ruh ba kane ka jingshah jied jong ki ka dei lyngba ka jingtrei shitom jong ki Coach kata ka Kong Nylla Mery Wahlang bad kumjuh u Bah Tyngshaiñ Kharlyngdoh kiba la lah ban saiñdur ïa ka sap ka phong ka jong ki bad kumjuh ruh ka jingai mynsiem jong ki kmie ki kpa jong ki.U la bynrap ruh ka jing shah jied ka jong ki napoh ka jylla kalong ruh ka jingai mynsiem ïa kiwei ki khynnah kiba don hapoh ka Academy ba kin trei shitom ba kin poi sha kum kane thong.Ka Academy ka phah ïa ka jingkitbok kitrwiang ïa u Mebanpynshngaiñ Khyriem bad u Mangpaka Nongkynrih ba kin lah ban pynni ïa ka sap ha kane ka Trial watla kam long kaba suk ïa ki ban ïoh rung hapoh ka National Camp jong ka Reliance namarba ki hap ban ïakhun ban pynni ïa ka sap jong ki bad ki 56 ngut ki khynnah jong ka ri.U Bah Kharumniud u la ong ba kum ka Academy ka ngeit skhem bad ka kyrmen ba kine ki arngut ki khynnah kin lah ban ïalehkai bha ban poi sha ka thong.Ka Academy ka aiñguh nyngkong ïa U Blei Uba la plielad plie lynti ïa kine ki khynnah namar ka ngeit ba kiei kiei baroh ki dei ki jingpynïaid jong U Blei.",SHAH JIED KI KHYNNAH KA PFR-FA HA KA FINAL SELECTION TRIAL KA RELIANCE FOUNDATION YOUNG CHAMP HA MUMBAI,https://batesitv.com/shah-jied-ki-khynnah-ka-pfr-fa-ha-ka-final-selection-trial-ka-reliance-foundation-young-champ-ha-mumbai/
": U MDC ka BJP na Tura u Bernard N. Marak ha ka sngi u Blei u la phah da ka jingthoh sha u Myntri Rangbah ka Jylla u Conrad K. Sangma ban pan jingpynshai halor ka jingpyntrei jong ka ARSS Company ïa ka surok Dawki.“Ngam banse ba pan jubab na phi halor ki kam jong ka Company ba la don dak sniew-ARSS, kumba nga la ïoh jingtip ka dei kaba don dak sniew bad kaba la shah kyntait namar ka jingpyntrei torti ïa ka surok Dawki ha ka jylla,” ong u Marak.“Kumno (kane ka company) ka pyntrei sa ha rilum Garo bad mano ba aiti ïa ka kam sha ki bad halor kiei ki kyndon?  Ki trok Dumper jong kane ka Company ki dei kiba la ngat ha kiba bun ki jingjia aksiden ha rilum Garo ha kaba bun na ki lanot ki la mynsaw jur, dang shen kawei ka la jia ha ka por shiteng sngi jong ka Sngi u Blei.  Mynta ka nohphai sngi, kawei ka samla ka la mynsaw na ki bynta jong ka kjat bad mynta ka dang don ha ka jingshah sumar ha Tura Civil Hospital,” la ong u Marak.“Ki trok Dumper ki la ngat ha ki ar tylli ki jingaksiden ha ka MDC Constituency jong nga tang hapoh khyndiat por bad mynta ka sngi ha ka por shiteng sngi ka la jia hajan ka ophis MBOSE.  Kane ka dei ka jingjia aksiden kaba ar kaba tynrah da ka trok Dumper ha kaba ka khynnah kaba dang 14 snem ka la mynsaw jur na ki bynta jong ka kjat,” bynrap u Marak.“Halor ka jingdon jingïadei bad ka ARSS, nga dawa jur ban shimkam bad ban pynsangeh ïa ki jingtrei jong ki bad ïa baroh ki jaitkam bad ban pynshitom ïa kiba donkti halor kane ka aksiden,”la dawa une u MDC ka BJP.U la pan jubab ruh da ka jingthoh ba kumno kane ka company ba la shah ai dak iong ka dang ïohkam ha rilum Garo.“Da kaba buh sharud ïa ki kam pynroi ha rilum Garo, ka jingmang pisa da ka Sorkar Pdeng ym dei satia ban ai sha ka company ba la don dak sniew.  Namarkata, nga kyrpad mardor ban leh eiei, ai ba ki kam ba la shim da ka ARSS Company dei ban pynsangeh mardoh bad ka jingïaid ruh jong ki trok, khamtam ka jingïaid ki trok Dumper ha ka por mynsngi dei ban pyrkhing ha ki jaka sor,” ong shuh shuh u Marak.",NA U CM PAN JUBAB U MDC KA TURA BA AIKAM ÏA KA ARSS COMPANY HA RILUM GARO,https://batesitv.com/na-u-cm-pan-jubab-u-mdc-ka-tura-ba-aikam-ia-ka-arss-company-ha-rilum-garo/
": Ka KSU East Jaiñtia Hills District Union (EJHDU) ha ka sngi Balang ka la ujor sha u Deputy Commissioner jong ka East Jaiñtia Hills u A. Baranwal pyrshah ïa ki karkhana pynmih dewbilat halor ka jingbym pynmih ïa ki khubor lait kam (Advertisement) ha ki lad pathai khubor ha jylla Meghalaya ba manla ka por.Ka seng ka lap ba kiba bun ki kam kiba lait ha kine ki karkhana la pyllait sha kiwei pat ki kot khubor kiba dei na kiwei pat ki jylla kum sha Bihar, Assam bad kiwei kiwei.Kane ka jingleh jong kine ki karkhana ka pynbitar ïa ka seng bad ka pyni ba kim burom bad kheiñ snep satia ïa ki trai ri trai muluk ha ka liang ka ïohkam ïohjam.“Kane ka jingleh kine ki karkhana pynmih dewbilat ba don ha ka thaiñ East Jaiñtia Hills District hi baroh kawei ka pyni shai ba ki kwah tang ban kjit ïa ka spah mariang ka jong ngi khlem da sngewlem tang khyndiat ruh ïa ki bapli ki samla jong ngi kiba la pyndep ïa ki kyrdan pule bapher bapher bad kiba long tbit (Qualified) ban trei ha kata ka kam kaba dei hi ka laiñ pule jong ki,” ong ka KSU.Ka seng ka dawa na u DC bad la kyntu ba ki dei ban tuklar ïa kane ka kam bad kim dei ban ïaid lait ban pynmih ïa kano kano ka kam ha ki lad pathai khubor ka jylla.Ka seng ha kane ka sngi ka la pynpaw ruh ba kan sa wanrah ïa ka job fair ha ka thaiñ East Jaiñtia ha kaba kine ki karkhana kin hap ban thep kam ïa ki samla ka thaiñ ryngkat ka jingïatreilang bad ka bor district lada long kaba lah.Haba ïakren halor kane ka phang, u DC u la ong ba un ai da ka jingthoh sha baroh ki cement plant ba don hapoh district ban ïakren ïa kane ka kam.",UJOR KA KSU SHA U DC BYM PYNMIH KI KARKHANA DEWBILAT ÏA KI ADVERTISEMENT LAITKAM HA KI KOT KHUBOR,https://batesitv.com/ujor-ka-ksu-sha-u-dc-bym-pynmih-ki-karkhana-dewbilat-ia-ki-advertisement-laitkam-ha-ki-kot-khubor/
"Kawei ka kali Sorkar ka la ingkhong hadien ba ka la wiang ding ha ki runar ki bym lah ban ithuh durkhmat ha ka miet sngi Palei hajan ka ophis Water Resources ha Dhankheti, Shillong.Kane ka kali Bolero kaba don ïa u nombar ML01-A-0175 jong ka tnat Water Resources ka la shah wiang ding katba dang pynieng ha phyllaw jong kane ka ophis, la ïathuh ki Pulit.Na ka jingbamduh jong ki thylliej ding kane kali ka julor.  La suba ba ki runar ki la kawang da u petrol bomb, la ïathuh shuh shuh ki Pulit.Ki Pulit ki la register case halor kane ka jingjia bad ki Pulit ki la pynlong ka jingthwet kaba jur ban ïohkem ïa kiba donkti.Ha ka miet sngi Balang la ïoh jingtip ba ki runar ki la kawang Petrol Bomb ha ka ktem sah ki Pulit Central Reserve Police Force (CRPF).U Superintendent of Police ka East Khasi Hills Rituraj Ravi ha ka jingïakren bad ki lad pathai khubor ha ka sngi Palei u la ïathuh ba watla ki Pulit kim shym la ïoh pdiang ïa ka jingujor hynrei ki la lap ïa ki lyngkhot bilor ba la pait harud surok bad la pynlong ïa ka jingtohkit.Katkum ka jingïathuh jong u SP, haduh mynta ki don ym duna ïa ka hynñiew tylli ki jingjia kawang petrol bomb ha kylleng ka sor Shillong.  “Ka jingtohkit ka la ïaid shakhmat bad ngin pynthikna ba ki nongkam bymman kin ngat ha ki kynjri jong ka aiñ,” la ong u SP.Mynta ka taiew, ki runar ki la kawang petrol bom hakhmat ka Shillong Sadar Police Station bad ha Rynjah Police Station.  Ym tang katta, ki runar ki la kawang petrol bom ruh ïa ki kali ba la pynieng ha phyllaw jong ka ophis Meghalaya Government Construction Corporation Limited (MGCC) ha Rilbong.  Ki kali ki la shu lait thaw na ka jingkem ding namarba u petrol bom um shym la bthei.Shwa kane, ki runar ki la kawang petrol bom ïa ki kali ba la pynieng ha Jowai Police Reserve ha kaba kawei ka kali Gypsy jong u nongtrei ka la ingkhong katba kawei ka kali Pulit ka la shu julor tang na ki bynta ba shakhmat.Tang hapoh u bnai Iaiong haduh mynta  ki jingshah kawang petrol bomb ki la jia ha Mawlai Police Station, nangta ia ka kali ba synran jong u Director (Personel) ka NEEPCO ha Demthring, ka jingshah kawang petrol bom ka iingsah u Symbud Myntri Rangbah ka Jylla Bah Sniawbhalang Dhar ha Nongmynsong.Haduh mynta, ki Pulit kim shym la ïohkem satia ki briew kiba donkti ban kawang petrol bom kylleng ka sor Shillong ïa ki ophis treikam ka Sorkar.“Ngi la rejistar ejahar bad ka jingtohkit ka la ïaid shakhmat.  Watla kam pat don kano kano ka jingjulor ne ka jingmynsaw,” la ong u SP.U SP u la ïathuh ba ka tnat Pulit ka la pynkhlaiñ ïa ka jingïaid pahara kylleng ka Sor Shillong ha ka por mynmiet khnang ban pynneh ïa ka shongsuk shongsaiñ.",SHAH KAWANG PETROL BOMB KA KALI KA TNAT WATER RESOURCES HA DHANKHETI,https://batesitv.com/shah-kawang-petrol-bomb-ka-kali-ka-tnat-water-resources-ha-dhankheti/
": Ki ophisar jong ka ophis Headquarters Preventive, Customs, North Eastern Region, Shillong  kiba la ïoh ïa ka jingtip kaba bniah ki la pynap shrip ha surok Silchar-Jiribam ha ka 29 tarik, Ïaiong, 2024 hadien ba ki la ïoh jingtip ba ki don ki briew kiba rah ïa u drok.Ha kane ka jingpynap shrip, ki ophisar ka ophis Customs ki la ïoh bat ïa ki arngut ki briew na ka thaiñ Kashipur ha surok Silchar-Jiribam bad ïoh kurup haduh 2.270 kilo u dawai Methamphetamine uba shongdor 2.23 klur.Ïa kine ki arngut la kem hapoh ki kyndon jong ka Narcotic Drugs and Psychotropic Substances Act, 1985.  Ka jingtohkit ïa kine ki arngut mynta ka dang ïaid shakkhmat.Ka ophis Customs ka kyntu ruh ïa kino kino ki riewpaidbah ban jingtip shaphang ki jingkhaii tuh ïa ki mar rem dor, ïa ki lut pisa thok, ki ksiar bad kiwei kiwei ki kam bymman ha kaba ïa ki kyrteng jong ki nongai jingtip yn buhrieh noh bad yn ai ruh ïa ka khusnam.",2.270 KILO U DAWAI METHAMPHETAMINE BA SHONGDOR 2.23 KLUR KURUP KA OPHIS CUSTOMS,https://batesitv.com/2-270-kilo-u-dawai-methamphetamine-ba-shongdor-2-23-klur-kurup-ka-ophis-customs/
": Ki Pulit ka East Jaiñtia Hills District kiba la pynlong ka jingtalasi kai ha surokbah National Highway-6 ha ka sngi Balang ha ka por kumba 5:30 baje janmiet ki la pynsangeh ïa kawei ka kali Maruti S-Presso (Tourist) kaba don ïa u nombar ML04-B-6638 bad na kane ka kali ki Pulit ki la ïoh ban kurup ïa u drug Heroin bad ki dawai kuli beaiñ.Ki Pulit ki la ïathuh ba ki la ïohbat ïa kane ka kali katba ka dang wan na ki thaiñ Kalaiñ, Assam bad ki don hynñiew ngut ki briew bashong hapoh kane ka kali.Ha ka jingtalasi ïa ka kali, ki Pulit ki la lap ïa kawei ka bek plastik kaba la buhrieh hapoh ka Seat jong u nongñiah kali bad ynda la plied la lap ïa ka synduk thep sabon kaba don ïa u kynja powder rong sawbyrtem ïa uba la suba ba u dei u Drug Heroin uba khia 9.9 grams.Shuh shuh ki Pulit ki la lap ruh sa kawei ka plastik rong iong ba la thep 24 song ki dawai kuli Nitrajepam tablet ba don 10 tylli ki dawai kuli bad kiba khia 2.4 gram.Ki Pulit ki la kem noh ïa u Jowel Dkhar, 20 snem ka rta na ka shnong Moolamanoh, East Jaiñtia Hills District bad register case pyrshah ïa u ha Lumshnong Police Station.","9.9 GRAM U DROK KURUP KI PULIT KA EAST JAIÑTIA HILLS, SHAH KEM UWEI",https://batesitv.com/9-9-gram-u-drok-kurup-ki-pulit-ka-east-jaintia-hills-shah-kem-uwei/
"Ka Hynñiewtrep Youths Council (HYC) ka la ïaiban ïa ki bor ba dei peit ban kyndang ïa ki poiwir kiba sah be-aiñ ha Lum Survey kaba don mar pyrshah bad ka Fire and Emergency Station, Iewduh, Shillong.Ha ka shithi ba la phah sha u Deputy Commissioner ka East Khasi Hills District, sha ka Defence Estate Officer, Guwahati Circle, Narangi Military Station bad sha u Chief Executive Officer (CEO) ka Shillong  Cantonment Board (SMB) ka seng ka la  pyntip ba ka jingjurip ha ka 25 tarik u bnai baladep ka la lap ba ki don kumba 80-100 tylli ki longiing kiba sah ha kane ka jaka khlem ka jingïoh jingbit na ka Cantonment Board lane na kino kino ki bor ba dei peit.Ka seng ka la ong ba kane ka jaka sah ka long kaba isaitmet na ka bynta ka nongbah Shillong bad ka Jylla baroh kawei.“Ngi la ïoh jingtip ba kane ka jaka ka dei ka ktem jong ki kam runar ruser kum ka jingkhaii bad shalan ïa u drok hapoh nongbah  bad ka jaka rieh tngen jong ki poiwir kiba wan na kiwei kiwei ki ri,” la ong ka seng ha ka dorkhas ba la soi da u President u Bah Roy Kupar Synrem bad u General Secretary u Bah Rhembor G. Saibon.Hadien ba ka seng ka la ïoh jingtip na u CEO ka Shillong Cantonment Board ba kane ka jaka ka dei kaba hap hapoh ka jingkhmih jong ka Defence Estate Officer, Guwahati bad ka don ruh ka bynta jong ka jaka kaba don hapdeng ka jingïaleh mukotduma.“Ha ka jingtohkit jong ngi, ngi la lap ki don lai tylli ki mukotduma ba dang sah pohing ha ka Kashari u District Judge, Shillong ha kaba ïadei bad ki Eviction Notice ba la ai sha ki lai ngut ki briew, kiba shong iing ha ka jaka (kaba heh kumba 200 haduh 500 sq. ft. kawei), hapoh ka Section 5 jong ka Public Premises (Eviction of Unauthorised Occupants) Act, 1971 da ka Estate Officer, Guwahati. Ngi la ïakynduh ruh ïa uwei u briew uba la ïoh ïa ka notis bad uba la ujor da ka mukotduma pyrshah ïa ka jingïoh Eviction Notice bad u la pynshai ha ngi ba ka lyngkhot jaka kaba dang sah pohding ka jingïaleh mukotduma ka dei ka jaka kaba rit bad kam dei satia ka jaka kaba heh ba la shna be-aiñ ïa ki ing tap shiliang da ki poiwir.  Namarkata, ka jingkylli ba kane ka kam ka long ka jingkheiñ dewthala kam don satia bad ka jingkyndang ïa kiba sah be-aiñ lah ban leh da ki bor ba dei peit ha ki jaka bym don ka jingïaleh mukotduma,” la ong ka seng.“Namarkata, ngi dawa ïa ka jingpynshai bad ban tip ïa ka jingshisha bad ban pynstet ïa ka kam halor ka jingujor jong ngi ïa ki briew kiba sah be-aiñ, ngi kyntu ïa phi ba phin pynlong ïa ka jingtohkit dalade ha kane ka jaka ryngkat bad ngi bad ki nongmudui mukotduma ba la kdew haneng, hapoh shi taiew naduh mynta ka sngi, khnang ban dup lah ban kyndang ïa kiba sah be-aiñ na kane ka jaka,” la ong shuh shuh ka seng.“Lymda kumta, ngin ym don lad shuh da kumwei pat hynrei ngin leit ban leit pynshisha hi da lade ryngkat bad ki nongmudui mukotduma da ka jingsakhi lang jong ki lad pathai khubor na ka bynta ka jingtip jong ki paidbah,” la ong ka seng.",SHITAÏEW AIPOR KA HYC BAN KYNDANG ÏA KI POIWIR BA SAH BE-AIÑ HA LUM SURVEY,https://batesitv.com/shitaiew-aipor-ka-hyc-kyndang-ia-ki-poiwir-ba-sah-be-ain-ha-lum-survey/
": U Rangbah Kur jong ka Kur Mawlong Bah Harison Mawlong u la pynshai ba ka Kur Mawlong Mawmih & Krang Mawkhar ka la ïoh jingtip ba don ka don ka jingïajied nongkitkam sopsop khlem ka jingtip ki Rangbah Kur ne ka Kur baroh kawei kumba la paw ha ki lad pathai khubor ha ka 20 tarik, Rymphang, 2024 ba ka Kur ka la jied ïa ki nongkitkam ba thymmai ha ka 10 tarik Rymphang, 2024.“U Rangbah Kur Bah Harison Mawlong uba la long u Rangbah Kur la kumba 40 snem tam bad dei satang ma nga marwei ba dei u Kñi, baroh ki la khlad lut.  Ka kur ka pynpaw ba ka khubor ka long kaba bakla bad pynthohbria ïa ka Kur Mawlong Mawmih & Krang Mawkhar,” ong u Bah Harison ha u kyrwoh.U la pyntip ba ka Kur Mawlong Mawmih & Krang Mawkhar ha ka 28 tarik Jymmang 2017 ka la pynlong ïa ka jingïalang ba la pynïaid da u Rangbah Kur (L) Ephrain Mawlong ha kaba la shim ïa ka rai naduh ka 28/05/2017  shakhmat ba ki nongkitkam jong ka Kur yn jed noh da ka jinghiar pateng katba dang don ki Kñi kin long beit ki Kñi ki nongpynïaid kur baroh kum ka riti pynïaid u Khasi hyndai bad kan sa hiar hà ki Pyrsa bad kumta terter sa ki pyrsa ksiew, pyrsa miaw.  Kum ka Kur Mawlong Mawmih & Krang Mawkhar kane ka sngi la weng noh ïa ka jinglong Secretary Kur Mawlong Mawmih & Krang Mawkhar barim u Bah Rangshanbor Mawlong namarba u dang dei tang u pyrsa ksiew hakhmat ki Kñi kiba bun bad ka Mawlong Mawmih/Krang ka la jied thymmai noh ïa u Bah Johhny Mawlong uba dei u pyrsa trai jong u (Late) E.K Mawlong bad la pynskhem ïa u da ka Dorbar Kur paidbah kaba la long ha Mawmih ha ka 19/09/2019.  La nang pynskhem shuh shuh ïa ki nongkitkam jong ka Kur da kaba rejistar hapoh ka DC Office, Shillong ha u snem 2023 naduh u Rangbah Kur, Secretary Kur bad ki Executive Members.Ha kane kajuh ka jingïakynduh lang jong ki para Kur Mawlong Mawmih & Krang Mawkhar ki pynpaw ka jingsngewkhia kaba jur ïa ka jingleh jubor jong u Secretary kur barim Bah Rangshanbor Mawlong ban leh ki kam khlem ka jingtip ka kur bad ban ym burom ïa ka jing pynkheiñ Secretary Kur jong u da ka rai u paidbah Kur Mawlong Mawmih & Krang Mawkhar. Kumta halor kane ka jingleh jong une uba kam Secretary kur ka pynlyngngoh ba kumno u nud ban khot ïa ka Dorbar Kur sopsop khlem ka jingtip jong ka Dorbar Kur Mawlong Mawmih & Krang Mawkhar bad  khlem ka jingdon lang jong u Rangbah kur u Bah Harison Mawlong uba long sa tang ma u Kñi Rangbah uba dang don haduh mynta.Ka Kur Mawlong Mawmih & Krang Mawkhar  ka pynrem jur ïa kum une u ba kam Secretary u dang dei tang u kyrdan pyrsa ksiew u lah ban ïaid lait ïa ka dorbar kur, ka kur ka dap da ka jingpyrshah ba khraw bad pynrem ba kumno u briew u bym don jingithuh da ka Kur Mawlong Mawmih & Krang Mawkhar , u nud ban leh donbor  bad ban khot ïa ka dorbar kur khlem ka jingtip lang jong u kñi Rangbah.Ka Kur Mawlong Mawmih & Krang Mawkhar ka maham ba ym dei ban pynkulmar ïa ka kam Kur Mawlong Mawmih & Krang Mawkhar ka don hapdeng ka suk ka saiñ bad ka maham ba ym dei mano mano ban mushlia lane pynsniew ïa ka kam Kur Mawlong Mawmih & Krang Mawkhar.Ka Kur ka pynpaw ba katkum ki kyndon  treikam jong ka Kur Mawlong Mawmih & Krang Mawkhar, ïa ka kam nongïalam kur ki dei ban bat beit ki kñi ym dei da ki pyrsa ksiew, lada ki kñi kim don shuh kan sa hiar ha ki pyrsa nangta ter ter sa ki pyrsa ksiew pyrsa miaw. Kane ka jingleh jong une u pyrsa ksiew ka pawshai ba um burom shuh ïa ki kñi bad u la pynkheiñ ïa ki kyndon treikam  jong ka kur, la ong shuh shuh u Rangbah Kur Bah Harison Mawlong.",PYNSHAI KA KUR MAWLONG MAWMIH & KRANG MAWKHAR,https://batesitv.com/pynshai-ka-kur-mawlong-mawmih-krang-mawkhar/
"Ki Pulit ka East Jaiñtia Hills District kiba pynlong ïa ka jingtalasi bad khynra ïa ki kali ha Ratacherra Out Post ha  surokbah NH-6 ha ka step sngi Baar ki la ioh ban kurup ïa u drok uba shongdor T. 1.1 klur na kawei ka kali kaba don ïa u nombar ML05 X 7741.Ki Pulit ki la iathuh ba ha ka jingtalasi bad jingkhynra na ka la lap ïa ki song kiba la suba jur ba la thep ia u drok bad ha ka jingtalasi la lap ia u drok Heroin uba khia 136 grams.  Ka dor ïew jong une u drok ka la poi T. 1.1 klur.Ki Pulit ki la kem noh ïa ki lai ngut ki briew kiba la donkti ban rah ïa u drok kiba la tip kyrteng kum u Tazirul Sheik, na ka shnong 20 Fersakandi, West Garo Hills uba dei ruh u nongñiah jong ka kali, u Binod Baro na Ukhura, Kamrup District, Assam bad u Abdul Mukit na Shiberchak, Badarpur, Karimganj District, Assam.Ki Pulit ki la kurup ïa ka kali bad lai tylli ki Mobile Phone.",KURUP KI PULIT EAST JAIÑTIA HILLS ÏA U DROK HEROIN BA SHONGDOR 1.1 KLUR,https://batesitv.com/kurup-ki-pulit-east-jaintia-hills-ia-u-drok-heroin-ba-shongdor-1-1-klur/
": Arngut ki briew kiba la shah kynnoh ba ki dei kiba ki donkti ha kaba thmu ban leh be-ijot ïa kawei ka samla kynthei kaba la don kumba 17 ne 18 snem ka rta ha kawei ka shnong kaba don ha ka thaiñ Nongthliew, kaba hap hapoh ka Eastern West Khasi Hills District, ha ka sngi Thohdieng ki la shah bom shnong haduh ban da jem jai ha ki paidbah nongshong shnong.Kane la jia ha ka por kumba 12:00 baje mynsngi bad u Sordar Shnong u la ioh jingtip ha ka por kumba 1:30 baje noh sngi.U Sordar Shnong ha ka jingïakren bad ki nonglum khubor u la ong, “kine ki arngut ki la ktah kti ïa ka samla kynthei bad ka don ruh ka dak na ryndang (jong ka kynthei) ïa kaba ki thmu leh be-ijot ne ki thmu pynïap ïa kata ngim tip.  Ki la don ki paidbah kiba la ïoh ïa kane bad ki la beh bad iohbat (ïa kine ki arngut). Ki paidbah ki la pyntip sha nga kum u Sordar Shnong.”U la ïathuh ba ha kaba nyngkong, la rah ïa kine ki arngut ha ka ing jong ka samla bad phla ruh ba ki arngut ki shynrang ki la thmu ban leh be-ijot ïa ka da kaba pynap da ka tari.“Kum u Sordar Shnong uba don jingkitkhlieh, ngi la ïalam noh ïa kine ki arngut sha Dorbar Hall jong ka shnong khnang ba ngin pyllait ïa ki na kano kano ka jingjia kaba sniew ïa kine ki arngut,” la ïathuh u Sordar.U la ïathuh ba ki paidbah na ki shnong kiba marjan tang shu ioh jingtip halor kane ka jingjia ki la wan poi hapoh ka shnong.  “Ki riew rangbah jong ka shnong ki la pyrshang katba lah ban ïada ïa kine ki arngut ban ym jia kaei kaei kaba sniew ïa ki bad ngi la pyntip ruh sha ki bor jong ka aiñ (Pulit).  Ki Pulit ki la wan poi hapoh shnong hynrei ki paidbhur ki la thombor bad kim shah satia ïa ki Pulit ban tur shajan,” la ïathuh shuh shuh u Sordar Shnong.U la ïathuh, katba u dang ïakren bad ki Pulit, ki paidbhur ki la nang wan tur ban ym ailad satia ban pyllait im ïa ki arngut.“Katba ngi dang ïakren (bad ki Pulit) namar ka jingbun shaba palat ki paidbhur ngim shym la lah ban tehlakam. Ki paidbhur ki la pynpait wat ïa ka jingkhang nar (jong ka Community Hall).  Dei haba ki paidbhur ki la ioh rung shapoh ka Dorbar Hall ngim shym la lah shuh ban tehlakam ïa kane ka jingjia,” ïathuh u Sordar.U la ong ruh ba kum ka shnong ka la pyntip ba ka tnat Pulit kan phah kham bun ki bor Pulit hynrei namar ka jingduna jong ki  Pulit ki paidbhur ki la bom la shoh hakhmat jong ki Pulit (ïa ki arngut).Haba kylli, u la ïathuh ba kine ki arngut hadien ba ladep bamja sngi ki la mih na ka jaka trei bylla bad ym tip satia shaei ki leit.  U don ruh uwei u rangbah uba trei bylla lang bad uba sakhi ïa ka jingjah jong kine ki arngut na jaka trei hynrei tad haduh ban da poi ha u pud ba kin da shah bom shnong, la bynrap u Sordar Shnong.Hadien kane ka jingjia, ki Pulit ki la pynkit noh ïa kine ki arngut kiba la mynsaw jur sha Tirot Sing Memorial Civil Hospital, Mairang.Uwei napdeng kine ki arngut u la khladnoh ynda poi ha Civil Hospital, Mairang, katba ïa uwei pat uba dang lait im la pynkynriah noh sha Shillong Civil Hospital ban ioh jingsumar.La ioh  jingtip ba uba khladnoh u dei u rangbah uba la don 36 snem ka rta bad u don 6 ngut ki khun.Ki bahaiñg hasem ki la ïathuh ba ki paidbhur kim shym la ailad satia ban ïakren pynbeit hadien ba la rah ïa ki arngut sha Dorbar Hall bad nalor kata ki paidbhur ki la tangon ïa ki arngut hakhmat jong ki.","TANGON KI PAIDBHUR HAKHMAT KI PULIT ÏA ARNGUT KI SUBA DONKTI LEH BE-IJOT ÏA KA SAMLA, ÏAP UWEI",https://batesitv.com/tangon-ki-paidbhur-hakhmat-ki-pulit-ia-arngut-ki-suba-donkti-leh-be-ijot-ia-ka-samla-iap-uwei/
"U Myntri ka tnat Bording ka Sorkar Jylla u Abu Taher Mondal u la leit jurip ïa ka Myntdu Leshka Hydro Project ka jaka pynmih bording kaba don ha West Jaiñtia Hills District ha kaba la synran lang da u u Director ka Meghalaya Power Generation Corporation Ltd (MePGCL) Bah R. Majaw bad ki heh jong ka MePGDCL.Ka jingleit jngoh ïa ka jaka pynmih bording ka long ban sngewthuh katno ka pynmih bording mynta na kane ka jaka bad ban peit ïa ka jingdonkam bad ka jingïakren ba kumno ban pynbha ïa kane ka bynta kaba nyngkong bad ïa ka jingtrei yn sa pyndep ha ka 15 tarik u Jylliew 2024.Ha kane ka jingïalang kaba la long ha ka sngi Thohdieng la shem ba ka don kawei ka jingeh hapoh ka jaka pynmih bording Power House ba kam don ïa ka signal ban kren mobile, dei na kane ka daw ba la ai jingmut ban thied ïa ki kor phah jingtip VHF Sets hapdeng ka jaka pynmih bording bad ka jaka pynlang um ka dam.Ha kane ka sngi u Myntri kam bording u la leit ban jngoh ruh ïa ka dam bad ban peit ïa ka jingtrei ban pynbha ïa ka bad u la ban jur ba dei ban da trei sani ïa ka kam bad ïa kane ka jingtrei la pyntrei da ka M/S. Multi Tech Engineers.Kane ka jingleit jngoh jong u Myntri ka long ban pynthikna ïa ka rukom pynmih bording kaba biang na ka Leshka Project.",LAP U MYNTRI BORDING BYM DON NETWORK HA POWER HOUSE KA LEAHKA HYDRO PROJECT,https://batesitv.com/lap-u-myntri-bording-bym-don-network-ha-power-house-ka-leahka-hydro-project/
"Shillong, April 30: Sawmer SC grabbed full honours against Nongthymmai SC in what was their last outing of the Shillong Premier League 2023, winning 2-1 at the SSA Stadium at First Ground, Polo, here today. Shining Nongdhar (11’) and Rheadolf N Daloi (30’) scored for Sawmer in the first half, while Rabi Hansda (67’) pulled one back for Nongthymmai in the second. The last goal happened to be the 100th of SPL 2023.Both sides had gained promotion to the SPL from the First Division, which Sawmer won last season ahead of second-placed Nongthymmai. Playing with the elite clubs in the SPL was a big step up (though Sawmer have been in the SPL before for one season in 2018).Sawmer end with 6 points, their other win coming against Ryntih SC, while Nongthymmai finish on 3, having beaten fellow strugglers Nangkiew Irat. Today’s win moves Sawmer up to sixth place but Nangkiew Irat (also 3 points) still have two games to go, so they can still be overtaken.After a fairly languid start to the match, Shining scored from outside the box following a move from the right flank.Team mate Mark Austin Wanswett then saw his effort denied a few minutes later by a full-blooded dive by Nongthymmai goalkeeper Akash Thapa.Half an hour into the match, Sawmer counterattacked following a Nongthymmai free-kick and Lamshaphrang Kurbah delivered a through ball for Rheadolf, who timed his run perfectly behind two defenders. From just outside the box, he flicked the ball into the bottom corner of the net to double Sawmer’s lead.Nongthymmai’s only real effort in the first half came in the 45th minute when Y Gopi Singh clattered the crossbar.His team were more aggressive in the second half, with Andyson Lapang missing out twice, first with Sawmer keeper Pyrshang Dkhar pushing a shot on target away and then a long-range effort scooted just over the bar.Rabi finally got one to stick, although his shot from a nice move through the defence came off the horizontal before crossing the goal line.By this point Sawmer were looking a little nervous and their passing a little more erratic. However, they dug into their reserves and held off Nongthymmai for the remaining minutes and gratefully welcomed the final whistle when they could breathe a sigh of relief.Tomorrow Nangkiew Irat will take on Shillong Lajong FC at 3:15pm.",SHILLONG PREMIER LEAGUE 2023: SAWMER END SEASON WITH VICTORY OVER NONGTHYMMAI,https://batesitv.com/shillong-premier-league-2023-sawmer-end-season-with-victory-over-nongthymmai/
": Uwei na ki nongshah mudui uba dang dei u khynnah uba dang hapoh 18 snem ha ka por ba la jia ka jingkynnoh shah leh be-ijot ïa kawei ka samla hadien ba la pynsaphriang ïa ka video ha ka WhatsApp, u la ujor ejahar kylla pyrshah ïa kane ka samla ha Rynjah Police Station.Katkum u kyrwoh ba la phah da u Superintendent of Police ka East Khasi Hills Rituraj Ravi ha ka sngi Baar, la ïathuh ba une u khynnah u la kynnoh kylla ba u la shah leh khlemakor ha kane ka samla.U SP u la pyntip ba ki Pulit ki la register case hapoh ka POCSO Act bad Indian Penal Code bad ka jingtohkit mynta ka la ïaid shakhmat.Kum ban shu pynkynmaw hangne, kane ka samla kaba la don kumba 26 snem ha ka 20 tarik mynta u bnai ka la mudui da ka ejahar sha ki Pulit ka Rynjah Police Station halor ka jingshah leh be-ijot ha ki saw ngut ki khynnah kiba la don kumba 20 bad 21 snem ka rta.Katkum kane ka ejahar kane ka samla ka la ïathuh ba kane ka la jia ha kawei ka jaka ha nongbah Shillong ha u bnai Nailur, 2023 bad ïa ka video ba ki la ring dur ha ka por ba ki la leh be-ijot ïa ka ki la pynsaphriang ha ka Social Media shwa ka elekshon Lok Sabha kaba dang dang shu dep long shen.Kane ka samla ka la phla ba ka ïa ithuh ithaw bha ïa uwei na pdeng kine ki saw ngut lyngba ka jingïalehkai PubG bad ha u bnai Nailur, 2024 une u paralok jong ka, u la khot sngewbha ïa ka sha ing bad da ka jingshaniah ïa la u jong u paralok ka la leit sha ing jong u khlem suba ïa ka jingmut sniew barieh jong u.  Dei ha kum kane ka por ba ma u bad lai ngut ki paralok ki la khleh da u jingdih pynbuaid ha ka umsoh bad ai dih ha ka kat haduh ba kam tip briew shuh ïalade. Dei ha kane ka khyllipmat ba ma u, bad ki lai ngut ki paralok ki la shim kabu ban leh be-ijot ïa ka ryngkat bad ka jingring video ïa kane ka kam pohjait.",UJOR KYLLA SA U KHYNNAH ÏA KA SAMLA BA SHAH LEH BE-IJOT HA KI SAW NGUT,https://batesitv.com/ujor-kylla-sa-u-khynnah-ia-ka-samla-ba-shah-leh-be-ijot-ha-ki-saw-ngut/
": Ka kynhun ki samla wadkam ha ka sngi Baar ki la byrngem ban ujor sha Ingbsihar Meghalaya High Court lada ka Sorkar Jylla kam lah ban pynbeit ïa ka jingdkoh ha ka rta rungkam ha ka jingthungkam ha ka tnat Pulit.Kane ka kynhun ki samla wadkam ba la lamkhmat da ka samla Barilang Pyngrope ki la aiti ïa ka dorkhas ha u Secretary ka tnat Home (Police) u Bah Cyril V. Diengdoh.Ha ka jingïakren bad ki lad pathai khubor hadien ba la aiti ïa ka dorkhas, ka samla Barilang ka la ong, lada ka Sorkar kam lah ban pynbeit ïa ki jingduna ba ki la kdew, kim banse ban leit ujor sha ka Ingbishar.Ka la ong ba ka jingkwah jong ki samla wadkam ka long ba ka rta rungkam ha ka tnat Pulit ka dei ban long katkum ka Office Memorandum (OM) jong u snem 2022.Kane ka samla ka la ong hadien ba la ïohi ba ka sorkar ka la buh ïa ka Revised Guidlines khlem da pynmih ïa ka Notification, mardor ki samla wadkam ki la mih shakhmat ban pynpaw ïa ka jingpyrshah halor kane da kaba leit pynsngew sha ki bor ba dei khmih bad sha ka tnat Kam Pohing.","BA PYNRIT ÏA KA RTA THUNGKAM PULIT, BYRNGEM KI SAMLA BAN UJOR SHA ÏINGBISHAR",https://batesitv.com/ba-pynrit-ia-ka-rta-thungkam-pulit-byrngem-ki-samla-ban-ujor-sha-iingbishar/
"Ki Pulit ka East Jaiñtia Hils District kiba la pynlong ia ka jingtalasi ia ki kali ha Ratacherra Infil Check Post, East Jaintia Hills District ha ka sngi baar, ha ka por kumba 10:00 baje mynmie, kawei ka Bos Night Super jong ka MTC kaba don ia u nombar ML-03-0216 ka la shah pynsangeh bad shah talasi.U Superintendent of Police jong ka East Jaintia Hills District, u Giri Prasad M. ha u kyrwoh ba la phah sha ki lad pathai khubor u iathuh ha ka jingtalasi, ki Pulit ki la ioh kurup ia u drok bad ia ki dawai kuli na uwei u briew uba la tip kyrteng kum u Mizazur Rahman Barbhuiya uba sah ha Kachudaram, Part-II, Silchar, Cachar District, Assam.Na ka met jong u Barbhuiya, ki Pulit ki la ioh kurup ia u drok ba la thep ha ki 25 tylli ki synduk thep sabon uba shongdor 2.1 klur, 3720 tylli ki dawai kuli Nitrazepam Tablets bad kawei ka Mobile Phone.Ki Pulit ki la register case hapoh ka NDPS Act bad la kem noh ia une uba donkti bad ka jingtohkit mynta ka la iaid shakhmat.“Da ka jingkyrshan jong u Myntri Rangbah ka Jylla Meghalaya bad u Director General of Police, Meghalaya, kane ka dei ka jingiohkem drok kaba heh duh ha ka sien kaba ar hapoh lai sngi,” la ong u Prasad.",KURUP KI PULIT KA EAST JAIÑTIA HILLS ÏA U DROK BA SHONGDOR T.2.1 KLUR,https://batesitv.com/kurup-ki-pulit-ka-east-jaintia-hills-ia-u-drok-ba-shongdor-t-2-1-klur/
Ka jingther jong u lapbah bad u phria ryngkat ka lyer kaba jur ha ka sngi Baar ka la wanrah ia ka jingtwa khyndew bad ka jingkhyllem jong ki diengheh bad ki diengrit ha ki bynta jong ka surokbah National Highway-6 ha East Jaintia Hills District.Kane ka jingtwa khyndew ka la jia ha ka por kumba 5:00 baje bad ha kane ka jingjia kam don kano kano ka jingjia kaba sngewsih.Kane ka jingtwa khyndew bad jingkhyllem jong ki dieng ka la jia ha ka shnong Sonapyrdi hajan ka Chek-post jong ki shipai BSF ha kaba ki dieng kiba khyllem ki la ban ia ki katto katne tylli ki trok bad kiba la julor.Kane ka jingjia ka la wanrah ruh ka jingdheng kali ha kane ka surok bah.,"THER U LAPBAH BAD U PHRIA HA EJH, KHYLLEM KI DEINGBAH HA NH-6",https://batesitv.com/ther-u-lapbah-bad-u-phria-ha-ejh-khyllem-ki-deingbah-ha-nh-6/
"Ka Defence State Office, Guwahati ka la kular ban sa phah ia ka kaiphod kaba bniah halor ka jingleh sorjamin ia ki poiwir kiba sah be-aiñ ha Lum Survey, Shillong hadien ba ki bor synshar jong ka East Khasi Hills District ki la rai ban leh eiei pyrshah ia ki kam sniew kiba mih na kane ka jaka sah be-aiñ ki poiwir.Ia kane ka jingkular la khlei da ki nongmihkhmat jong Defence State Office ha ka jingialang kaba la khot da u Deputy Commissioner jong ka East Khasi Hills District u SC Sadhu ha ka sngi balang.Ka jingkhot jingialang jong u DC ia ka Defence State Office ka long halor ka jingujor jong ka Hynniewtrep Youths Council (HYC) sha ka Sorkar halor ka jingdon jong ki poiwir kiba sah beain ha Lum Survey ha lyndet ka Them Iewmawlong.Ha ka jingiakren bad ki lad pathai khubor, u Sadhu u la iathuh ba ki nongmihkhmat jong ka Defence State Office ha Guwahati ki la wan mihkhmat ha ka jingialang bad ki la iasam jingtip bad ia ki kam ba kin sa leh ha kaba iadei bad ka jaka ha Lum Survey.“Ki (DSO) la kular ban sa iasam ia ki jingtip.  Ngin sa bishar bniah khnang ba ki jingtip ba bniah kin iarap ia ngi ba ngin dup lah ban shim rai hadien,” la ong u Sadhu.Ha kaba iadei bad ki mukotduma ba dang sah pongding hapoh ka Iingbishar u Sadhu u la pyntip, “ha kaba sdang ka la don ka jingialeh mukotduma halor kane ka jaka bad la pynksan (ia ka jinglong trai) jong ka Defence State Office.”U la ong ynda ka Defence State Office ka la phah ia ka Eviction Notice, katto katne ki briew, kiba sah hangto, ki la leit sha Iingbishar bad ka Ingbishar ka la pynmih da ka hukum (Stay Order) ba ka jingkyndang (ia ki poiwir) ka dei ban long katkum ka ain.U la iathuh ba jingbishar kaba dang shu dep long shen ka la long ha u bnai Nohprah, 2023 bad ka Ingbishar ka la buh sngi biang ha ka 27 tarik, Jymmang ban shong bishar halor kane ka kam.Haba kylli, u DC, u la ong, “ia mynta, (ym shym la leh ia ka jingsorjamin) namarba kane ka kam ka la don hapoh ka Ingbishar bad ka Ingbishar ka la buh sngi ha ka 27 tarik Jymmang ban pynmih ia ka rai.  Ka long kum ka jingkheiñ dewthala bad ngin ym pat leh ia ka jingsorjamin ia mynta.  Hynrei kin (DSO) phah ia ka kaiphod kaba bniah namarba ki ladep leh ia ka jingsorjamin.”Shuh shuh, u Sadhu u la iathuh ba ki bor synshar District kin sa shimkhia ban leh eiei pyrshah ia ki kam runar ruser kiba ju mih na Lum Survey.  “Ngin sa iatreilang bad u SP jong ka East Khasi Hills na ka bynta ban ioh ia kaiphod halor ka shongsuk shongsaiñ ha kane ka jaka khnang ba ngin dup lah ban leh eiei ia kino kino kiba pynkhein ia ki kyndon ain bad ka shongsuk shongsaiñ,” ong u Sadhu.U la iathuh ba ha kane ka jingialang la thaw ruh ia ka Joint Committee ba kynthup na ka ophis u DC, ka Defence State Office, ka tnat Pulit bad ka Municipal Board.  U la iathuh ba la phah tohkit hapoh shitaiew ha ki bor Pulit khnang ban pynshisha ia ki jingsniew kiba mih na ka jaka sah ki poiwirHalor ka jingkynnoh ba ka jaka sah ki poiwir ha Lum Survey ka dei ka ktem die drok, u DC u la iathuh ba u dang ap ia ka kaiphod na ki Pulit bad hadien ba ladep ban pynshisha yn sa shim ia ki lad ki lynti ban pynduhjait ia ki kam sniew.",KULAR KA DEFENCE STATE OFFICE BAN AI KAIPHOD SHA U DC HALOR KIBA SAH BEAIN HA LUM SURVEY,https://batesitv.com/kular-ka-defence-state-office-ban-ai-kaiphod-sha-u-dc-halor-kiba-sah-beain-ha-lum-survey/
"Ki runar ki bym lah satia ban ithuh durkhmat hynnin ka miet shiteng synñia ki la kawang da ki Petrol Bomb hakhmat ka khyrdop jong ka Sadar Police Station bad ka Rynjah Police Station bad ïa ka ophis Meghalaya Government Construction Corporation Limited (MGCC) kaba don ha ka thaiñ Rilbong.U Chowkidar uba ju ap ha ka ophis MGCC ha ka jingiakren bad u nonglum khubor jong ka Batesi Tv ula ïathuh ba ki runar ki la wan da ka Scooty bad katkum ka video na ka CCTV jong ka ophis MGCC la sngewthuh ba dei ha ka por 11:39 baje mynmiet ka sngi baar ba la kawang da u petrol bom sha ka jaka ba la pynieng ïa ki kali ha phyllaw jong ka ophis.Ha kane ka jingjia, ki ar tylli ba la pynieng ha phyllaw jong ka ophis ki la lait thaw na ka jingkem ding.Ki Pulit tang shu ïoh jingtip halor kane, ki la leit mar mar sha ka ophis MGCC bad shimti noh ïa ki lyngkhot bilor ba la pait ban pynlong ïa ka jingtohkit.",SHAH KAWANG PETROL BOMB AR TYLLI KI POLICE STATION BAD KA OPHIS MGCC,https://batesitv.com/shah-kawang-petrol-bomb-ar-tylli-ki-police-station-bad-ka-ophis-mgcc/
"Ki bor Pulit ki la pynkhlaiñ ia ka jingpahara ha Shillong bad sha ki district bapher bapher ka jylla hadien ba ki la jia ki jingshah kawang petrol bom ha ki nongkynti ka Sorkar bad kynthup ia ki Police Station.Ha ka jingiakren bad ki lad pathai khubor ha ka sngi Balang u Deputy Commissioner jong ka East Khasi Hills District u SC Sadhu u la ong, “ha ka jingshisha ia kane ladep iasyllok hynnin mynmiet bad u SP.  Ngi la pynkhlaiñ ia ka jingpahra khamtam ha ka por mynmiet.”U la iathuh ba u SP u la pynkhreh da ka buit ban iakhun pyrshah ia ki jingpynthud ia ka shongsuk shongsaiñ.“Ngi la iakren ia kaei kaba ngi dei ban leh bad ia ki lad ki lynti ban ithuh ia kiba donkti bad ngin sa pyntip,” u la ong.Shuh shuh u DC u la pyntip ba la pynmih ia ka jingbthah bakyrpang sha baroh ki tnat treikam jong ka Sorkar bad sha ki ophis Sorkar.“Ngi ladep pyntip sha baroh ki tnat ba kin long kiba peitngor bad ba kin iada ia ki nongkynti jong ka sorkar, khamtam eh ban ym buh ha ki jaka paidbah bad ia ki kali sorkar.  Ngi la pynkhlain ia ka jingpahara bad ngi kyrmen ba ha ki shi sngi ar sngi ngin sa lah ban tehlakam ia ka shongsuk shongsaiñ,” u la bynrap.","BA JIA KI JINGKAWANG PETROL BOMB, PYNKHLAIÑ KI PULIT ÏA KA JINGPAHARA",https://batesitv.com/ba-jia-ki-jingkawang-petrol-bomb-pynkhlain-ki-pulit-ia-ka-jingpahara/
": Ka tnat PWD (Roads) ka Sorkar Jylla ka la pan da ka jingthoh na ka Green Tech Foundation (GTC) na ka bynta ban pynpra noh ïa ka jingtei ba la siang dewbilat halor ka Wah Thangsniang, ha ka dong Nongrimbah, Laitumkhrah, Shillong.U Chairman jong ka Foundation, Bah H. Bansiewdor Nonglang ha ka jingïakren bad u nonglum khubor hadien ka jingïakynduh ïa u Engineer jong ka tnat PWD (Raods) ha ka sngi Balang u la ïathuh ba la ïoh jingtip ba ka jingtei ka dei ka jong ka tnat PWD (Roads) bad katkum ka jingïakren la sngewthuh ka la don ka jingsorjamin hapdeng ka PWD, ka Meghalaya Pollution Control Board, Shillong Municipal Board bad kiwei kiwei ki tnat.U la ïathuh ba ka Foundation kan sa pynkhreh ban leit aiti da ka jingthoh sha ka tnat PWD (R) lashai ka sngi Palei.“Kumba ngi la ong naduh kaba sdang ba ngin ym ailad ïa kane ka jingtei bad kum ban pynkynmaw biang ba ka jingtei ka pynkheiñ ïa ka Standing Order ba la pynmih da ka Iingbishar Meghalaya High Court ha u snem 2019 bad ka la pynkhein ïa ka Section 3 Clause A, Clause B jong ka Meghalaya Water Bodies Reservation and Conservation Guidelines 2023.  Ka la pynkheiñ ruh ïa ka Solid Waste Management Rules, 2016 bad ïa ka Construction and Demolition Waste Management Rules, 2016,” la ong u Bah Nonglang.U la ong ba ha ka jingïakynduh ka Foundation ka la dawa ba dei ban pynpra beit bad ïa ka jingtei la mang pisa hi da ka tnat PWD (R). “Ki la ong ïa ngi ba kin pynpra beit ïa ka jingtei bad ki donkam pat ïa ka jingthoh na ka Foundation,” u la bynrap.“Ka la mih ruh ka jingkren nangne nangtai ba ha Sor Shillong ki bun kum kine ki jingtei kiba la tap ïa ka wah. Sangeh noh shisyndon namarba ka Green Tech Foundation nangne shakhmat kan sa sdang ban leit jurip ïa kita ki jingtei,” ong u Bah Nonglang.“Wat pynshlur ba ka jingtei ha Wah Thangsniang kan pynshlur pat ïa kiwei pat ki jingtei halor ki wah ka Sor Shillong,” la maham u Bah Nonglang.","BAN PYNPRA ÏA KA JINGTEI HA WAH THANGSNIANG, LAITUMKHRAH, PAN JINGTHOH KA PWD NA KA GTF",https://batesitv.com/ban-pynpra-ia-ka-jingtei-ha-wah-thangsniang-laitumkhrah-pan-jingthoh-ka-pwd-na-ka-gtf/
": Ar tylli ki trok Dumper jong kawei ka Company kaba don ha ka shnong Bokmagre, Tura, West Garo Hills District ki la shah wiang ding ha ki riew shim kabu.Ki Pulit ka Aramaile Police Station ki la ïoh jingtip halor kane ha ka por kumba 3 baje mynstep sngi Balang.Marmar ki Pulit ki la pyntip sha ki Pulit ka tnat Fire and Emergency Services (F&RS) kiba la poi biang por ban pynlip ïa ka ding kaba la sdang ban klang ha ki ar tylli ki trok.Ki Pulit kiba la poi ha kane ka jaka ki la lap ba ki ar tylli ki trok ki dang kem ding.Hadien ba la lah ban tem ïa ka jingklang jong ka ding, la shem ba kawei ka trok kaba don ïa u nombar ML08-G- 9499 ka la ingkhong, katba kawei pat ka trok kaba don ïa u nombar ML08-G-1181 ka la ingkhong tang na ki bynta ba shakhmat.Ha kaba ïadei bad kane ka jingjia ki Pulit ki la register case bad ki la pynlong ïa ka jingtohkit kaba bniah ban lap ksai ïa kiba donkti ha kane ka kam.","THANG KI RUNAR ARTYLLI KI TROK DUMPER KA COMPANY HA BOKMAGRE, TURA, JULOR KAWEI",https://batesitv.com/thang-ki-runar-artylli-ki-trok-dumper-ka-company-ha-bokmagre-tura-julor-kawei/
"Ka kynhun ki Pulit ka Search and Rescue Team (SRT) ha ka sngi Saitjaiñ ka la ioh sei ïa ka met ïap jong u Prabodh Brahma uba la ngam jyllop Katba u dang jngi ha ka thwei Jingkieng Nar kaba don ha lynti ïaid kjat u David Scott ha Mawphlang ha ka sngi Thohdieng ha ka por kumba 2.20 baje noh sngi.U Prabodh Brahma u dei u samla pule jong ka National Institute of Fashion Technology (NIFT), Shillong u la duhei ïa la ka jong ka jingim hadien u la ngam jyllop ha kane ka thwei katba ma u lem bad saw ngut ki paralok ki la leit jngi ha kane ka thwei.Katkum ka jingtip ba la iohlum, la ïathuh ba u Brahma u la leit ïaid kjat bad ka kynhun jong ki samla pule ka NIFT sha lynti David Scott bad dei ynda la poi ha kane ka thwei ma u bad ki paralok ki la ïa jngi bad kumno re kumno une u samla ula ngat pynban ha ka sni jong ka jingïap.U Prabodh Brahma u dei na ka shnong krokrajhar, Assam bad ki Pulit ki la pynkit noh ïa ka met jong u sha Shillong Civil Hospital na ka bynta ban leh ïa ka Postmortem shwa ban aiti sha ki bahaïing hasem ban pyndep ïa ka jinglehniam bakhatduh.","NGAM JYLLOP U SAMLA PULE NIFT HA THWEI JINGKIENG NAR, MAWPHLANG",https://batesitv.com/ngam-jyllop-u-samla-pule-nift-ha-thwei-jingkieng-nar-mawphlang/
"Defending champions Mawlai SC ended the round robin stage of the Shillong Premier League 2023 in second place following a whopping 6-1 victory over Nangkiew Irat SC at the SSA Stadium at First Ground, Polo, here today.Felix Lalruatsanga (7’) gave Nangkiew Irat an early lead but it was one way traffic after that with goals for Mawlai by Fullmoon Mukhim (29’P), Romarius Laban (36’), Kevin Rymbai (65’), Donlad Diengdoh (68’), Pynbha Suting (73’) and Mark G Shabong (87’).This was the last match of the league stage of the tournament, with Mawlai ending on 16 points, just behind Rangdajied United FC’s 18. Shillong Lajong FC and Langsning FC follow in third and fourth positions on 15 points each, with Lajong in front based on head-to-head.The eagerly awaited semifinals will now follow next week. Rangdajied will meet Lajong in the first knockout fixture on 7 May before Mawlai face Langsning in the second semi on 8 May. Both matches will begin at 3:15pm and be held at the SSA Stadium.Nangkiew Irat stunned the opposition when a chipped ball forwards was not dealt with by the defence, opening up the way for Felix to score low past Mawlai goalkeeper Lambhamiki Lamare.However, Nangkiew Irat are the least prolific scorers in SPL 2023 – they have averaged just one goal per game and this continued today.They were not too happy when Mawlai were awarded a penalty when Abhishek Verma was adjudged to have cut down Reformer Pale in the box. Fullmoon, wearing the captain’s armband today, stepped up to take the shot and aimed it past Shambu Mistry, with the goalkeeper guessing the correct way but he was nowhere near the ball.The big man made two excellent saves in the 33rd minute to deny Donlad but the defence was poor from that point on, letting Mawlai get behind them with ease.Romarius tapped in a cross from the right flank in the 36th minute after his team had missed two similar opportunities in the few minutes before that.That left Mawlai leading 2-1 and the scoreline remained that way until 20 minutes into the second half when a defensive mistake allowed Kevin to slot in for Mawlai’s third goal of the day.Three minutes later the ball was given away to Baiaikara Swer and he laid it on for Donlad to take a running shot to make it 4-1. And just five minutes after that, Pynbha Suting, who had just come on as a substitute a short while before, took a left-footer out of the blue that came in off the woodwork to increase Nangkiew Irat’s misery.The final nail in the coffin saw Shambu guilty of a hopeless giveaway minutes from the final whistle and that allowed Mark, another substitute, to score.Nangkiew Irat thus end a terrible season dead last in the standings with just 3 points from a win against Sawmer SC. They are tied with Nongthymmai SC on points but the latter have head-to-head advantage.Given the short amount of time available to hold the SPL this season and the subsequent reduction to a single leg format, it was decided before the league began that there will be no relegation this year, which would be a relief for Nongthymmai and Nangkiew Irat as they will have an opportunity to come back stronger when SPL 2024 begins in a few months time.",SHILLONG PREMIER LEAGUE 2023: MAWLAI STEAMROLL NANGKIEW IRAT TO TAKE 2ND PLACE,https://batesitv.com/shillong-premier-league-2023-mawlai-steamroll-nangkiew-irat-to-take-2nd-place/
"Ka Jylla Meghalaya ka dei kaba wan baar ha ka ri India ha ka jingdon jong ki briew kiba ioh ïa ka jingpang bampong ne Cancer bad katkum ka jingwad bniah jong ka Indian Council of Medical Research (ICMR), ka jingdon jong ki briew kiba ioh pang bampong ha Meghalaya ka long, ki shynrang iwei na ki san ngut bad ki kynthei ka long iwei na ki khyndai.Ïa kane la pyntip da ka Head of Department jong ka Oncology Department ka Civil Hospital Shillong ka Dr Anisha Mawlong ha ka jingïakren bad ki lad pathai khubor ha ka sngi Saitjaiñ.Ka Dr. Mawlong ka la ïathuh, ha Naiwieng bad u Nohprah 2023, ka Oncology Department ka la pynlong ïa ka jingwad bniah ha ki 11 tylli ki District ka Jylla Meghalaya ban eksamin ïa ki paidbah khnang ban lap ïa kiba don ïa ka jingpang bampong.“Na ki 11 tylli ki District, tang 1093 ngut kiba wan shakhmat ban shah eksamin bad napdeng kine la lap ba 15 ngut ki don ïa ka jingpang bampong bad 71 ngut ki dei kiba hap ban eksamin bniah ha Shillong Civil Hospital,” la ïathuh ka Dr. Mawlong.“Hadien ba la eksamin bniah ïa ki 71 ngut ha Shillong Civil Hospital, la lap ba napdeng kine, 40 ngut ki don jingpang bampong bad lada kheiñ kyllum lang napdeng ki 1093 ngut kiba la wan phah eksamin paidbah (Screening), 55 ngut ki don jingpang bampong,” la ïathuh ka Dr. Mawlong.Ka Dr. Mawlong ka la kyntu ïa ki paidbah ba kim dei ban sheptieng hynrei ban wan shakhmat ban phah eksamin, shisien ha ka lai snem khnang ban lap kloi ïa ka jingpang.“Lada ngi lap kham kloi ïa ka jingpang ka jingsumar kan long kaba suk bad kito kiba don ka jingpang kin ioh ïa ka jingkoit  ha ka por kaba biang,” la bynrap ka Dr. Mawlong.Ka la ïathuh ba ka Jylla Meghalaya ka dei kaba wan baar hapoh ka ri India ha ka jingdon jong kiba iohpang bampong bad pyntip shuh shuh ba ka Meghalaya ka wan banyngkong ha ka ri India ha kaba ïadei bad ka jingdon jong ki briew kiba ioh pang bampong na ka jingkyrni ban dih bad ban bam duma.“Katkum ka kaiphod jong ka ICMR ngi tip ba ka Meghalaya ka wan baar napdeng ki Jylla hapoh ka Ri ha ka jingbun kiba ioh pang bampong ha kaba ki shynrang ka long 227.9 ngut  na ki 1 lak ngut ki nongshong shnong bad ki kynthei 118.6 ngut na ki 1 lak ngut ki nongshong shnong,” la ong ka Dr Anisha bad bynrap ba ka Meghalaya ka la wan banyngkong napdeng kiba iohpang bampong na ryndang.Ka Dr. Mawlong ka la ïathuh ba ka jingpang bampong ka la sar ym tang ha ki jaka sor hynrei ka la pur ruh wat sha ki shnong nongkyndong jong ka Jylla bad ïathuh ruh ba ka jingpang Hypertension bad Diabetes ki dei ki jingpang kiba pynïap briew jarjar nalor ba ka jingpang bampong ruh ka dei ka jingpang kaba pynïap jar jar ïa ki nongshong shnong ha kane ka jylla.Ïa mynta ka Jylla Meghalaya ka don ar tylli ki jaka sumar ïa ki briew kiba ioh ïa ka jingpang bampong ba kynthup ïa ka Shillong Civil Hospital bad ka North Eastern Indira Gandhi Regional Institute of Health and Medical Sciences (NEIGRIHMS), Hospital.Katkum ka jingathuh jong ka Dr. Mawlong, ka Cancer Wing ha Civil Hospital, Shillong kaba don 90 tylli ki jingthiah shen kan sa ioh ïa ka Machine Linear Accelerator bad ka Bracket Therapy ban sumar ïa ki briew kiba ioh ïa ka jingpang bampong.Ka la ïathuh, nalor ki tiar sumar ïa ka jingpang, ka Sorkar Jylla ka la pyntreikam da ka Meghalaya Cancer Prevention and Early Detection Mission bad lyngba kane ka mishon la ju pynlong ïa ki jingleh eksamin ïa ki paidbah ha ki bynta bapher bapher ka jylla ban lap bad ban sumar biang por ïa ki nongpang ba la ithuh ba ki don ïa ka jingpang bampong.",55 NGUT KIBA ÏOH JINGPANG CANCER HA KA SCREENING TEST HA KI 11 TYLLI KI DISTRICT HA U 2023,https://batesitv.com/55-ngut-kiba-ioh-jingpang-cancer-ha-ka-screening-test-ha-ki-11-tylli-ki-district-ha-u-2023/
"U lapbah uba jur u la ther ha ka sngi u Blei ha ki kylleng ki bynta jong ka jylla Meghalaya.U lapbah u la sdang ban hap ha ka por kumba 10:00 baje tam eiei ha nongbah Shillong kat haduh ba ki lynti ki syngkien kin la shlei da ka um na ka jingset jong ki platik bad ki jaboh jabaiñ ïa ki nala rit bad ki nala heh.Shwa ba ban ther u lapbah lapsan ka suiñ bneng ka la dum hi ngaiñ.  Ki briew ki la shong rit mynsiem ha la ïing namar ka jingtied u pyrthat bad ka jingthaba ka leilieh ka la long kaba ishyrkhei bha.Kumba ha ka por 10.30 baje mynstep ka eriong ka la beh kynsan bad ka la jynrat haduh 20 tylli ki ing ha ka shnong Mawlynrei, Shillong bad pynkhyllem ruh ïa u nar post elektrik.U Rangbah Shnong ka Mawlynrei Bah Ornel Pyngrope u la ïathuh ba ki iing kiba la shah pynjulor ha kane ka eriong ki don 20 tylli ha ka por ba la leit jurip da ki nongkitkam shnong.U Bah Pyngrope u la ïathuh ba ha kane ka jingshah lynshop ha ka mariang kam shyn don kano kano ka jingjia basngewsih ne kano kano ka jingktah ïa ki briew bad u la ong ba ka shnong kan dang jurip ban lap ïoh dang don shuh ki ing kiba la shah pynjulor.Ka jingjur jong u slap ka la wanrah ruh ïa ka jingshlei um hapdeng surok Lachaumiere mar pyrshah ka Ophis DIPR, Shillong ha kaba la sakhi ba ki kali ki la hap ban ïaid napdeng ka um kaba la shlei hapdeng surok.Ha ka por kumba 11:00 baje tam eiei u slap uba jur u la ther ha ka thaiñ Mawnai bad ki shnong kiba don marjan kiba hap hapoh ka Eastern West Khasi Hills District bad nalor kata ki la shah lynshop ruh ha u phria.Ka jinghap jong u phria ka long kaba jur haduh katta katta haduh ba ki tnum iing ki la satah da u phria bad ki tnum kali ruh kumjuh.Nalor kata, ki don ruh ki tnum iing kiba la pei na ka jinghap jong u phria.Kane ka jingap jong u phria ka la pynjulor ruh ïa ki mar rep ha kane ka thaiñ namarba bun na ki nongshong shnong ki dei kiba dang im ha ka rep ka riang.Ïa ka jingduh jingsep ha ka shnong Mawnai ym pat lah satia ban ïoh ïa ka jingtip kaba bniah kat haduh ba thoh ïa kane ka khubor.Ka thymmei khubor ka ïathuh ba ki bor synshar jong ka East Khasi Hills District ki la phah ïa ki briew jong ka sorkar ban leit ban jurip halor kane ka jingshah pynjulor ha ka mariang.U phria uba jur u la hap ruh sha ki bynta jong ka thaiñ Pynursla, Mawsynram, Rambrai, ki bynta ka shnong Kynshi bad Sohra.","LIED KA ERÏONG ÏA KI ÏING HA MAWLYNREI, LYNSHOP U PHRIA ÏA KI MAR REP BAD KI ÏING HA MAWNAI",https://batesitv.com/lied-ka-eriong-ia-ki-iing-ha-mawlynrei-lynshop-u-phria-ia-ki-mar-rep-bad-ki-iing-ha-mawnai/
": Ka Dorbar Shnong Wahsiej, Maharam Syiemship, South West Khasi Hills District ha ka sngi Thohdieng ka taiew baladep ka la pynkup burom ia u Heprit Elambok Dkhar, 13 snem ka rta kum u riewshlur halor ka kam shlur ba u la leh da kaba pyllait im ia kawei ka khynnah samla kaba kyrteng ka Saphibanroy Thongni (15 snem ka rta) na ka jingngam jyllop ha Wah Rilang ha ka 21 tarik Iaiong, 2024.Ha ka 21 tarik Iaiong 2024, ka shnong Wahsiej ka la iam briew hadien ba ar ngut ki khynnah samla, kata, ka Shabakmenlang Wanniang (16 snem) bad ka Aishabankmen Thongni (14 snem) ki la ngam jyllop noh ha kawei ka thwei ha Wah Rilang, kaba ki khot ka thwei Breimeirit katba ki dang ia jngi.Nalor kane, ka Dorbar Shnong Wahsiej ka la pynkup burom Riewshlur ruh ia uwei u rangbah, u Bah Lambok Thongni uba la jngi bad leit sei hi marwei ia kitei ki ar tylli ki metiap.Ha kane ka jingjia, ka Saphibanroy Thongni kaba dei ka hymmen trai jong ka Aishabankmen Thongni ka la noh lang shapoh thwei ban iarap ia la kajong ka para, hynrei ka la shah tan lang hapoh um, hynrei donbok ba la wan lap da utei u Heprit Elambok Dkhar uba la jngi shapoh um bad pyllait im ia ka.Nalor ka Dorbar Shnong Wahsiej, kiwei pat kiba la pynkup burom ia u Heprit Elambok ki kynthup ia ka Seng Samla Shnong Wahsiej, ka Social Economic Life and Development (SELD) Committee jong ka Jingiaseng Samla Balang Presbyterian Wahsiej, ka Iatreilang Village Organisation, ka Wahsiej Sports Club, Wahsiej Govt LP School, ka Banrikynti LP School, bad ka Church of God LP School.Ha kane ka sngi la iadonlang u Deputy Commissioner jong ka South West Khasi Hills District, Bah T. Lyngwa kum u kongsan ha ryngkat ka jingiadonlang ka Kong A. Sawkmie, SI Mawkyrwat Police Station, bad kumjuh ruh ki ophisar napoh District Child Protection Office, District Social Welfare Office bad Block Development Office, Mawkyrwat.",KULAR U DC BAN PYNÏOH NATIONAL BRAVERY AWARD ÏA U HEPRIT ELAMBOK DKHAR,https://batesitv.com/kular-u-dc-ban-pynioh-national-bravery-award-ia-u-heprit-elambok-dkhar/
"Kawei ka samla kaba dang pule ha ka Civil Engineering ha Shillong Polytechnic, Shillong kaba la tip kyrteng kum ka Diana Dimre Ch Marak, 24 snem ka rta ka la pynkut noh ia ka la jong ka jingim da kaba sdien phasi ialade da ka jaiñ Gamsha ha ka grill jingkhang iit jong ka Girls Hostel ha ka mala kaba nyngkong.Kane ka samla ka dei na ka shnong Upper Babupara, Tura, West Garo Hills District.  Kane ka la jia ha ka step Lah Sngi u Blei ha ka por kumba 2:00 baje mynstep.Ia kane la lap da u Chowkidar uba peit ia ka Hostel kaba sah ki samla pule kynthei ha Shillong Polytechnic hadien ka jingwiar bad ka jingjlew jong ki ksew ha ka step Lah Sngi u Blei ha ka por kumba 2:00 baje mynstepU Chowkidar uba ju ap pahara ia ka Girls Hostel u Bah Khrawkupar Suchiang ha ka jingiakren bad u nonglum khubor ka Batesi Tv u la iathuh ba u la kyndit naba ioh thiah hadien ba u la iohsngew ia ka jingjlew bad ka jingwiar jong ki ksew u la mih shabar ban peit hynrei kumba iuh tdong bseiñ, u la lap pynban ha ka mala kaba nyngkong ba ka samla Diana ka la sdien phasi pynban ialade.Marmar u Bah Khrawkupar u la pyntip noh ia kane ka jingjia sha ka Warden jong ka Girls Hostel ka Kong Pynjainailang Garod ha kaba ka la pyntip pat sha ki Pulit jong ka Mawlai Police Station.Ia ka met ba dang sah jong kane ka samla ki Pulit ki la pynkit noh sha Shillong Civil Hospital na ka bynta ban leh ia ka Postmortem shwa ban aiti noh sha ki bahaing hasem ban pyndep ia ka jinglehniam bakhatduh ha Tura.U Director incharge Principal jong ka Shillong Polytechnic Bah WL Warjri u la pynpaw ka jingsngewsih halor kane ka jingjia namarba ka dei ka sien banyngkong eh ba kan wan jia kum kane ka jingjia bym poi pyrkhat ha kane ka shlem pule.“Nga pynpaw ia ka jingsngewsih kaba khraw na ka liang jong nga bad na ka liang jong ka Institute ban duh ia ka mynsiem bakordor ha kane ka rukom ka long ka jingkthang kaba khraw.  Ngim poi pyrkhat balei ine i khynnah i leh haduh katne ialade. Lada i don kano kano ka jingeh ba i shem ha ka jingshisha i la dei ban iathuh ia ngi, ia i Warder lane ia nga. Hynrei ngi la shu jingtip halor kane ka jingjia ngi sngewsih haduh katta katta,” ong u Bah Warjri.“Ngi phah ia ka khubor sngewlem sha ki kmie ki kpa bad ki bahaing hasem kiba don jingiadei bad ine i khynnah,” la bynrap u Bah Warjri.",DA KA GAMSHA PHASI KA SAMLA PULE CIVIL ENGINEERING HA SHILLONG POLYTECHNIC,https://batesitv.com/da-ka-gamsha-phasi-ka-samla-pule-civil-engineering-ha-shillong-polytechnic/
"Ka Hynniewtrep Youths Council (HYC) ha ka lah sngi U Blei ka la aiti da ka jingthoh ha u Chief Executive Officer (CEO) ka Shillong Municipal Board (SMB) ban dawa ba dei ban weng noh ia ka jaka bret niut ha Motphran, Shillong.Ka seng ka la pynksan ia kane ka jingdawa da kaba pyntip ba ha ka 2 tarik mynta u bnai ki dkhot ka seng ki la leit jurip ia ka jaka bret niut ba la buh da ka Shillong Municipal Board ha Motphran hadien ba la ioh ia ka jingujor na ki paidbah ba bun balang.Ha ka jingjurip ka seng ka la lap ba kane ka jaka bret ñiut ym tang ba ka pynmih ia ka jingsma iwtung kaba ktah ia ka koit ka khiah jong ki nongleit nongwan hynrei ka la kylla long ka jaka die bad jaka dih drok jong ki briew kiba ju pyndonkam ban leh ia kine ki kam sniew haba shit bashai.Katkum ka dorkhas ba la aiti ha u CEO ka Municipal ba la soi da u Vice President Bah Francis G. Mawlong ka seng ka la pyntip ba kine jingdih drok ki jia wat ha ka por mynsngi bad pyntip ruh ba ka seng ka la ioh bat ia ki briew kiba dang dih drok ha kane ka jaka ha ka sngi ba la leit jurip.“Ka jingdon jong ka jaka bret niut ym tang ba ka long ka jaka kaba shngain ia ki nongdih drok ha ka jaka ba iohi lut ki paidbah nongleit nongwan hynrei ka pynlong ia ka Motphran kum ka Marten, ia kaba yn ym lah satia ban pdiang bad kaba dei ban pynrem da baroh namarba ia ki jaboh jabaiñ la shu ieh lyngkrang bad saphriang ha surok kaba don hapdeng jong ka sor,” la ong ka dorkhas na ka seng.“Namarkata, ngi dawa ba dei ban weng noh mardor ia kane ka jaka bret ñiut bad ban pynkhuid pynsuba noh mardor ia kane ka jaka hynrei lym kumta ngim banse ban weng hi noh dalade,” la maham ka seng.","KYLLA JAKA DIH DROK KA JAKA THEHÑIUT HA MOTPHRAN, PHAH WENG KA HYC ÏA KA MUNICPAL",https://batesitv.com/kylla-jaka-dih-drok-ka-jaka-thehniut-ha-motphran-phah-weng-ka-hyc-ia-ka-municpal/
"Ka kynhun ialehkai na ka jylla Maharashtra ha ka liang jong ki shynrang bad ka kynhun ialehkai na ka jylla Rajasthan ha ka liang ki kynthei ki la iohrah ia ka nam lahduh ha ka 4th Senior Roll Ball Federation Cup ba la pynlong da ka Meghalaya Roll Ball Association (MRBA) ba la iashim bynta da ki 11 tylli ki kynhun jong ki shynrang bad ki kynthei na ki jylla bapher bapher jong ka ri India.Ha kane ka lympung ialehkai kaba ar sngi ba la pynlong ha Basketball Court jong ka St. Anthonys Higher Secondary School, Laitumkhrah Shillong kaba la kut noh ha ka sngi u Blei la pynhap pyrda da u Working President jong ka Meghalaya State Olympic Association (MSOA) Bah John Kharshiing uba la long kum u kongsan bad uba la sam ia ki khusnam sha ki kynhun kiba la jop ha kane ka lympung ialehkai.Ha kane ka jingiakhun phainal, ha ka liang jong ki kynthei, ka Tamil Nadu ka la wan ha ka kyrdan kaba baar bad ka Assam ka la wan ha ka kyrdan kaba lai.Ha ka liang jong ki shynrang, ka Jharkhand ka la wan ha ka kyrdan kaba ar bad ka Rajasthan ka la wan ha ka kyrdan kaba lai.",4TH SENIOR ROLL BALL FEDERATION CUP: LAHDUH KA RAJASTHAN BAD MAHARASHTRA,https://batesitv.com/4th-senior-roll-ball-federation-cup-lahduh-ka-rajasthan-bad-maharashtra/
": Ka Hynñiewtrep Youth Cuncil (HYC) ha ka Lah Sngi u Blei ka la ioh bat kumba 15 haduh 20 ngut eiei ki nongdih drok na ka thain Polo ter ter shaduh Demseiñïong katba ki dang iadih pynleiñ pynleiñ ia u drok ha ki jaka paidbah.Napdeng kine ki 20 ngut ki nongdih drok, mar shiteng ki dei ki bar jylla bad bad kiwei ki dei ki jaidbynriew na kane ka jylla.Ha ka jingiakren bad ki lad pathai khubor, u President ka HYC Bah Roykupar Synrem u la ong hadien ba ka seng ka la ioh ia ka jingujor ba ki don ki nongdih drok kiba ju mlien ban dih paidbah ia u drok, ka seng marmar ka la leit ban bat bad ai jingsneng ia ki da kaba phah bat skhor.U la ong ba ka jingbat jong ka seng ia ki nongdie drok ka long ban ai jingsneng ba kim dei shuh ban dih drok ha ki jaka paidbah.U la ong ba ka seng kan sa leit sha kiwei ki jaka hapoh ka Sor Shillong ban pyntikna ba kim dei ban dih ha ki jaka paidbah.Ha kajuh ka por, u la kyntu ia ki kmie ki kpa, ia ka Sorkar bad ki Dorbar Shnong ba ki dei ban shim ia ki sienjam ban tehlakam ia kane ka jingjyllei jong ki nongdih bad ki nongdie drok ha ka jylla.“Ka Sorkar ba ka dei ban buh ia ki Rehabilitation Centre kaba lah ban iarap ia ki briew kiba duna ka kamai kajih khnang ba kin lah ban lait na kane kine ki jingdih kiba sniew,” la kyntu u nongialam ka HYC ia ka Sorkar.",KUMBA 20 NGUT KI NONGDIH DROK ÏOHBAT KA HYC NA POLO HADUH DEMSEIÑÏONG,https://batesitv.com/kumba-20-ngut-ki-nongdih-drok-iohbat-ka-hyc-na-polo-haduh-demseiniong/
"Lai ngut ki briew ba la suba jur ba ki dei kiba donkti ban pyniap dusmon ia uwei u rangbah uba la tip kyrteng kum u Pynskhemlang Lyngkhoi (27 snem) na ka shong Nongbah Marshillong, kaba jngai tang kumba 3 kilomitar eiei na Mawkyrwat, South West Khasi Hills District ki la shah kem ha ki Pulit.Lai ngut ki briew kiba la shah kem ki long u Paul Andrew Lakiang na ka shnong Mawkyrwat, u Michael Wanniang na shnong Marshillong bad u Ricky Paul Snaitang na shnong Nonglang, kiba hap hapoh ka South West Khasi Hills District.Kum ban shu pyntip, ha ka 2 tarik, Iaiong, 2024 ki paitbah nongshong shnong ki la lap ia ka metiap jong u Bah Pynskhemlang Lyngkhoi kaba don ia ki dak mong na ki bynta jong u ryndang, ka kti kamon bad kiwei de ki bynta jong ka met, na kawei ka jaka hajan ka pynthor kba ha Riatthawlong, kaba hap hapoh ka shnong Mawkyrwat bad kaba dei ruh ka lynti iaid kjat ban leit sha shnong Marshillong.Ki Pulit la pynlong ia ka jingtohkit kaba bniah bad haduh mynta ki la ioh kem lai ngut ki briew kiba donkti ha kane ka kam pyniap briew bad ka jingtohkit ka la dang iaid shaphrang.Ki Pulit ki la nang buddien shuh shuh ia kane ka jingjia ban iohkem lut ia baroh kiba donkti.",SHAH KEM LẠI NGUT KIBA SHAH SUBA BA PYNÏAP DUSMON U RANGBAH RIATTHAWLONG,https://batesitv.com/shah-kem-lai-ngut-kiba-shah-suba-ba-pyniap-dusmon-u-rangbah-riatthawlong/
"U Myntri ka tnat Disaster Management ka Sorkar Jylla Bah Kyrmen Shylla ha ka 6 tarik, Jymmang, 2024 u la iathuh ba ka jingther jong u Lapbah, u phria bad ka jingbeh kyrthep jong ka erïong ha ka janmiet sngi U Blei ka 5 tarik Jymmang, 2024 ka la pynjulor haduh 483 tylli ki iing bad palat 29 tylli ki Community and Rural Development Block ki la shah ktah hapoh ka Jylla myghalaya baroh kawei.Ha ka jingiakren bad ki lad pathai khubor u la iathuh ba katkum ka jingkheiñ ba la ai da ka State Disaster Management Authority, la pyntip ba artylli ki iingskul ki la shah jynrat ha Eastern West Khasi Hills bad kawei ka tnum jong ka iingmane ka la shah rong ha Wapung, East Jaiñtia Hills.Ka jingdon jong ki briew kiba la shah ktah ha kane ka jingwan hap u phria, u slap bad ka erïong, ka la kot sha ka 949 ngut ha baroh kawei ka Jylla.U Myntri u la iathuh ba ka SDMA ka pyntip ba lai tylli ki C&RD Block kiba la shah ktah ha ka jinglynshop ka erïong bad u slap uba jur ki long ka Mawryngkneng, ka Mawkynrew bad ka Mawphlang Block.U la ong ba ha Mawryngkneng Block, kawei ka Shnong ka la shah ktah na ka eriong bad haduh 21 tylli ki iing ki la shah pynjulor. Katba ha Mawphlang Block ka la mad ïa u lapbah uba la pynjulor ïa lai tylli ki Ïing.Shuh shuh u la pyntip ba katkum ka kaiphod jong ka SDMA  la shem ba ka jingpynjulor kaba jur eh ka long ha Eastern West Khasi Hills na ka jinglynshop jong u u phria bad ka jingwan ka erïong eriong ha kaba haduh 14 tylli ki shnong ki la shah ktah bad haduh 69 tylli ki iing ki la shah pynjulor kynthup ruh artylli ki iingskul ki la shah pynjulor ha ka erïong bad u phria. U la ïathuh ba haduh 413 ngut ki briew ki la shah ktah ha kane ka District bad haduh 50 hectare ki jaka rep ki la shah pynjulor.Ka Nongstoiñ Block ruh ka la shah ktah jur bha ha u phria bad ka erïong ha kaba haduh 52 tylli ki iing ki la shah pynjulor bad haduh 250 ngut ki briew kila shah ktah.Katba ha Mawshynrut Block, ka erïong ka la lynshop jur ha kawei ka shnong bad ki don haduh 11 tylli ki iing ba shah pynjulor bad 57 ngut ki briew kila shah ktah.Ha West Jaintia District ka la mad ïa ka jinglynshop jong ka erïong bad artylli ki Block kiba la shah ktah ha ka jingwan ka eriong bad kine ki dei ka Thadlaskeiñ bad Amlarem Block. Ha Thadlaskeiñ, 2 tylli ki Shnong kila shah ktah bad 4 tylli ki Ïing kila shah pynjulor katba ha Amlarem pat, tang kawei ka shnong ka la shah ktah bad kawei ka Ïing kala shah pynjulor.Ha East Jaiñtia Hills District, u lapbah u la wanrah ïa ki jingjulor ha ki artylli ki Block ba kynthup ïa ka Wapung bad Saipung Block.  Ha Wapung Block, kawei ka Shnong ka la shah lynshop jur eh bad 2 tylli ki Ïing bad kawei ka Ïingmane ki la shah pynjulor bad 18 ngut ki briew kila shah ktah.Ha Saipung Block, tang kawei ka Ïing ka la shah pynjulor bad 7 ngut ki briew kila shah ktah. Ïa ki briew ba shah ktah la pynkynriah noh sha ki ïing jong ki bahaïing hasem.Ha rilum Garo, ka jinghab phria kaba jur eh ka dei ha Baghmara Block, South Garo Hills bad ha kane ka thaiñ, haduh 282 tylli ki Ïing ki la shah pynjulor hynrei ha Chokpot pat, ka la syllad ka erïong haduh ba 10 tylli ki Ïing ki la shah pynjulor bad 42 ngut ki briew ki la shah ktah.Ka SDMA ka la bthah ïa baroh ki District Disaster Mangement Officer ban shim ïa ki sienjam ban leit ai jingïarap ïa ki briew kiba shah ktah.Na ka liang jong u Myntri Rangbah Conrad Sangma u la iathuh ba u la bthah ia ki bor synshar distrik ba kin phah ia ki lad jingiarap bad ban sam ia ki tin sop iing sha ki longing ba la shah ktah.“Katkum ki kyndon la shah ban sam ia u khaw bad ki marbam. Ngi la pynkylla ia ki kyndon bad mynta ki Deputy Commissioner, khlem ka jingpan jingmynjur na ka Sorkar ki lah ban sam wat ia ki tin sop ing,” ong u Sangma.","PALAT SHI HAJAR NGUT SHAH KTAH KI BRIEW NA KA ERÏONG HA MEGHALAYA, JULOR 483 TYLLI KI ÏING",https://batesitv.com/palat-shi-hajar-ngut-shah-ktah-ki-briew-na-ka-eriong-ha-meghalaya-julor-483-tylli-ki-iing/
": Da ki spah ngut ki samla pule ka Jylla Meghalaya kiba ïakhun ïa ka eksamin National Eligibility Cum Entrance Test (NEET), UG  ba la pynlong da ka National Test Agency (NTA), ha ka sngi u Blei, ki la shu kylla langkñia tang na ka daw ka jingbakla jong ka jingkylli.Ha Ribhoi District, napdeng ki 63 ngut ki samla pule kiba ïakhun ïa ka National Eligibility Cum Entrance Test (NEET), UG ki  la ïam kthang tang shu mih na ka jaka thok eksamin namar ka jingbym lah shuh ban pyndep ïa ka jingthoh tang na ka daw ka jingthurmur ha kaba sam ïa ki jingkylli kiba ïakhun ïa kane ka eksamin.Ka jingthurmur ban sam ïa ki Question Paper lyngba ka National Testing Agency (NTA) ka la paw pyrthei ha ka sngi u Blei ha kaba ki samla pule ki la leit thoh ïa ka eksamin ha Alpha English Higher Secondary School kaba dei kawei na ki Code Centre ba la jied da ka National Testing Agency (NTA).Katkum ka jingïathuh jong ki samla, la ong, ba la sam haduh ar tylli ki jingkylli sha ki samla pule ba la thoh ïa ka eksamin NEET-UG, kata, kawei ka Question Paper kaba wan na ka State Bank of India bad kawei pat kaba wan na ka Canara Bank.  Dei hadien shi kynta shiteng ba la ïaid ka jingthoh ïa ka eksamin ki bor ba dei peit ïa ka Centre ki la ïoh jingtip ba kawei napdeng ki ar tylli ki jingkylli ki dei kiba bakla bad bun na ki samla ki kum pynlut ïa ka por ban jubab pyndep shuwa ïa ka jingkylli kaba bakla bad ki hap ban thoh biang da kawei, ha kaba ki la ïoh por sa tang shi kynta shiteng na ka por ba ki ïoh ban thoh lai kynta katkum ka por ba la buh.Halor kane ka jingshah ktah jong ki samla pule na kine ki kam thurmur ka NTA, ki kmie ki kpa lem bad ki samla pule ha ka Lah Sngi u Blei ki la ïakynduh lang ha ka ophis treikam jong ka Principal ka Alpha English Higher Secondary School, Nongpoh ka Kong W.K Blah ban dawa ba dei ban ailad biang ïa ki samla kiba shah ktah ban thoh thymmai ïa ka eksamin jong ka NEET.Ka Kong Blah ha ka jingïakren bad ki lad pathai khubor ka la ïathuh ruh ba kane ka jingbakla ha kaba sam ïa ki jingkylli ka dei ka jingbym ïoh ïa ka jingpynshai kaba bniah na ka NTA kaba ki la pyrshang ban ïakren bad ki nongmihkhmat ka NTA, hynrei dei tad hadien shi kynta shiteng ba ka eksamin ka la ïaid ki la ïoh ban ïakren bad u Director jong ka NTA, u Vijay Kumar ba ki la ïoh jingtip ba kawei nadpeng ka jingkylli ki samla kim donkam ban thoh ïa ka.Ka la ïathuh ruh ba dei ha ka janmiet sngi u Blei ha ka por 8.30 baje eiei ki kmie ki kpa ki la wan ujor halor kane ka jingbakla sam ïa ki jingkylli.“Ha ka jingïakren bad ki kmie ki kpa ngi la bthah ba kin phah da ka dorkhas ryngkat ka jingsoi ïa ka kyrteng jong ki samla pule kiba shah ktah bad ban kyrpad na ki bor ba dei peit ka NTA ban ailad biang ïa ki samla ban thoh ïa kane kajuh ka eksamin,” la ïathuh ka Kong Blah.Ym tang katta, ha West Jaiñtia Hills da ki spah ngut ki samla pule kiba la leit thoh ïa ka eksamin ha St Mary’s Mazzerello Higher Secondary School, Jowai kaba dei kawei na ki Code Centre mynta ka sngi ryngkat ka jingsynran lang jong ki kmie ki kpa ki la tur sha kane ka skul ban pynpaw ïa ka jingbitar halor ka jingbakla ka rukom ai ïa ki Question Paper ha ka eskamin NEET.Ki samla kiba ïakhun ïa ka eksamin ki la kynnoh ba ka don ka jingleh thurmur ha ka jingpynïaid eksamin naduh ka rukom ai ïa ki Question Paper bad ka jingshim ïa ki Admit Card.Ha kaba ïadei bad kane, ki samla kiba ïakhun ïa kane ka eksamin ki la phah da ka jingthoh u Controller jong ka NEET lyngba ka Centre bad la phah kopi ruh sha u Myntri ka tnat Pule Puthi ka Sorkar Jylla ba un tuklar lem halor kane.","NA KA JINGBAKLA KA JINGKYLLI, KYLLA LANGKÑIA KI SAMLA BA THOH EXAMINATION NEET-UG",https://batesitv.com/na-ka-jingbakla-ka-jingkylli-kylla-langknia-ki-samla-ba-thoh-examination-neet-ug/
"Ia ka Integrated Command & Control Center (ICCC) ba la pyntreikam hapoh ka Shillong Smart City Project ba la bei pisa da ka Ministry of Housing and Urban Affairs, ka Sorkar India yn sa pyndep noh shen.Ka Sorkar Pdeng ka la bei pisa T. 151.77 klur na ka bynta ban shna pyndep pura ia ka ICCC hynrei ym kumba la paw ha ka Social Media kaba kdew ba yn pynlut T. 150 klur na ka bynta ban pyndait haduh 300 tylli ki CCTV.Ia kane la pyntip da u Executive Director jong ka Shillong Smart City Project u Vijay Kumar ha u kyrwoh ba la phah sha  ki lad pathai khubor.Ia ka ICCC la pyntreikam, PAN City, hapoh ka Shillong Smart City project ba kynthu ia ka ICCC Building, ka ICCC Platform bad kiwei kiwei ki Software, Data Centre (DC) bad ka Radio Frequency Network (RF NW).Nalor kine ki tiar bakongsan, ka nongbah Shillong kan sa sakhi ruh ia ka jingpyndait ia ki kor ki bor ba kynthup ia ki CCTV Camera (na ka bynta ka jingpeitngor bad ka jingpyniaid beit ia ki kali)-368, Emergency Call Box (ECB)-42, Public Address System (PAS)-58, Variable Message Displays (VMDs)-20, Street Lights (LED/Smart Lights ba don ia ki Light Point Controller, LPC)-300, Public Wi-Fi Hotspots-60, GPS based Vehicle Tracking na ka bynta ka Solid Waste Management (SWM) Vehicles-50, bad ka Smart Bins-200.Ka ICCC kaba dei ka jabieng na ka bynta ka jingpyntreikam ia ki kor ki bor technology kan long kum ka pdeng na ka bynta ka Surveillance, Data Processing, Emergency Response Coordination bad ka Smart City Application.","PYNDAIT CCTV CAMERA HA SHILLONG, 151.77 KLUR BEI PISA KA SORKAR INDIA",https://batesitv.com/dep-pyndait-ia-ki-cctv-camera-ha-shillong-151-77-klur-bei-pisa-ka-sorkar-india/
: U MLA jong ka Voice of the People Party (VPP) na Mawryngkneng Constituency u Bah Heavingstone Kharpran ha ka sngi Baar u la ai sngewbha da ki tiar ialehkai ia u heprit Samborlang Rynjah uba la bna nam mynta kum u Junior Martinez hadien ba ka sap ap kol jong u ka la saphriang stet haduh katta katta ha ka social Media.Shwa ban aiti ia kine ki tiar ialehkai u Bah Kharpran u la kitbok kitrwiang ia u heprit Samborlang ba un dup lah ban iaineh ha kane ka sap ialehkai phutbol tad haduh ba un da la heh ka rta khnang ba kan long ka lad kamai jakpoh na ka bynta jong u.U la ong ruh ba kum u MLA un sa pynsngew sha ki bor sorkar ban iarap ia u heprit Samborlang na ka bynta ban kyntiew shuh shuh ia u sap ialehkai phutbol kaba u Blei u la ai kyrpang ha u.,ÏOH MYNSIEM U HEPRIT SAMBORLANG RYNJAH BA AI SNGEWBHA U MLA DA KI TIAR ÏALEHKAI,https://batesitv.com/ioh-mynsiem-u-heprit-samborlang-rynjah-ba-ai-sngewbha-u-mla-da-ki-tiar-ialehkai/
": Ka jingialang jong ka High Level Committee bad ka Harijan Panchayat Committee (HPC) ha ka sngi Baar ki la shim ia ka rai ban iakynduh biang ha ka 7 tarik, Jylliew, 2024 na ka bynta ban shim ïa ka rai ba khatduh ha kaba iadei bad ka jingpynkynriah ïa ki 342 tylli ki longïing na Them IewMawlong.Ia kane ka rai la shim ha ka jingïalang ba la pynïaid da u Chairman jong ka High Level Committee Bah Prestone Tynsong uba dei ruh u Symbud Myntri Rangbah ka Jylla uba khmih ia ka tnat Kam Pohing.Haba kren sha ki lad pathai khubor hadien ba la wai ka jingialang, u Bah Prestone ula ong, “ha kaba khatduh, mynta ka sngi ngi la ïakren ïa ki katto katne ki mat ba kongsan kaba ïadei bad ka jingpynkynriah ïa ki longing na Them Metor. Namar hap sngewthuh shisien ba ngi la rai ban pynkynriah ka mut ka dei kaba shirta, kumta ngi la ïakren ïa katto katne ki mat bad ki (HPC) la pyni ba ki long kiba kloi”.U pyntip  ba ka HPC ka la kyrpad ïa ka Sorkar Jylla ba kan ailad ïa kiba kin leit ïakren ïa kaei kaba mih na kane ka jingïalang bad ki briew kiba sah ha Them Metor hashwa ba kin wan biang sha ka jingïalang kaba khatduh halor kane ka kam.“Hadien ka jingkyrpad jong ka HPC ngi la rai ban ai por sa shibnai ba kin leit bad ïasyllok bad ïakren bad ki longïing bad ha ka 7 tarik Jylliew, ngin sa ïakynduh biang bad ngin sa shim ïa ka rai kaba khatduh.”U la pyntip ruh ba u Director ka tnat Urban Affairs bad u Chief Executive Officer (CEO) ka Shillong Municipal Board (SMB) ki la shong bishar bad pynthikna mynta ïa ka jubab RTI jong ka SMB ba la ai sha ka HYC ba ong ba ki don tang 194 ngut ki nongtrei Sorkar napdeng ki 342 tylli ki longïing kiba don ha Them Metor.Kane ka la mih hadien ka jingdawa jong ka HYC ban shu kyndang ïa ki 148 tylli ki ïing kiba shong beaiñ ha Them Metor, Them ïew Mawlong katkum ka jingshem na ka RTI.U Chairman u la ong ba ka Sorkar ka dang ap ïa ka tnat Urban Affairs bad ka SMB ba kin pyndep ïa ka jingbishar ha ka ban pynthikna ïa kane ka RTI.U la ong ba namarba ka don ka jingpluh ding kaba shyrkhei ha ki snem kiba mynshwa kumta namar kane ka jingjia, u Director ka Tnad Urban Affairs ha u snem 2008 bad 2009 ula ai jingbthah ïa ka MUDA ban pynlong biang ïa ka survey ba thymmai ha ka jingïadonlang kito ki longïing ha Them Metor, ïa kaba kila dep leh.“Kumba nga ong, haba pynshong nongrim ïa ka RTI ba jubab da u CEO ka SMB, ngam pat lah ban ong eiei ïa mynta namar ka MUDA bad Director ka Urban Affairs ki dang shong bishar ban pynthikna ïa ka RTI,” bynrap u Chairman.Haba kylli, u Symbud Myntri Rangbah ula ong ba ka Sorkar Jylla kam lah ban kynthup lang ha ka ban ai jaka sah ïa ki briew ba shu shong beaiñ haba pynbeit ïa kane ka kam kaba la sahteng la slem bha.Ha kajuh ka por, u Symbud Myntri Rangbah ula ong ba ka Sorkar ka la ïeng skhem ha ka rai ban pynkynriah ïa ki 342 tylli ki longïing na Them Metor, Them ïew Mawlong.",ISHU THEM IEWMAWLONG: 7 TARIK JYLLIEW YN SHIM RAI KHATDUH KA SORKAR BAD HPC,https://batesitv.com/ishu-them-iewmawlong-7-tarik-jylliew-yn-shim-rai-khatduh-ka-sorkar-bad-hpc/
": U samla Kevinstrong Lawriniang uba la ioh ban bat ia ka kyrdan kaba nyngkong eh ha ka result Secondary School Leaving Certificate (SSLC) ha u snem 2021, mynta ka kynti ruh u la ioh rung biang sa ha ka Top 10 jong ka result Higher Secondary School Leaving Certificate (HSSLC) Science Stream ia kaba la pynna da ka Meghalaya Board of School Education (MBoSE) ha ka sngi Balang.Ha ka jingiakren bad u nonglum khubor ka Batesi Tv uba khmih ia ka Eastern West Khasi Hills District u samla Kevin ula iathuh ba mar iadep pule ia ka Class-X u la bteng ia ka jingpule ha St.Anthony’s Higher Secondary School, Shillong ha ka Science Stream hynrei namar ka jingban jong ka jingpang um banse ban leit phai noh sha la shnong bad ban bteng pat ia ka jingpule ha Mairang Presbyterian Science College.Da ka jingbteng jong u samla Kevinstrong ia ka jingpule ha kane ka College ka la pynlong ruh ia ka Mairang Presbyterian Science College, Mairang ban thaw ia ka rekod kaba nyngkong eh ba ka College kan ioh rung ha ka Top-10 ha ka result HSSLC mynta u snem.U samla Kevinstrong uba la ioh distinction ha baroh ki sobjek bad ioh khur 454 mark.U la iathuh ruh ba um pat nang ban ban rai shano un bteng ia ka jingpule namarba un hap ban iakren shwa bad la ki bahaing hasem bad kum u samla uba wan na ka longïing ka baduk ba kyrduh um nud ban pynpaw ia kaba u angnud ioh ba ki bahaing hasem kim lah ban kyrshan ia u.",WAT HAPDENG KA JINGSHAH PUID & KHLEM LEIT TUTION IOH RUNG U KEVINSTRONG HA KA TOP 10 HSSLC,https://batesitv.com/wat-hapdeng-ka-jingshah-puid-khlem-leit-tution-ioh-rung-u-kevinstrong-ha-ka-top-10-hsslc/
": Ki Pulit jong ka East Jaiñtia Hills kiba la trei borbah miet la bad sngi ban iakhun thma pyrshah ia ka jingwan rung u drok shapoh ka Jylla Meghalaya, hapoh shiphew sngi ki la ioh ban kurup ia u drok ba shongdor haduh 15 klur tyngka.Ha ka step sngi Balang, ki Pulit ka Lumshnong Out Post katba ki dang pynlong ia ka jingtalasi ia ki Bos Night Super ki la ioh kurup ia u drok na ki lai ngut ki nongleit jingleit kiba shong ha ki ar tylli ki Bos Night Super kiba mih na Silchar, Assam ban leit sha Guwahati.Na kine ki lai ngut ki nongleit jingleit, ki Pulit ki la ioh kurup 40 tylli ki synduk sabon ba la thep ia u drok Heroin ba shongdor T. 3.6 klur, 9.031 kilo u Ganja bad 4 tylli ki Mobile Phone.Ia kine ki lai ngut kiba la shah kem ha ki Pulit bad ba la register hapoh ki kyndon jong ka NDPS Act la ithu kyrteng kum u Amzad Hussain Laskar, 18 snem ka rta uba sah ha ka shnong Rajnagar, Cachar, Assam, u Monib Hussain Basker 18 snem ka rta uba sah ha Bangram, Cachar, Assam bad u Chamir Hussain Barbhuiya uba sah ha Silchar, Cachar, Assam.Kane ka dei ka jingioh kurup drok ba bun tam ha ka sien kaba san tang hapoh shiphew sngi, la iathuh ki Pulit.","HAPOH 10 SNGI, KURUP KI PULIT EAST JAIÑTIA ÏA U DROK BA SHONGDOR HADUH 15 klur",https://batesitv.com/hapoh-10-sngi-kurup-ki-pulit-east-jaintia-ia-u-drok-ba-shongdor-haduh-15-klur/
": Ka Laban Bengalee Boy’s Higher Secondary School, Laban mynta ka kynti ka la ioh hat-trick ha ka jingioh bat ia ka kyrdan banyngkong ha kaba eksamin Higher Secondary School Leaving Certificate (HSSLC) Science Stream ba la pynbna da ka Meghalaya Board of School Education (MBoSE) ha ka sngi Balang.Ka jingioh hat-trick jong kane ka skul dei lyngba u samla Sohan Bhattacharjee uba la ioh ia ka kyrdan banyngkong eh ha ka Top 10.Ka Laban Bengalee Boy’s Higher Secondary School, ka la bat ia ka kyrdan banyngkong naduh u snem 2022, 2023 bad mynta u snem 2024.  Nalor u samla Sohan Bhattacharjee uba la ioh ia ka kyrdan banyngkong, ka skul ka la ioh khur haduh lai tylli ki kyrdan ha ka Top Ten, kata, ka samla Anikey Pattanayak ha ka kyrdan kaba saw bad u samla Ahijit Deb ha ka kyrdan kaba phra.Ha kane ka kyrdan Top Ten, u samla Gordon Kupar Nongbri na St. Edmunds Higher Secondary School, Shillong u la ioh bat ia ka kyrdan kaba ar, katba arngut ki samla pule jong kane ka skul ba kynthup ia u samla K. Vansangpuii u la poi ha ka kyrdan kaba hynriew bad u samla Edward Pohlong Lamare ha ka kyrdan kaba khyndai.Ka St. Anthony’s Higher Secondary School, Shillong kaba ju ioh khur lut ia ki kyrdan ha ki snem ba la leit noh hynrei mynta u snem, la sakhi ba tang lai ngut ki khynnah ki la ioh rung ha ka Top Ten, kata u samla Ar Meker Marpna u la poi ha ka kyrdan kaba lai, ka samla Amebaaihunsha Kharbhih ha kyrdan kaba saw bad ka samla Rilaakor Lamare ha ka kyrdan kaba san.Ka North Liberty Higher Secondary School, Mookyrdop-Jowai mynta u snem ka la sakhi ba arngut ki samla pule ki la ioh rung ha ka kyrdan kaba hynriew lyngba u samla Weibha Nongtdu Lakiang bad ha ka kyrdan kaba hynñiew lyngba u samla Joshavia Onan Paswet.Kum ban shu pynkynmaw hangne ba u samla Weibha Nongtdu Lakiang ha ka eksamin SSLC jong u snem 2022  u la wan ha ka kyrdan 4th Position ha ka thup Top-20.Ka Sacred Heart Boy’s Higher Secondary School, Shillong ka la ioh rung ha ka kyrdan kaba khyndai lyngba u samla Freddy Lyngkhoi bad ka Mairang Presbyterian Science College, Mairang ha ka sien banyngkong eh ka la ioh rung ha ka Top Ten lyngba u samla Kevinstrong Lawryniang uba la poi ha ka kyrdan kaba shiphew.U samla Kevinstrong Lawryniang u dei uba la ioh bat ia ka kyrdan First Ten ha ka Top-20 ha ka result SSLC, 2021 mynba u dang pule ha St. Thomas Higher Secondary School, Mairang.Kiba iakhun Regular bad Non-Regular ki long 3,766 ngut katba kiba pas ki long 3,210 bad ka pass percentage ka long 85.24.","IOH HAT-TRICK KA LABAN BENGALEE BOY’S HA KA RESULT HSSLC SCIENCE STREAM, 2024",https://batesitv.com/ioh-hat-trick-ka-laban-bengalee-boys-ha-ka-result-hsslc-science-stream-2024/
"Ka Khasi Students’ Union (KSU) lyngba ka Education Cell ka phah ïa u kyrwoh ai khublei sha baroh ki paradoh para snam na kylleng ka ri khasi kiba la ïoh ïa ka result HSSLC Commerce bad Science Stream ba la pynbna da ka Meghalaya Board of School Education (MBoSE) ha ka sngi balang.“Ka jingkhublei ba kyrpang ruh ka leit sha kito ki samla kiba la ïoh kheit ïa u soh ka jingjop da kaba wan  kham shakhmat ha ki kyrdan bad ha ki subject ba ki pule. Ka jingïoh ban kheit jong phi ïa u soh ba thiang ha kane ka kynti ka long ka jingkmen ym tang ïa phi shimet hynrei ïa ka ïing ka sem, ka shnong ka thaw, ka ri bad ka jaitbynriew hi baroh kawei,” ong u kyrwoh ba la phah da u Chairman ka Education Cell ka KSU.Ka Seng ka da sngew sarong shikatdei eh ban ïohi ba ki khun samla ka jaitbynriew ki wan shakhmat ha ka jingpule jong ki, namar ka jingnang jingstad, ka jingtip jingshemphang ka dei ka atiar ba khraw ban ïada, ban pynneh pynsah bad ban kyntiew ïa ka ri bad jaitbynriew ha baroh ki liang.“Ka seng ka kitbok kit rwiang sha kito ki samla ki bym shym la poi sha ka thong ha kane ka kynti, ba kim dei ban duh jingkyrmen, pynban,  ba kin nang ïai trei shitom ba kin lah ban leh bha ha kawei pat ka kynti bad ba kin kynmaw ba ka jingshahrem kam dei ka lad ba khatduh hynrei ba kan long u mawjam sha ka thong jong ka jingjop,” la ai mynsiem ka seng.Ka Seng ka kitbok kitrwiang sha baroh ki samla ki ban sa ïoh ïa ka result HSSLC Arts Stream bad ha ka SSLC ha kine ki sngi ki ban sa wan ba kin ïoh ban kheit ïa u soh ka jingkmen u ban long ka jingsarong ïa ka ri bad ka jaitbynriew hi baroh kawei.Ka Seng ka kyntu ruh sha ki samla kiba la ïoh ïa ka resol bad kumjuh ki ban sa ïoh, ba ki dei ban jied bha ïa ki bynta kiba ki dei ban pule, khnang ba kan ym sepei bad kan long kaba kham janai katba nang san ha ka jingpule.Kyntang ïawai ka Seng ka buh ia ki jingduwai sha baroh ki paradoh parasnam ba kin ïoh ïa ka met kaba koit kaba khiah kumjuh ba kin ïoh ïa ka bor jabieng kaba khlaiñ, ba kin kiew ha baroh ki liang khamtam ha ka jingpule kaba kin nang iai bteng shuh shuh.",PHAH KYRWOH AI KHUBLEI KA KSU ÏA KI SAMLA PULE KIBA PASS BHA HA KA HSSLC COMMERCE BAD SCIENCE,https://batesitv.com/phah-kyrwoh-ai-khublei-ka-ksu-ia-ki-samla-pule-kiba-pas-bha-ha-ka-hsslc-commerce-bad-science/
": Ki runar bym lah ban ithuh, ki la thang da ka taïar kali hapdeng ka surok PWD ha ka shnong Umsning, Ribhoi District ha ka step phyrngap sngi Balang.Katkum ka jingïathuh jong u Superintendent of Police ka Ri-Bhoi u Jagpal Singh Dhanoa, kane la jia ha ka por kumba 3 baje mynstep.Na ka liang ki Pulit ka Umsning PS tang shu ïoh jingtip halor kane ka jingjia ki la leit ban pynlip ïa ka ding bad ban weng noh ïa ka taïar kaba la ing hapdeng surok bad ki Pulit mynta ki la pynlong ïa ka jingtohkit.",DANG STEP PHYRNGAP THANG TAÏAR HAPDENG SUROK HA UMSNING,https://batesitv.com/dang-step-phyrngap-thang-taiar-hapdeng-surok-ha-umsning/
"Ka St. Mary’s Girl Higher Secondary School, Shillong ka la long ka skul kaba la ioh ia ka kyrdan First Ten ha ka resol Higher Secondary School Leaving Certificate (HSSLC) Commerce, 2024 ba la pynbna da ka Meghalaya Board of School Education (MBoSE) ha ka sngi balang.Na kane ka skul, ha ka thup Top Ten, ka samla  Ferry Filarisha Wann ka la ioh ia ka kyrdan First Ten, katba ka samla  Alphi Clarissa Warjri ka la ioh ia kyrdan ba khyndai.Ka St. Anthony’s Higher Secondary School, Shillong ka la ioh saw tylli ki kyrdan, kata, u samla Raj Paul ha ka kyrdan kaba ar, ka samla Pinky Kumari ha ka kyrdan kaba lai, ka samla Nearlina Bani Nongbri ha ka kyrdan kaba saw bad u samla Ishuah Kharsohtun ha ka kyrdan kaba san.Ka Laban Bengalee Boy’s Higher Secondary School ka la ioh ar tylli ki kyrdan, kata, u samla Pongkoch Dutta ha ka kyrdan kaba lai bad u Imazul Haque Laskar ha ka kyrdan kaba phra.Ka St. Edmund’s Higher Secondary School, Shilong ka la ioh ar tylli ki kyrdan, kata, u samla Ryan Surong Myrthong ha ka kyrdan kaba saw bad ka samla Sneha Paul ha ka kyrdan kaba hynriew.Ka Don Bosco College (Hr. Secondary Section) Tura ka la ioh ia ka kyrdan kaba lai lyngba u samla Aditya Prasad, ka Shillong College Higher Secondary Education, Shillong ha ka kyrdan kaba hynñiew lyngba u samla Dicky Nongpluh bad ka Alpha Higher Secondary School, ha ka kyrdan kaba shiphew lyngba u samla Jagjot Sing Nongtdu.Kiba iakhun Regular bad Non-Regular ki long 2,411 ngut katba kiba pas ki long 1,935 bad ka pass percentage ka long 80.26.Ha ka Vocational Stream kiba iakhun ki long 11 ngut, ki shynrang kiba pas ki long hynñiew ngut bad ki kynthei saw ngut. Ka percentage ka long 100%.","PAW KA ST. MARY’S GIRL HSS, ÏOH FIRST TEN KA FERRY FILARISHA WANN HA KA HSSLC COMMERCE",https://batesitv.com/paw-ka-st-marys-girl-hss-ioh-first-ten-ka-ferry-filarisha-wann-ha-ka-hsslc-commerce/
"Ki Pulit jong ka Bomb Detection and Disposal Squad (BDDS) ha ka sngi Balang ki la kurup noh ia u bomb u bym pat bthei ha kawei ka jaka ha ka shnong Mawlynrei, Shillong.La lap ia une u bomb  uba jrong 3.5 inshi diameter katba ki misteri ki dang tih paia ia ka nongrim ha kane ka jaka.Ka jaka ba la lap ia une u bomb ka dei ka jaka jong ki riewshimet bad ki Pulit ki la buh noh ia une u bomb ha ka jaka kaba shngain katba ka kynhun ki Pulit ka Bomb Detection and Disposal Squad ki dang pynlong ia ka jingbishar kaba bniah.Ha u kyrwoh ba la phah da u Superintendent of Police ka East Khasi Hills u Rituraj Ravi u la iathuh ba ki Pulit ki la pynlong ia ka jingtohkit ha kaba iadei bad ka jingioh kurup ia une u bomb na kane ka jaka.","KATBA DANG TIH NONGRIM ÏING, LAP KI MISTERI IA U BOM HA MAWLYNREI",https://batesitv.com/katba-dang-tih-nongrim-iing-lap-ki-misteri-ia-u-bom-ha-mawlynrei/
"Nongstoiñ, 8 Jymmang: Kum shi bynta ban pynsuk ïa ki paidbah ka thaiñ Nongstoiñ ha kaba ïadei bad ki jingtest ïa ki jingpang kiba laiphew jait kiba baroh shi katta ki paidbah ka thaiñ ki hap ban leit sha Shillong bad sha kiwei de ki jaka sha bar ka Jylla, ban phah test ïa ki jingpang, na ka liang jong u Dr. Andystar Syiemlieh, MBBS (RIMS), MD (AIIMS, Biochemestry) u la wanrah bad plie syndon da ka Lab lane ka Immaculate Diagnostic Care hapoh Nongstoiñ.Kane ka Lab kadon hapoh ka Dong Themïew jong ka shnong New Nongstoiñ ha ka surok ban leit sha ka shnong Pyndengrei ha lad ban leit sha ka ophsi jong ka tnad PHE bad hapoh jong kane ka Lab lah don ki kor kiba bha kiba kynsai kiba katkum ka juk stad saïan kaba mynta ban test ïa ki jingpang jong ki briew bad lah ruh ban ïoh ïa ka report na kane hi ka Lab, ka ban pynsuk ia ki paidbah ba kim da donkam shuh ban leit shaduh sha Shillong bad sha jngai.u Dr. Andystar Syiemlieh u ba dei peit ïa kane ka Lab u la ïathuh ba haduh mynta na katei ka Lab la lah ban leh ïa ji jingtest snam kiba haduh 48 jait bad kumjuh ban leh test ï aka umpynjhieh bad u la ong ruh ba un sa nangwanrah shuh shuh ïa ki tiar ban test sa ïa kiwei de ki jait jingpang katkum ka jingdawa bad jingdonkam bad u la ong ruh ba kador n aka bynta ka jingle test ka long kaba bit bad kotbor ïa baroh.",DA KA LAB PLIE U DR. ANDYSTAR SYIEMLIEH HA NONGSTOIN BAN LEH ÏA KI JINGTEST SNAM BA LAIPHEW JAIT,https://batesitv.com/da-ka-lab-plie-u-dr-andystar-syiemlieh-ha-nongstoin-ban-leh-ia-ki-jingtest-snam-ba-laiphew-jait/
": Ki bor synshar jong ka East Khasi Hills kiba la hiar jurip ia ka jaka sah beain ki poiwir ha Lum Survey ryngkat ka jingsynran lang jong ki nongmihkhmat ka Defence Estate Officer, Guwahati, bad ki dkhot ka Hynñiewtrep Youths Council (HYC) ki la lap ba kiba bun na ki briew kiba sah ha kane ka jaka ki dei kiba wan na ka ri Bangladesh.Kane ka jingkynnoh ka la mih na ki lai ngut ki briew kiba shong dukan ha Lum Survey, kiba dei ruh ki briew kiba dang ïakhun da ka mukotduma ban kam trai ïa kane ka jaka kaba ki la shna dukan.Kine ki lai ngut kiba iakhun mukotduma ki la synran lang ha ka jingjurip jong ka Ophis u Deputy Commissioner ka East Khasi Hills District bad ka Ophis u Defence Estate Officer, Guwahati ha ka jingïadon ryngkat ki Ophisar ka Shillong Municipal Board, ka Shillong Contonment Board, ka Meghalaya Urban Development Agency bad ki nongïalam ka Hynñiewtrep Youth Council.Na ka liang ka Municipal ka la lum kyrteng ïa baroh ki briew kiba la kynnoh shna iing be-aiñ ha kane ka jaka bad la lap ba ki don haduh 80 tylli ki iing tap shiliang. Nalor kata, la lap ba 40 tylli ki ing ki la khang tala shwa ban don kane ka jingjurip.La kynnoh ba bun na kine ki briew ki dei ki Muslim kiba kam ïalade ba ki dei kiba wan na Assam, Uttar Pradesh bad kiwei kiwei ki Jylla ka Ri.Kane ka jingjurip ka la wan jia hadien ka jingdawa jong ka Hynñiewtrep Youth Council (HYC) ban kyndang ïa baroh ki ïing ba shna be-aiñ ha Lum Survey.Halor kane, shen u Magistrate un sa aiti noh ïa ka kaiphod sha u Deputy Commissioner ka East Khasi Hills ba un leh ïa kaba donkam.“Ki briew jong ka bor Disrict kila pynlong ïa ka jingsorjamin bad ki la shim jingkheiñ ïa ki longïing bad ki lap ba ki don palat 80 tylli ki iing ba shong be-aiñ ha kane ka jaka ba hap hapoh ka Defence Estate Office. Ngi sngewnguh ïa u DC ba u pynlong ïa kane ka jingjurip shuwa shi taïew ba ngi ai por,” ong u President ka HYC Roy Kupar Synrem ha ka jingïakren bad ki nongthoh khubor.U la ong bun na ki briew ba sah beaiñ ha kane ka jaka ki dei na Assam, Uttar Pradesh bad kiwei kiwei ki Jylla.“Ngin ap mynta ïa ka kaiphod ka ban aiti da u Additional Magistrate sha u DC,” ong u Bah Roykupar.“Ngi ïeng skhem ha ka nongrim ba lada kim lah eiei pyrshah ïa kine ki Ïing be-aiñ wat hadien ka jinglap ïa ka jingshisha na ka jingjurip, kan pynbor ïa ngi ban shim ïa kane ka kam ha la ka kti da kaba kyndang ïa kine ki briew bad lada mih kano kano ka huri hura, u Deputy Commissioner bad ka DSO kin hap ban shim ïa ka jingbahkhlieh,” la maham u Bah Synrem.",BUN KI POIWIR NA BANGLADESH KIBA SAH HA LUM SURVEY LAP KI BOR DISTRICT BAD DEO,https://batesitv.com/bun-ki-poiwir-na-bangladesh-kiba-sah-ha-lum-survey-lap-ki-bor-district-bad-deo/
"Katba nangmih ki sngi ka jingkharoi jong ki nongdih drok kam long shuh tang ha sor Shillong hynrei u drok u la rung wat sha ki shnong nongkyndong jong ka Jylla.  Ka jingkharoi jong ki nongdih drok ka la wanrah ia ka jingjyllei ki kam sniew ha ka thain Mawkyrwat kat haduh ba ka la pynsyier mynsiem ia ki paidbah nongshong shnong namar ka jingjyllei ki kam runar ruser bad ki kam tuh kam thiem.Ha ka janmiet sngi Balang, ki dkhot jong ka Hynñiewtrep Integrated Territorial Organisation (HITO), South West Khasi Hills District Unit ryngkat ka jingiatreilang jong ki Zone bad ki Unit hapoh ka jingialam jong u President ka seng u Bah Paullius Thyrniang ki la hiar ban khynra ha iew Mawkyrwat ha kaba ki la iohbat haduh san ngut ki samla kiba la im kyrni ban dih drok.Na ka met jong kine ki san ngut, ki dkhot ka seng ki la ioh kurup ia u drok, u Ganja, ka pisa bad ki thyrnia injek.Hadien ba la ioh bat ia kine ki nongdih drok ka Seng ka la aiti noh sha ki Pulit jong ka Mawkyrwat Police Station ba kan leh ia kaba donkam katkum ki kyndon jong ka NDPS Act.Ha ka jingiakren bad ki lad pathai khubor, u samla Paullius thyrniang u la ong ba kane ka dei tang ka jingsdang bad ka seng kan dang iai pynjur ban pynlong ia ka jingkhynra na ka por sha ka por.U la kyntu ia ki bor Pulit ba kin shimkhia halor kane bad u la kyntu ruh ia ki kiwei de ki sengbhalang, ki Seng Kynthei, ki bor synshar shnong ba kin iatreilang khnang ban rat dyngkhong ia kine ki jingsniew hapoh ka South West Khasi Hills District.","KHYNRA KA HITO HA ÏEW MAWKYRWAT, ÏOH BAT SAN NGUT KI NONGDIH DROK",https://batesitv.com/khynra-ka-hito-ha-iew-mawkyrwat-ioh-bat-san-ngut-ki-nongdih-drok/
"Ka Khasi Students Union (KSU) kaba peit ruh ia ka khia ka shon jong ki rangli ki juki, ha ka la pynshna da ka ing bapaka ia kawei ka riewkynthei ha ka shnong Rangbalang, South West Khasi Hills District ia kaba la aiti noh ha ka sngi Palei.Kane ka riewkynthei ka dei ka Kong Angelina Sangriang kaba shong basah ha ka shnong Rangbalang Umsaitriew, South West Khasi Hills District bad kaba don arngut ki khun.Ka Kong Anjelina nalor ba ka long ka briew kaba duk bad ka la shah iehbein ha la u jong u kurim bad ka la shong la sah tang ha iwei i ing ba la jot rathai bad ha ka por slap ka um ka rung shapoh ka ing.  Namar ka jingshah iehnoh bein ha la u jong u kurim, kane ka riewkynthei ka la ioh ia ka jingpang ha ka bor jabieng.Ki dkhot ka KSU hadien ba ki la lap ia kane ka longiing, da kawei ka jingmut ki la shim ia ka rai ban noh synniang ia kane ka long iing da kaba pynshna ia ka iing.La shna ia ka ing kaba bha da ka jingshimti jong ka KSU Nobosophoh tad haduh ban da pyndep pura.Ryngkat ka jingsakhi lang jong u Education Secretary ka KSU Sengkmie u samla Pynkmenlang Sanmiet uba la long kum u Kongsan, ha kane ka sngi ka seng ka la pynkup burom ia ki san ngut ki samla na ka shnong Rangbalang, kiba la pas bha ha ki eksamin bapher bapher da ka khusnam Maitshaphrang Award. Ka jingai khusnam ka long kum ka jingpynshlur ba kin nang leh bha shuh shuh ia ki jingpule ki jong ki.La sakhi lang ha kane ka sngi da u President jong ka Hill Farmer Union u Bah Commander Shangpliang uba la long kum u Symbud Kongsan, u President ka KSU SWKHDU u samla Forwardman Nongrem, u President ka KSU Mawkyrwat Circle u samla Rutherford Lyngdoh, ki Sordar Shnong bad kiwei kiwei kiba la shah khot sngewbha.","PYNSHNA ÏING KA KSU ÏA KA RIEWKYNTHEI HA KA SHNONG RANGBALANG, SWKH",https://batesitv.com/pynshna-iing-ka-ksu-ia-ka-riewkynthei-ha-ka-shnong-rangbalang-swkh/
"Ki nongiakhun kti ka jylla Meghalaya kiba don hapoh ka shatri jong ka Meghalaya Arm Wrestling Association ha ka 3 tarik, Jylliew 2024, kin sa mih na kane ka nongbah Shillong ban leit iashim bynta ha ka lympung iakhun kti kaba la tip kum ka National Arm Wrestling Championship 2024, ka ban sa long ha Nagpur Maharashtra ha ka 6 tarik haduh ka 10 tarik u Jylliew 2024.Katkum ka jingiathuh jong ki nongialam jong ka Association, ki nongiakhun kti ki ban sa leit iashim bynta ha kane ka lympung ki don haduh 83 ngut ba kynthup ia ki Sub-junior, Junior, Youths, Senior, Master, Grantmaster bad ki Para-Atheletic Specially Abled.Na kine ki nongiakhun, ki Kynthei ki don 40 ngut, ki shynrang 43 ngut, uwei u Referee bad 2 ngut ki Official.Ki nongiakhun kiba jop na kane ka lympung kin shah jied ban iakhun sa ha ka World Level ka ban sa long ha ka ri Maldova ha u bnai Nailar 2024.Ka Prisca Pyngrope kawei na ki thei iakhun kti ha ka kyrdan Para-Atheletic Specially Abled ka la iathuh ba kane ka dei ka sien banyngkong eh ba kan leit iashim bynta ha kane ka lympung iakhun ka ban sa long ha ka jylla Maharashtra.“Nga la shu iashim bynta ha ka marathon, Wheel Basketball bad kane ka dei ka sien kaba nyngkong ba nga kwah ban iashim bynta ha ka Arm Wrestling,”la ong ka samla Prisca.Haba kylli ka la ong, “wat lada ngam jop ruh hynrei nga kmen ba nga la ioh ban mihkhmat ia ka jylla lajong. Ngan pyrshang ban iakhun beit.”",HA KA NATIONAL ARM WRESTLING C’SHIP YN LEIT ÏAKHUN KTI KI DKHOT JONG KA MAWA,https://batesitv.com/ha-ka-national-arm-wrestling-cship-yn-leit-iakhun-kti-ki-dkhot-jong-ka-mawa/
"Ka jingthmu jong ka Sorkar Jylla ban pynkynriah ïa ka Petrol Pump kaba don mynta ha Anjalee Point, da kaba ai bujli ia jaka ha ka thaiñ Upper Shillong ha ki bynta jong ka 5mer, Upper Shillong kaba dei ka jaka jong ka tnat Animal Husbandry & Veterinary and ka Sorkar Jylla, ka la pynlong ïa kiba bun ban ïeng pyrshah ia ka jingthmu.Ha kaba ïadei bad kane, ka Federation Of Khasi Jaiñtia and Garo People (FKJGP) Upper Shillong Circle, ka Khasi Students Union (KSU) Upper Shillong Circle bad ka Synjuk ki Nongsynshar Shnong Upper Shillong Circle ha ka sngi Palei ki la shong jingïalang ban ïamir jingmut halor kane ka jingthmu jong ka Sorkar.Ha ka jingiakren bad ki lad pathai khubor, u President ka FKJGP Upper Shillong Circle, samla Kitbok Nongphlang u la ong ba ka seng kam pyrshah ia ka jingai jaka ban pynriah ia ka petrol pump, hynrei ka jingpyrshah ka long ia ka jingai jaka, kaba la heh shaba palat kaba la kot haduh 13,500sq ft.U la ong ruh ba ka jingai ka Sorkar da ka jaka kaba heh ka long kumba ka leh shiliang ha kaba ïa ki trai ri trai muluk la shu kyndang khlem da ai kano kano ka bailutksan katba ïa ki bar jylla la pynlong kum ki khun khatduh bad kynnoh ruh ba kane ka jingleh jong ka Sorkar ka don eiei sha lyndet.",MIH KA JINGPYRSHAH BA THMU PYNKYNRIAH ÏA KA PETROL PUMP NA ANJALEE SHA 5 MER,https://batesitv.com/mih-ka-jingpyrshah-ba-thmu-pynkynriah-ia-ka-petrol-pum-na-anjalee-sha-5-mer/
": Ka Meghalaya Trader Fresh Vegetables and Ginger Association (MTFVGA) kaba long ka shatri jong ki saw tylli ki kynhun ba kynthup ia ka Khasi Jaiñtia Food Vegetables Association (KJFVA), ka Shiliang Um Trader Farmers Association (SUTFA), ka Ïewduh Khasi Pnar Association ( IKPA) bad ka Fresh Green Ginger Association (FGGA) Ri Bhoi ha ryngkat ka jingsynran jong ki nongïalam ka Federation of Khasi Jaiñtia and Garo People (FKJGP) Agriculture Cell ha ka sngi Palei ka la leit ban pynsngew ha u Symbud Myntri Rangbah ka jylla Bah Prestone Tynsong halor ki jingeh ba ki iakynduh na ka por sha ka por ha kaba ïadei bad ka kam khaïi ïa ki mar rep ha ki bynta bapher bapher ka jylla.Ha ka jingiakren bad ki lad pathai khubor hadien ka jingiakynduh ia u Symbud Myntri Rangbah, u President ka Meghalaya Trader Fresh Vegetables and Ginger Association (MTFVGA) Bah Bristar Mawthoh, u la ong ba ka jingsniew shaba palat jong ka surok National Highway-6 ha East Jaiñtia Hills District ka la pynlong ïa ki kali kit mar rep ban sahkut da ki sngi ha surok kat haduh ba ka la wanrah shibun ki jingeh ha kaba ïadei bad ka jingpynpoi ïa ki mar rep sha kiwei pat ki bynta ka jylla.Nalorkata, u la ong ruh ba ka jingshah bat ki kali kit mar rep ha shi lynter ka surok Ratacherra ka la ktah shibun bad kaba la pynduhnong ïa ki namarba bun ki jhur ki pyut noh shuwa ba kin poi sha ki jaka ba dei ban poi.U la ong ba ka jingbuh ia ka khyrdop ha ki bynta bapher bapher ka la ktah ïa ki nongrep ha kaba kim ïoh ban shuh ban kit ïa ki mar rep ha ka por kaba biang.U la pyntip ruh ba u Symbud Myntri Rangbah u la shimkhia ïa kane ka kam ha kaba u la kular ruh ban shong jingïalang bad ki tnat bapher bapher ka Sorkar ha kine ki sngi ki ban sa wan.","JOT RATHAI KA SUROK NH-6, PYUT KI MAR REP HA KALI, UJOR KI NONGKHAÏI SHA U DY. CM",https://batesitv.com/jot-rathai-ka-surok-nh-6-pyut-ki-mar-rep-ha-kali-ujor-ki-nongkhaii-sha-u-dy-cm/
"Ki dkhot jong ka Khasi Students Union (KSU), Delhi Unit ha ka sngi Thohdieng ki la pynkup burom ia ka Kong Sibbi Passah halor ka jingïoh ïa ka khusnam Padma Shri na ka President jong ka Ri India.Ia kane ka jingpynkup burom la lamkhmat da ka President ka seng ka Samla Marbiang Khongwir bad u Vice President u samla Donboklang Pohrmen.Ka Kong Silbi kaba la pynpaw ia ka jingsngewnguh ia ki dkhot ka KSU kiba la leh burom ruh ia ka, ka la sneng la kraw ia ki da kaba ong, “Da leh tipsngi bad nang iai minot.”“Nga da sngewheh ka mynsiem haba nga don ha Delhi kum ban shu ong noh ban iohi ia ki khun ki kti lajong kiba wan iakynduh ia nga ngam sngew kynjah. Nga kitbok kitrwiang ba phin nang iaid shaphrang,” la ong ka Kong Silbi ia ki dkhot ka KSU.“Haoid, ngi la iabeh ia ka jingang jingstad bad lada phi don haei haei ruh phim dei ban klet ia kaba u longshwa u la buh khamtam ha ka ktien ka thylliej. Lada phi pule ia ka English ne ka Hindi hynrei kynmaw ban ieid ia la ka jong bad haba phi iakren paramaphi phim dei ban iakren da ka (ktien) jong kiwei,” ong shuh shuh ka Kong Silbi.",“DA LEH TIPSNGI BAD NANG ÏAI MINOT” SNENG KA KONG SILBI PASSAH ÏA KI DKHOT KA KSU DELHI UNIT,https://batesitv.com/da-leh-tipsngi-bad-nang-iai-minot-sneng-ka-kong-silbi-passah-ia-ki-dkhot-ka-ksu-delhi-unit/
"Ka President jong ka ri India ka Droupadi Murmu ha ka sngi Palei ka la pynkup burom da ka khusnam Padma Shri ia ka Kong Silbi Passah ha ka liang ka Arts ha ka jingialang kaba long ha New Delhi.Ka Kong Silbi Passah kaba dei ka nongshong shnong jong ka Riatsamthiah, Shillong, ka dei ruh ka nonghikai ha ka sobjek Hindi ba la shongthait, ka Resource Person jong ka Sarva Shiksha Abhiyan bad ka Directorate of Educational Research & Training bad kaba ai jingiarap ia ka SCERT bad ka DERT, ha kaba iadei bad ka jingai jinghikai ia ki nonghikai ha kiba bun ki liang.La kha ia ka Kong Silbi Passah ha ka 3 tarik, Lber 1952 bad ka la pyndep ia ka Bachelor ha ka Hindi bad ka la shakri kum ka nonghikail Hindi ha Khasi Jaintia National Government Upper Primary School, Mawkhar Shillong ha u snem 1982. Ban kyntiew ia ka ktien Hindi ka ju iashim bynta ruh ha ki Radio Programme, halor ka phang “Hindi Lesson”, ba ju pathai da ka All India Radio Shillong.  Ha u snem 2005, ka la trei hapoh ka Central Institute of Hindi (Agra) na ka bynta ban pynkhreh ia ka Hindi- Khasi Contrastive Grammar.Ka Kong Silbi nalor ba ka long kaba ieid bha ia ki sur jingrwai tynrai, ka ju leit ban iashim bynta ha kiba bun ki prokram ba ju pynlong da ka tnat Arts and Culture kaba ju iatreilang bad ka North East Zone Cultural Centre ha kylleng ka ri India.Nalor kata, ka dei ruh ka kynthei Khasi ba nyngkong eh ban thoh ia ka skit ha ka ktien hindi ia kaba la ai kyrteng ka “Hindi Bhasha Hamari Rashtra Bhasha Hai” ba la pyni paidbah ha ka Doordarshan Kendra Shillong. Dang shen ka la ialam ia kynhun ban iashim bynta ha ka jingshad tynrai ha ka “Adi Shaurya Parv Parakram ka”, 2023.Kum ka jingithuh ia u synniang u bynhei ba ka la noh sha u sup u thiar jong ka imlang ka sahlang, ka Kong Silbi Passah ka la ioh pdiang ruh ia ka khusnam District Certificate of Honour na ka sorkar Jylla ha u snem 2001, na ka Seng Khasi, Seng Kmie Honorary Award ha u snem 2008; ka State Award ha u snem 2005; ka People’s Choice Award NETV ha u snem 2005; ka National Award for teachers ha u snem 2006; ka Jeebon Roy Award ha u snem 2008; ka Khasi Jaintia Welfare Award ha u snem 2009; ka International Gold Star Award ha Bangkok ha u snem 2010, ka Seng Samla Seng Kmie Honorary Award ha u snem 2011; ka Lady of Hope (Cape Town South Africa) ha u snem 2012; U Tirot Sing Award for Art and Literature Meghalaya ha u snem 2014; ka Youth Affair Award ha u snem 2019; ka 4th Northeast Unsung Heroes Red Carpet Social Award ha u snem 2021 bad ka Sangeet Natak Academic Award ha u snem 2021.",PYNKUP BUROM KA PRESIDENT DA KA KHUSNAM PADMA SHRI ÏA KA KONG SILBI PASSAH,https://batesitv.com/pynkup-burom-ka-president-da-ka-khusnam-padma-shri-ia-ka-kong-silbi-passah/
": Ki dkhot ka Hynñiewtrep Youths Council (HYC) ba la lamkhmat da u President Bah Roy Kupar Synrem ha ka sngi Thohdieng ki la iohbat saw ngut ki kynthei bad  18 ngut ki shynrang bar jylla ba la kynnoh ba ki dei kiba ju mlien ban im kyrni ha ka jingdih ia u drok.Ia kine ki 22 ngut, ki dkhot ka seng ki la ioh bat ha ka jingkhynra ha ka Parking Lot ka Meghalaya Urban Developement Authority (MUDA) ha Khyndai Lad, Shillong.Nalor u drok ba la thep ha ki 32 tylli ki tyndong ba la ioh kurup na kine ki 25 ngut ki nongdih drok, ki dkhot ka HYC ki la ioh kurup ruh ia u Ganja, ki thyrnia Injek bad ka Dendrite.Ki dkhot ka HYC ki la pynjulor ia u drok, ia u Ganja, ia ki thyrnia injek bad ia ka Dendrite da kaba shu thang da ka ding bad maham ia kine ki nongdih drok ba kim dei shuh ban dang mlien ban dih drok ha ki jaka paidbah.U Vice President ka HYC Bah Donboklang Kharlyngdoh ha ka jingiakren bad ki lad pathai khubor u la iathuh ba uwei na pdeng ki 18 ngut ki shynrang u la phla ha ki dkhot ka seng ba u dei uba ju donkti ban pyniaid nuti ia ki kynthei ha Khyndai Lad.“Ngi la maham ia une u khynnah bad ym tang ia ki nongdih drok ba ka imlang ka sahlang kam pat lah ban pdiang ia ki haduh mynta ba phin leh kum sha ki ri nongwei,” la iathuh u Bah Kharlyngdoh.Haba kylli u la iathuh, ba u don uwei u nongdih drok uba ju lum lang ia ki nongdih drok ban leh ia kine ki jait kam.  U la ong ruh ba ka seng ka la ioh ban kurup kham bun u drok na kawei ka kynthei bar jylla kaba la 24 snem ka rta bad iathuh ruh ba ka seng ka la iohbat ia ki nongdih drok naduh Keatinge Road ter ter bad na Parking Lot MUDA.U la ong ruh ba ka seng hi kam don jingshaniah shuh ia ka tnat Pulit namarba katba ki nang kem, katta nang kharoi ki nongdih drok.“Lada ngim kyndit bynriew kum ka imlang ka sahlang, ka nongbah Shillong hapoh 10 snem kan sa kylla kum ka Zombie City,” u la ong.“Lada ki (Pulit) lah ban khylliap lama ia ki seng lehnoh balei ym lah ban pynduhjait noh shisyndon ia ki snar khaii drok ha Shillong. Ngi kum ka kynhun ngi hap ban sumar ioh don eiei sha lyndet.  Ngi lap bad ngi sakhi wat ki briew jong ka ain ruh ki don kiba dih bad kiba pyndon kam ia u drok,” la kynthoh une u nongialam ka HYC.“Ngi kwah ban kren da kaba shai ia ka Sorkar khamtam ia ka tnat Pulit, sngewbha wat leh kamkai namarba kum ka jaidbynriew ngi tieng thot thot,” u la ong.U la iathuh ba ka jingbym aiti jong ka seng ia ki nongdih drok ba la iohbat sha ki bor Pulit ka long namarba tang  shi miet armiet ki la lait na along katba kiba iohbat ia ki nongdih drok ki hap ban leit hajir hakhmat ka Kashari na ka sngi sha ka sngi.“Lada ka Sorkar ka ieid ia ka pateng kaba mynta bad ka ban sa wan, snggewbha leh eiei. Ka Sorkar ka dei ban shimkhia ban don la ka jong ka Rehabilitation Camp namarba ki don napdeng kiba im kyrni ha u drok ki la kwah ban kylla,” u la ong.U la iathuh ruh ba ka seng kan nang pynjur shuh shuh ia ka jingkhynra ban bat ia ki nongdih drok ha kylleng ka sor Shillong ha ki sngi ki ban dang wan.","4 NGUT KI KYNTHEI, 18 NGUT KI SHYNRANG NONGDIH DROK, BAT KA HYC HA PARKING LOT MUDA",https://batesitv.com/4-ngut-ki-kynthei-18-ngut-ki-shynrang-nongdih-drok-bat-ka-hyc-ha-parking-lot-muda/
"U Ambassador Ri France sha India Thierry Mathou ha ka sngi Thohdieng u la leit jngoh ia ka Lawkyntang bad ia ka Heritage Village kaba don ha ka shnong Mawphlang, East Khasi Hills District.Ia u Mathou la synran lang da u Consul General ka ri France ha Kolkata u Didier Talpain ryngkat ka jingdon lang jong u Myntri ka Hima Mawphlang u Bah S Sohliya, u Chairman ka Grand Council of Chiefs of Meghalaya bad Adviser ka Federation of Khasi States Bah John F Kharshiing, u Secretary General jong ka North East Sports Association (NESA) uba long ruh u Chairman jong ka SPIKAP, u Bah Tambor Lyngdoh, u nongseng ka Mawphlang Sustainable Tourism Societies bad Bah D. Lato uba dei u Tourism Officer.Na ka liang jong ka Hima Mawphlang ka la pdiang sngewbha ia kine ki kynrem ki lyndan na ka ri France lyngba u Myntri S. Sohliya bad kiwei ki dkhot jong ka Hima bad la synran lang  ia ki da u Bah Tambor Lyngdoh uba dei  u nongseng jong ka Mawphlang Sustainable Tourism Societies (MSTS).U Bah Tambor Lyngdoh u la ai sngewbha ia u Ambassador Thierry Mathou da ka kot Collection of Knowledge on Khasi Herbal Plants, Stories and Ooems  kaba u la pynmih paidbah.Hadien kane kine ki kynrem ki lyndan ki la leit jngoh sa ia ka Mawphlang Dam kaba ju bsa um ia ka Sor Shillong baroh kawei.Ha kane ka jaka u Bah John Kharshiing u la ai ia u Ambassador Thierry Mathou bad ia u Counsel General u Didier Talpain ia ka kot “The Khasi States – A Brief Historical Timeline – 1771 to 2017.”Kine ki kynrem ki lyndan ki la dap da ka jingkmen ban iohi ia kane ka spah meiramew bad ban ioh ban iaid hapdeng ka lyer kaba khuid bha kaba la pynshlur ia ki ban iaid kjat katto katne por hapdeng ka jingshoh biej ia ka jingitynad ka Law Lyngdoh Law Kyntang Mawphlang bad ka Mawphlang Dam.Hadien ba wanphai sha sor Shillong ki la leit ban iakynduh sa ia u Chief Secretary  jong ka Sorkar Jylla u Bah Donald Wahlang ryngkat ka jingiadon lang jong u Commissioner and Secretary ka Sorkar Jylla u Dr Vijay Kumar D, ha kaba ki la iasyllok sani bha halor kiba bun ki phang treikam bad la ioh jingiakren ruh halor kumno ban ioh ka jingiatreilang ha ki kam kilan sports.",KHRING KA JINGBNA NAM KA HERITAGE VILLAGE HA MAWPHLANG ÏA I AMBASSADOR KA FRANCE,https://batesitv.com/khring-ka-jingbna-nam-ka-heritage-village-ha-mawphlang-ia-i-ambassador-ka-france/
"Shillong, Jymmang, 11: Ka Sorkar Jylla ha ka sngi Saitjaiñ ka la pynmih ia ka jingpynbna ba la thung ia ka Kong Idashisha Nongrang kum ka Director General of Police (DGP) ba thymmai jong ka Jylla lyngba ka jingpynbna ba la pynmih da ka tnat Kam Pohing ka Sorkar Jylla.Katkum ka jingpynbna ba la soi da u Secretary jong ka tnat Home (Police) ka Sorkar Jylla u Bah Cyril V.D. Diengdoh, la pyntip ba napdeng ki kyrteng jong ki Ophisar IPS ba la mynjur da ka Empanelment Committee jong ka Union Public Service Commission (UPS) ha ka jingialang kaba la long ha ka 2 tarik Jymmang, 2024 bad na ka bynta ka jingpyntip paidbah, u Lat ka Jylla  u la mynjur ban thung ia ka Kong Idashisha Nongrang, ka Ophisar IPS na ka Batch jong u snem 1992 kaba bat mynta kum ka Director General of Civil Defence & Home Guards, Shillong kum ka Director General of Police ka Jylla Meghalaya na ka bynta ka samoi treikam kaba ar snem, kata naduh ka 20 tarik u Jymmang, 2024 haduh ka 19 tarik u Jymmang, 2026.",THUNG KA SORKAR DA KA KONG IDASHISHA NONGRANG KUM KA DGP BA THYMMAI,https://batesitv.com/thung-ka-sorkar-da-ka-kong-idashisha-nongrang-kum-ka-dgp-ba-thymmai/
"Kawei ka kali kamai Local Taxi kaba don ia u nombar ML05-D-4866 ka la kem ding kynsan hapdeng surokbah National Highway-44 katba ka dang wanphai na ka jingleit buh ia ki nongleit jingleit sha Umroi Nongrah, Ribhoi District.Kane ka la jia ha ka por kumba 12:00 baje shiteng sngi jong ka Sngi Saitjaiñ ha kaba u nongñiah jong ka kali u la lait na ka jingjia ba sngewsih hynrei lait noh tang ka jingduhnong jong u trai ka kali kaba la kem ding bad ingkhong hapdeng surok.Katkum ka khubor ba la iohlum la iathuh ba hadien ba la wan phai na ka jingleit buh ia ki nongleit jingleit sha Retreat Centre ha Umroi Nongrah, u nongñiah jong ka kali u Bah Tyngshaiñ, 26 snem ka rta uba sah ha ka shnong Mawblang Ribhoi District u la pynlip noh ia ka Engine bad shwa ban poi ha surokbah National Highway-44 katba u dang pyrshang ban khyrwait ia u shabi ban pynim biang ia ka Engine hynrei kynsan kynsan ka kali ka la kem ding.Da ka jingwan poi jong ki Pulit ka Fire and Emergency Services la lah ban pynlip noh ia ka jingklang jong ka ding.  Ki Pulit ki la tan noh ia kane ka kali sha Umroi PIC na ka bynta ban leh katkum ki kyndon jong ka aiñ.",KEM DING KA KALI LOCAL TAXI HAPDENG SUROK BAN LEIT SHA SHILLONG AIRPORT,https://batesitv.com/kem-ding-ka-kali-local-taxi-hapdeng-surok-ban-leit-sha-shillong-airport/
"Ki dkhot ka Khasi Students Union (KSU) Mawshynrut Circle ba la lamkhmat da  Assistant Organising Secretary u samla Korbar Marthong bad ki dkhot ki la ioh bat ia kawei ka kali Pickup kaba don ia u nombar AS18 AC 6193 kaba dap smam da ki barjylla katba ka dang wan na ka jylla Assam bad kaba la rung lyngba ka Infiltration Check-gate kaba don ha ka shnong Aradongnga, West Khasi Hills District.Ki dkhot ka seng kiba la tohkit ia ki bar jylla ki la iathuh ba ki dang thmu ban leit trei sha ka shnong Ummulong, West JaintiaHaba pan ia ki kot ki sla kine ki bar jylla kim don satia wat tang ban pynshisha ba ki dei ki nong India bad mar mar na ka liang jong ki nongialam jong ka seng ki la pynphai noh ia ki bar jylla bad ia ka kali kaba wan rung beaiñ sha ka jylla khlem ki kot ki sla kiba biang.Ka seng ka la ther tyngeh ruh ia ki bor Pulit kiba ap pahara ha Infiltration Check Gate kaba shu pyllait laitlan khlem da peit bniah ia ka jingrung jingmih jong ki bar jylla bad ka seng ka la maham tyngeh lada ka dang lap nangne shakhmat ka seng kam banse ban buh hi noh ia ka Infiltration Check Gate ha ki jaka ba ju rung bad mih ki bar jylla.","NA INFILTRATION CHECK GATE ARADONGNGA RUNG LAITLAN KI BAR JYLLA, MAHAM KA KSU",https://batesitv.com/na-infiltration-check-gate-aradongnga-rung-laitlan-ki-bar-jylla-maham-ka-ksu/
"Ribhoi, Jymmang 12 : Uwei u rangbah u la duh noh ïa la ka jong ka jingim hadien ba u la shah pynïap dusmon harud lynti jong ka shnong Erpakon, ka shnong kaba ha hapoh Ri-Bhoi District.  Ia une u rangbah uba la thiah lyngktar harud lynti hapdeng ka jinglyngkien jong ka snam  na ki bynta jong ka skhor la lap da ki nongshong shnong.  Kane la ka jia ha ka 11 tarik u Jymmang, 2024 ha ka por kumba 8 baje mynmiet.Ia une u rangbah uba la tip kyrteng kum u Bah Kyrmen Lyngdoh Nonglait  uba la 38 snem ka rta uba shong basah ha ka shnong Erpakon la pynkit noh Civil Hospital Nongpoh ban ioh ïa ka jingsumar hynrei namar ka jingphlei shaba palat jong ka snam ki doctor ki la pynbna ba u la khlad noh na kane ka sla pyrthei.Ha ka jingïakren bad u rangbah shnong u Bah Michael Thongni bad u Bah Bah Lambor Kharshilot, ki la pynpaw ba kim shym la lah satia ban batai mano ba donkti ban tied klep ia une u rangbah kat haduh ba un da khladnoh na kane ka sla pyrthei.Na ka liang jong ki bahaiing ki la ujor da ka ejahar ha Nongpoh Police Station bad ki la kyrpad ia ki Pulit ba kin pynlong ia ka jingtohkit kaba bniah ban lap dien ia kiba donkti ha kane ka kam runar.Ïa ka met jong u Bah Kyrmen la rah noh sha NEIGRIHMS Hospital Shillong na ka bynta ban leh ïa ka post mortem shwa ban aiti noh sha ki bahaing hasem ban pyndep ia ka jinglehniam bakhatduh.","ÏAP U RANGBAH BA SHAH TIED KLEP HA SHNONG ERPAKON, THWET KI PULIT ÏA KI RUNAR",https://batesitv.com/iap-u-rangbah-ba-shah-tied-klep-ha-shnong-erpakon-thwet-ki-pulit-ia-ki-runar/
": Saw ngut ki briew ki la mynsaw bad uwei u khladnoh ha ka jingsyllad jong kawei ka trok kaba don ïa u nombar ML05 R 9977 katba ka dang wan na ka thaiñ Mawryngkneng.  Kine ki saw ngut ki la mynsaw hadien ka trok ka la rat ïa ki lai tylli ki kali shwa ba kan leit rat sa ïa kawei ka dukan kat haduh ba la julor ynda poi ha Sawlad hajan Madanryting,Shillong.Kane ka la jia ha ka sngi Saitjaiñ ha ka por kumba 9:44 minit mynmiet.Ha kane ka jingjïa, u nongbud jong ka trok ïa uba la tip kyrteng kum u  Shujumuddin Skeik, 34 snem ka rta u la khlad noh hadien.Ïa u Shujumuddin Skeik la pynkit noh sha Civil Hospital, Shillong ban leh ïa ka post mortem hashwa ban aiti sha ki bahaing hasem.Katkum ka jingtip ba la ïohlum la ïathuh ba la shu antad ba ka jingsyllad jong kane ka trok ïa kine ki lai tylli ki kali ka lah ban dei ba u nongñiah jong ka trok u Sanam Ali uba dei na Goalpara District, Assam um lah shuh ban tehlakam shuh ïa u lakam kali kat haduh ba ka ka la wanrah ïa kane ka jingjia basngewsih.Namarba ka trok ka la sahkut ha ka dukan, ym shym la lah shuh ban sei ïa ki briew kiba don hapoh ka trok bad marmar ki Pulit ki la pyntip noh ïa ka kynhun Search and Rescue Team (SRT), Shillong ban ïarap sei ïa ki briew kiba la sahkut da kaba ot noh ïa ki bynta ba shakhmat jong ka trok.","RAT KA TROK LAI TYLLI KI KALI BAD ÏA KA DUKAN HA SAWLAD, KHLAD U NONGBUD TROK",https://batesitv.com/rat-ka-trok-lai-tylli-ki-kali-bad-ia-ka-dukan-ha-sawlad-khlad-u-nongbud-trok/
"Ki dkhot ka Khasi Students Union (KSU) Mawshynrut Circle ba la lamkhmat da u Assistant Organising Secretary u samla Korbar Marthong ha ka sngi Saitjaiñ ki la ïoh bat ïa kawei ka kali Pickup kaba don ïa u nombar AS18 AC 6193 kaba dap smam da ki bar jylla katba ka dang wan na ka jylla Assam bad kaba la rung lyngba ka Infiltration Check-gate kaba don ha ka shnong Aradongnga, West Khasi Hills District.Ha ka jingtohkit, ki bar jylla ki la ïathuh ba ki dang thmu ban leit trei sha ka shnong Ummulong, West Jaiñtia bad haba ki dkhot ka seng ki la pan ïa ki kot ki sla na kine ki bar jylla kim don satia wat tang ban pynshisha ba ki dei ki nong India bad marmar ki dkhot ka seng ki la pynphai noh ïa ki bar jylla bad ïa ka kali kaba wan rung beaiñ sha ka jylla khlem ki kot ki sla kiba biang.Ka seng ka la ther tyngeh ruh ïa ki bor Pulit kiba ap pahara ha Infiltration Check Gate da kaba kynnoh ba la shu pyllait laitlan khlem da peit bniah ïa ka jingrung jingmih jong ki bar jylla.Ka seng ka la maham tyngeh lada ka dang lap nangne shakhmat kam banse ban buh hi noh ïa ka Infiltration Check Gate ha ki jaka ba ju rung bad mih ki bar jylla.",BAT KA KSU ÏA KI BAR JYLLA BA RUNG LAITLAN NA INFILTRATION CHECK-GATE ARADONGA,https://batesitv.com/bat-ka-ksu-ia-ki-bar-jylla-ba-rung-laitlan-na-infiltration-check-gate-aradonga/
"Ka PynChe ba kynthup ia ka Lamerphylla Kharsati, ka Maya Ika Lamar bad ka Dalarympei Kharmawphlang ki la pynlong ia ka prokram kaba la tip kum ka “Kilometre Zero” kaba khring ia ki briew kiba don ia ka sap shna, ka sap dro, ka jingpynneh pynsah bad ka shet ka tiew.Ia kane ka prokram la pynlong ha Linsamer Farms, Kydemkulai, Ribhoi District ha ka sngi Saitjaiñ jong ka taiew baladep.Kane ka prokram ka pyni kumno ngi lah ban ioh ia ki jhur ki jhep bad kiwei dei da kaba kheit ia ki sla ki kynbat na khlaw ba  don ha Linsamer. Ka pyni kumno ruh ba ngi lah ban pynduna ia ka Carbon Footprint jong ngi bad ha kajuh ka por ruh ban rah burom ia ka jingiadei hapdeng ka mei mariang bad ka sap ka phong.La lamkhmat ia ka prokram da ki nongshet ba pawnam, Chef Ahme bad Chef Dalarympei bad ki nongshim bynta ki la ioh ban mad ia ki jhur, ki kynbat ba bun jait kiba pynphuh pynphieng ia ka Linsamer Farms.Ki nongshim bynta ki la iohlad ruh ban shim bynta ha ki kam pynpyngad jingmut (therapeutic art activities) ba la ialam da ka Maya-ika bad ki la ioh ban pynpaw ia ki jingsngew bad pyni la ki sap ki jinsngew jong ki ha ka Mural-making bad ruh ha kaba ki la ioh ruh ia ki Seed Papers ban thung kum ka dak jong ka jingpynthymmai bad jingkylla da kaba ki bret noh ia ki jingeh jingshon jong ki.","KA SAP SHNA, SAP DRO BAD SHET JINGBAM TYRAI HA KA “KILOMETRE ZERO”",https://batesitv.com/ka-sap-shna-sap-dro-bad-shet-jingbam-tyrai-ha-ka-kilometre-zero/
"Wat hadien hadien shi taiew ba u Bah Kerlang Sohtun, 47 snem ka rta uba shong basah ha Lumshatsngi ha lyndet jong ka Sankardev College, Shillong u la jah na la iing naduh ka 5 tarik, Jymmang, 2024 hynrei haduh kane ka kynti ym shym pat la lap ksai satia ia une u rangbah.Ki bahaiing hasem ha ka Lah Sngi u Blei ki la pan jingiarap na ka kynhun Search and Rescue Team (SRT) ka tnat Fire and Emergency Services ban wad ia u Bah Kyrmen bad kane ka kynhun lem bad ki Pulit ki la sdang ban wad naduh ka por 9:00 baje mynstep hynrei haduh kane ka kynti ym shym pat la lap satia.Katkum ka jingiathuh jong ki bahaiing, la ong ba u Bah Kerlang Sohtun u khun jong ka Kong Medency Sohtun la iohi khatduh ia u ha Last Stop, Laban.Ka kynhun SRT ka la sdang ia ka jingwad bniah naduh ka thain Last Stop haduh sha jingkieng Umshyrpi ter ter ia ka wah kaba don ha Maxwell Estate ha ryngkat bad ki pulit bad haduh ba thoh ia kane ka khubor ym shym la iohi dak eiei ban lap ia une u rangbah.",KHLEM LAP KSAI KI PULIT SRT ÏA U RANGBAH BA JAH NA LUMSHATSNGI,https://batesitv.com/khlem-lap-ksai-ki-pulit-srt-ia-u-rangbah-ba-jah-na-lumshatsngi/
"The Directorate of School Education & Literacy (DSEL), Government of Meghalaya recently launched its first ever campaign on setting up of School Nutrition (Kitchen) Garden (SNG) by observing a bag-less day on 29April, 2024 under the theme:. This initiative was aimed at ensuring 100% presence of SNGs in schools serving PM POSHAN Meals erstwhile Mid-Day Meal in the State. This scope is further explained by the Director, DSEL, Shri Swapnil Tembe, to have a positive impact on the supplementation of meals being served under the Scheme by improving the nutritional status of students and also to educate and culminate the ever thriving students a healthy, sustainable and mindful eating habit. Moreover, the practice of gardening teaches the students’ teamwork and also makes them aware about the horticulture prospects.A month before the observation of this day, all schools were given directions to make preparations in respect of identification of space and resources. In the absence of space, which is the case in most of the urban schools, they were advised to use pots and planters. The SDSEOs were asked to collaborate with line departments to arrange logistics. In various districts, the Horticulture department and Krishi Vigyan Kendra (KVK) came forward to provide the seeds and saplings. In many other places, community participation was witnessed where the parents and guardians came together to make fences for the kitchen garden.On the day of observation, the entire team of PM POSHAN went to different schools. Even the DCs, BDOs and SDSEOs joined the events in their respective places. It was a day which saw establishments of over 3000 SNGs in our schools. From around 9% of SNGs present during 2023, the figures have now increased to 40% and continues to grow every day. The department is committed to continue their efforts to achieve 100% coverage of SNGs in our schools and expressed gratitude to all the stakeholders who participated and played a key role to achieve this massive increase in SNGs.",SCHOOL NUTRITION GARDENS IN SCHOOLS GO UP FROM 9% TO 40% IN ONE DAY,https://batesitv.com/school-nutrition-gardens-in-schools-go-up-from-9-to-40-in-one-day/
"Ki bahaiing hasem jong u Bah Kyrmenskhem Lyngdoh Nonglait, 39 snem uba la khladnoh na ka jingshah tied klep, ki la kynnoh ba dei uwei u bar jylla donkti ban leh ia kane ka kam runar ha ka sngi Saitjain jong ka taiew baladep ha ka por 7:30 eiei mynmiet.Mar ia tip ia kane ki bahaïing ki la pynkit noh ia u Bah Kyrmenskhem sha Civil Hospital Nongpoh bad hadien katto kattne por une u rangbah u la khladnoh namarba la jur palat ka jingmynsaw.Ha ka Sngi u Blei la pynkit noh ia kamet jong une u rangbah ha NEIGHRIMS Hospital, Shillong ban leh ia ka postmortem. Une u rangbah u la ieh noh shadien saw ngut ki khun bad ia ka kurim ka Kong Esmilinda Snaitang.Ha ka jingiakren bad u Bah Batskhem Lyngdoh Nonglait uba dei u hymmen u Kyrmenskhem Lyngdoh Nonglait u la iathuh ba u hymmen jong u la shah shoh shah tied ha ka sngi Saitjain ha uwei u bar jylla uba ki ju khot u Raju uba trei ha kawei ka hotel kaba don ha ka shnong Erpakon.U Bah Seiborlang Lyngdoh Nonglait uba dei u Vice President jong ka kur Lyngdoh Nonglait u la pynrem jur ia kane ka jingleh jong une u bar jylla uba la bthat jubor ia ka jingim jong u Bah Kyrmenskhem bad u la kyrpad ia ki bor jong ka ain ba ka dei ban pyngngat ha ka kyndon ain kaba eh khnang ba u runar uba donkti un ioh ia ka jingshah pynsajia.",KYNNOH KI BAHAÏING BA DEI U BAR JYLLA UBA TIED KLEP ÏA u U BAH KYRMENSKHEM HA ERPAKON,https://batesitv.com/kynnoh-ki-bahaiing-ba-dei-u-bar-jylla-uba-tied-klep-ia-u-u-bah-kyrmenskhem-ha-erpakon/
"U District Magistrate jong ka East Khasi Hills District u SC Sadhu ha ka sngi Balang u la pynjari da ka Section 144 CrPC ha East Khasi Hills District baroh kawei ban mana ia kino kino kiba buh ia ki khyrdop khrong pisa.Katkum kane ka hukum, u District Magistrate u la iathuh ba u la ioh jingtip ba ki don ki trok kit mawshun kiba iaid na Umdud sha surok Zero Point, kaba dei ka surok kaba mih sha Majai Land Custom Stations (LCS), kiba la shah pynsangeh ha ki nongshong shnong ka Majai.  Ki nongkhaii ki la mynjur ban sangeh shipor ia ka jingiaid jong ki trok tad haduh ban da iapynbeit da kumwei pat hapdeng ki ar kynhun, kata, ka Dorbar Shnong Majai bad u Syiem jong ka Hima Sohra.“Ka don ka jingkhrong pisa beain lyngba ka khyrdop jong u Syiem ka Hima Sohra na ki trok kit mawshun kiba iaid  lyngba ia ka Majai Land Custom Station ha ka dor T. 400 na kawei ka trok bad kane ka la lam sha ka jingmih ka jingiakulmar.  Ka Sorkar Meghalaya ka la ieng ha ka nongrim ban wanrah ia ka “Zero Tolerance” Policy pyrshah ia ka jingkhrong pisa beain da ki Toll/Check Gate ne ban khrong pisa jubor na ki trok kiba iaid lyngba ki surokbah National Highways, ki surok State Highways bad ki Major District Roads jong ka East Khasi Hills,” la pyntip u Sadhu.“Ka jingpynieng ia kine ki Toll/Check Gate beain bad ia ki jingker ban khrong pisa jubor ka la pynwit ia ka leit ka wan bad ka la wanrah ia ka jingbym suk jong ki nongiaid lynti bad ka lah ruh ban wanrah ia ka jingjia aksiden ha surok. Namarkata, ban khanglad ia kano kano ka jingkulmar kaba lah ban mih, la mana tyngeh ban buh ia ki khyrdop khrong pisa (Toll/Check Gate) bym shym la ioh jingbit bad ban khrong pisa jubor ha shilynter ki surokbah National Highway, ki surok State Highway bad ki Major District Road jong ka East Khasi Hills,” la mana u District Magistrate“Kino kino kiba pynkheiñ ia kane ka hukum kin shah pynshitom katkum ki kyndon jong ka aiñ. Namar ka jingkyrkieh jong ka kam, ia ka hukum la pyntreikam noh mardor tad haduh ban da pynbna da kumwei pat,” la pyntip u Sadhu.","MIH KA KHYRDOP KHRONG PISA HA MAJAI, PYNJARI U DC DA KA SECTION 144 CRPC",https://batesitv.com/mih-ka-khyrdop-khrong-pisa-ha-majai-pynjari-u-dc-da-ka-section-144-crpc/
"Ka Indian Institute of Management (IIT) Guwahati ka la ai jingmut ia ka Sorkar Jylla ban khlong noh ia ka rong ba la siang ha jingkieng Damsite bad ban siang bujli noh da ka dewbilat.Ia kane la pyntip da u Myntri ka tnat Bording u Abu Taher Mondal ha ka jingiakren bad ki lad pathai khubor ha ka Lah Sngi u Blei bad iathuh ruh ba ka jingmaramot ia ka jingkieng ha Damsite ka la iaid shakhmat.U Mondal u la iathuh ruh ba la khmihlynti ban pyndep ia ka jingshna ia ka jingkieng Damsite la kumno kumno ha kaba kut jong u bnai Naitung lane ha ka taiew banyngkong jong u bnai Nailar, mynta u snem 2024.“Ka jingmaramot ia ka jingkieng ka la iaid shakhmat,” u la ong bad iathuh ba dang ha ka taiew baladep u la leit jngoh ia ka jingpyntrei ia ka jingkieng Dam.“Hadien ba ngi la iasyllok bad ka IIT ka la ai jingmut ban siang noh da ka dewbilat na ki katto katne ki daw (technical reasons). Mynta ngi hap ban khlong noh ia ka rong ba ladep siang mynshwa. Ngin hap leh ia kane katkum ka jingai jingmut jong ka IIT,” u la ong.“Ynda ngi la siang da ka dewbilat, kan kham shimpor ban rkhiang bad ngin hap ban ap sa kumba 28 sngi tad haduh ba ka dewbilat kan da rkhiang bha,” u la ong bad iathuh ba ka jingsiang ia ka dewbilat kan long shwa na kawei ka liang bad sa na kawei pat ka liang.“Ka jingthmu hi ka long ban siang beit da ka rong bad nangta yn sa shna pyndep ia ka jingkieng.  Ngi hap ban leh noh marmar namarba kane ka kam kaba kyrkieh bad ki paidbah kiba leit ba wan lyngba ka surok na ka jingkieng Damsite ki la iakynduh jingeh shikatdeh ei bad ngin pyrshang ban shna pyndep katba lah,” la bynrap u Mondal.“Ngin pyrshang ban shna pyndep ha ka taiew bakhatduh u bnai Naitung lane ha ka taiew banyngkong u bnai Nailar,” u la ong shuh shuh.Katkum ka jingong jong u Mondal, la khmihlynti ba ka jingkieng kan shan haduh 20 snem nangne shakhmat bad ka Sorkar kan hap ban peitngor bha ynda ladep maramot ia ka jingkieng.Haba kylli u la iathuh ba ka Sorkar Jylla, ka tnat PWD ka la wad ruh ia ki lad ki lynti ban shna noh da ka jingkieng kaba thymmai.“Ia ka jingpynbeit yn sa aiti sha ka NHIDCL bad kan sa shimrai khatduh halor kane,” u la ong.",AI JINGMUT KA IIT GUWAHATI BAN SIANG DA KA DEWBILAT HA JINGKIENG DAMSITE,https://batesitv.com/ai-jingmut-ka-iit-guwahati-ban-siang-da-ka-dewbilat-ha-jingkieng-damsite/
"Ka jingther jong u lapbah lapsan kumba theh na ktang uba la neh haduh saw kynta ha ka sngi Palei u la pynshlei ia ka Wah Umkhrah bad ka Wah Umshyrpi kiba dei ki ar tylli ki wah bakongsan kiba tuid lyngba ka dohnud jong ka sor Shillong ban pyndap ia ka pung Umiam kaba ju bsa ia ka bording sha ki phew lak tylli ki longïing ha kane ka jylla Meghalaya.U slap u la hap ha ka por 12.24 baje noh sngi khlem sangeh tad haduh ka por 4:54 baje janmiet.Ka jingther jong u lapbah lapsan ka la pynshlei um ha kylleng ki shnong jong ka sor Shillong.Ka jingshlei jong ka Wah Umkhrah ka la pynkylla pung ia ka surok ha Mawlai Nongpdeng ha lyndet ka Seng Khasi College kaba pyniasoh ia ka surokbah National Highway, kat haduh ba ki kali kim lait shuh ban iaid namarba ka um ka la tap kumba 3 phut tam eiei ia ka surok.La sakhi ba ki kali kiba wan na ka  surokbah National Highway kim lah shuh ban rung sha ka surok shnong jong ka Mawlai Nongpdeng na ka daw ba ka um ka la khang lynti syndon sbak ia ka surok.Watla ka um ka la kiew bha ha Wah Umkhrah, hynrei la iohi pat ba ki ing shong briew kiba don ha shilynter jong ka rud wah kim shym la shah ktah satia na kane ka jingshlei jong kane ka wah.Ha Demseiñiong ka jingshlei jong ka Wah Umshyrpi ka la pynslei ia ka surok ha kaba ka la wanrah ia ka jingthud  ha ka leit ka wan.Ha surok Lower Lachaumiere mar pyrshah bad ka ophis DIPR ka la shlei hapdeng surok kat haduh ba la pynthud ia ka leit ka wan jong ki kali saw shaka bad ki thuk thuk ar shaka.La sakhi ruh ba ki khynnah skul bad ki paidbah kim banse ban iaid napdeng ka um kaba la lang hapdeng surok hapdeng ka jingther jong u lapbah lapsan uba jur ban leit sha ki jaka ba ki thmu.Kane ka jingther jong u lapbah ka la pynkulmar hi thlim ia ki Pulit pyniaid kali kiba la pyrshang bad trei shitom ban pyllait ia ka jingdheng kali kaba jur ha kane ka sngi namar ka jingsahkut jong ki kali.Haba wad ia ka daw, la iathuh ba ka jingshlei um ha kane ka bynta jong ka surok ha Lower Lachaumiere ka dei na ka  jingsahkut jong ki jaboh jabaiñ ha ka nala rit ba ka um ka dei ban tuid sha ka nala heh kaba don markhap bad kawei ka dukan die sha.Nalor kata, la sakhi ruh ba ka surok Smart City ba la shu ieh khongreng ha lyndet jong ka ophis DIPR bad nakhmat ka Shillong Press Club ka la shlei da ka um bad uwei u rangbah briew uba iaid lynti u la mynsaw na ki bynta ka khohsiew hadien ba u la ur hapoh ka thliew na ka jingbym poi pyrkhat katba u dang iaid lynti.Ha Them Iewmawlong, ka jingshlei jong ka um ka la pynkulmar thlim ia ki nongiaid lynti, ia ki nongthied nongpet, ia ki nongñiah kali bad ia ki nongkitnong.Ka jingshlei jong ka um hapdeng surok kaba la rung ruh wat sha ki dukan kiba don hakhmat surok ka dei hi na ka daw ka jingleh sih shaba palat jong ki nongshong dukan kiba bret pathar ia ki jaboh jabain ha nala.U nonglum khubor uba la ioh ban shondur ia kane ka jingshlei um ha Them Iewmawlong u la lap ba ki jaboh ki jabaiñ bad ki plastik kiba la satah baroh shikatta ha surok ki la per halor ka um kaba la pynshlei ia ka surok baroh kawei da ka um kaba la pynsuhsat pat ia ki paidbah ha ka leit ka wan bad ka rah ka rong.Katkum ka jingtip ba la iohlum, la iathuh ruh ba ha kane ka jingther jong u lapbah lapsan ka kynroh jong ka Bormanik College ha Laimer, Upper Shillong, ka la twa kynsan ha ka por 3:30 baje eiei noh phai sngi.Na ka jingtwa jong ka kynroh, ka khyndew bad u nar post ba la pyndait ia ki cable wire ki la hap hapdeng surok bad khang syndon sbak ia ka surok ha Pyrda Nongskeh, Upper Shillong.La ioh jingtip ruh ba ka jingther jong u lapbah lapsan ha kane ka sngi ka la pynshlei um ia ka phyllaw jong ka Hubert Memorial Higher Secondary School, Umpling, Shillong ha kaba ka um ka la khang lynti syndon sbak ia ki khynnah skul kiba la sahkut hapoh skul khlem lait satia ban leit phai sha iing.Katkum ki dur ba la shon da ki paidbah ba la phah sha u nonglum khubor la sakhi ba ka phyllaw jong kane ka skul ka la shlei lut da ka um kaba la kylla kum ka pung.Ka jingbteng jong u slap ban ther khamtam ha ki kynta ba la wai skul ka la wanrah ia ka jingdheng kali kaba jur bad bun ki khynnah skul ki la sahkut ha skul tad haduh ka por janmiet 4 baje tam eiei.","4 KYNTA THER U LAPBAH HA SHILLONG, SHLEI UM KI SUROK, PER KI PLASTIK, BILOR HA THEM ÏEWMAWLONG",https://batesitv.com/4-kynta-ther-u-lapbah-ha-shillong-shlei-um-ki-surok-per-ki-plastik-bilor-ha-them-iewmawlomg/
"Ka Khasi Students Union (KSU) ha ka sngi Palei ka la dawa ïa ka Sorkar ba kan pynbiang ïa ki tiar ki tar kiba ïadei bad ka jingpynlong ïa ka eksamin Central University Entrance Test (CUET).Ka seng ka la pyntip ba ki samla ki la hap ban ieng laiñ daki kynta namarba kam don kano kano ka jingbthah ba paka ba kin leit sha ki jaka thoh eksamin.“Ka jingkulmar jingmut ka la pynsuhsat shuh shuh namarba ha ka Admit Card ba la ai da ka NTA la kdew ba ka jaka thoh eksamin ka dei ha NEHU Cluster Building; hynrei ka NEHU ka la buh ar tylli ki jaka thoh eksamin ha Non-Science bad Science Cluster Classroom, khlem da ai ka jingpyntip kaba thikna sha ki samla pule ha kano ka Hall ba ki dei ban leit thoh ïa ka eksamin.  Ka jingpynslem ban pynlong ïa ka eksamin ha ka sobjek English na ka dw ka jingbym treikam jong ka Biometric System, ka la pynlong ïa ki samla pule ban ieng shah slap bad thyngngian para ma ki, kaba lam shaduh u pud ba ki don ki samla kiba la ïapler bad kiba la donkam ban ïoh jingsumar kyrkieh,” la pyntip ka seng ïa ka jingjia ha ka sngi Balang ha ka dorkhas ba la soi da u Chairman jong ka Education Cell ka KSU u samla Pynkmenlang Sanmiet bad u Secretary u samla Shelkitbok Kharbani.“Ka long kaba sngewsih ba ka por thoh eksamin kaba la buh ha ka por 3:00 baje noh sngi hynrei ki samla pule ki dang ïoh ban rung sha ka jaka thoh eksamin haduh ka por 5.15 baje janmiet tad ynda ka NEHU ka la ïoh ktien na ka NTA ban pynlong ïa ka eksamin khlem da pynlong shuh ïa ka Biometric Registration,” la pyntip shuh shuh ka seng.“Kine ki sakhi ki pynpaw shynna ka jingbym pynkhreh da ka Sorkar Jylla bad ka skulbah ban pynlong kat ïa kane ka eksamin, khamtam ha kaba ïadei bad ka jingtehlakam ïa ka jingïalum lymbung,” la ong ka seng.Ka Seng ka la kynthoh ruh ba ka jingpynslem ïa ka por ban pynsdang ïa ka eksamin, da kaba pynieng ïa ki samla pule ha u lapbah lapsan, ka donkam ban pynbeit mardor ïa ki rukom treikam kiba janai.“Namarkata, ka seng ka kyntu ba phin shimkhia mardor ïa kine ki jingjia ba kin dei shuh ban dang jia ha ki por ki ban sa wan. Kine ki kynthup naduh kaba pynbiang ïa ki tiar ki tar, kum ki jingbthah, ka jingpynbiang ïa ki jaka thoh eksamin, ka jingpyntreikam pura ïa ka Biometric Systems, bad ban pynïaid beit ïa ka eksamin ha ka rukom kaba dei,” la ong ka seng bad bynrap, “dei ban pynbiang ïa ki bor pahara ban peit ïa ka jingïalum briew bad ban pynthikna ïa ka jingshngaiñ jong ki nongïaleh eksamin.”",PHAH TUKLAR KA KSU HA KA SORKAR ÏA KI JINGTHURMUR KA EKSAMIN CUET HA NEHU,https://batesitv.com/phah-tuklar-ka-ksu-ha-ka-sorkar-ia-ki-jingthurmur-ka-eksamin-cuet-ha-nehu/
"Ka ïingbishar jong u Sessions Judge ka West Jaiñtia Hills District hadien ka jingbishar kaba khatduh ïa ka mukotduma halor ka jingshah pynïap u  Bah Trebor Hinge ha ka shnong Nangbah, ka la rai pynrem ïa u Ram Dhar da kaba set along shi rta jingim.Katkum ka khubor ba la phah da u Superintendent of Police ka West Jaiñtia Hills u la ïathuh ba kane ka la jia naduh ka 11.02.2015 ha kaba la register case pyrshah ïa u Ram Dhar halor ka jingkynnoh donkti ban pynïap dusmon ïa u Bah Trebor Hinge. La register case ha Jowai Police Station hapoh ka Section 302 IPC ba la shimti da u SI S. Pariat.Ha kane ka jingrai pynrem ïa u Ram Dhar, ka ïingbishar ka la hukum ba un siew ïa ka kuna kaba T. 5000 hajar bad la hukum ban siew bai lutksan T. 3 lak sha ki bahaïing jong uba la khladnoh.",RAI KA ÏINGBISHAR BAN SET ALONG SHI JINGIM ÏA U NONGPYNIAP BRIEW,https://batesitv.com/rai-ka-iingbishar-ban-set-along-shi-jingim-ia-u-nongpyniap-briew/
"Ka Hynñiewtrep Youths Council (HYC) ha ka sngi Palei ka la phah da ka jingthoh sha u Myntri ka tnat Pule Puthi ka Sorkar Jylla u Rakkam A. Sangma ban dawa ba dei ban thung da ka jingtohkit hadien ba la mih ki kynrum kynram ha ka jingpynlong ïa ka eksamin Central University Entrance Test (CUET) ha skulbah North Eastern Hills University (NEHU) ha ka sngi Balang.“Dei ban thung da ka jingtohkit ha kaba ïadei bad ka jingbym kitkhlieh, ka jingbymsngew briew, ka jingmih ka kynrum kynram ha ka jingpynlong ïa ka eksamin CUET ha skulbah NEHU ha ka 15-05-2024. Ki nongtrei bad ki ophisar kiba wanrah ïa kane ka jingbakla bym lah ban map shuh bad kaba la pynsuhsat ïa ki samla pule ka jylla Meghalaya ki dei ban shim ïa ka jingkitkhlieh namar ka jingbym kitkhia ïa ka kamram. Ka Sorkar ka dei ban pynthikna ba kum kine ki jingjia kim dei shuh ban dang jia nangne shakhmat,” la ong ka seng ha ka dorkhas ba la phah sha u Myntri ka tnat Pule Puthi ba la soi da u Asst. Education Secretary u Banpynbiang Riang bad u Joint Secretary u Mandor Diengdoh.Ka seng ka la dawa ruh ïa ka Sorkar ban thung da u Nodal Officer ha ka jylla uba la lah ban ïatreikam bad ka National Testing Agency (NTA).Nalorkata, ka seng ka la dawa ruh ban buh da u Helpline Number ban ïarap ïa ki samla pule kiba ïakhun ïa ka eksamin CUET.  “Ka Sorkar ka dei ban ïakren bad ka NTA ba kam dei shuh ban dang don ka jingleh thurmur nangne shakhmat,” la bynrap  ka seng.“La pyntip ruh sha ngi ba ki don katto katne ki Papers ba la jied da ki samla pule kiba jah ha ka Admit Card. Ngi kwah ba ïa kane ka jingjia dei ban tih bniah mardor khnang ba kan ym pynkulmar jingmut ïa ki samla pule,” la ong ka seng.“Namar ka jingpynlong ïa ka eksamin CUET ka jylla khlem da pynkhreh bha, bun na ki samla pule kim shym la lah ban leh bha na ka daw ki jingthurmur ha ka rukom pynïaid.  Ngi kyrpad ïa ka Sorkar Jylla ba kan pynthikna ba ki shlem pule ha Meghalaya ki dei ban don ïa ki tiar ki tiar khnang ba ki samla pule kin dup lah ban pas ïa ka eksamin CUET,” la bynrap ka seng.",DAWA KA HYC BAN PYNSHITOM ÏA KI OPHISAR BA MIH KA JINGTHURMUR HA KA EKSAMIN CUET,https://batesitv.com/dawa-ka-hyc-ban-pynshitom-ia-ki-ophisar-ba-mih-ka-jingthurmur-ha-ka-eksamin-cuet/
"Ka Lympung Ki Seng Kynthei (LSK) ka la pynpaw ia ka jingsngewkmen halor ka jingthung jong ka Sorkar ia ka Kong Idashisha Nongrang, IPS kum ka kynthei ba nyngkong eh ha ka shuki Director General of Police (DGP) ka Jylla.Ha u kyrwoh ba la phah sha ki lad pathai khubor, ka President jong ka Seng ka Kong Theilin Phanbuh ka la ong, ba ka seng ka pynpaw ia ka jingsngewkmen namar ka jingjied ia ka Kong Idashisha Nongrang ka pynpaw shai ba ki kynthei ki lah ban trei ia ka kam kaba eh bad ban iakhun ruh ia ki jingtynjuh, lada ailad bad plie jingkhang lem na ka bynta jong ki.“Ngi ai khublei kyrpang ia i Kong Idashisha Nongrang bad ngi kyrmen ba in jop ha ki jingialeh,” la ong u kyrwoh.",KMEN KA LSK BA THUNG DGP KA SORKAR DA KA KONG IDASHISHA NONGRANG,https://batesitv.com/kmen-ka-lsk-ba-thung-dgp-ka-sorkar-da-ka-kong-idashisha-nongrang/
"Shillong, May, 16: The Williamnagar Division of the Public Works Department (Roads) conducted a spot inspection on May 14th of the bridge over Chibok River on L051 connecting Nengmandalgre to Daribokgre. This inspection was prompted by a recent complaint by a non-government organisation to the Executive Engineer of Williamnagar Division.The inspection team thoroughly examined the Substructure works like Pile cap, Pier shaft, Abutment shaft, Pier cap, Abutment cap and Superstructure works like Girder, Cross Girder, and slab. The inspection report confirmed that there were no cracks observed on any of the structures, and the overall works are reported to be in good condition, making the bridge safe for public use.Regarding the reported bitumen patches, the inspection team concluded that they were not intended to cover up cracks. Instead, they appear to be isolated instances of liquid bitumen which have spilled during transportation of material.The inspection also reaffirmed the overall good condition of the bridge and its safe utilization by the public.",BRIDGE OVER CHIBOK RIVER DECLARED SAFE AFTER INSPECTION,https://batesitv.com/bridge-over-chibok-river-declared-safe-after-inspection/
"Ki dkhot jong ka Hynñiewtrep Integrated Territorial Organization (HITO) South West Khasi Hills District kiba la hiar khynra ha ïew Mawkyrwat ki la ïoh bat 18 ngut ki briew kiba la im kyrni ban dih drok bad kumjuh arngut ki snar nongkhaïi drok.Hadien ba la ïoh kurup ïa u drok, ïa ka pisa, kynthup ruh ïa ki thyrnia injek bad ïa u Ganja, ka seng ka la thang da ka ding.Ha ka jingïakren bad ki lad pathai khubor u President ka seng Bah Polius Thyrniang u la ong ba ha kane ka jingkhynra kaba ar sien ka seng ka la ïoh bat haduh 18 ngut ki briew kiba ju kyrni ban dih ïa u drok kynthup ruh ïa ki nongkhaïi.U la ïathuh ruh ba kine ki briew kiba ju mlien ban dih drok ki la thaw da ka kynhun ïa kaba ym lah ban tip la ki thmu sha kaba bha ne sha kaba sniew hynrei kum ka seng hi kan ym tieng bad rat dyngkhong syndon kum kine ki jingdih kiba long ka daw jong ka jingjot ki longïing longsem, ka shnong ka thaw bad ka imlang ka sahlang.ïa ki 18 ngut kiba la shah bat, ka HITO ka la aiti ha ka Dorbar Shnong Mawkyrwat ryngkat ka jingdonlang jong ki nongïalam ka Seng Samla Shnong Mawkyrwat bad ki Village Defence Party  (VDP).“Ïa ki tiar ki tar ba la ïoh kurup na ki briew ba la ïoh bat la rai paidbah ban shu thang beit ha ka ding,” ong u President.“Ka rai jong ngi kum ka seng kam dei ka jingkut, hynrei nangne shakhmat ngin dang pynjur shuh shuh ki jingkhynra khnang ban rat dyngkhong syndon ïa u drok na ka South West Khasi Hills District baroh kawei,” ong u Bah Thyrniang.","KEM KA HITO 18 NGUT KI NONGDIH DROK BAD 2 KI NONGKHAÏI, THANG ÏA KA PISA BAD U DROK",https://batesitv.com/kem-ka-hito-18-ngut-ki-nongdih-drok-bad-2-ki-nongkhaii-thang-ia-ka-pisa-bad-u-drok/
"Ka Kashari jong u Sessions Judge ka West Jaiñtia Hills District ka la rai pynrem ïa u Kyrshanlang Sungoh na ka shnong Mookhap hadien ba la lap ïa ki sakhi sabut ba u donkti ban batbor kynthei.Kane ka la jia naduh u snem 2010 bad ki Pulit ki la register case hapoh ka Jowai Police Station hapoh ka Section 376  Indian Penal Code (IPC) bad ïa ka case la bynshet ha Women Police Sub Inspector ka Kong O. Tyngkan ban pynlong ïa ka jingtohkit.Hadien ka jingbishar ba khatduh ïa kane ka mukotduma, ka Kashari ka la rai pynrem ïa u Kyrshanlang hadien ba la lap ïa ki sabut kiba biang bad hukum ruh ban set along haduh hynñiew snem ryngkat ka jingdaiñ kuna kaba T. 5000 hajar  bad lada um lah ban siew ïa ka kuna yn sa pynjlan ïa ka jingset along sa shibnai.Ha kajuh ka por ka Kashari ka la hukum ïa u Kyrshanlang Sungoh ban siew ïa ka bai mynraiñ khmat kaba T.5 lak sha ka lanot kaba la shah leh be-ijot.",RAI KA KASHARI BAN SET ALONG 7 SNEM ÏA UBA LEH BE-IJOT HA WJH,https://batesitv.com/rai-ka-kashari-ban-set-along-7-snem-ia-uba-leh-be-ijot-ha-wjh/
": Ka Joint Action Committee Namchiang Narpuh (Tongseng shaduh Ratacherra), East Jaintia Hills, ka la pynpaw ia ka jingsngewkhia kaba jur halor ka jingleh kuman jong ka National Highway Authority of India (NHAI) ban maramot ia ka surokbah National Highway-6 kumba ka la kular.U Chairman jong ka JAC u Bah Lasting Pala ha u kyrwoh ba la phah sha ki lad pathai khubor u la ong, “ka jingbym leh eiei jong ka Sorkar ban pynbha ia ka surok ka la pynjynjar ia ki nongleit nongwan namarba ka jingsniew jong ka surok ka la long shaba palat pud.”“Kaba sngewthamula ka long ba ka NHAI ka siang rong tang ha ki bynta jong ka surok ba dang bha bad ieh pat ia ki thliew ki syiar ha shilynter jong surok. Kane ka jingleh kane ka NHAI ka long tang ban ioh sei ia ka pisa (bill),” la kynnoh ka JAC.“Bunsien ki paidbah nongleit nongwan khamtam ki bapang ba shitom ki sahkut ha ka dheng kali ha ka thain Tongseng shaduh Umkiang, Ratacherra khamtam ha ki bynta jong ka Mandir da ki bun bun kynta. Ka jingdheng kali ka dei na ka daw ka jingiaid jong ki kali kit mawshun, kali kit dewiong kiba kit palat pud bad dei kine kiba long daw jong ka dheng kali ha shilynter jong ka surok NH-6,” la ong ka JAC.“Ka JAC ka kyntu ia ka Sorkar/NHAI ban maramot noh ia ka surok NH-6 hapoh shitiew hynrei lym kumta ka JAC kan lum paidbah ha surok bad ban pakhang syndon ia ka surok,” la maham ka JAC.“Ka JAC ka la maham ruh ia ki trok ki dewiong/mawshun ba kim dei ban pynkheiñ ia ka hukum ba la pynjari da ka Ingbishar Supreme Court da kaba kit palat pud nangne shakhmat.  Lada ka JAC ka lap ia ki trok kiba kit palat pud kan shim ia ka sienjam da kaba mih paitbah ban kem naphang ia ki trok kit dewiong/mawshun kiba pynkhein aiñ bad ban aiti syndon ia ki sha ka bor jong ka aiñ ne wat ban ujor da ka ejahar,” la byrngem ka JAC.",BYRNGEM KA JAC NAMCHIANG NARPUH BAN PAKHANG ÏA KA SUROK NH-6,https://batesitv.com/byrngem-ka-jac-namchiang-narpuh-ban-pakhang-ia-ka-surok-nh-6/
"Uwei u samla na ka thaiñ nongstoiñ u bym shym la kwah ban pynpaw kyrteng ne pyni durkhmat u la pynpaw ïa ka jingsngewsih kaba jur halor ka jingbym shimkhia bad kheiñ snep jong ki Technician kiba dei peit ïa ka E-ray bad kiwei hapoh ka Nongstoiñ Civil Hospital ïa la ka kam ban wan shapoh hospital ha don ki jingjia ba kyrkieh.Une u samla u la phla ba ha ka 12 tarik mynta u bnai u la ïakynduh ïa ka jingjia aksiden kali ha ka surokbah Nongstoiñ-Riangdo ha kaba la pynkit noh marmar ïa u sha ka Nongstoiñ Civil Hospital bad u la ong ruh ba ki doktor ki la ïaleh shitom ban ai jingsumar kyrkieh ïa u, hynrei kaba sngewsih ka long ba ha kane hi ka sngi ki nongtrei kiba dei peit ïa ki kor E-ray kim shym la don hapoh ka Hospital bad na ka liang jong ki doktor ki la telephone ban phah wan ïa ki nongtrei hynrei naduh ka por 1:00 baje noh sngi haduh ka por 4 baje janmiet kim shym la poi satia bad ki doktor kim banse ban phah noh ïa une u samla sha Shillong ban ïoh ka jingsumar kaba paka.Une u samla u la kyntu ruh ïa ki bor bahalor jong ka Nongstoiñ Civil Hospital ba kin kitkhia bad leh eiei pyrshah ïa ki nongtrei ki bym kheiñ snep ia la ka kam khnang ban lait na kino kino ki jingjia kiba sngewsih ïa ki briew bad ia ki nongpang khamtam ïa ki duk ki suk.",LAP U SAMLA BA AKSIDEN BYM KHEIÑ SNEP KI TECHNICIAN KA NONGSTOIÑ CIVIL HOSPITAL,https://batesitv.com/lap-u-samla-ba-aksiden-bym-khein-snep-ki-technician-ka-nongstoin-civil-hospital/
"Ka Sports Authority India (SAI) Training Centre, Shillong ha ka sngi Ba-ar ka la pynlong ïa ka prokram wad khynnah ïalehkai ba kynsai lane ka Talent Identification Program kaba hap hapoh ka Khelo India Rising Talent Hunt (KIRTI-MyBharat), ha Shillong Public School.Ha kane ka prokram (2nd Assessment Camp) kaba tang shi sngi la ïashim bynta da 199 ngut ki khynnah kiba na katei ka skul ha ki ar tylli ki jingïalehkai kata ka Athletics bad Football.Kane ka long ka sien ba ar ba pynlong ïa katei ka prokram bad kham hashwa ha u Ïaïong mynta u snem la pynlong ha SAI Training Centre kaba ha NEHU ha kaba la wan shim bynta da kumba 527 ngut ki khynnah kiba na kylleng ki district jong ka Jylla ha ki jingïalehkai Athletic, Boxing bad Football.Katkum ka jingpyllait khubor da katei ka shlem ai jinghikai la ong ba ki la don 88 ngut ki khynnah kiba iashim bynta ha ka Athletic kynthup ia 53 ngut ki shynrang bad 35 ngut ki kynthei. Katba ha ka Football ki la don 111 ngut ki khynnah kynthup ia 102 ngut ki shynrang bad 9 ngut ki kynthei.Ka jingthmu jong ka tnat ïalehkai jong ka Sorkar Pdeng ka long ban ithuh ïa ki sap ba kyrpang jong ki khynnah bad ban ai jinghikai pura ïa ki lyngba ka jingdon ïa ki jaka ïalehkai kiba paka namar ka jingangnud hi ka long ban sei ïa ki khynnah ïalehkai ki ban paw haduh ki lympung ïalehkai shabar ri kum ka Olympic bad kiwei.Ha kane ka sngi la sdang da ka jingpynrung kyrteng ïa kitei baroh 199 ngut ki khynnah ki khynnah kiba la wan sha kane ka prokram ha la ki jong ki rta ki jong ki, hadien la bud sa ka jingthew jingkhia, jingthew ïa ka rynïeng, kumjuh kiwei ki test, nalor ka jingpynmareh, jingkynthih, jingkawang bol da dien (back throw) bad jingïalehkai phutbol.",HA SHILLONG PUBLIC SCHOOL WAD KA SAI ÏA KI KHYNNAH BA DONSAP HA KA SPORTS,https://batesitv.com/ha-shillong-public-school-wad-ka-sai-ia-ki-khynnah-ba-donsap-ha-ka-sports/
":  Ki runar ki bym lah ban tip ki la jynrat bad tuh bun tylli ki Diengphna napoh ka Lum Jingtep jong ka Balang Catholic kaba don ha Tura, West Garo Hills.Katkum ka khubor ba la iohlum na ki Pulit, la ïathuh ba ki runar ki la jynrat haduh 19 tylli ki diengphna ba shna da ki nar na ki lum jingtep bad pynjulor haduh 15 tylli.Ki Pulit ki ïathuh ba kane ka la jia ha u Lum Jingtep ka Cathedral Parish kaba don ha R.C Road, Tura marjan ka ïng Bishop.Ki Pulit ki ïathuh ba ki runar ki la ieh noh ia kiwei pat ki diengphna ba la shna da ki dieng lyntang. Halor kane ka jingjia, ki Pulit ki la ïohpdiang ïa ka ejahar bad ka jingtohkit mynta ka la ïaid shakhmat.Ha ka jingtohkit ki Pulit ki la ïoh kurup 8 tylli ki diengphna nar na ka jaka buh tiar jot ha Chandmari, Tura.Ki briew kiba trei ha kane ka jaka ki la pyntip ba arngut ki samla shynrang ki la wan da ka kali Auto Rickshaw bad ki la weng ïa kine ki diengphna barim ban bujli da kiba thymmai.",JYNRAT KI RUNAR ÏA KI DIENGPHNA HA LUM JINGTEP KA BALANG KATHOLIK HA TURA,https://batesitv.com/jynrat-ki-runar-ia-ki-diengphna-ha-lum-jingtep-ka-balang-katholik-ha-tura/
"U Myntri ka tnat Social Welfare Bah Paul Lyngdoh u la kdew ba ka long kaba donkam ban khanglad bad ban pynsangeh ha ki Entry Point ïa ka jingwanrung jong u drok bad kiwei kiwei ki jingdih pynbuaid sha ka Jylla Meghalaya.“Nga la pynsngew ïa kane ha u Symbud Myntri Rangbah uba peit ïa ka tnat Kam Pohing ba ngi donkam ban pynkhlaiñ ïa ki bor pahara ha ki Entry Point. 70% na ki jingdih pynbuaid kiba rung sha Meghalaya u wan lyngba ka East Jaiñtia Hills District  bad dei ban pynkhlaiñ ïa ka jingpeitngor ha kane ka district,” ong u Bah Paul ha ka jingïakren bad ki lad pathai khubor ha ka sngi Baar.“Hynrei kata kan urlong ynda la pyndep ïa ka jingthungkam ha ka tnat Pulit kumba 3000 ngut kin sa rung kam ha ka tnat Pulit bad 500 ngut ki Volunteer ha ka tnat Home Guard.  Dei tang kane ka lad kaba ngi lah ban khanglad ïa ka jingwan rung jong u drok,” u la ong.Katkum ka jingong jong u, ka Meghalaya ka dei kaba duna tam ha ka jingdon jong ki bor Pulit ha ka ri baroh kawei.Haba pynpaw ba ka Sorkar ka ladep pynbna thma ban ïakhun pyrshah ïa u drok, u Bah Paul u la ong, ha ka jingshisha ki don bun ki jingïohkem, bun tylli ki case ba la sei madan bad bun ki nongpynkheiñ aiñ ki la shah pyngngat kyndon kaba pyni ba ka Sorkar ka la leh shisha ïa ka kamram bad nalor kata bun tylli ki lad ki lynti kiba ka Sorkar ruh ka ladep pynbna“Dang shen, bun kiei kiei kiba la jia ki dei kiba buhrieh, hynrei la lah ban sei madan da ka jingtreikam jong ki Puit bad da ka jingïohkem ïa ki nongpynkheiñ aiñ ba la pynngat hapoh ka PITNDPS Act, 1988, ha kaba ki case mynta ki dang don ha ka lynti ban shim rai bad ban phah ruh sha ka Advisory Board, ka ban sa shong shen tang shu weng ïa ka Model Code of Conduct (MCC).  Kane ka pynshisha ba la lah ban ïakhun pyrshah ïa ki nongpynkheiñ aiñ lada ki dei ki briew kiba donkti ban shalan lane lane lada dei ïa ki briew kiba ju dih ïa ki jingdih pynbuaid,” u la ong.“Ka thup kyrteng ba la mynjur bad ba la phah sha ka Advisory Board phin sa ïoh ïa ki briew ki ban sa shah pynngat ha ki kyndon aiñ namar ka jingkhaii beaiñ ïa ki jingdih pynbuaid bad kane kan ïarap shikatdei eh ïa ngi ban ïakhun pyrshah ïa ka jingisaitmet jong u drok,” u la bynrap.Haba u Bah Paul u la ong, “lada phi kynmaw ïa ka PITNDPS la wanrah ha u snem ba ladep.  Ki Case ïa ki nongpynkheiñ aiñ bunsien ladep pynngat bad kine ki briew ngin pynthikna ba kin ngat ha ki kyndon jong kane aiñ.U la ïathuh shuh shuh ba ka tnat ka la tyrwa ruh ban thung ïa u Mission Director ba thymmai jong ka DREAM project namarba u Director ba mynta u bunkam palat ha ka tnat Kam Pohing.Shuh shuh u la ïathuh ba ka tnat Social Welfare marwei kam lah satia ban treikam bad ban pynduna ïa ka jingjyllei ki nongdih drok hynrei kane ka donkam ïa ka jingïatreilang na ka tnat Pulit, ïa ki kynhun treikam ka Sorkar bad ïa ka imlang ka sahlang khamtam eh na ki nongïalam Niam bad na ki Dorbar Shnong.“Ka jingeh mynta ka long ba ngim pat ïoh jaka ban buh ïa ki Centre, bad ka jingpynssngewthuh paidbah ka dang ïaid shakhmat,” u la bynrap.Haba kylli, hato ka shonghok neem ïa ki kynhun seng ban bat ïa ki nongdih drok, u Myntri u laong, donkam ban ïoh ïa ka jingïatreilang na ka imlang ka sahlang bad ïa ki dorbar shnong la kyrpad ba kin trei la ka jong ka kam da kaba buh ïa ki Deaddiction bad ki Rehabilitation Centre ha ki shnong ki thaw.“Ngi la khot ïa ka jingïatreilang jong ki shnong ki thaw. Ngi ladep pynbna thma pyrshah ïa u drok bad ngi kyrpad ïa ki dorbar shnong ban ai jaka na ka bynta ban buh ïa ki Deaddiction bad ki Rehabilitation Centre namarba ka Centre kaba mynta la shna ha Mawlai,”la ong u Bah Paul.Ha kaba ïadei bad ka jingduna pisa, u Bah Paul u la ong, “kane ka dei na ka daw ba la pynbna ïa ka elekshon Lok Sabha bad ka jingbym don ka Sorkar ba pura ha Delhi. Tang shu wan ka Sorkar thymmai kaba shimti ha Delhi, ngin sa ïakren bad ka Union Home Ministry.”",70% U DROK UBA RUNG SHA MEGHALAYA U WAN LYNGBA KA EAST JAIÑTIA HILLS : PAUL LYNGDOH,https://batesitv.com/70-u-drok-uba-rung-sha-meghalaya-u-wan-lyngba-ka-east-jaintia-hills-paul-lyngdoh/
"Haduh 18,422 hajar ngut ki samla pule ki la rejistar kyrteng ialade na ka bynta ban iakhun ia ka eksamin Common University Entrance Test (CUET) ha ki 26 tylli ki Center kiba don ha kane ka jylla Meghalaya hadien ar snem ba la pyllait ia ki na kane ka eksamin.Kine ki 18,422 ngut ki samla kiba la regjister kyrteng ialade ban iakhun ia kane ka eksamin ki long 8,535 kiba iakhun ha Shillong, 4,269 ngut kiba iakhun ha Jowai bad 5,618 ha Tura. Ia ka online exam la buh sngi ban pynlong ha ka 21 tarik, 22 tarik bad 24 tarik Jymmang, 2024 katba ia ka offline exam la buh sngi ban pynlong naduh 15 tarik haduh 18 tarik, Jymmang, 2024.Ki jaka thoh eksamin ki don 12 tylli ha Shillong, katba ka Jowai ka don 5 tylli bad ka Tura ka don 9 tylli.Ia kane ka eksamin la pynlong da ka National Testing Agency (NTA) da ka jingiatreilang bad ka Sorkar Jylla na ka bynta ban pynbeit ia ki jaka thoh eksamin.  La khmihlynti ba ka jingpynbna ia ka result jong ka CUET 2024, kata, lyngba ka Online bad Offline Mode kan long ha ka 30 tarik Jylliew, 2024.",PALAT 18 HAJAR NGUT KI SAMLA KIBA ÏAKHUN EKSAMIN CUET HA MEGHALAYA,https://batesitv.com/palat-18-hajar-ngut-ki-samla-kiba-iakhun-eksamin-cuet-ha-meghalaya/
"Ki paidbah nongshong shnong jong ka shnong Mynriang, kaba hap hapoh ka Mawryngkneng C&RD Block, East Khasi Hills District kaba don markhap ka Ri Bhoi District bad ka West Jaiñtia Hills District ki la pynpaw ïa ka jingsngew diaw halor ka jingduhnoh ka jingkieng doi doi ha Wah Umtung kaba dei ruh kawei na ki jingkieng kaba la rim bha.Kane ka jingkieng doidoi ha Wah Umtung ka dei kaba pynïasoh ïa ka lynti ïaid sha Ri Bhoi District kum sha ka shnong Thadrang, Khyndewso, Mawlansnai bad Bhoirymbong bad kane ka jingkieng ka dei kaba ki paidbah nong shong shnong ki ju pyndonkam khamtam ha kaba leit iew leit hat kum sha iew Mawlasnai bad ban leit rep leit riang namarba bun kiba don ki jaka rep kum ki pynthor kba bad kiwei kiwei ki jaka rep.Ka jingduh noh ïa kane ka jingkieng ïaid kjat ka la buh jingeh bha ïa ki paitbah kiba ju pyndonkam ïa kane ka jingkieng bad nalor kata ka buh jingma ruh ban ïaid lyngba khamtam ha ka por lyiur ha kaba ki nongïaid lynti ki hap ban shu snoh ha ki sainar.Ka jingpyndonkam ïa kane ka jingkieng ka long ba ki paidbah ka shnong Mynriang kim don lynti ïaid da kawei pat watla ka don ka surok napoh ka wah Umtung kaba la pyntrei da ka skhim Mahatmat Gandhi National Employment Guarantee Scheme (MGNREGS) hynrei ïa kane ka surok ki paidbah ki ïohlad ban pyndonkam tang ha ka por tlang barit ka um.“Ïa mynta leilei kane ka jingkieng kam long shuh ban ïaid namarba la la duh lut satang ki nar ba sah khongreng,” ong u Secretary Shnong jong ka shnong Mynriang u Bah JJ Lyngkhoi da kaba kyntu ïa ki bor Sorkar ba kin ïarap lem ban maramot noh ïa kane ka jingkieng khnang ba kan pynsuk ïa ki paidbah ha ka leit ka wan.“Kum ka shnong baroh shikatta ngi la sumar bha ïa kane ka jingkieng, ngi la maramot ruh manla ka por hynrei namarba ka jingjulor ka la long shaba palat kumta kum ka shnong ngim ïohlad shuh ban sumar. Kum ka shnong ngi ka buh bun tylli ki jingthoh ha ka Sorkar bad ha ki bor ba dei peit ba kin thaw ïa ki lad ki lynti ban pynïoh skhim na ka bynta ban maramot ïa kane ka jingkieng hynrei haduh mynta ngim pat ïoh jubab eiei,”la ong u Bah Lyngkhoi.“Ngi la buh jingthoh ruh sha ka Khasi Hills Autonomous District Council ba kan ïarap ban wadlad ban pynrung ïa ka skhim khnang ban pynbha ïa kane ka jing kieng. Ka jingïarap ba khaduh ba ngi la ïoh ban maramot ïa kane ka jingkieng ka dei ha u snem 2021-2014 lyngba u MLA barim ka Mawryngkneng Constituency u Bah David A Nongrum ha ka jinglut kaba kot T.50.000 hajar lait nangta ngim ïoh shuh ïa kino kino ki jingïarap,” la ïathuh u Secretary ka shnong Mynriang.Katkum ki dak ki shin, kane ka jingkieng mynta ka shu sah sa tang ka shynrong.“Kum ki nongshong shnong ka shnong Mynriang ngi kwah ba kane ka jingkieng kan ieng biang sa shisien hynrei ngim kotbor shuh namarba ka jinglut kam dei shu long tang ba malu mala,”  ong u Bah Lyngkhoi bad bynrap, “ngi kyrpad ïa ka Sorkar ba kan thawlad ban ïarap lem ïa ka shnong Mynriang bad ngi kyntu ïa ki nongmihkhmat ba kin peit lem ïa ngi ba ngin lah ban maramot ïa kane ka jingkieng namarba ngi kwah ban pynneh pynsah ïa kane ka jingkieng ban pynneh pynsah ïa ki matti jong ki menbarim bad ym ban shu sah sa tang ha ki jingïathuh khana.”","JOT KA JINGKIENG DOIDOI WAH UMTUNG, HAP SHU SDIEN KIBA ÏAID LYNTI NA U SAINAR",https://batesitv.com/jot-ka-jingkieng-doidoi-wah-umtung-hap-shu-sdien-kiba-iaid-lynti-na-u-sainar/
": Capricci Cinema, in collaboration with Anna Films Shillong, is thrilled to announce the unprecedented release of the critically acclaimed Garo film Rapture, directed by the visionary Dominic Megam Sangma, across more than 100 theatres in France.This landmark event marks the first time a film from Meghalaya, India, has achieved such widespread distribution in French cinemas, highlighting a significant milestone in the global recognition of Garo cinema. Produced by Anna Films Shillong, Rapture has captivated audiences worldwide with its poignant storytelling and striking cinematography, delving into the deep cultural and spiritual realms of the Garo community.Dominic Megam Sangma’s direction brings a unique and authentic voice to the forefront of world cinema, and this extensive release in France is a testament to the universal appeal and artistic excellence of his work.Capricci Cinema is also proud to announce that Rapture has received a prestigious label from the GNCR (Groupement National des Cinémas de Recherche), a collective of arthouse exhibitors.This recognition will enable us to obtain greater distribution and visibility for the film, ensuring it reaches an even wider audience. Following the initial phase, a further 64 cinemas will be showing the film over the next few weeks and we hope to add many more.",CAPRICCI CINEMA ANNOUNCES THE HISTORIC FRENCH RELEASE OF GARO FILM “RAPTURE”,https://batesitv.com/capricci-cinema-announces-the-historic-french-release-of-garo-film-rapture/
"Ka Kashari Session Judge, West Jaintia Hills District, ha ka 8 tarik mynta u bnai ka la pynioh ia ka hok jong u Bah Lang Pale uba la shah pyniap ha ka 17 tarik, Rymphang, 2008 ha u Herman Shylla.Ha u kyrwoh ba la phah da u Superintendent of Police jong ka West Jaintia Hills la pyntip ba ki Pulit ki la register case ia kane ka jingjia ha Jowai Police Station hapoh ka Section 302/34 IPC bad ia ka jingtohkit la bynshet ha u Sub Inspector M. Myrboh ha kaba u la pynngat kyndon ia u Herman Shylla hapoh ka Section 304 Indian Penal Code (IPC).Ka Kashari ka la rai pynrem ia u nongleh kam bymman da kaba set along haduh 10 snem bad sa 2 bnai ban bteng ia ka jingshah set along.Nalor kata, ka kashari ka la hukum ban siew bailutksan 3 lak tyngka sha ki bahaing hasem jong u lanot, Bah Lang Pale.",10 SNEM RAI SET ALONG KA KASHARI ÏA U HERMAN SHYLLA BA PYNÏAP ÏA U LANG PALE,https://batesitv.com/10-snem-rai-set-along-ka-kashari-ia-u-herman-shylla-ba-pyniap-ia-u-lang-pale/
"Ka Ophis u Syiem ka Hima Sohra ka la rai ban khang khyrdep noh ïa ka surok kaba pynïasoh na ka shnong Umdud shaduh Zero Point hadien ba u District Magistrate jong ka East Khasi Hills District u SC Sadhu ha ka 10 tarik mynta u bnai u la pynjari da ka hukum ban phah khang khyrdep ïa ka khyrdop khrong bai musur jong ka Hima Sohra.Ha ka dorkhas ba ka ophis u Syiem ka Hima Sohra ka la phah sha u Superintendent ka Majai Land Custom Station, East Khasi Hills ka la pynpaw ba ka jingkhrong bai musur kaba T.200 shi kali na ka bynta ka jingpyndonkam ïa ka surok na Umdud sha Zero Point da ka Hima Sohra bad ka Dorbar ka dei kaba la aibor da ka Ingbishar Meghalaya High Court lyngba ka hukum bashipor ha ka 13 tarik Ïaiong, 2022 kaba la bthah ruh ba dei ban pynbha ïa ka surok.“Wat ka Division Bench jong u Chief Justice Sanjib Bannerjee bad u Justice W. Diengdoh ha ka hukum ba la pynmih ha ka 2 tarik, Jylliew, 2022 ka la ïaiban ïa ki jingshisha ba ka Hima Sohrra ka la ïoh ïa ka bor ban lum ïa ka bai musur, namarkata la kyrshan da ka hukum jong ka Single Bench kaba la pynmih ha ka 13 tarik, Ïaiong, 2022 bad kam shym la tuklar satia bad ka hukum ba shipor,” ong u Syiem ka Hima Sohra ha ka dorkhas.“Hynrei ka hukum ba la pynmih da u District Magistrate ban mana ïa ka Hima Sohra ban khrong ïa ka bai musur kumba la aibor da ka Ingbishar Meghalaya High Court, kata, da ka Single bad ka Division Bench ka long ka jingkheiñ dewthala ban pynpohdor ïa ka hukum jong ka Ingbishar bad namarkata ka rai jong ka Hima Sohra bad ka Dorbar ka long ban shu khang noh mardor ïa ka surok ïoh ka long kum ka jingpynkheiñ aiñ,” la ong shuh shuh u Syiem ka Hima Sohra.U Syiem u la ïathuh ba ka jingpynmih hukum ban khang noh ïa ka surok ka la long ruh hapdeng ka jingïakajia ha ka shnong Majai kaba ka Hima Sohra ka la pyrshang ban sngew bad sngap ïa ki jingeh kham kloi katba lah khnang ban poi sha ka jingïasngewthuh jingmut.“Namarkata, ban kiar na kino kino ki jingpynthud ïa ka shongsuk shongsaiñ ha ka shnong Majai la donkam ban khang noh ïa ka surok khnang ba kan pynjem ïa ka jingïakynad kaba mih na baroh ki liang,” ong shuh shuh u Syiem.U Syiem u la ïathuh ruh ba ka Hima kan sa pan jubab na u Kontraktor ba la bynshet ban maramot ïa ka surok katkum ka jingmynjur, katba balei pat la ïoh ujor ba kam shym la don satia ka jingmaramot ïa ka surok katkum ka ujor ba la ïoh na ki nongshong shnong ka Majai.“Ka rai ban khang khyrdep ïa ka surok kan ïai bteng tad haduh ba ka Writ Petition jong ka WPC No. 144 jong u snem 2022 kaba dang sahteng ha Ingbishar Meghalaya High Court kan da pynbeit ïa kane ka kam ha kaba ïadei bad ka jinglong jingman jong ka surok bad la ka jingkhrong bai musur ba la ai jingbit kan long na baroh ka khyrdop rung bad khyrdop mih lane da kumwei pat.  Tad haduh ban da pynbeit da kumwei pat da ka Ingbishar Ingbishar Meghalaya High Court u Syiem ka Hima Sohra bad ka Dorbar kin un ym tuklar eiei,” la ïathuh shuh shuh u Syiem.Kino kino ki briew kiba don jingwit halor kane ka hukum ba la pynmih ban khang khyrdep ïa ka surok da ka Hima Sohra bad ka dorbar ki lah ban leit ujor sha ka Ingbishar lane sha ki bor ba dei peit, la bynrap shuh shuh u Syiem.",SHIM RAI KA OPHIS U SYIEM SOHRA BAN KHANG ÏA KA SUROK UMDUD SHA ZERO POINT,https://batesitv.com/shim-rai-ka-ophis-u-syiem-sohra-ban-khang-ia-ka-surok-umdud-sha-zero-point/
"Ka kynroh jong ka Iingdorbar Thawaiñ ba thymmai ka Jylla ha ka shnong Mawdiangdiang, New Shillong Township ka la twa ha ka sngi Thohdieng.Kane ka la jia tang hadien ar snem ba u tnum pyllun (Dome) jong kane ka Iingdorbar Thawaiñ bathymmai u la khyllem ha ka 22 tarik, Jymmang, 2022.U nonglum khubor uba la leit jurip u la lap ba kane ka kynroh ba la twa ka la hap sha ka surok jong ka jaka ki riewshimet.La lap ruh ba ki nongtrei ki la kyndang da ka puhshilum ia ki jingker bad ki paia jong ka kynroh ba la twa kumba shiphew phut tam ne duna eiei shwa ban tei noh da ka kynroh kaba thymmai.U Myntri Rangbah ka Jylla u Conrad Kongkal Sangma uba la ioh jingtip ha ka sngi Thohdieng halor kane ka jingjia na u Lamphang jong ka Ingdorbar Thawaiñ ka Jylla u Thomas Sangma marmar ha ka sngi Saitjaiñ u la leit jurip ia ka kynroh ba la twa ryngkat ka jingsynran lang jong ki ophisar ka tnat PWD.U Conrad u la iathuh ba ka jingtwa jong ka kynroh ba la shna da ka Assembly Secretariat kam don jingiadei eiei bad ka jingshna ia ka Building jong ka Ingdorbar Thawain da ka tnat PWD.Katkum ka jingiathuh jong u Myntri Rangbah ba ki Ophisar ka tnat PWD ki dang pynlong ia ka jingtohkit kaba bniah ban lap ia ka daw tynrai halor ka jingtwa jong kane ka kynroh.U la pyntip ruh ba ka kynroh ba la ker ia u pud u sam jong ka Ingdorbar Thawaiñ ka dei kaba ladep shna naduh ar snem mynshwa bad bynrap shuh shuh ba ka jingtwa ka kynroh ka dei na ka daw ka jingtwa ka khyndew bad pynshai ruh ba ka jingtwa jong ka kynroh kam don jingktah eiei ruh em ia ka jingshna ba dang iaid shakhmat ia ka Iingdorbar Thawaiñ ka Jylla.",TWA KA KYNROH ASSEMBLY HA MAWDIANGDIANG HADIEN AR SNEM BA TWA U DOME,https://batesitv.com/twa-ka-kynroh-assembly-ha-mawdiangdiang-hadien-ar-snem-ba-twa-u-dome/
"Ki riewngeit ka Balang Presbyterian Umdihar, Ribhoi District ki la iam pangnud hadien ba ka Ingmane ka la shah prong ha ki runar ki bym lah ban ithuh durkhmat ha ka miet sngi Thohdieng bad kiba la pynjot ïa ki tiar ki tar jong ka ïingmane.Ki longkmie jong ka Jingïaseng Kynthei bad ka Christian Endeavor Society, ki nongkitkam jong ka Committee ka Balang Presbyterian Umdihar ki la iam kthang halor kane ka jingjia namraba ki tiar ki dei kiba la thied bad noh synñiang da ki longïing baduk sha ka iingmane bad sha ka miej jingkhawai u Trai.Katkum ka jingtip ba la ïoh lum, la ïathuh ba ki runar ki la kyndang jubor ïa ka jingkhangïit da ki nar bad ynda ki la iohrung shapoh ki la leh dusmon ïa ki tiar kyntang jong ka ïingmane bad rong ruh ïa ka pisa Jingkynshew ba la noh da ki paidriewngeit jong ka Balang, ki khiew syntiew bad katto katne ki tiar ba pyndonkam na ka bynta ka jingïaseng kyrpang.Kane ka jingshah prong tuh ha kane ka ïingmane kam dei shuh ka sien banyngkong hynrei ka dei ka jingshah prongtuh kaba la jia kumba 3 ne 4 sien.Ha ka jingïakren bad ki lad pathai khubor, u Tymmen Basan R.B Shadap u la ïathuh ba ki la don ki briew kiba la telephone ïa u mynta ka step sngi Saitjaiñ ha kaba ki la ïathuh ba la don kiba kyndang ïa ka ïingmane bad ïa ki tiar ki tar la pharia lut sha madan.“Ngi tang shu ioh jingtip, kumta hi marmar na ka liang ki nongïalam bad ki nongsharai Balang ngi la leit sha ïingmane ban peit ïa ka jinglong jingman bad ka jingleh dusmon ki runar,” ong u Bah Shadap.U la pyntip ruh ba kane kam dei ka sien ba nyngkong, hynrei ka la ju jia na ka por sha ka por ha ki snem ba la leit noh.Katkum ka jingïathuh jong u Bah Shadap, ha ki por ba la leit noh, ka la don ka jingshah tuh ki tiar ba rit ba ria ha kaba kum ki nongsharai Balang ki la shu sngap bad ki la iohkem ruh ïa ki briew kiba donkti ha kane ka kam hynrei ha kane ka kynti ba mynta kum ki nongïalam bad ki nongsharai Balang kim lah shuh ban shu sngap namarba kane ka jingjia ka la kham pher ka rukom kyndang bad rung jubor da kaba pyndonkam da ki nar bad pynpra lur ïa ki tiar ki tar bad rong ruh ïa ka synduk jong ka Bible Society ba ju lum ki jingïaseng Kynthei, ki jingïaseng Khynnahrit manla ka sngi u Blei.“Nalor kata, ki la pynpait pynpra bad tuh ruh ïa ka pisa bad wat ki duli ba la khang tala ki la kyndang jubor da ki kynja nar bad bret ruh baroh ïa ki jinglum jingkynshew sha madan,” u la ong.Kaba sngew lyngngoh ka long ba wat ïaki khiew syntiew baroh bad ki tiar ki tiar ba ju pyndonkam ha kaba shakri Blei ki la shim bad rong lut bad wat ki khuri dih waiñ ba ju dih ki Pastor haba ai sakramen ki runar ki la ronglut baroh.Ka Balang Presbyterian Umdihar ka la pynrem jur bad dap da ka jingsngewkhia halor kane ka jingjia bad mynta ka Balang ka la shaniah ha ka Dorbar Shnong ban leh ïa kaba donkam ban ujor sha ki bor jong ka aiñ halor kane ka jingjia bad ban pynlong ka jingtohkit bad ban thwet ïa ki runar ba donkti ha kane ka kam.","PRONG KI NONGTUH HA ÏINGMANE PRESBYTERIAN UMDIHAR, TUH ÏA KA JINGKYNSHEW BAD KI TIAR ÏINGMANE",https://batesitv.com/prong-ki-nongtuh-ha-iingmane-presbyterian-umdihar-tuh-ia-ka-jingkynshew-bad-ki-tiar-iingmane/
": Ka Iingbishar Meghalaya High Court ha ka sngi Thohdieng ka la pynmih da ka notis ba la phah sha ka Sorkar Jylla bad sha kiwei kiwei ki bor ba dei peit ban ai jubab halor ka jingkynnoh ba ki don ki jingbym ryntih ha ka rta thungkam ha ka tnat Pulit ka Jylla Meghalaya.Halor kane, ka kynhun ki samla wadkam ba la lamkhmat da ka samla Barilang Pyngrope ki la leit ujor da ka Writ Petition sha ka Iingbishar.Ka Iingbishar ha ka sngi Thohdieng, kaba la pdiang ia ka jingpynsngew jong u L. Ngahaka u nongsaidaiñ jong ki nongujor, ka la pynmih ia ka notis.U Muktiar jong ka Sorkar u Bah ZE Nongkynrih ka la pdiang ia ka notis ha ka kyrteng jong baroh ki nongshah ujor.Ka Iingbishar ka la buh sngi ha ka 23 tarik myntau bnai ban shong bishar ia kane ka kam.",PAN JUBAB KA ÏINGBISHAR NA KA SORKAR HALOR KA RTA THUNGKAM PULIT,https://batesitv.com/pan-jubab-ka-iingbishar-na-ka-sorkar-halor-ka-rta-thungkam-pulit/
"Ka Kur Malngiang ha ka sngi Saitjaiñ ka la pynkup burom ia ka samla Eulalia Autruina Malngiang kaba la jop ia ka kyrdan kaba ar ha ka rynsan iakob thei bhabriew kaba la tip kum ka Miss Global International Ambassador kaba la long ha ka ri Nepal ha ka 1 tarik u Iaiong, 2024.Ia kane ka rynsan iakob ba la iashim bynta da ki thei bhabriew kiba la wan mihkhmat na ka ri Phillipines, Sri Lanka, Malaysia, Nepal bad kiwei kiwei ki ri la pynlong da ka Global Model India.La phiah ia ki nongiashim bynta ha kane ka rynsan iakob kaba san sngi lynter ha la ki jong ki kyrdan ba kynthup ia ki khynnah rit, ki samla lud, ka kyrdan Miss bad Mrs.Ha ka jingpynkup burom ia ka Eulalia Autruina Malngiang la sakhi lang da u nongialam jong ka seng Congress u Bah Emmanuel Badwar uba la long kum u Kongsan, u Bah Janai Nongkynrih uba la long kum u Symbud Kongsan bad kiwei kiwei kiba la shah khot sngewbha.Ka Samla Eulalia haba kren ha kane ka sngi pynkup burom ka la ong, “ka jingiaid lynti kam long kaba suk, hynrei lada phi ngeit halade bad phi trei shitom phin sa lah ban ioh kheit ia u soh jong ka jingjop.Ka la iathuh ba ka la sdang ia ka jingiaid lynti sha ki rynsan iakob thei bhabriew ha ka por ba ka la pyndep ia ka SSLC.“Dei i mei jong nga, iba la ai mynsiem ba ngan iakhun ia ka Miss Cherry Blossom. Ki don ki synran iakob kiba la nga jop ki don kiba ngam shym la jop bad dei lyngba kine ki jingshah rem kiba la pynlong ia nga ba ngan trei shitom shuh shuh,” la ong kane ka samla.Ka la iathuh ruh ba kam shym la poi pyrkhat ban ioh phong ia ka pansngiat Miss Global International Ambassador ha ka kyrdan baar ban pynliem ia kiwei kiwei ki thei samla na kiwei pat ki ri kiba iashim bynta ha kane ka rynsan iakob.“Haba phi don ka jingshaniah halade, ngeit bad pynurlong ia ka jingphohsniew bad phin sa ioh ia ka jingjop,” ka la bynrap.",WAN BAAR KA EULALIA AUTRUINA MALNGIANG HA KA MISS GLOBAL INTERNATIONAL AMBASSADOR,https://batesitv.com/wan-baar-ka-eulalia-autruina-malngiang-ha-ka-miss-global-international-ambassador/
"Ka Thiar Lyngwiar Dpei Society (TLDS) ryngkat ka jingiatreilang bad ka Khasi Department jong ka St. Anthonys College, Shillong ha ka sngi Saitjaiñ ka la pynkup burom ia ka Kong Silbi Passah kaba la ioh pdiang ia ka khusnam Padma Shri dang shen na ka kti jong ka President ka ri India ka Droupadi Murmu ha New Delhi.Ha kane ka jingialang la pyllait paidbah ruh ia ka kot kaba la thoh da u Dr. Rev. Fr. Ioannis Warpakma ba la ai kyrteng ‘Paradigms of conflicts in the work of H.W Sten,’ da ka Prof. Streamlet Dkhar kaba la long kum ka Kongsan ha kane ka sngi ryngkat ka jingsakhi lang jong kiwei kiwei kiba la shah khot sngewbha.Ka Thiar Lyngwiar Dpei Society ka la pynlong ruh ia ka jingkynmaw burom ia ki arngut ki nongthoh bakhraw jong ka jaidbynriew Khasi, kata, ia u Pahep Rabon Sing Kharsuka, ia kaba la ai jingkren da u Dr. Sylvanus Lamare bad halor ka jingim jong u Pahep Radhon Sing Berry ba la ai jingkren da ka Prof. Bakhiamon Rynjah.Ka Prof. Streamlet haba ai jingiaroh ia ka Kong Silbi Passah, ka la ong, “i Kong Silbi i la ioh bun tylli ki khusnam ha ki snem ba mynshwa bad i long ka briew kaba sngewrit ban pynrit ialade. I long ka briew kaba trei shitom bad kaba kloi ban iarap ha kano kano ka por ba donkam.”Haba kynthoh khyndiat halor ka jingpyllait ia ka kot jong u Dr. Rev. Fr. Warpakma ka Prof. Streamlet ka la ong, “kum u Scholar nalor ka kam kum u Principal i la aipor ban wad bniah. Ka long ka burom ia nga kum ka nonghikai jong i, namarba ka jingtrei shitom jong i, i da pyni ba ym dei ban da ioh Degree hynrei ka dei ka jingieid ia ka Litereshor ha ka ktien Khasi. Watla i pas na ka English Department hynrei i la wan sha ka Khasi Department. Ngi da sngew burom ia phi Phadar ba na kane ka jingwad bniah ka jong phi, kan da ai jingmyntoi shibun eh kiba pule ia ka Khasi Literashor.”“Ka dei kaba nyngkong eh napdeng ki jingwad bniah ba la ioh ia ka Degree ban pynshongnia bad pynshong nongrim ia ka sengnia ka jong i halor ka Psycho-Analysis,” la ai jingkynthoh ka Prof. Streamlet.Ka la pynkynmaw ruh ba dei u Prof. HW Sten uba la sdang nyngkong eh ia ka Khasi Department ha NEHU bad kane ka shnat treikam dei da ka jingtrei jong u bad kiwei pat ki Professor. “Nga la long ka samla pule banyngkong eh jong ka Khasi Department bad nga la ioh shibun ki symboh  jingstad na u Prof. Sten. Ka jingaiti lut jong i, ha ka kam hikai, ban kyntiew ia ka Department bad khammtam eh ban wanrah ia ka Literary Criticism,” la bynrap ka Prof. Streamlet.Ka la iathuh ba ki lai tylli ki kot jong u Prof. HW Sten kiba u Dr. Rev. Fr. Warpakma u la wad bniah ki long, ‘ka samla na nongkyndong,’ ‘ka mahadei’ bad ka “kwah bymjukut.","PYNKUP BUROM KA TLDS ÏA KA KONG SILBI PASSAH, PYLLAIT PAIDBAH KA KOT U FR. IOANNIS WARPAKMA",https://batesitv.com/pynkup-burom-ka-tlds-ia-ka-kong-silbi-passah-pyllait-paidbah-ka-kot-u-fr-ioannis-warpakma/
"The Meghalaya Football Association has completed screening in the zones that will host the group stage of the inaugural Meghalaya State Youth League.The tournament, a long-held dream for the association, will be held in two age categories, for U-14 boys and U-16 boys. The zonal stage will be held in West Garo Hills, West Jaintia Hills, West Khasi Hills and East Khasi Hills on a home and away format, with quarterfinals, semifinals and a grand final to bring the tournament to a fitting conclusion.Uniquely for the MFA, this statewide tournament will not be held between clubs but between affiliated district associations, 20 of which are to take part in the inaugural edition. The idea behind this is to use this tournament as a platform to select the youth teams that go on to represent Meghalaya at the national level.It will also present the young footballers with a stepping stone to club-level senior football and give Meghalaya one of the strongest football structures in the country.The age screening was conducted by the MFA in Garo Hills on 14 May and in the other three zones on Saturday. The association is hopeful of a launch date in June with matchdays scheduled largely on Saturdays so as not to interfere with the players’ studies.",UNIQUE MFA U-14 & U-16 FOOTBALL TOURNAMENTS TO LIKELY BEGIN NEXT MONTH,https://batesitv.com/unique-mfa-u-14-u-16-football-tournaments-to-likely-begin-next-month/
"MEGHALAYA HOSTS IKCA SELECTION TRIALS FOR THE CANOE SLALOM WORLD CUP, 2024:  Meghalaya proudly hosted the Indian Kayaking Canoeing Association (IKCA) selection trials at Whitewater Village in Shillong on May 18 and 19. These trials were essential in forming the Indian team for the 2024 ICF Canoe Slalom World Cup and Kayak Cross events, crucial qualifiers for the Paris 2024 Olympic Games.Over 25 athletes from across India, including strong contingents from Madhya Pradesh, Karnataka, and Meghalaya, competed fiercely. The event underscored Meghalaya’s growing prominence in the sport of canoe slalom, as it provided an ideal setting for this high-stakes competition.In the K1 women’s category, Elizabeth Vincent from Meghalaya secured 3rd place. In the Kayak Cross, Elizabeth Vincent from Meghalaya achieved 1st place.In the K1 men’s category, Batskhem Nongbak finished in 6th position, Pynshngaiñ Kurbha finished in 8th position, Manbhalang Kharkrang finished in 9th position.In the C1 men’s category, Indra Sharma from Meghalaya finished in 6th position.These athletes will now represent India on the global stage, aiming to qualify for the canoe slalom events at the Paris 2024 Olympics.Hosting the 2024 ICF Canoe Slalom World Championships trials is a significant milestone for Meghalaya, showcasing its capability to host world-class sporting events and its dedication to promoting water sports. The selected Indian team will now compete against the world’s best, gaining invaluable experience and honing their skills for the international arena.This event highlights Meghalaya’s importance in India’s sporting landscape and marks a crucial step for the nation’s athletes as they strive for Olympic success.","WINNERS TO REPRESENT INDIA IN THE WORLD CUP, A CRUCIAL QUALIFIER FOR PARIS OLYMPICS, 2024",https://batesitv.com/winners-to-represent-india-in-the-world-cup-a-crucial-qualifier-for-paris-olympics-2024/
"Ki runar ki bym lah ban ithuh durkhmat ha ka miet shiteng synñia ka sngi u Blei ki la prong jubor hapoh ka jaka kynshew pisa jong ka State Bank of India, kaba don ha Umïam, ICAR, Ribhoi District.Katkum ka jingtip ba la ïohlum, la ïathuh ba kane ka la jia hadien ba ki runar ki la shim kabu ïa ka jingdum jong ka miet bad ki la prong jubor hapoh kane ka Bank da kaba pynkdiah ïa ki nar jingkhang iit na ka jingkhang ba shadien jong ka Bank da ka jingthmu ban lute ïa ka pisa kaba don hapoh kane ka Bank.Hynrei ha ka jingpyrshang ki nonglute kim shym la lah satia ban pynpait ïa ka duli (drawer) ba la thep ïa ka pisa.La ïathuh ba la lap ïa kane ka jingjia ha ka step Lah Sngi u Blei ha ka por ba ki nongtrei jong ka SBI, Umïam Branch ki la poi sha ophis.  Tang shu lap ïa kane ka jingjia, mar mar ki la pyntip noh sha ki Pulit jong ka Umïam Police Station na ka bynta ban pynlong ïa ka jingtohkit.Tang hapoh khyndiat por la wan poi sa ki Pulit ka Crime Branch ban pynlong ïa ka jingtohkit kaba bniah halor kane ka jingjia.","PRONG KI RUNAR HA SBI, UMÏAM BRANCH, KHLEM LAH PYNPAIT ÏA KA DULI BUH PISA",https://batesitv.com/prong-ki-runar-ha-sbi-umiam-branch-khlem-lah-pynpait-ia-ka-duli-buh-pisa/
"Ka Mawlai Town Dorbar (MTD) kaba la iakhun thma pyrshah ia ka jingrung jong u drok shapoh ki shnong bapher bapher kiba hap hapoh ka jylli jong ka shnong Mawlai, mynta ka kynti ka la lah ban pynkylla thymmai biang ia ka jingim jong ki 30 ngut ki samla kiba la im kyrni ha ka jingdih drok ha ki snem ba la leit noh da kaba ai ia ka jingiasyllok manla ka sngi mynta la jan 6 bnai tam eiei ha ka training centre jong ka North Eastern Security Academy (NESA) kaba don hakhmat ka surok VIP Road ha ka shnong Mawkynroh-Umshing, Shillong.Khnang ban pyntyllun ia kane ka kam, ka Sorkar Meghalaya Democratic Alliance (MDA) ba la lamkhmat da ka National Poeples Party (NPP) ka la ai jingiarap T. 6 lak ha ka sien kaba nyngkong kum ka jingiarap kaba nyngkong bad ha ka Lah Sngi u Blei ka Sorkar Jylla ka la theh jingiarap sa T. 15 lak ha ka sien kaba ar sha ka Mawlai Town Dorbar kaba la kot mynta sha ka T. 21 lak.Ha ka jingiakren bad ki lad pathai khubor u Myntri ka tnat Social Welfare ka Sorkar Jylla Bah Paul Lyngdoh u la iathuh ba ka Mawlai Town Dorbar (MTD) kan dei ka kynhun kaba nyngkong eh ha ka jylla ban ioh ia ka jingkyrshan pisa na ka Sorkar na ka bynta ban pynbha biang ia ka jingim jong ki samla kiba la ngop bad kiba la im kyrni ha u drok.U la iathuh ba ka jingai jingkyrshan pisa ia ka MTD ka long ban ai bai, ban pynbiang ia ka jaka sah bad kiwei kiwei de ki jingdonkam.“Da da ka jingpyllait pisa mynta ngin nang pynjur shuh shuh ia ka jingpyrsahng ban weng bad ban rat dyngkhong ia ki jingsniew jong u drok na kane ka jylla jong ngi,” la ong u Bah Paul.Haba kylli, u Myntri u la iathuh ba ka Sorkar Jylla ka la thmu ban shna ia ka Rehabilitation Centre ha ka jaka ba don ka Tribal Research Institute (TRI) ha Mawlai Nongkwar ia kaba yn sa pyntreikam pura ynda la pynkynriah ia ka ktem sah jong ki Pulit CRPF sha ka shnong Mawdiangdiang kaba la iaid mynta shakhmat.“Ka jaka ka la heh (ha Tribal Research Institute) bad ym tang ia ka Mawlai hynrei (ka Rehabilitation Centre) kan jan bha ruh ia ka Jaiaw, Mawprem na ka bynta ban sumar ia ki briew kiba kwah ban lait noh na ki jingshah teh kynjri ha u drok,” la iathuh u Bah Paul.U la pyntip ruh ba haduh mynta dei tang ka Mawlai Town Dorbar kaba la ioh ia ka jingiarap pisa na ka Sorkar ban pynbha biang ia ka jingim jong ki briew kiba la ngop ha drok bad ha kajuh ka por u la iathuh ba ka Sorkar ka la iatreilang bad kumba 10 tylli ki kynhun ban iakhun pyrshah ia u drok lyngba ka prokram Drud Reduction Elimination and Action Mission (DREAM).",21 LAK ÏARAP KA SORKAR ÏA KA MTD BAN PYNBHA ÏA KA JINGIM KIBA LA KYRNI HA U DROK,https://batesitv.com/21-lak-iarap-ka-sorkar-ia-ka-mtd-ban-pynbha-ia-ka-jingim-kiba-la-kyrni-ha-u-drok/
"Ka Director General of Police ba thymmai jong ka jylla ka Kong Idashisha Nongrang kam shym la kyntait satia halor ka jingkynnoh ba ki don ki Pulit kiba khrong pisa na ki trok ha ki bynta bapher bapher jong ka jylla.Ha  ka jingiakren bad ki lad pathai khubor ha ka Lah Sngi u Blei ka Kong Nongrang kaba la shimti ia ka shuki DGP ha kane ka sngi, ka la ong ruh ba ka jingleh tang jong uwei ne ar ngut ka la pynjah burom ia ka tnat Pulit, hynrei ia ka jylla hi baroh kawei.Halor kane ka DGP ka la ong ba kan sa shim ia ka sienjam kaba tyngeh ha kaba iadei bad ka jingkhrong pisa jong ki Pulit na ki kali.Kum shi bynta ban wanrah ia ka shongsuk shongsaiñ hapoh ka jylla baroh kawei  bad ba ki samla kin ym shah ialam bakla da kaba pyniasoh sha ki seng kieng atiar, ka Kong Nongrang ka la pynpaw ba ki Pulit ki donkam ia ka jingiatrei lang jong ka imlang ka sahlang.Ka jingdon jong ki Pulit kam dei ban pynthut lane ban pynwit ia ki paidbah hynrei ka long ban ai ka jingshakri ia ki paidbah.Ka Kong Nongrang ka la ong ruh ba shisien ha ka shitaiew kan don ka Open House ne ka jingialang bad ki paidbah kiba kwah ban kynduh ia ka, kata, lehse ha ka sngi Palei naduh ka por 11:00 baje mynstep haduh ka por 2:00 baje noh sngi tangba ki dei ban da ai jingpyntip shwa ia ka sngi.Ka la ong ruh ba kum ka Ophisar ba hakhlieh duh jong ka tnat Pulit kan sa shimkhia ban peit ia ka jingkiew ka jingshah thombor jong ki kynthei bad ki khynnah bad khamtam ruh ka jingshngaiñ jong ki kynthei.Shuh shuh ka la pynpaw ia ka jingsngewkhia halor ka jingroi stet jong u drok hapoh kane ka jylla bad kumjuh ruh halor ka jingkylla ktem dih drok jong ka nongbah Shillong bad ha kiwei kiwei ki bynta jong ka jylla.Kum ka khliehduh jong ka tnat Pulit, ka Kong Nongrang ka la iathuh ruh ba ka tnat Pulit jong ka Jylla ka don ka jingiatreilang kaba jan bha bad ki tnat treikam jong ka Sorkar India ban khanglad bad tehlakam ia ka jingshah thok pisa ki paidbah lyngba ka Cyber Crime.Ka la iathuh ba ka Cyber Crime hapoh ka jylla Meghalaya kam pat iahap bad kiwei de ki jylla bad dei halor kane ka tnad Pulit ka la phah ia ki Pulit ban leit shah hikai pyntbit ha kane ka kam.Ha kaba iadei bad ka jingdheng kali ha Sor Shillong ka kong Nongrang ka la pynpaw ba kane baroh ka dei na ka jingbym shna pynheh shuh ia ki surok ha nongbah Shillong da ki phew snem naduh ba ka Meghalaya ka la ioh ia la ka Jylla.Ka la ong ba ha ki 15 snem mynshwa ba ki kali ba la rejistar hapoh ka ophis District Transport Officer (DTO) kam pat kot satia haduh shi spah tylli ha ha ka shi snem hynrei mynta tang ha ka shi sngi ki kali ba la register kim duna haduh 10 tylli.",MAHAM KA DGP BAN LEH DA KABA TYNGEH ÏA KI PULIT BA KHRONG PISA NA KI TROK,https://batesitv.com/maham-ka-dgp-ban-leh-da-kaba-tyngeh-ia-ki-pulit-ba-khrong-pisa-na-ki-trok/
"Ki nongialam jong ka Hynñiewtrep Youths Council (HYC) ryngkat ka jingsynran lang jong ki bahaing hasem ha ka sngi u Blei ki la leit ban aiti ia ki arngut ki samla kiba la im kyrni ha u drok ha Alive Again Foundation, Rehabilitation Centre kaba don hajan ka sor Guwahati, Assam.Kine ki arngut ki samla ki dei kiba la shah bat ha ki dkhot ka HYC ha ka 17 tarik mynta u bnai ha ka jingkhynra ia ki nongdih drok ha Motphran.U Vice President jong ka HYC u Bah Donboklang Kharlyngdoh ha u kyrwoh u la ong, “haba ka seng ka iakhun pyrshah ia u drok, ka isih ia u drok hynrei kam isih pat ia ki nongdih drok.”“Hadien ba ngi la ioh ban iasyllok bad ki bahaing hasem ngi la ialam noh ia ki anrgut ki samla sha ka jaka sumar kaba don hajan Guwahati, Assam,” u la ong.Ia ka kynhun jong ka seng, la lamkhmat da u Vice President u Bah Donboklang Kharlyngdoh bad u samla Francis G. Mawlong, u Secretary u samla Isaac Basaiawmoit, u Chief Organising Secretary u samla John Lyngdoh bad kiwei kiwei.“Ka seng nalor ki jingkhynra kan pyrshang ruh ban iakren bad ban iasyllok bad kine ki khun samla ryngkat ki bahaing hasem ba kin wadlad wad lynti ban buh ia ki ha ki jaka sumar bad na ka liang ka seng kan iarap ruh kat i bor barit na ka bynta ban thawlad ba ki khun samla ka jaidbynriew ki ioh ia ki lad sumar bad kin lait na ka jingpang kyrni dih drok,” u la ong.Haba kynthoh ia ka Sorkar une u nongialam ka seng u la ong, “ka Sorkar ka la pynlut pisa hynrei ban iakren na ka bynta ban tei ia ka lawei jong kine kiba la ngop ha ki jingdih kiba sniew ka aidaw.”Shuh shuh u la ong ba ka Sorkar ryngkat ki MLA ki dei ban shimkhia halor kane ka kam khnang ban wanrah ia ka Rehabilitation Centre ba la pyniaid da ka Sorkar ha nongbah Shillong khnang ba kan pynduna ia ka jingjyllei jong ki samla kiba la ngop ha u drok.","NGI ISIH ÏA U DROK, NGIM ISIH ÏA KI NONGDIH DROK, ONG U VICE PRESIDENT KA HYC",https://batesitv.com/ngi-isih-ia-u-drok-ngim-isih-ia-ki-nongdih-drok-ong-u-vice-president-ka-hyc/
"Ia ka met jong u Bah Ron Cooper Massar la lap ha ka sngi Baar na wah Umïam kaba la per ha sla um hadien ba u la jah naduh hynnin ka Lah Sngi u Blei ha ka por kumba 4:00 baje mysntep katba u dang mih na la ing ban leit iaid kai step.U Bah Ron uba trei kum u Junior Engineer ha ka tnad Water Conservation, Shillong u dei uba shong basah ha ka shnong Umroi Jaïaw Pdeng kaba hap ha ka Umroi PIC, Umïam Police Station.Halor ka jingjah jong une u rangbah ki bahaing hasem ki la ujor da ka ejahar ha Umroi PIC.Ia ka met jong u Bah Ron la sei na ka wah da ka jingïarap ki Pulit bad ki nongshnong shnong ha kaba la pynkit noh sha Civil Hospital Nongpoh ban pyndep ïa ka postmortem.Ki Pulit ki dang pynlong ruh ïa ka jingtohkit watla ki la suba ba u ïap na ka jingngam jyllop khnang ban tip ïa ka daw jong ka jingshisha.Na ka liang jong u Bah Lister Massar uba dei u para jong u Bah Ron, u la ong ba kum ka ing ka sem kim don satia ia kano kano ka jingsuba ba u shah pynïap bad ki shu ngeit ba ka lah ban dei ka jingbakla ba u la kum ur sha wah.U la iathuh ruh ba hymmen jong ki, u dei u briew uba bha bad uba ym pat don dak sniew ha ka imlang ka sahlang bad kum  u rangbah u dei uba ju mlien ban mareh step.",NAJAN DWAR KSUID LAP ÏA KA MET U JUNIOR ENGINEER KA WATER RESOURCE,https://batesitv.com/najan-dwar-ksuid-lap-ia-ka-met-u-junior-engineer-ka-water-resource/
"Ki Pulit jong ka Anti Narcotic Task Force ka East Jaintia Hills District ha ka 21 tarik u Jymmang, 2024 ki la ioh ban kurup ia u drok uba shongdor haduh 5.5 klur hadien ba la iohkem ia ki snar nongkhaii drok kiba wanrah ia u drok shapoh kane ka jylla Meghalaya.Ka tnat Pulit ka la pyntip ruh ba hapoh ki 30 sngi, ki Pulit ki la ioh ban kurup ia u drok uba shongdor haduh 20 klur.Katkum u kyrwoh ka tnat Pulit, la pyntip ba na ki snar nongkhaii drok la ioh ban kurup 58 tylli ki synduk thep sabon ba la thep ia u drok uba shongdor 5.5 klur.Kane ka jingioh kurup jong ki Pulit ia une u drok ka la jia tang hapoh 24 kynta ba ka Kong Idashisha Nongrang ka la shimti kum ka Director General of Police ba thymmai jong ka Jylla.",KURUP KI PULIT KA EAST JAIÑTIA HILLS ÏA U DROK BA SHONGDOR 5.5 KLUR,https://batesitv.com/kurup-ki-pulit-ka-east-jaintia-hills-ia-u-drok-ba-shongdor-5-5-klur/
"Ka Director General of Police (DGP) ba thymmai jong ka jylla ka kong Idashisha Nongrang ka la pynmih da ka jingpynbna paidbah ba naduh ka 30 tarik, Jymmang, 2024 kan ïakynduh ïa ki nongshong shnong ka jylla ha kaba ïadei bad ki jingeh ba ki mad.Ka sngi Palei kan long ka sngi ba ka Kong Nongrang ka la buh ban ïakynduh ia ki riewpaidbah, kata, naduh ka por 11:00 baje mynstep haduh ka por 2:00 baje noh sngi hapoh ka Police Headquarter, Shillong.“Nga pynshlur ïa baroh ki nongshong shnong ban shim ïa kane ka kabu ban ïathir ïa ki jingeh/jingdonkam ba ki ïakynduh markhmat bad nga bad kiba kwah ban wan ïakynduh kin hap ban pyndap ïa ki kyrteng ha phalor jong ka ophis treikam jong ka DGP naduh ka por 10:00 baje mynstep haduh ka por 11.45 mynstep,” ong ka DGP ha u kyrwoh.",MANLA KA SNGI PALEI YN KYNDUH PAIDBAH KA DGP,https://batesitv.com/manla-ka-sngi-palei-yn-kynduh-paidbah-ka-dgp/
"Ki riewngeit jong ka Balang Presbyterian ha ka shnong Mupliang ki la iam kthang hadien ba ki thylliej ding barhem ki la bamduh bad pynkylla dpei ia ka ïingmane jong ka Balang Presbyterian ha ka shnong Mupliang, West Jaiñtia Hills District.Kane ka la jia ha ka step phyrngap sngi balang ha ka por kumba 2:00 baje mynstep bad la suba ba ka jingkem ding jong kane ka Ingmane ba dang shu dep shna dang khyndiat snem ka lah ban dei na ka jingthud jong ki waiar bording elektrik.U dkhot jong ka Komiti Balang u Bah P. Ryngkhlem ha ka jingiakren bad u nonglum khubor jong ka Batesi Tv u la iathuh ba ka jingjulor jong kane ka Ingmane ka la kot kumba T.1.5 klur eiei.Shuh shuh u la iathuh ba kum ki bor pyniaid Balang ki la pyntip sha ki Pulit jong ka tnat Pynlip ding, hynrei namarba ka ophis jong ka Fire and Emergency Services Station ka don shaduh Jowai, kumta ka la shimpor bad katba kin da poi ha ka shnong Mupliang ka ding ka la bamduh ia ki jindon jingem jong ka iingmane baroh kawei.Katkum ka jingiathuh jong u Bah Ryngkhlem, ka Balang Presbyterian Mupliang ka don kumba 800 tam eiei ki riewngeit kiba dei ki dkhot jong ka Balang.",ÏAM KTHANG KI RIEWNGEIT KA BALANG PRESBYTERIAN BA BAMDUH KA DING ÏA KA ÏINGMANE HA MUPLIANG,https://batesitv.com/iam-kthang-ki-riewngeit-ka-balang-presbyterian-ba-bamduh-ka-ding-ia-ka-iingmane-ha-mupliang/
"U Controller of Examinations jong ka Meghalaya Board of School Education (MBoSE) Tura Bah T.R Laloo ha ka sngi Balang u la pyntip ba ka jingpynbna ïa ka result jong ka Secondary School Leaving Certificate (SSLC) bad ka Higher Secondary School Leaving Certificate (HSSLC) Examinations, 2024 (Arts) Stream kan long ha ka 24 tarik mynta u bnai ha ki kynta long  trei.Ïa ka Result Booklet lah ban peit na ka Website jong ka MBOSE,,  www.meghalaya.shiksha, www.results.shiksha bad.",24 TARIK YN PYNBNA RESULT SSLC BAD HSSLC (Arts),https://batesitv.com/24-tarik-yn-pynbna-result-sslc-bad-hsslc-arts/
"Ki shipai Border Security Force (BSF) ka 200 Battalion kiba la ïoh ïa ka jingtip kaba bniah, da ka jingïatreilang bad ki Pulit ka Meghalaya ki la ïoh kurup ïa ka shini bad ïa u kwai na khappud Rongra, South Garo Hills District.Ha ka jingkhynra ki shipai BSF bad ki Pulit ki la ïoh ban kurup 7,050 kilo ka shini bad 6,050 kilo u kwai tyrkhong na kawei ka ingjah kaba don hajan ka khappud.Ïa ka shini bad ïa u kwai la aiti noh sha ki Pulit ka Rongra Out Post na ka bynta ban leh ïa kaba donkam.",KURUP KI PULIT BAD BSF ÏA KA SHINI BSD U KWAI,https://batesitv.com/kurup-ki-pulit-bad-bsf-ia-ka-shini-bsd-u-kwai/
"Ka Khasi Authors’ Society (Ka Seng ki Nongthoh Kot Khasi) kan pynlong ïa ka Dorbar Pyllun bad ka jingïathir jingmut halor ka phang, “” ha ka 25 tarik Jymmang, 2024 naduh ka por 10:30 baje mynstep ha Arts & Culture Hall, Shillong.Ha u kyrwoh ba la phah da u General Secretary ka KAS u Dr. R.P. Kharshiiing, u la pyntip, ba ha kane ka Dorbar yn pynsngew ïa ka kaiphot treikam jong ka seng, ka jingïakren ban nang pynkhlaiñ shuh shuh ka jingdawa ban pynrung ïa ka ktien Khasi ha ka Khyrnit Baphra jong ka Riti Synshar ka Ri India bad ka jingïathir jingmut para nongthoh na ka bynta ban nang pynbha shuh shuh ha ka kam thoh kot.Kumta lyngba kane ka jingpynbna ïar, ka KAS ka kyrpad ïa ki para nongthoh kiba dei ki dkhot ka seng ba kin sngewbha ban poi lang sha kane ka Dorbar, kynthup ïa ki dkhot kiba don ha ki shnat bapher bapher hapoh ka Bri u Hynñiew-Trep.",KA DORBAR KI NONGTHOH KOT KHASI HA KA 25 TARIK JYMMANG,https://batesitv.com/ka-dorbar-ki-nongthoh-kot-khasi-ha-ka-25-tarik-jymmang/
"Ka Khasi Students Union (KSU) Umsning Circle ba la lamkhmat da u President u samla Lester Nongbet ka la leit ban kynduh bad aiti da ka jingthoh ha u Manager jong ka State Bank of India, Umsning Branch halor ka jingbym treikam tikna jong ki ATM.Ka seng ka la shim ia kane ka sienjam hadien ba ka lap ia ki jingdkoh jong ki ATM ban shakri ia u paidbah ba iadei bad ka jingheh jong ka shnong ba ka SBI Umsning Branch ka  hap ban khmih ba kynthup ia 260 tylli ki shnong bad ka jingbun ki nongshong shnong.Ki ATM ba jan tam na Umsning ki kynthup ia ki ATM ha Nongpoh bad Umiam ba jngai haduh da ki 30 kilomitar bad 22 kilomitar.Shuh shuh ka jingbym lah  ban shakri pura ka ATM ha Umsning ha ka rukom ba dei ia u paidbah bad ka ktah ia ki paidbah kiba wan na jngai kiba hap ban pynlut ia ka bai kali hynrei ki shem pynbna da ki ATM bym treikam.Ka seng ka la ai por lai sngi hynrei lym kumta ka la byrngem ban khang tala syndon ia ka Branch ha Umsning.",3 SNGI AI POR KA KSU ÏA KA SBI UMSNING BRANCH BAN PYNBIANG ÏA KI ATM,https://batesitv.com/3-sngi-ai-por-ka-ksu-ia-ka-sbi-umsning-branch-ban-pynbiang-ia-ki-atm/
": U District Magistrate ka East Khasi Hills District ha ka sngi Palei u la pynjari da ka Section 144 CrPC ban khang pyrshah ïa ka jingïaid rally hapoh ka East Khasi Hills District ha ka sngi ñiew vote jong ka elekshon Lok Sabha 2024 ha ka 4 tarik, Jylliew. 2024.“Ban pynneh pynsah ïa ka shongsuk shongsaiñ bad ban tem ïa kino kino ki huri hura ha ka sngi ñiew vote, la mana ban ïaid proseshon bad pyrta slogan hapoh ka jaka ñiew vote tad haduh ba da dep ñiew lut ïa ki vote bad pynbna ïa ka result,” ong u District Magistrate.Ym shah ban pyndonkam ïa ki tynghun pynsawa bad ban leh kmen da kino kino ki seng saiñpyrthei ne ki kyrtong hapoh ka jaka ñiew vote.  La mana ban ym shah ban rah dieng, lathi, tiar siat, ïaid proseshon ne ïalum briew hapoh shi kilomitar na ka jaka ñiew voteLa mana ban thang bom pataka ha surok ne ha ki jaka paidbah ha ka sngi ñiew vote.“Ym shah ban ïaid rally jingjop da kino kino ki kyrtong ne ki seng saiñpyrthei hadien ka jingpynbna ïa ka result hapoh u pud u sam jong ka East Khasi Hills District.  Yn ym shah palat arngut ki briew ban synran ïa u kyrtong ba jop ne ïa u/ka nongmihkhmat ba la ïoh jingbit ban pdiang ïa ka ‘certificate of election’ na u Returning Officer,” la ong u District Magistrate.Ha ka  jaka jong ka Counting Hall, yn shah tang ïa ki briew kiba don ïa ki ID Card/Car Pass ba la ai da u District Election Officer, East Khasi Hills District, ba kin rung shapoh.  Ym shah satia ban rah mobile phone ne camera hapoh ka jaka ñiew vote.Kane ka hukum kan treikam noh mardor tad haduh ka por 4.00 baje janmiet jong ka 6 tarik jylliew.","MANA U DC BAN ÏAID RALLY HA KA SNGI ÑIEW VOTE HA EKH, PYNJARI SECTION 144 CrPC",https://batesitv.com/mana-u-dc-ban-iaid-rally-ha-ka-sngi-niew-vote-ha-ekh-pynjari-section-144-crpc/
"Ka Sorkar Jylla ka la bthah ba ka Tribe Certificate ka dei kaba donkam na ka bynta ki shnong kiba hap hapoh u pud u sam jong ka Khasi Hills Autonomous District Council (KHADC) ha kaba ïadei bad ka jingai ïa ka syrnot Scheduled Castes bad Scheduled Tribes ha Meghalaya.Kane ka long katkum ka jingpynbeit ïa ka SI 7 jong ka Guidelines na ka bynta ka jingpdiang bad kyntait ïa ki aplikeshon ban ai ïa ka syrnot Scheduled Castes bad Scheduled Tribes ha ka jylla Meghalaya ba la pynmih lyngba ka Office Memorandum ha ka 19 tarik, Lber, 2014.Haba pyntip halor kane ha ka sngi Palei, u Myntri ka tnat Social Welfare Bah Paul Lyngdoh u la ong, “kane ka long na ka bynta ki aplikehson ban ai ïa ka syrnot SC/ST ha ka jylla Meghalaya, ha kaba, nalor kata kaei kaba la pynrung ha ki kyndon na ka bynta ka jingpdiang bad ka jingkyntait ïa ki aplikeshon, ngi la pynrung sa kawei ka kyndon kaba ong: kawei na ki mat ba la  buh yn kynthup ïa ka Number 4 (kane ka dei kaba la bynrap) Tribe Certificate na ki bor ba dei peit ïa ki jaka kiba hap hapoh ka KHADC ka dei kaba donkam.”“Kane kam kynthup ïa baroh watla na kane ka Tribe Certificate ka dei ka dulir kaba shong aiñ ba la ai da ka KHADC.  Namarkata, kino kino kiba pynrung kyrteng ïalade ne kiba kam ne kiba kwah ban pynrung kyrteng bad ban ïoh ïa ka syrnot ST ki dei ban da ïoh shwa ïa ka Tribe Certificate ba la ai da ka KHADC katkum ki kyndon,” u la bynrap.Katkum ka jingpynbna ba la pynmih halor kane, mynta yn pule noh kum ‘7”.Ki dulir ba la kdew hapoh katkum ki jingdonkam ban dei ban aiti ki long: (a) Caste Identity  i. Caste Certificate jong u kpa/kmie bad ka jingpynshisha ba don jingïadei. (ii) Ka Kopi jong ka dulir khyndew barim kaba kdew ïa ka kyrteng jaidbynriew ha ka dulir. (iii) Kano kano ka dulir sorkar kaba pynshisha ka jaidbynriew.  (iv) Ka Tribe Certificate na ki bor ba dei peit jong ki jaka ba hap hapoh ka Khasi Hills Autonomous District Council (KHADC) ki dei kiba donkam.”",HAP ÏOH SHUWA ÏA KA TRIBE CERTIFICATE NA KA KHADC SHUWA BAN APLAI SYRNOT SC/ST,https://batesitv.com/hap-ioh-shuwa-ia-ka-tribe-certificate-na-ka-khadc-shuwa-ban-aplai-syrnot-sc-st/
": Ka Iingbishar Meghalaya High Court ha ka sngi Palei ka la shong bishar ïa ka ujor ha kaba ïadei bad ka jingkynnoh ba ka don ka jingbym ryntih ha ka rta rungkam ha ka jingthungkam ha ka tnat Pulit.Ha ka jingshong bishar, u Additional Avocate General ka Sorkar u T. Yangi ba la synran lang da ka Government Advocate ka Kong Z.E. Nongkynrih, ki la pyni ïa ki katto katne ki dulir, khamtam ha kaba ïadei bad Meghalaya Police  Act,  2010,  bad ïa ka Office  Memorandum  kaba la pynmih ha ka 01.05.2024,  kaba la shim tang katto katne bynta na ka  Office  Memorandum  ba la pynmih ha ka 03.02.2022, kaba kdew ïa ka rta rungkam.”Ka Iingbishar ka la bthah ïa u AAG ban buh jingthoh halor kane da ka Affidavit, lashai.Ka jingshong bishar kan sa long biang haduh ka 28 tarik mynta u bnai.Ka kynhun ki samla ba la lamkhmat da ka nongtrei monsngewbha ka samla Barilang Pyngrope ki la ïakhun na ka bynta ban pynbeit ïa ka rta rungkam jong ka tnat Pulit bad ka Office Memorandum (OM) jong u snem 2022, kaba pynjlan ka rta rungkam na ka 27 snem sha ka 32 snem bad na ka bynta ki Schedule Tribe, naduh ka rta 32 haduh 37 snem ha ki kam bapher bapher ka Sorkar.Hynrei, dang shen la pynmih ïa ka Advertisement da ka tnat Pulit ha ka 6 tarik Lber, da kaba pynrung ïa ki kyndon bapher bapher, kaba kdew ba ka rta rungkam kan long tang naduh 21 snem haduh 27 snem na ka bynta ka post Unarmed Branch (UB), Sub Inspectors bad 18 snem haduh 21 snem na ka bynta ka post UB Constable, bad sa san snem ka rta ba la pynjlan ïa ki nongthep kam ST/SC/OST.Kane ka kynhun ka la leit ujor sha ka Ingbishar lyngba ka Writ Petition.Ha ka taiew baladep, ka Iingbishar Meghalaya High Court ka la phah da ka notis sha ka Sorkar Jylla bad sha kawei kiwei ki tnat treikam ban jubab halor kane ka kam ba la kynnoh ba ki don ki jingryntih ha ka rta rungkam ba la buh na ka bynta ka jingthungkam ha ka tnat Pulit ka Jylla Meghalaya.",28 TARIK MYNTA U BNAI BUH SNGI KA HC BAN BISHAR ÏA KA UJOR HALOR KA RTA RUNGKAM HA KA TNAT PULIT,https://batesitv.com/28-tarik-mynta-u-bnai-buh-sngi-ka-hc-ban-bishar-ia-ka-ujor-halor-ka-rta-rungkam-ha-ka-tnat-pulit/
"U Menangmankhraw Kharkongor na ka St. Anthony’s Higher Secondary School, Shillong bad u Gaurav Bharali na ka St. Edmunds Higher Secondary School, Shillong ki la long ki arngut ki khynnah skul ban pas ha ka kyrdan banyngkong eh ha ka Top Ten jong ka result Higher Secondary School Leaving Certificate (Arts Stream) ba la pynbna da ka Meghalaya Board of School Education ha ka 24 tarik u Jymmang, 2024.U Manangmankhraw bad u Gaurav ki la ioh mar 468 marks.Na ka St. Anthony’s Higher Secondary School, Shillong kiwei pat ki khynnah skul kiba la poi ha ka kyrdan Top Ten ki long  u Zephaniah Banphiralang Nongbri bad Risalanaki Laloo ha ka kyrdan kaba 9. Na ka St. Edmunds Higher Secondary School, Shillong kiwei pat kiba la rung ha ka kyrdan Top Ten ki long u Hamekhrawbok Kharshiing ha ka kyrdan kaba san bad Emiheisakiru L. Thubru ha ka kyrdan kaba 9.Nangta sa arngut ki khynnah skul jong ka Don Bosco College (higher secondary section) Tura ki la ïoh ïa ka kyrdan kaba ar bad kaba lai, kata, ka Tanisha Das bad u Salseng Marak.Na ka St. Marys Higher Secondary School, Shillong, ka Naaz Bashar ka la ïoh ïa ka kyrdan kaba saw bad ka Sneha Ghosh ha ka kyrdan kaba khyndai.Kiwei pat ki khynnah skul kiba la rung ha ka kyrdan Top Ten ki kynthup ïa u John Vianney Lyngdoh na ka St. John Bosco Boys’ Hr. Sec. School, Sohra uba la poi ha ka kyrdan kaba 6, u Fredrique Gweneth Ryngkhlem na ka North Liberty Higher Secondary School, Mookyrdoop-Jowai ha ka kyrdan kaba 7, ka Rimika Esther Dkhar na ka Laban Bengalee Girls’ Higher Secondary School, Shillong ha ka kyrdan kaba 8, u Kyrmenlang Nongrum na ka Village Durbar Higher Secondary School, Swer ha ka kyrdan kaba 8, ka Pynbhashisha Nongbri na ka Auxilium Girls’ Higher Secondary School, Shillong ha ka kyrdan kaba phra bad ka Monkynjailin Syngkon na ka St. Dominic’s Higher Secondary School, Mawkyndeng ha ka kyrdan kaba 10.Haba khein lang ïa ka jingpas jong ki khynnah ha une u snem 2024 kiba ïakhun kum ki Regular bad ki Non-Regular ka long 79.76 percent.Ka jingpas jong ki khynnah ha ka eksamin HSSLC ka long 79.76 percent.  Ha u snem ba ladep ka jingpas ki khynnah ka long 80.30 percent.Katba 21,833 hajar ngut na ki 27,374  hajar ngut ki khynnah skul na ki 251 tylli ki skul ki la pas ha ka eksamin HSSLC kaba la long ha ki 105 tylli ki Centre.Ha ka eksamin HSSLC, ka Eastern West Khasi Hills District ka la paw kum ka district kaba bun tam ki khynnah kiba pas kaba long 92.32 percent katba ka South Garo Hills ka dei kaba duna tam kaba long tang 56.30 percent.","MAR 468 MARK ÏOH U MENANGMANKHRAW BAD U GAURAV HA KA TOP TEN, HSSLC (ARTS)",https://batesitv.com/mar-468-mark-ioh-u-menangmankhraw-bad-u-gaurav-ha-ka-top-ten-hsslc-arts/
"Sa shisien, ka Sherwood School, Tura, West Garo Hills ka la long ka skul kaba don ha kyrdan kaba hakhlieh duh ha ka jingpynbna ïa ka Secondary School Leaving Certificate (SSLC) ba la pynbna da ka Meghalaya Board of School Education (MBOSE) ha ka sngi Thohdieng.U Anuj Chetry na ka Sherwood School, Tura u la long u lahduh ha ka result SSLC mynta u snem da kaba ïoh 575 mark.Katba ka Aleytheia Syiemlieh na St Margaret’s Higher Secondary School, Shillong kaba la ïoh 574 mark ka la wan ha ka kyrdan kaba ar bad u Congenial Kharsahnoh na Christian Academy, Shillong uba la ïoh 571 u la ïoh ha kyrdan kaba lai.Laiphew saw ngut kiwei pat ki khynnah na ki skul bapher bapher ki la ïoh rung ha ka thup Top-20 jong ka result SSLC mynta u snem.Haba bishar ïa ka result jong ka SSLC ha baroh kawei ka jylla, ka jingpas jong ki khynnah ka long 55.80 percent haba ïanujor bad u snem baladep kaba long 51.93 percent.Tang 30,207 hajar na ki 54,134 hajar ngut ki khynnah skul na ki 679 tylli ki skul ki la pas ïa ka eksamin SSLC kaba la long ha ki 157 tylli Centre.Ka West Jaintia District ka dei ka District kaba bun tam ki khynnah skul kiba pas kaba long 78.34 percent katba ka North Garo Hills ka dei ka District kaba duna tam ki khynnah kiba pas kaba long tang 23.88 percent ha ka eksamin SSLC.","RESULT SSLC : U ANUJ CHETRY HA KA KYRDAN NYNGKONG HA KA TOP 20, BAAR KA ALEYTHIA",https://batesitv.com/result-sslc-u-anuj-chetry-ha-ka-kyrdan-nyngkong-ha-ka-top-20-baar-ka-aleythia/
": Ka Khasi Hills Autonomous District Council (KHADC) ha ka sngi Thohdieng ka la rai ban ym shah shuh ïano ïano ruh ban sah miet ha ki dukan ha Iewduh.Ka KHADC ka la shim ïa kane ka rai hadien ba ka la ïoh pdiang ïa ka jingujor ba ki dukan ha Iewduh ki la kylla long ki ingbasa jongno re jongno.La shim ïa kane ka rai ha ka jingïalang ba la mihkhmat da u Syiem jong ka Hima Mylliem u Ainam Manik Syiem bad ki nongïalam jong ka Hynniewtrep Iewduh Association (HIA).Ha ka jingïakren bad ki lad pathai khubor u Chief Executive Member (CEM) jong ka KHADC u Bah Pynïaid Sing Syiem ula ïathuh ba ka jingïalang ka la rai ba ki dukan ha Iewduh ki dei ban khang noh naduh ka por 10:00 baje manla ka miet.U la pynpaw ruh ïa ka jingsngewkhia halor ka jingdon jong ki briew kiba sah beain ha Lum Survey, kiba la shah kyndang ha ka Hynñiewtrep Youths Council (HYC) ha ka sngi Palei.“Ban khanglad ïa ki briew kiba sah miet ha ki dukan ba don ha Iewduh, ka jingïalang ka la rai ban ym shah shuh ïano ïano ruh ban sah ha ki dukan,” ong u Bah Pynïaid.U la kubur ba ki don katto katne tylli ki dukan kiba buh da ki briew ban sah miet ha la ki dukan na ka bynta ban peitngor ïa ki dukan, ïoh ki shah kyndang ha ki runar kiba shim kabu ïa ka jingdum jong ka miet khamtam na ka jingjyllei shaba palat ki nongtuh nongthiem.“Ïa ki briew kiba la ïoh jingbit ban sah miet ha ki dukan, ka Council ka la rai ban phah mih noh ha lane shwa ka 1 tarik Jylliew 2024,” la ïathuh u CEM.U CEM u la pynbna ba ka jingïalang ka la rai ban phah 10 ngut ki Pulit Enforcement jong ka District Council na ka bynta ban ïarap ïa ki Pulit jong u Syiem ka Hima Mylliem ban pahara manla ka miet khnang ban lait na ka jingshah tuh bad shah prong ki dukan ha Iewduh.“Ngi la shim ïa kane ka rai na ka bynta ban tehlakam ïa ki kam runar ruser kiba lah ban jyllei ha Iewduh naduh,  ka khalai, ka jingjyllei u drok bad kiwei kiwei ki jingsniew. Na ka liang jong ka Executive Committee kan sa pynmih da ka hukum sha ka Hima Mylliem ban pynthikna ba kan ym don shuh ka jingsah miet jong ki briew ha ki dukan ha Iewduh,” la bynrap u CEM.",RAI KA KHADC BAN YM SHAH SHUH BAN SAHMIET HA ÏEWDUH,https://batesitv.com/rai-ka-khadc-ban-ym-shah-shuh-ban-sahmiet-ha-iewduh/
"Shillong, Jymmang, 24: Ka Khasi Hills Autonomous District Council (KHADC) ha ka sngi Thohdieng ka la sam ïa ki Certificate bad ïa ki Identity Card sha ki nongsumad dawai Khasi.Ka jingsam ïa ki syrnot sha ki 24 ngut ki nongsumar dawai Khasi kiba la ithuh da ka Council ka long katkum ka KHADC (Protection and Promotion of Khasi Traditional Medicines) Act 2011.“Ka ri jong ngi ka bun bha ki nongsumar tynrai hynrei ki don ruh kiba shu pynbud tynneng ïa kiwei.  Kane ka jingithuh jong ka District Council ban pynkupbor ïa phi ban nang pyntbit shuh shuh ïalade bad ha kajuh ka por ban ïai bteng ïa ka rukom sumar tynrai dawai Khasi ha kane ka jylla,” la ong u Chief Executive Member (CEM) jong ka KHADC u Bah Pynïaid Sing Syiem haba kren ha ka jingïalang kaba lyngkot.",ÏOH SYRNOT BAD ID CARD KI NONGSUMAR DAWAI Khasi na ka KHADC,https://batesitv.com/ioh-syrnot-bad-id-card-ki-nongsumar-dawai-khasi-na-ka-khadc/
"Ha kawei ka jingjia kaba pynsyier mynsiem ia ka imlang ka sahlang, uwei u rangbah uba la 35 snem ka rta ia uba la tip kyrteng kum u Amison Muruh u la shah pyniap ha ka 23 tarik Jymmang ha ka por kumba 7:00 baje janmiet ha la ing sah lajong kaba don ha ka shnong Umtasor Mawdkhar, Ri Bhoi District.Katkum ka jingtip ba la iohlum la iathuh ba une u rangbah u la shah pyniap da kaba shah thlieh da ka kynja tiar banep nadien ryndang.U Rangbah Shnong jong ka shnong Umtasor Mawdkhar u bah M. Mukhim, u la iathuh ba u la ioh jingtip halor kane ka jingjia ha ka por 7.30 baje bad mar mar u la pyntip sha ki Pulit jong ka Nongpoh Police Station kiba la wan poi ban pynkit noh ia ka met jong une uba la khladnoh sha Nongpoh Civil Hospital na ka bynta ban leh ia ka post-mortem examination.Ha kaba iadei bad kane ka jingjia, ki Pulit ki dang pynlong ia ka jingtohkit kaba bniah ban iohkem ia kiba donkti ha kane ka kam bymman.","SHAH PYNÏAP U RANGBAH HA LA ÏING HA UMSASOR MAWDKHAR, RIBHOI DISTRICT",https://batesitv.com/shah-pyniap-u-rangbah-ha-la-iing-ha-umsasor-mawdkhar-ribhoi-district/
"Ki Pulit ka Sadar Police Station ha ka sngi Thohdieng ki la ïoh tam ïa ka shynrong khlieh briew kaba shah rong ha ka um na ka nala ha Oakland Road, Shillong.Ïa kane ka shynrong khlieh la lap nyngkong da ki nongïaid lynti kiba la pyntip mar mar sha ki Pulit bad kiba leit tohkit bad ban shimti noh ïa kane ka shynrong khlieh ban pynlong ïa ka jingtohkit kaba bniah.Hadien ba la lap ïa ka shynrong khlieh, ki Pulit ki la lap sa ïa ki shyieng Lbong bad ka Krung na ka nala jong ka shnong Bivar Road, Shillong.Ia ki lyngkhot met la kitnoh sha NEIGRIHMS ban leh ïa kaba donkam katkum ki kyndon ain.U Superintendent of Police (SP) ka East Khasi Hills Rituraj Ravi haba pyntip halor kane ka jingjia, u la ong, ïa kane ka shynrong khlieh la lap ha ka 22 tarik Jymmang bad mar mar la pynlong ïa ka jingtohkit bad ka jingwad shuh shuh ïa ki lyngkhot met ha ka thaiñ.U pyntip ba ha ka sngi kaba bud ka kynhun Pulit ka la ïoh tam pat sa ïa ka shyieng Lbong ba la kem pyut napoh ka nala jong kane hi ka thaiñ bad ha ka 24 tarik pat la lap sa ïa ki shyieng Krung hadien ka jingwad kaba slem bha.Katkum ka jingiathuh jong u SP, ki Pulit ki suba ba kane ka metiap ka lah ban dei jong u shynrang briew.Halor kane, ki Pulit ki la register case ha Sadar Police Station hapoh ka kyndon 302 IPC bad ka jingtohkit mynta ka la ïaid shakhmat.",LAP KI PULIT ÏA KA SHYNRONG KHLIEH SHYNRANG NA OAKLAND ROAD,https://batesitv.com/lap-ki-pulit-ia-ka-shynrong-khlieh-shynrang-na-oakland-road/
"Kawei ka jingjia kaba kham phylla kaba la jia ha ka shnong Nongkynrih, West Jaintia Hills Dist ha kaba 11 tylli ki masi ki la shah rong tuh ha ki runar ha ka miet sngi Palei. Kine ki masi ki dei ki jong ka Kong Manosha Suchiang bad u Bah Moina Nangbah.Ka khubor ba la ioh na u General Secretary jong ka Hill Farmer Union u Bah Alfondbirth Kharsyntiew uba la phah ruh ryngkat bad ki Video sha ka Batesi Tv ki la iathuh ba ki runar ki la wan ha ka por shiteng miet ban plie ia ka sem bad rong tuh ia baroh ki masi na ka sem.Hadien ba la ioh jingtip ba ki Masi ki la shah tuh, ki nongrep ki la pyntip sha u Waheh Shnong jong ka shnong Nongkynrih uba la pyntip wut wut sha ka Synjuk ki Waheh Shnong bad kyrpad ia ki shnong ba marjan ban bat ia baroh ki kali kit Masi namarba ka don ka jingshah tuh masi na shnong jong u.Da ka jingiatrei lang jong ki shnong ba marjan, la iathuh, ba ki runar ki la pyllait biang ia ki masi ha shiteng lynti bad ia ki masi la lap da ki khynnah shnong kiba la ialam biang ia ki sha ka sem.Mar ia ioh jingtip halor kane ka jingjia ki Nongialam jong ka Hill Farmers Union Central Body bad ki nongialam na West Jaintia Hills District ki la leit bran bran ban ai mynsiem ia ki nongrep kiba mad ia kane ka jingjia.",11 TYLLI KI MASI RONG TUH KI RUNAR NA SÉM KI NONGREP HA KA SHNONG NONGKYNRIH,https://batesitv.com/11-tylli-ki-masi-rong-tuh-ki-runar-na-sem-ki-nongrep-ha-ka-shnong-nongkynrih/
"Shillong, May 25 : Meghalaya is expected to face particularly severe weather conditions, with isolated extremely heavy rainfall likely from the night of 26 May upto 28 May. The heavy downpours could lead to flooding in low-lying areas and disrupt daily activities.The Indian Meteorological Department (IMD) has reported a significant weather development over the East Central Bay of Bengal, where a depression has intensified into a deep depression. Moving North-North-eastwards at a speed of 15 kmph over the past six hours, the system now poses a serious threat to coastal regions.IMD officials predict that the deep depression will continue to move nearly northwards and is likely to intensify into a cyclonic storm by this evening. Further intensification into a severe cyclonic storm is expected by the morning of May 26, 2024, over the northwest and adjoining northeast Bay of Bengal. The storm is forecasted to cross the Bangladesh and adjoining West Bengal coasts between Sagar Island and Khepupara by the midnight of May 26, 2024, with wind speeds of 110-120 kmph, gusting up to 135 kmph. Meghalaya may experience wind speeds of 40-50 kmph, gusting up to 60 kmph on May 27.STATE GOVERNMENT ISSUES ADVISORY:The State Government urges residents to remain vigilant, ensure that emergency kits are prepared, and avoid unnecessary travel during this period and stay updated with the latest weather reports.In light of the imminent weather threat, authorities emphasize the importance of preparedness. Standard Operating Procedures (SOPs) for cyclones provide essential guidelines for emergency responses.Here are some key do’s and don’ts to ensure safety:DO’s: Before cyclone: Ignore rumours, stay calm, and avoid panic. Keep mobile phones charged for connectivity and utilize SMS. Stay informed through radio broadcasts, television updates, and newspapers. Safeguard documents and valuables in waterproof containers. Secure your house, conduct necessary repairs, and prevent loose sharp objects. Ensure livestock safety by keeping animals untied.During and After Cyclone:If Indoors: Switch off electrical mains and gas connections. Keep doors and windows shut. If your house is unsafe, evacuate early before the cyclone&#39;s onset. Listen to radio updates and rely only on official warnings. Consume boiled or chlorinated water for safety.If Outdoors: Avoid entering damaged buildings. Watch out for broken electric poles, wires, and other hazards. Seek shelter in a safe location as soon as possible. Always consult ANM, ASHA, or the village First Aid team before taking any medicine.",SEVERE WEATHER ALERT FOR MEGHALAYA : HEAVY RAINFALL AND CYCLONIC STORM EXPECTED,https://batesitv.com/severe-weather-alert-for-meghalaya-heavy-rainfall-and-cyclonic-storm-expected/
": Ka Indian Meteorological Department (IMD) ka la maham lypa ba ka jinglong ka jingman jong ka suiñbneng kan don ka jingther jong u lapbah uba jur bha naduh ka miet 26 tarik haduh ka 28 tarik mynta u bnai.Ka IMD ka la maham ba ka la don ka jingkylla ha ka jinglong jingman jong ka suiñbneng bad ka jingbeh ka lyer kit slap ha ki bynta jong ka East Central na ka duriaw Bay of Bengal bad sha ka North-North-Eastward ha ka jingsted kaba 15 Km/ph.Na ka bynta ka jylla Meghalaya ka IMD ka maham ba ka lyer kit slap kaba stet haduh 40-50 kmph ha ki hynriew kynta ban sa wan bad kaba la antad haduh 60 kmph kan lynshop ha ka 27 tarik mynta u bnai.Ki paidbah nongshong shnong ka Meghalaya ki dei ban peitngor bad ban phikir bha hashwa ban wan ka erïong.  Ka IMD ka la kyntu ia ki paidbah ba kim dei ban shah ialam bakla ha ki khubor lamler bad ki dei ban wad ki lad ai jingtip lyngba ki Television, ki lad pathai khubor bad kiwei.La bthah ruh ia ki paidbah ban pynlip ia ki tiar bording bad ka Gas. Khang bha ïa ki jingkhang bad ki khalki, lada ki ïing ki long ki bym shngaiñ kiar noh na ki ha shwa ban sdang ka jingwan ka erlangthari. Kiar na ka rung ha ki jingtei ki ïing ba la sniew, peitbha ïa ki post ding ilektrik kiba la sdang ban khyllem, ki waiar, leit wad ki lad jingïarap katba lah, kynduh barabor ïa ki ANM, ASHA bad ïa ka kynhun ka First Aid ha shwa ban dih dawai.",MAHAM KA IMD ÏA KI PAIDBAH KA MEGHALAYA BAN PYNKHREH KA JINGKHIE ERIONG,https://batesitv.com/maham-ka-imd-ia-ki-paidbah-ka-meghalaya-ban-pynkhreh-ka-jingkhie-eriong/
"Ha kaba ïadei bad ka jingthurmur ka rukom pynlong ia ka eksamin NEET ha Jowai bad ha Nongpoh, ki samla pule kiba thoh ïa kane ka eksamin ha Jowai bad Nongpoh ba dang shu dep ki don ym duna ïa ka san spah ngut bad kane ka jingthurmur ka rukom pynïaid ka la pynduh mynsiem ïa ki khynnah kiba thoh ia ka eksamin NEET.Halor kane ka JSU bad ka KSU ryngkat bad ki khynnah pule kiba thoh ïa ka eksamin NEET ki la phah da ka shithi ujor sha ka National Testing Agency (NTA) bad sha ka Sorkar Jylla ban pan jingshai ha ka rukom pynïaid eksam ha kine ki artylli Center hynrei mynta lah kumba ar taïew tam ym pat ïoh ïa ka jubab na ka NTA bad kane ka buh ïa ki khynnah ha ka jingdum haduh mynta.Ha ka jingïalang ba dang shu dep ban pynlong ha Jowai ba la don lang ki khynnah pule kiba thoh ia ka eksamin NEET, ki kmie ki kpa ryngkat bad ki nongïalam ka JSU bad KSU na West Jaiñtia Hills District Unit ka lah mih ka sur jingpynrem jur ïa ka Sorkar Jylla namarba sha kiwei ki jylla kum ha ka jylla Telangana bad sha kiwei ki jylla ki ïoh ïa ka jubab na ka NTA halor ka jingthurmur ka rukom pynlong ïa ka eksamin NEET kaba ladep hynrei ka Sorkar Meghalaya kat haduh mynta kam pat ïoh jubab na ka NTA kumta kane ka kynhun hapoh ka jingïalang ka dawa da kaba tyngeh ïa ka Sorkar Jylla ba ka dei ban ïakren bad ki heh ka NTA na Delhi halor ka kaiphod kaba ka la phah napoh ka jylla bad ka NTA ka dei ban jubab kloi namar ka result jong ka NEET kaba mynta u snem ka lah jan ban mih.","KA SORKAR JYLLA HADUH MYNTA KAM PAT ÏOH  JUBAB NA KA NTA HALOR NEET, ONG KA JSU BAD KSU",https://batesitv.com/ka-sorkar-jylla-haduh-mynta-kam-pat-ioh-jubab-na-ka-nta-halor-neet-ong-ka-jsu-bad-ksu/
": U Deputy Commissioner jong ka East Khasi Hills District u SC Sadhu u la khot da ka jingïalang ha ka Lah Sngi u Blei ban ïasyllok ha kaba iadei bad ki briew kiba sah beaiñ ha jaka jong ka Cantonment kaba don hajan ka Fire and Emergency Service Station ha Lum Survey, Shillong.Ha kane ka jingïalang la khot lang ia u Superintendent of Police (SP), Chief Executive Officer ka Shillong Cantonment Board, na ka Defence Estate Officer, Guwahati, ia u Secretary ka Meghalaya Urban Development Authority, ia u Chief Executive Officer ka Shillong Municipal Board bad ia ki nongialam ka Hynñiewtrep Youth Council (HYC).Ha ka sngi saitjaiñ, ka Meghalaya Human Rights Commission (MHRC) ka la bthah ia u Chief Secretary jong ka Sorkar Meghalaya ban ai ia ka kaiphod kaba bniah halor ka jingshah pynpra ki ing tap shilliang jong ki briew kiba sah beaiñ ha Lum Survey.Ka MHRC ka la bthah ia u Chief Secretary ban phah ia ka kaiphod babniah ha lane shwa ka 30 tarik mynta u bnai. Kum ban shu pynkynmaw hangne, ha ka 23 tarik mynta u bnai, ki nongïalam jong ka Hynñiewtrep Youth Council (HYC) ki la shah pynngat ha ki kyndon aiñ ha ki bor Pulit tang hapoh khyndiat kynta ba ki la leit ban pynpra ïa ki ïing jong ki briew kiba sah beaiñ ha Lum Survey.Ki Pulit ki la register case ha Sadar Police Station pyrshah ïa u President ka HYC u Bah Roy Kupar Synrem, u Vice President Bah Donbok Kharlyngdoh, u Assistant General Secretary Isaac Basaïawmoit bad kiwei pat ki nongialam bad ki dkhot kiba ym lah ban tip kyrteng.Ka jingtohkit halor kane ka kam ka dang ïaid shakhmat.",BA SHAH KYNDANG KI BRIEW BASAH BÉ-AIÑ HA LUM SURVEY KHOT JINGIALANG U DC KA EKH,https://batesitv.com/ba-shah-kyndang-ki-briew-basah-be-ain-ha-lum-survey-khot-jingialang-u-dc-ka-ekh/
"Ka Khasi Author Society (KAS) ka la pynkhreh ban pynmih paidbah ïa ka Dictionary Khasi-Khasi-English ïa kaba ka jaidbynriew Khasi-Pnar kan sa ïoh shen.“Ka jingïaid shaphrang ka jingpynkhreh ïa ka Khasi-Khasi-English Dictionary ka dei projek kaba la bei tyngka da ka tnat Arts and Culture ka Sorkar Jylla bad ka Khasi Hills Autonomous District Council (KHADC).  Kane ka projek ka la ïaid mynta lai snem,” ong u President ka KAS u Dr. DRL Nonglait ha ka jingïakren bad ki lad pathai khubor ha ka sngi Saitjaiñ.“Ngi la thmu ban pyndep hapoh lai snem hynrei ka kam ka dei kaba ïar bad lehse sa tang hapoh shisnem ngin sa lah ban pyndep ïa kane ka kam,” u la ong“Ngin sa buh ïa ki Phonetic Signs ki ban ïarap ïa ki nongpule ban kynnoh ïa ki kyntien Khasi. Kane kan dei ka banyngkong eh ba ka jaidbynriew Khasi kan pynmih. Ngin sa lah ban pyndep ïa kane sa hapoh shi snem,” la ïathuh u Dr. Nonglait.“Ngi don kumba khatar ngut ki dkhot jong ka Research Team ba la khlieh da i Prof Badaplin War kum ka Chief Supervisor bad i Dr. Barika Khyriem na ka  Department of Linguistic, NEHU kum ka Joint Supervisor. Ngi kyrmen ba kane ka Dictionary kan sa weng lut ïa ki jingspeldak, ki jingïasnoh kyntien, ki jingkynnoh,” la ong shuh shuh u Dr. Nonglait.“Ha ka jaidbynriew ngi don ïa ki ktien tnat kum ka ktien Pnar, Lyngngam, Jirang bad kiwei kiwei kiba don la ki jong ki rukom spel dak.  Ka ktien pdeng kan long katkum ka Dictionary ba ngin sa pynmih ha ki khyndiat snem ki ban sa wan,” la bynrap u Dr. Nonglait.",PYNKHREH KA KAS BAN PYNMIH ÏA KA DICTIONARY KHASI-ENGLISH,https://batesitv.com/pynkhreh-ka-kas-ban-pynmih-ia-ka-dictionary-khasi-english/
"Ka Khasi Author Society (KAS) ka la rai ban buddien ïa ka jingdawa ban pynrung ïa ka Ktien Khasi ha ka Khyrnit Baphra jong ka Riti Synshar ka Ri India tang shu thaw ïa ka Sorkar ba thymmai ha Delhi hadien ka jingñiew vote jong ka elekshon Lok Sabha ka ban sa long ha ka 4 tarik, Jylliew, 2024.Ha ka jingïakren bad ki lad pathai khubor hadien ba la wai ka dorbar ba shisien shisnem ha ka sngi Saitjaiñ u President ka KAS u Dr. DRL Nonglait, u la ong, “ngi la ïakren ban pynjur ïa ka jingïakhih paidbah halor ka jingdawa ban pynrung ïa ka ktien Khasi ha ka Khyrnit Baphra da kaba leit pynshai paidbah sha ki shnong jong ka Bri u Hynñiewtrep bad tang shu thaw ïa ka Sorkar thymmai ha Delhi ngin sa leit buddien biang ïa ka jingdawa.”U la ïathuh ba ka KAS ka ladep aiti da ka jingthoh ha u Myntri Rangbah ka Jylla u Conrad K. Sangma ban dawa ïa ka Sorkar ba kan pynlong ktien Sorkar (Official Language) bapura ïa ka Ktien Khasi bad ka English kaba la don lypa namarba haduh mynta ïa ktien Khasi katkum ka Meghalaya Language Act, 2005 la buh tang kum ka Officiate Official Language.Haba kylli, ula ong, “ka jingleit jong ngi sha Delhi ka la dei ha ka por ba la jan kut ka (samoi treikam) jong ka Sorkar. Ngi dang pyrkhat ba lada ka Sorkar Jylla ka khlaiñ ban dawa ka dei ka por kaba biang hynrei ngi ïoh ïa ka rukom pyrkhat kaba pynsngew da ki katto katne ba ka jingleit jong ngi sha Delhi ka dei kaba la jan kut (ka samoi treikam) jong ka Sorkar.”“Ka jingshisha ka long ba ka Sorkar kam pat kloi ban wanrah ïa ka Aiñ Rew (Bill) ban pynrung ïa ka Ktien Khasi ha ka Khynrnit Baphra.  Ka jingleit sha Delhi ka dang dei tang ka jingsdang, ngin dang ïai leit na ka por sha ka por. Mynta kaba ngi donkam ka long ban pynkhlaiñ ha ka jylla ban leit sha ki shnong ki thaw ban ai jingpynshai paidbah.  Ka jingïakren jong ngi (ha ka dorbar) ka long ba ka ktien ka long ka kynroh kaba skhem jong ka jaidbynriew.  Ngi dei ban ïoh ha kawei ka sngi ïa ka jingithuh (ïa ka ktien Khasi) ha ka Khyrnit Baphra.  Ynda la wan ka Sorkar bathymmai, lada la donkam, ngin sa ïathuh wat ban pynlong ïa ka jingïakhih,” la ong shuh shuh u President ka KAS.U Dr. Nonglait u la ïathuh ba ka jingïalang ka la ïakren ba ki nongthoh kin jied ïa ki phang kiba ka imlang ka sahlang ka ïakynduh ha kine ki sngi kum ka jingjyllei jong u drok, ka jingjyllei jong kiba shah ktah na ka jingpang HIV/AIDS, ka jingjyllei ka jyrsieh bamsap kaba ki paidbah ki ïakren sharum shaneng hynrei kaba eh pat ban pynshisha ïa ki.  Ka kyrduh kam kyrduh jam, ka jingpyndonkam bakla ïa ki mobile phone bad kiwei kiwei.  “Ki nongthoh ki don la ka jong ka bynta ban pynphalang ïa kine ha ki jingthoh jong ki,” u la ong bad bynrap, “ngi don ïa ki nongthoh kiba ïadei bad ka jinglong jong ka sawdong sawkun jong ka mariang, ka histori, ka imlang ka sahlang, ki kam lehnoh kumba ngi ïohi ha ki snem baladep bad ki nongthoh ki dei ban pynphalang ïa kine.  Kiei ki jingeh bad ki nongthoh kin sa lah ban thoh ïa ki jingthoh ha ka dur jong ka sawangka, ka parom, ka poitri ban ïarap ïa ki Dorbar Shnong bad ki Hima bad ïa ka Sorkar jylla ban pynthymmai ïa ki polisi treikam.”Shuh shuh u la ïathuh ba ka KAS mynta ka dang pynkhreh ban shna ïa ka ophis treikam jong ka Society ha ka jaka ba la ai sngewbha da ka Sorkar ha Tribal Research Institute (TRI) ha Mawlai kaba heh kumba 5,400 sqft lyngba u Myntri ka tnat Arts and Culture u Bah Paul Lyngdoh.U la pyntip ruh ba ka KAS kan sa don biang ïa ka lympung jingïalang ban rakhe ïa ka Thomas Jones Day ha Mawkyrwat, ka sngi ka thoh ka tar ha ka 11 tarik, Nailur, ha Shillong bad ka jingrakhe ïa ka lyngkhuh sngi ïap u Soso Tham ha ka 19 tarik, Nohprah ka ban sa long ha Nongpoh.Ha ka dorbar, ka KAS ka la pynlong ruh ïa ka jingsngap jar kaba ar minit ban kynmaw burom ïa ki dkhot kiba la khladnoh naduh u snem 2022-24 kiba don kumba 10 ngut.Ha  kane ka sngi, ka KAS ka la pdiang sngewbha khat hynriew ngut ki nongthoh kot ba thymmai na Jaiñtia, Ribhoi, West Khasi Hills, South West Khasi Hills bad na Eastern West Khasi Hills bad ïa ki nongthoh kot ba la rangbah bad kiba dang samla, ki nonghikai kolej bad kiba trei ha ki kam bapher bapher.Ka KAS ka la pynkup burom ruh ïa kiba la ïoh ïa ka kyrdan Ph.D ba kynthup ïa u Dr. Walter Thabah, ka Dr. Doris B. Byrsat bad u Dr. B. L Nongbri, kynthup ruh ïa ka Kong Silbi Passah kaba la ïoh ïa ka khusnam Padmashri na ka Sorkar India dang shen.",TANG SHU THAW KA  SORKAR THYMMAI HA DELHI YN BUDDIEN BIANG KA KAS ÏA KA KTIEN KHASI,https://batesitv.com/tang-shu-thaw-ka-sorkar-thymmai-ha-delhi-yn-buddien-biang-ka-kas-ia-ka-ktien-khasi/
"Ki Pulit ka Sadar Police Station ki la khot hajir ïa u President ka Hynñiewtrep Youths Council (HYC) Bah Roy Kupar Synrem ha kaba ïadei bad ka jingpynngat kyndon ha ka MMPO namar ka jingleit pynpra ïa ki ïing sah beaiñ ki poiwir ha Lum Survey dang shen.Ha ka notis ba la soi da u Sub Inspector BS Sangma jong ka Sadar Police Station la bthah ia u Bah Roy Kupar Synrem la bthah ba um dei ban pep na ka jingshah khot hajir hynrei lym kumta un ngat ha ka jingshah kem.Ha kane ka shithi khot hajir ki Pulit ki la buh ruh ia kiba bun ki kyndon, kiba kynthup ba kim dei shuh ban thaw ki jingkulmar hadien habud. Kane ka jingkhot hajir ka la bthah ruh ba ka HYC kam dei ban byrngem byrsit lane ka jingthaw kulmar ha ki bynta jong ka thanad Pulit, ki dei ban ïatreilang bad ki Pulit ha kaba ïadei bad kane ka jingtohkit bad kim dei ruh ban pynjot ne pynjah ïa kino kino ki sakhi ha kaba ïadei bad kane ka Case.Kum ban shu pyntip, hadien ba ka HYC ka la leit ban pynpra ïa ki 80 tylli ki ïing beaiñ ha Lum Survey u Deputy Commisioner jong ka East Khasi Hills u la pynngat ha ki kyndon bapher bapher jong ka IPC bad ha ka aiñ Meghalaya Maintenance of Public Order (MMPO) da kaba kynnoh ba kane ka dei ka kam beaiñ ba la shim ïa ka aiñ ha ka kti.Ka HYC ka la leit ban kyndang ïa kine ki ïing beaiñ ha ka sngi Palei jong ka taiew baladep hadien ba la ka ap kumba artaiew na ka jingpan por jong ka Sorkar kan lum shwa ia ki jingtip ba thikna ha kaba ïadei bad kane ka jaka.Ha ka taiew ba ladep u DC u la khot da ka jingïalang ka ban long mynta ka Lah Sngi u Blei ban ïakren halor ka jaka sah ki poiwir ha Lum Survey da kaba khot lang ïa u CEO ka Shillong Municipal Board, Shillong Cantonment Board, ki nongmihkhmat na ka Defence Estate Officer, Guwahati bad ïa ka HYC hynrei la pyntip noh ba ïa kane ka jingïalang la pynsangeh noh.",KHOT HAJIR KI PULIT ÏA U PRESIDENT KA HYC BA PYNPRA ÏA KI ÏING HA LUM SURVEY,https://batesitv.com/khot-hajir-ki-pulit-ia-u-president-ka-hyc-ba-pynpra-ia-ki-iing-ha-lum-survey/
"Ka Sorkar Jylla kaba la ïoh ïa ka jingbthah kaba bniah ban shim ïa ki lad jingïada na ka jingwan lynshop jong ka eriong Remal naduh ka miet 26 tarik Jymmang, 2024 bad ka ban dang bteng haduh ka 28 tarik Jymmang, 2024 ka la bthah ïa ki Deputy Commissioner jong ki District bapher bapher ka Jylla ba kim dei satia ban thiah hynrei ki dei ban long kiba peitngor baroh arphew kynta.Ha ka jingïakren bad ki lad pathai khubor hadien ba la kut ka jingïalang pyrkhat kam, u Symbud Myntri Rangbah ka Jylla Bah Prestone Tynsong u la ïathuh ba ka Sorkar ka long kaba la pynkhreh ban ai jingïarap ïa ki nongshong shnong jong ka jylla lada jia kino kino ki jinglynshop kiba wan na ka bor jong ka mariang na ka daw ka jingwan iuhkjat jong ka eriong Remal.U la kyntu ruh ïa ki paidbah nongshong shnong jong ka Jylla ba kim dei ban khih khuslai hynrei ki dei ban ai ka jingïatreilang bad ki tnat treikam bapher bapher jong ka Sorkar Jylla, la ka long ha ki shnong ki thaw bad ha ki district.U la ïathuh ba ka Sorkar ka la pynkhreh lypa ïa ka song pisa ban ïarap ïa kino kino ki briew kiba ngat ïa ki jingtwa khyndew, twa ki ing ki sem bad kiwei kiwei ki jingjia ha ki 24 kynta ki ban sa wan.Katkum ka jingïathuh jong u Symbud Myntri Rangbah, ki district ki ban shah ktah bha na ka jingwan lynshop ka eriong Remal ki long ka West Jaintia Hills, ka South West Khasi Hills, East Khasi Hills bad ka Eastern West Khasi Hills.Haba kylli, u la ïathuh ba ka Sorkar Jylla ka la don lypa T. 20 klur ka pisa ha kti ban ai jingïarap ïa kino kino kiba ngat ha ki jingjia kiba sngewsih katkum ka jingmynjur jong ki Deputy Commissioner.“Tang shu phah ïa ka jingmynjur (na ki DC) ka Sorkar kan mang noh mardor ïa ka pisa,” u la ong.Halor ka jingdon ki dieng ba la rim kiba buh jingma ïa ka leit ka wan bad ka jingim jong ki paidbah, u Bah Prestone u la ong ba ka tnat Forest ka dei kaba peit ïa kine.  “Ha Meghalaya, ki bun ki jaka khlaw, kiba hap hapoh ka jingpeit jong ki Syiem, ki Raid. Ïa kane, ngin hap ban ïashong pyrkhat lang bad ki kynhun bapher bapher ban ïakren sani bha shwa ban pynngat ïa ki dieng kiba buh jingma,” u la ong.Shuh shuh u la ong ruh ba ym tang ka tnat PWD, ka Municipal bad ka Urban Affairs kiba hap ban shim jingkitkhlieh ïa ka jingshlei um ki surok ha kylleng ka sor Shillong hynrei ka dei ka jingkitkhlieh lang jong ki paidbah.“Ngi ladep ithuh ïa ki jaka ba ju jia khah khah ka jingshlei um bad tang shu kut ka jinghap slap, ka tnat PWD bad ka Urban Affairs bad ka Shillong Municipal Board yn sa shna pynbna noh mardor ïa ki surok bad ïa ki nala,”u la ong.Ha  kaba ïadei bad ka jingai shuti ïa ki skul, u Bah Prestone u la ong ba ka Sorkar ka la ieh beit ha ka jingstad jong ki Deputy Commissioner ban ïasyllok bad ki Sub-Divisional School Education Officer (SDSEO).","PEITNGOR KA SORKAR JYLLA BA WAN LYNSHOP KA ERÏONG REMAL, BTHAH ÏA KI DC BAN YM THIAH",https://batesitv.com/peitngor-ka-sorkar-jylla-ba-wan-lynshop-ka-eriong-remal-bthah-ia-ki-dc-ban-ym-thiah/
": Uwei u samla na ka shnong Japorigog jong ka jyla Assam ia uba la tip kyrteng kum u Ranjit Das u la duhei ia la ka jong ka jingim hadien ba u la ngam jyllop katba u dang jngi ha wah Umtrew kaba don ha ka thain Byrnihat, Ri Bhoi District.  Kane ka la jia ha ka 26 tarik, Jymmang, 2024 ha ka por kumba 5:00 baje haduh 6:00 baje janmiet.Ka thymmei khubor ba la iohlum ka la iathuh ba une u samla u la leit kai sha wah Umtrew bad la ki paralok namarba ka dei ruh ka sngi U Blei ha kaba ki nongjngohkai pyrthei ki ju smat bha ban leit leit jngi ha kane ka wah.Ka jingngam jyllop jong une u samla ka la jia katba u dang jngi bad la ki paralok hynrei syndet syndet ha ka por kumba 5:00 baje eiei haduh 6:00 baje janmiet ka um ka la kiew kynsan bad une u samla lem bad ki paralok ki la pyrshang ban mih noh napoh ka wah hynrei ha kum kane ka por u Ranjit Das um shym la lah satia ban poi sha ryngkew tad haduh ba un da khlad noh watla ki paralok ki la pyrshang ban iarap pyllait im ia u.Tang shu ioh jingtip halor kane ka jingjia, ki Pulit ka Byrnihat Police Outpost bad ki bor Pulit ka Search and Rescue Team ki la leit bran bran sha wah Umtrew hynrei namar ka jingdum jong ka miet kim shym la lah satia ban sei ia ka met.Ia ka met jong une u samla, la ioh ban sei ha ka Lah Sngi u Blei ha ka por kumba 11:00 baje mynstep ka kynhun jong ka SRT ka la ioh ban sei ia ka met jong u Ranjit Das bad pynkit noh sha Nongpoh Civil Hospital na ka bynta ban leh ia ka post-mortem.Ha kaba iadei bad kane ka jingjia, ki Pulit ki la pynlong ia ka jingtohkit kaba bniah.","ÏAP U SAMLA NA ASSAM BA NGAM JYLLOP HA WAH UMTREW, BYRNIHAT",https://batesitv.com/iap-u-samla-na-assam-ba-ngam-jyllop-ha-wah-umtrew-byrnihat/
"Ki nongïalam ka Hynñiewtrep Youths Council (HYC) ha ka Lah Sngi u Blei ki la ai jingmut ïa ka Director General of Police (DGP) ka jylla ka Kong Idashisha Nongrang ba ka tnat Pulit kan thaw noh da ka kynhun kaba kyrpang ne Special Team jong ki Pulit kiba la tip bha shaphang ki kyndon jong ka NDPS Act khnang ba lada ki Pulit ki ïohkem ïa ki snar khaii drok, ynda la poi hakhmat ka Iingbishar, ki nongïasaid aiñ kin ym ïoh daw ban ïasaid na ka bynta ban pan jamin ïa ki snar khaii drok.Shwa ban pynsngew ïa ki mat kiba ïadei bad ka jingjyllei jong u drok ha ka jylla ka HYC ka la pynkup burom ruh ïa ka Kong I. Nongrang ha ka jingïakynduh ha kamra treikam jong ka ha Police Headquarter, Shillong.Ha ka jingïakren bad ki lad pathai khubor, u Bah Synrem u la ïathuh ba ka DGP ka la pyntip ba ka Sorkar Jylla mynta ka dang don hapdeng jingpynkhreh ban thaw ïa ka kynhun ki Ophisar Pulit ba kyrpang ne ka Special Team ki ban tohkit beit thik tang ha kaba ïadei bad ka jingïohkem ïa u drok katkum ka NDPS Act.“Ngi la ai jingmut ïa ka DGP, ba ngi la lap ba ka jingpynshitom ïa ki briew kiba don bynta ha kaba die ïa u drok bad ngi ïohi na ka por sha ka por ba ki Pulit ki kurup ïa u drok uba shongdor da ki klur tyngka hynrei ngi lap ba kine ki briew kiba shah kem ki shah pyllait noh napoh ka Ingbishar namarba bunsien ka rukom tohkit ïa ka jingkem ïa ki nongkhaii drok ka bakla ne kam ïaid katkum ki kyndon jong ka NDPS Act. Ki Investigating Officer bad ki nongsaid aiñ ka Sorkar kim ïaid katkum ka NDPS Act, kiba shah kem ki lait jamin noh,” u la ong.“Ka DGP ka la ïathuh ba ka Sorkar ka dang pynkhreh ban thaw ïa ka Investigation Team ne ka kynhun tohkit jong ki Pulit Ophisar ki ban tohkit beit thik halor ki case ka NDPS Act,:” la ïathuh u Bah Synrem.“Ngi la ai jingmut ïa ka DGP ba ka tnat Pulit ka hap ban trei shitom bad ban trei dukhi ban pynthikna ba ka jingwanrah ïa u drok na kiwei pat ki jylla bad na kiwei pat ki ri kam dei ban long kaba suk ban rung hapoh Shillong bad ha kiwei ki bynta jong kane ka jylla Meghalaya,” ong u Bah Synrem.“Kumba ngi tip, ka Jylla Meghalaya kam pynmih hi ïa u drok, u drok uba poi ha nongbah Shillong bad ha kane ka jylla Meghalaya u dei uba poi na kiwei pat ki jylla bad na kiwei pat ki ri,” u la ong.Da kaba pynpaw ba ka East Jaiñtia Hills District ka dei ka lynti ïaid jong ki nongkhaii drok katkum ba la paw ha ki lad pathai khubor na ka jingïohkem jong ki Pulit na ka por sha ka por ïa ki nongkhaii drok, une u nongïalam ka HYC u la ong, “ka East Jaiñtia Hills District kaba ka surokbah National Highway ka ïaid lyngba ban pynpoi sha kiwei ki jylla jong ka ri ngi ïohi ba ka jingïohkem ïa u drok ka long kaba bun. Ym tang ha East Jaiñtia Hills, hynrei wat surok lyngba ka Ribhoi District, kine ki dei ki ar tylli ki lynti kiba lehse u drok u ïaid lyngba sha kane ka jylla jong ngi.”“Ngi la ai jingmut ïa ka tnat Pulit ban tehlakam ïa ka jingwanrung jong u drok sha kane ka Jylla jong ngi da kaba ïatreilang bad kiwei ki Agency ne ki tnat treikam ka Sorkar Jylla ne jong ka Sorkar India ban pynthikna ba u drok uba dei ban poi ha Shillong um dei ban poi,” la ïathuh u Bah Synrem.“Ka DGP ka la pynthikna ba ka tnat Pulit kan trei borbah ba ka jingwanrah ïa u drok sha kane ka jylla jong ngi kan long kaba jynjar haduh katta katta bad ba ki briew kiba donkti ha kane ka kam kin shem jingeh,” u la ong shuh shuh.U Bah Synrem u la ïathuh ba ka seng ka la pynkynmaw ïa ka DGP ïa ka section 317 jong ka aiñ Bharatiya Nyay Sanhita 2023 kaba kdew ba kino kino ki briew kiba thied ïa ki tiar ba uwei pat u briew u shu tuh, kin ngat ha ka jingshah pynshitom.“Ngi la ai jingmut ïa ka tnat Pulit ba kan ai jingpynshai paidbah halor kane ka aiñ khnang ba ki briew kin ym thied ïa ki tiar ba wanrah da ki nongdie drok kiba shu tuh na la ki jong ki ing ki sem,” u la bynrap.U la ong ba ka seng ka la pynpaw hakhmat ka DGP ba ka long kaba kloi ban ïatreilang bad ka tnat Pulit, ka Dorbar Shnong namarba ka seng kam kwah ban ïohi ïa ka jingjyllei ïa ka jingdih drok ka bym jia shuh tang ha sor Shillong hynrei u drok u la rung wat sha ki shnong nongkyndong.“Kaba ngi sheptieng ka long ïoh ba u drok u pynduhjait ïa kane ka pateng kaba mynta ka ban buh jingma ïa ka pateng ka ban sa wan. Shwa ba kata kan jia, ba ka jinglaitlan bad ka jingïohmon ban die ïa u drok kan kut noh ha kane ka pateng jong ngi mynta.",AI JINGMUT KA HYC ÏA KA DGP BAN THAW DA KA SPECIAL TEAM KI OPHISAR PULIT BA TIP BHA ÏA KA NDPS ACT,https://batesitv.com/ai-jingmut-ka-hyc-ia-ka-dgp-ban-thaw-da-ka-special-team-ki-ophisar-pulit-ba-tip-bha-ia-ka-ndps-act/
": Ka dorbar  shnong Erpakon ka la kyntait mardor ban iashim bynta ha ka jingialang ne ka Peace Meeting ba la khot da u Deputy Commissioner jong ka Ribhoi District ha ka Lah Sngi u Blei.Ka jingkhot jong u Deputy Commissioner ia kane ka jingialang ka long ban pynneh ia ka shongsuk shongsain ha ka shnong Erpakon hadien ka jingshah pyniap jong u Bah Kyrmen Lyngdoh Nonglait dang shen.Na ka liang jong u Deputy Commissioner u la khot ruh ia ki nongmihkhmat na ka dukan bam R.N. Sharma Hotel, ia ki trai iing bad ia ka Dorbar Shnong ban iathir iatai halor ka jingjia kaba la wanrah ia ka jingiap jong u Bah Kyrmen Lyngdoh Nonglait, ha kaba la kynnoh ba u la shah pyniap ha uwei u nongtrei jong ka dukan bam R.N. Sharma Hotel.Ka jingkyntait jong ka Dorbar Shnong Erpakon ka long ba ka la ieng skhem beit halor ka nongrim ban beh lut ia baroh ki bar jylla napoh ka shnong bad ban mana ruh ba kim bit shuh ban dang trei bylla ne leh ia ki kam khaii pateng hapoh u pud u sam jong ka shnong Erpakon.Shwa kane, ka Dorbar Shnong, ba la ialam da u Rangbah Shnong u Bah M. Thongni bad u Secretary u Bah Lambor Kharshilot, ki la pynlong ia ka jingialang ha ka por mynstep ban iathir iatai halor ka jingkhot iakren jong u Deputy Commissioner, hynrei ka jingialang ka la rai beit da kawei ka sur ban ym leit iashim bynta satia ha ka jingialang.","PYNNEH BEIT KA DS ERPAKON ÏA KA RÃI BAN BEH ÏA KI BAR JYLLA, KYNTAIT ÏA KA JINGÏALANG U DC",https://batesitv.com/pynneh-beit-ka-ds-erpakon-ia-ka-rai-ban-beh-ia-ki-bar-jylla-kyntait-ia-ka-jingialang-u-dc/
"U Bah Phurly Suting uba la 52 snem ka rta na ka shnong Umtasor, Ri-Bhoi District uba la shahkem ha ki Pulit ha ka 23 tarik Jymmang, 2024 halor ka jingsuba ba u dei uba donkti ban pynïap ïa uwei u samla ha iing sah jong u haka shnong Umtasor da kaba pom da ka wait nadien ryndang, u la khladnoh ha ka kti ki Pulit hadien ka jingshitom kaba la ktah ïa ka bor pyrkhat pyrdain.Kum ban shu pyntip hangne, ha ka miet jong ka 23 tarik u Jymmang, 2024 uwei u rangbah uba la tip kyrteng kum u Bah Amison Muruh uba la 35 snem ka rta na ka shnong Umtasor u la shah pyniap da kaba shah mait nadien ryndang da ki kynja tiar ba nep haduh ba un da mynsaw jur bad khlad noh na kane ka sla pyrthei.Ha kaba iadei bad kane ka jingjia, ki Pulit ki la kem noh ïa u Bah Phurly Suting ha ka 24 tarik Jymmang, 2024.Katkum ka jingpyntip jong u Superintendent of Police ka Ri-Bhoi u Jagpal Singh Dhanoa, la iathuh hadien ba la kem ia u Bah Phurly Suting, ha ka jingtian bishar, ka Ingkashari jong ka Ribhoi District ka la aibor ban set lai sngi ha ka along jong ki Pulit na ka bynta ba kin ioh pynlong ia ka jingtohkit kaba bniah.  Hynrei ha ka 25 tarik u Jymmang, 2024 u Bah Phurly Suting u la sdang leh kulmar bad pynpaw ia ki dak ba don jingpang ha ka bor pyrkhat.  Ha kane hi ka sngi, ki Pulit ki la pynkit noh ïa u sha Nongpoh Civil Hospital ban ioh ka jingsumar hynrei na ka liang jong ki doctor ki la phah rah noh sha MIMHANS, Shillong namar ka jingpang kaba ktah ïa ka khlieh hynrei shuwa ban poi ha ka jaka sumar la pynbna ba u Bah Phurly u la khladnoh.Ia ka met jong u Bah Phurly Suting la pynkit noh sha ka jaka buh metiap ha Civil Hospital, Shillong ban leh ïa ka post mortem bad ringdur da ka jingsakhi lang da u Magistrate na ka ophis u Deputy Commissioner ka East Khasi, u Medical Officer jong ka Civil Hospital, Shillong da kaba bud ryntih ia ki kyndon jong ka National Human Rights Commission.Halor ka jingkhladnoh jong u Bah Phurly, ki Pulit ki la register ia ka UD Case ha Umiam Police Station ha ka 26 tarik, Jymmang, 2024 bad ka jingtohkit ka dang ïaid shakhmat.",SHWA BAN POI SHA JAKA SUMAR KHLADNOH UBA SUBA DONKTI BAN PYNÏAP ÏA U RANGBAH HA UMTASOR,https://batesitv.com/shwa-ban-poi-sha-jaka-sumar-khladnoh-uba-suba-donkti-ban-pyniap-ia-u-rangbah-ha-umtasor/
"Ka kynhun State Disaster Response Team ba la lamkhmat da u Sub Inspector M.A Thubru ha ka 27 tarik u Jymmang, 2024 ki la leit ban pyllait im ia ki phra ngut ki briew na kawei ka iing mala kaba don ha ka shnong Lumparing, Shillong na ka daw ka jingtwa jong ka khyndew hajan kane ka iing.Katkum u kyrwoh bad ki dur ba la phah da ka tnat Civil Defence and Home Guard lyngba u Divisional Commandant of Home Guards, Shillong bad Public Relations Officer jong ka Directorate of Civil Defence & Home Guards u Bah PH.  Shylla, la iathuh ba kane kajuh ka kynhun ka la hiar sa sha Bivar Road ryngkat bad ki Pulit ka tnat Fire & Emergency Services bad ki nongtrei jong ka Shillong Municipal Board ban pyllait im ia ki briew kiba sah ha Bivar Road, Shillong hadien ka jingtwa jong ka kynroh.  Ha kane ka jingjia, ia uwei u briew uba la mynsaw la pynkit noh sha Hopsital da ki paidbah nongshong shnong.Ha kawei pat ka jingjia, ha Rilbong ka kynhun State Disaster Response Team ba la lamkhmat da u Sub Inspector S. Dkhar, ryngkat ka jingsynran lang jong ki nongtrei ka tnat Forest ki la ot noh ia ki dieng ba la buh jingma ia ki jingim jong ki briew.  Ka kynhun State Disaster Response Team ka la pyllait im ruh sa 14 ngut ki briew kiba sah ha ki jaka kiba ju jia khah khah ki jingtwa khyndew.Ha ka 27 tarik u Jymmang, 2024 ka kynhun State Disaster Response Force ka la pynkhuid ia ki dieng ba la khyllem ha Springside School ha ka shnong Malki, Shillong.Shuh shuh, namar ka jingwan lynshop jong ka eriong Remal ha West Jaintia Hills, ka Quick Reaction Team jong ka tnat Civil Defence and Home Guards District ba la lamkhmat da u Sub Inspector Y. Challam ha ka step 28 tarik u Jymmang, 2024 ki la pynkhuid noh ia ki synrum jong ki ding kiuba khyllem ha ka shnong Dulong kaba la pynwit ia ka leit ka wan jong ki kali bad kiba la buh jingma ia ka jingim jong ki paidbah bad ki nongiaid nongieng.Ka Quick Reaction Team jong ka tnat Civil Defence and Home Guards, West Jaintia Hills ki la pynkynriah ia ki dieng ba la khyllem ka shnong Khimusiang, Jowai.Ha Tura, ka kynhun State Disaster Response Team ka la iarap ia ki bor synshar district ban pynkhuid ia ki synrum jong ki ding kiba la shah pynkhyllem ha ka eriong ha Members’ Hostel Junction, Tura ha ka step 28 tarik u jymmang, 2024 bad kumjuh ruh kane ka kynhun ka la pynkhuid ruh ia ki dieng kiba la ngat ha ki sainar elektrik hajan Gandrak Dare ,Upper Chandmary ,Tura.Ha kawei pat ka jingjia, ka kynhun State Disaster Response Team ba la lamkhmat da u Inspector S.A Marak ryngkat bad ki nongtrei jong ka tnat Forest ki la lah ban weng ia u dieng uba la khyllem hajrong ka iing ha Lower Balsanang,Tura bad ha kane ka jingjia ym shym la don satia kano kano ka jingjia ba sngewsih.",PYLLAIT IM KI SDRF BAD CD&HG ÏA KI BRIEW NA KI ÏING BA JIA KI JINGTWA KHYNDEW HA SHILLONG,https://batesitv.com/pyllait-im-ki-sdrf-bad-cdhg-ia-ki-briew-na-ki-iing-ba-jia-ki-jingtwa-khyndew-ha-shillong/
"Ka jingwan lynshop jong ka eriong Remal kaba la sdang naduh ka 26 tarik mynta u bnai kaba la neh haduh ka 28 tarik mynta bnai ka la dkhat jubor ïa ka jingim jong uwei u briew ha ka shnong Sutnga Weilong, kaba hap hapoh ka Wapung C&RD Block, East Jaiñtia Hills District.Ïa une uba la khladnoh la tip kyrteng kum u Bah Ohimonmi Nongtdu, 27 snem ka rta.  U Bah Nongtdu u la khladnoh na ka jingtwa ka kynroh kaba la ban ïa ka iing ha ka dong Wailong, Sutnga kaba la jia ha ka por kumba 5:00 baje mynstep sngi Baar.Kane ka iing kaba la julor na ka jingtwa ka kynroh ka dei jong ka Kong Rati Nongtdu.Katkum kaiphod ba la pyllait da ka Executive Director jong ka Meghalaya State Disaster Management Authority (MSDMA) ha ka sngi Baar, la pyntip ba saw ngut ki briew ki la mynsaw na ka jingtwa ka khyndew harud ka surok Mawlai Bypass kaba hap hapoh ka Mawlai C&RD Block ha ka sngi Baar.  Ki saw ngut kiba la mynsaw ki dei ki misteri kiba dang ïohthiah ha ka iiing sher dara ba la jia ka jingtwa ka khyndew.  Ïa kine ki saw ngut la pynkit noh sha NEIGRIHMS Hospital na ka bynta ban ïoh ïa ka jingsumar. Katba uwei pat uba la mynsaw na ka jingtwa ka kynroh ha Bivar Road bad la pynkynriah noh sha Woodland Hospital ban ïoh jingsumar.Ka kaiphod ka la pyntip ruh ba 1222 ngut ki briew ki la shah ktah na kane ka jingwan lynshop ka eriong ha ka jylla baroh kawei kata naduh ka 26 tarik haduh ka 28 tarik mynta u bnai bad 233 tylli ki ing ki la shah pynjulor, 79 tylli ki shnong ki la shah ktah na kane ka jingsyllad ka eriong bad 10 tylli ki jingtei ki la julor ba kynthup ïa saw tylli ki skul, ka surok PWD, ka surokbah National Highway-6 bad ar tylli ki mobile Tower.La ïoh jingtip ruh ba ka don ka jingtwa khyndew ha ki bynta bapher bapher jong ka jylla.  Ka jingtwa khyndew kaba jur ka la jia ha Sonapyrdi Tunnel bad ki nongtrei jong ka National Highway Authority of India (NHAI) ki la trei shitom ban pynkhuid ïa ka khyndew.Ha West Garo Hills, ka eriong ka la syllad ïa ka shnong Rongkhon kaba hap ha Rongram Block. Ki dieng ki la khyllem bad ki nongtrei jong ki tnat PWD (R) bad ka tnat Forest ki la trei shitom ban pynkhuid ïa ka khyndew.Ha South West Khasi Hills, ka eriong Remal kaba la lynshop ha ka 27  tarik mynta u bnai ha ka shnong Mawten kaba  hap hapoh ka Mawkyrwat C&RD Block ka la pynjulor ïa kawei ka ing.Ka eriong ka la  lynshop ha ka Lah Sngi u Blei ha ka shnong Dombah kaba hap hapoh ka Mawthadraishan C&RD Block bad kawei ka ing ka la julor malu mala.Ka kaiphod ka la pyntip ruh ba hynriew ngut ki briew ki la duh noh ïa ka ing ba la kem ding na ka jingshah pom ha ka leilieh bad shah lied ha ka eriong, khyllem ki dieng, dkut ki waïar elektrik ha ka shnong Rongrong Bolsongchok kaba hap hapoh ka East Garo Hills kaba la jia ha ka sngi Baar.Ka nongbah Shillong ka la sakhi ïa ka jingther jong u lapbah uba jur naduh ka Lah Sngi u Blei kaba la pynshlei um ïa ki surok bad ka um ka la rung wat sha ki thliewiing jong ki briew.Ha 4th Furlong u Tower Mobile Phone u la khyllem ha ka miet Lah Sngi u Blei bad pynjulor ruh ïa ka painkhana jong kawei ka ing.Ka leit ka wan jong ki briew bad ki kali ka la ktah na ka daw ka jingshlei um ha ka step sngi Baar namarba ka surok ha Langkyrding-Nongmensong ka la shlei da ka um na ka daw ka jingtheh khyndew ha ka nala ba ju tuid ka um bad ka jingshlei um ka surok ha Mawlai Nongpdeng kat haduh ba ka um ka la rung haduh ka thliew iing jong ki briew.","SYLLAD KA ERÏONG REMAL, ÏAP UWEI, MYNSAW 5 NGUT, JULOR 223 KI ÏING, SHAH KTAH 1222 NGUT KI BRIEW",https://batesitv.com/syllad-ka-eriong-remal-iap-uwei-mynsaw-5-ngut-julor-223-ki-iing-shah-ktah-1222-ngut-ki-briew/
": Ka Sorkar Jylla ka la rai ban pynkhlaiñ ïa ka jingdon jong ki Village Defence Party (VDP) ban rat dyngkhong ïa ka jingjyllei jong u drok bad ki jingdih pynbuaid ha ka jylla Meghalaya.Ïa kane ka rai la shim ha ka jingïalang kaba la pynïaid da u Myntri ka tnat Social Welfare u Bah Paul Lyngdoh ha ka sngi Baar ryngkat ka jingdonlang ki Ophisar na ka tnat Kam Pohing, Social Welfare bad bun tylli ki NGO kiba don bynta ban ïakhun pyrshah ïa u drok.Ha ka jingïakren bad ki lad pathai khubor, u Bah Paul u la ong ba la pynlong ïa ka jingïalang ban bishar ïa ka jingïaid lynti jong ka Drug Reduction Elimination and Action Mission (DREAM), ki kam ba la leh bad ban peit kumno ban pyndap ïa ki jaka ba suda ha kaba ïakhun pyrshah ïa ka jingjyllei jong u drok.Haba kylli kiei ki lad ki lynti ba la shim ban tem ïa kane ka jingeh, u Bah Paul u la ong, “kawei na ki jingïathir ka long halor ka jingpynthymmai bad ka jingpynkhlaiñ ïa ki Village Defence Party khamtam ban wad bniah ïa ki jaka ba jur bha ka jingjyllei ki nongdih drok kynthup ïa ka nongbah Shillong.”“Kawei ka jingeh kaba pynsngewkhia bha ïa ngi ka dei ka jingdonkam ban pynlong ïa ki prokram ban pynshai paidbah.  Ngin ym kwah ban ïohi ba ka DREAM kan shu long tang ka kam jong ka sorkar.  Ka long kaba donkam ban pynduna bad ban rat dyngkhong ïa ka jingjyllei jong u drok bad ki jait jingdih pynbuaid, ngi donkam ban pynïaid ïa ka jingïatreilang jong ki shnong ki thaw,” u la ong.U la pyntip ba ha ki ar tylli ki jingïalang bad ki Dorbar Shnong, ka la mih ka jingmynjur na kiba bun ba ki Shnong ki dei ban ïatreilang ban ithuh bad ban ïakhun pyrshah ïa ka jingjyllei jong u drok.“Ha ka jingïakren mynta ka sngi, ngi la kham pynleit jingmut bad ngi la kham phaikhmat ha kaba ïadei bad ka jingdon jong ki VDP ha ka jylla Meghalaya baroh kawei,” u la ong.U Myntri shuh shuh u la bynrap, “kawei na ki jingduna ïa mynta ka long ba ki Dorbar Shnong ki sngew ba kim shym la shah pynkupbor bad na ka bynta ki katto katne wat ban wad ne ban don bynta ha kaba shimti ïa uba shah kynnoh bad ban ujor pyrshah wat ha thanat ka long ka kam kaba eh na ka bynta jong ki.  Kane ka dei kawei ka bynta. Ngi la pyrkhat ruh ba ka jingïatreilang na ki shnong lyngba ki VDP kan long ka kam kaba paka bad ngin pynthymmai ïa ka jingdon jong ki VDP ha kylleng ka jylla.”Haba kdew katkum ka aiñ, u Myntri u la ong ba ka kamram bad ka jingtreikam jong ki VDP ka kynthup ïa ka jingïatreilang bad ki bor Pulit ban pynneh ïa ka shongsuk shongsaiñ, lada donkam ruh ban pahara ha ki shnong ki thaw na ka bynta ban khanglad ïa ki kam tuh kam thiem, ki kam runar ruser bad kiwei kiwei ki kam be-aiñ ban ïada ïa ki jingim briew bad ïa ki nongkynti bad ban khanglad shwa ban jia kino kino ki kam bymman.“Namarkata, u drok u hap hapoh u pud treikam jong ki VDP,” u la ong bad bynrap ba ki VDP kin sa ïoh ïa ki jinghikai kiba bniah ban ïakhun pyrshah ïa ka jingjyllei jong u drok.“Ngn sa khot shen ïa ka jingïalang jong ki dorbar shnong da kaba sdang shwa na nongbah Shillong,” la ong u Myntri.Haba kylli, u Bah Paul u la ong, “kam long satia kaba dei ban kynnoh ba ka Sorkar kam shym la ai jingkyrshan, ngi la ai jingkyrshan palat 9 tylli ki Deaddiction Centre bad ki jingsumar ki la ïaid shakhmat bad ka nuksa kaba dang shen ka dei ka Mawlai ha kaba ki nongïalam shnong ki la wan shakhmat ban ïarap ïa ki nongdih drok hynrei baroh ki jingdonkam kum ka bam ka dih, ka shong ka sah, ka jingïasyllok la bei pisa da ka Sorkar lyngba ka tnat Social Welfare.Ha kajuh ka por, katkum ka Meghalaya AIDS Control Society (MACS), ka la leh ïa ka jingwad bniah ha ki phra tylli ki district bad kumba 3100 ngut ki nongdih drok ki ngat ha u khñiang jingpang HIV/AIDS.","3100 NGUT KIBA DIH DROK KI NGẤT HA KA JINGPANG HIV/AIDS, YN PYNKHLAIÑ KA SORKAR ÏA KI VDP",https://batesitv.com/3100-ngut-kiba-dih-drok-ki-ngat-ha-ka-jingpang-hiv-aids-yn-pynkhlain-ka-sorkar-ia-ki-vdp/
"Shillong, Jymmang 29 : Ka long ka khubor kaba bha bad kaba sngewtynnad na bynta ki khun samla pule jong ka jylla haba ka tnad Ministry of Education, Government of India ka la pynbna ha ka sngi Balang jong ka taïew ka 29 tarik u Jymmang 2024, ba ka jylla Meghalaya bad ka jylla Nagaland kim donkam ban leh ïa ka Common Unversity Entrance Test (CUET) 2024.Ha ka jingpynbna halor kane, u myntri rangbah ka jylla u Conrad K Sangma u la thoh ha ka X da kaba ong, “Ka long ka jingkmen na bynta ki samla pule ba ka test na ka bynta ka admission na ki college kiba hapoh ki Central University ha jylla Meghalaya ki la lait noh na bynta kune u snem scholastic year.”Ka shithi na u Gopal Kumar, Under Secretary jong ka sorkar pdeng, Ministry of Education ka la ong kumne, “La bthah ïa nga ban pyntip shaphi ba ka UGC ka la shim ïa ka rai  halor ka jingkyrpad, ba la ailad ïa ki college hapoh ka jylla ban pdiang ïa ki admission kumba la ju leh ha kip or ba la dep bad kim donkam ban shim ïa ka CUET na bynta u snem 2024-25.”",PYLLAIT KA SORKAR PDENG ÏA KA MEGHALAYA BAD NAGALAND NA KA CUET 2024-2025,https://batesitv.com/pyllait-ka-sorkar-pdeng-ia-ka-meghalaya-bad-nagaland-na-ka-cuet-2024-2025/
": Ka kynhun ki Pulit ka Home Guards & Civil Defence (CD&HG) ba la lamkhmat da u Sub-Inspector F. Lamare, ki la pynkynriah ia u dieng uba la ban ia ka kali bad ia ka iing jong u Bah Welson Shiangshai ha ka shnong Pamrakrai.U Divisional Commandant of Home Guards, Shillong bad PRO ka Directorate of Civil Defence & Home Guards Meghalaya Bah PH Shylla, u la iathuh ba ka Quick Response Team, kaba don ha Khliehriat naduh ka por 11 baje mynmiet sngi Baar ki la ioh ia ki jingpyntip halor ki jingjia haduh ka por 8 baje mynstep bad marmar ki la poi sha ki jaka ba la jia ha ka por 9 baje mynstep.  Ia ki dieng la weng noh mardor tang hapoh khyndiat kynta.U Bah Siangshai u la ai khublei ia ka kynhun CD&HG na ka bynta ka jingkloi ban ai jingiarap.Ha Tpeppale, West Jaiñtia Hills ka Quick Response Team ba la lamkhmat da u Sub-Inspector Y. Challam ki la hiar sha ka shnong Tpeppale ban pynkynriah ia ki dieng kiba la ngat ha ki waiar elektrik bad buh jingma ia ka leit ka wan jong ki paidbah.Tang shu ioh jingtip halor kane, ka kynhun QRT ryngkat ki nongtrei jong ka Meghalaya Energy Corporation Limited (MeECL) bad ka tnat Forest ki la pynkynriah ia ki dieng bad ia ki waiar elektrik.Da ka jingtrei shitom kaba la neh ar kynta la lah ban pynkynriah ia ki waiar bad ia ki dieng khlem da pynjulor ia ki nar post elektrik bad pynthud ia ka jingsam bording.Ha rilum Garo kaba la shah ktah na ka ering Remal, ka kynhun SDRF ki la leit ai jingiarap mar mar kylleng ki bynta jong k Division.  Da ka jinglamkhmat jong u Sub Inspector B. D Sangma, ka kynhun SDRF ka la ot ia ki dieng  kiba la khyllem ha ki sainar elektrik ha surok kaba poi sha college of Community Science, Central  Agricultural University,Sangsanggre,Tura ha ka sngi Baar.Ha Matchakolgre, Tura, ha ka sngi Baar, ka kynhun SDRF ba la lamkhmat da u Sub-Inspector B.D. Sangma, ka la pynkhuid ia ki dieng kiba la ngat ha u nar post elektrik bad ha ki waiar ha.Ha ka sngi Baar ka kynhun ba la lamkhmat da u Sub-Inspector B.D. Sangma ki la ot ia ki dieng kiba buh jingma ia kawei ka ing ha Babupara, Tura khnang ban pynthikna ba kiba sah hapoh ka ing kin ym mad ia ki jingjulor ha ki sngi ki ban sa wan.Ia mynta ka kynhun ka dang weng ia ki dieng kiba la khyllem ha Tura Civil Hospital.Ka kynhun Civil Defence & Home Guards (CD&HG) bad ka State Disaster Response Force (SDRF) ki la iai bteng ban trei shitom na ka bynta ban pynthikna ia ka jingshngaiñ jong ki paidbah da kaba ai jingiarap kyrkieh tang shu ioh jingtip.","BAN U DIENG ÏA KA KALI BAD ÏA ka ÏING HA PAMRAKRAI, ÏARAP KI CD&HG BAD SDRF",https://batesitv.com/ban-u-dieng-ia-ka-kali-bad-ia-ka-iing-ha-pamrakrai-iarap-ki-cdhg-bad-sdrf/
": Ka jingjia ki jingiap jyllop, khamtam ki samla, la ioh jingtip ba ki la jia ha shilynter jong ka Wah Umtrew ha Byrnihat, Ri Bhoi District. Dang shen, uwei u samla uba la 26 snem ka rta ia uba la tip kyrteng kum u Ranjit Das na ka jylla Assam u la duhei ia laka jong ka jingim hadien ba u la ngam jyllop ha kane ka wah ha ka 26 tarik u Jymmang, 2024 na ka jingkiew kynsan jong ka um. Kane ka la jia namarba ka Meghalaya Electricity Corporation Limited (MeECL) ka la pyllait ia ka um khlem da pyntip paidbah ia ka jingmaham ban pyllait ia ka um.Ka wah Umtrew ka dei kaba khring bha ia ki nongjngohkai na ka jylla Meghalaya bad na ka jylla Assam, khamtam ha ki bnai lyiur.  Hynrei ka jingjia kaba la jia dang shen ka dei na ka daw ba ka MeECL kam shym la ai shwa ia ka jingpyntip khnang ban maham ia ki nongjngohkai pyrthei bad ia ki paidbah nongshong shnong shwa ban pyllait ia ka um.Ki nongpyniaid shnong ba kynthhup ia u Amit R. Marak bad u Romen Ronghang, ki la pynpaw ia ka jingsngewkhia halor kine ki jingjia bad kynnoh ruh ia ka MeECL ka bym shym la ai lypa ia ka jingmaham kumba ka ju leh ha ki por kiba la dep.Ha ki por ba mynshwa, ka MeECL ka ju ai lypa ia ki jingmaham ban pyllait ia ka um hynrei mynta ka kynti kam shym la ai satia ia ka jingmaham kaba lam sha ka jingduhei jong ki mynsiem briew kiba la ngam jyllop hapoh um.","BYM MAHAM LYPA KA MeECL BAN PYLLAIT UM, ÏAP EI U SAMLA HA WAH UMTREW",https://batesitv.com/bym-maham-lypa-ka-meecl-ban-pyllait-um-iap-ei-u-samla-ha-wah-umtrew/
"Arngut ki snar khaii drok kiba la tip kyrteng kum u Sumit Kumar Sinha, uba la 39 snem ka rta na ka shnong  New Majai, Bholaganj, East Khasi Hills bad u Rabindra Deka, uba la 27 snem ka rta na ka shnong  Khatarobori, Bhurbandha, Marigaon, Assam ki la shah kem ha ki Pulit jong ka Anti Narcotic Task Force ka East Jaiñtia Hills District katba ki dang wan na ka jylla Assam ban leit sha Shillong.Ki Pulit ki la ïathuh hadien ba ki la ïoh ïa ka jingtip kaba bniah bha ki la pynlong ïa ka jingpynap shrip bad ki Pulit ka Traffic Branch jong ka Khliehriat Police Station ha ka miet sngi Baar ha Khliehriat bad dei ha ka por  kumba 1: 00 baje mynstep sngi Balang ki la ïoh bat ïa kawei ka kali bad ha ka jingkhynra ki Pulit ki la lap ïa ki dawai Yeba Tablets kiba khia  191.88 gram.Ki Pulit ki la Register Case pyrshah ïa kine ki ar ngut ki briew hapoh ki kyndon jong ka aiñ NDPS Act bad ka jingtohkit mynta ka la ïaid shakhmat.","KEM KI PULIT ÏA U SNAR KHAIÏ DROK BAR JYLLA UBA SAH HA NEW MAJAI, BHOLAGANJ",https://batesitv.com/kem-ki-pulit-ia-u-snar-khaii-drok-bar-jylla-uba-sah-ha-new-majai-bholaganj/
"Shillong, Jymmang, 29: Ka KSU hadien ba ka la iohi lyngba ki lad pathai khubor mynta ka sngi ba ka sorkar ka thmu ban phah pyniasoh noh ia baroh ki colleges ka jylla sha ka Williamson Sangma State University, ka pynpaw ia ka jingsngew kyndit namar ka sorkar ka khlem iathuh eiei hato ka la dep ia syllok ne em bad ki nongpyniaid bad samla pule colleges ka jylla halor kane ka rai. Kane ka rai ka dei kaba ktah ia ka im ka iap ki samla pule bad donkam ia ka sorkar ban ia syllok shwa bad baroh ki riewpaidbah khamtam ki nongpyniaid college, ki nonghikai, ki kpa ki kmie, ki samla pule bad ki seng bapher bapher ha shwa ban shim ia kum kane ka rai.Ka sor Shillong ka dei ka nongbah jong ka jylla bad ka KSU ka sngew ba ki bor ba dei khmih bad pyniaid ia ka pule puthi ki dei ban don ha Shillong ban pynsuk ia baroh lang.Ka KSU ka pynkynmaw ia ka jingjia ha u snem 2005 ha kaba ka la don ka jinghuri hura kum ka jinglait tuh ki kot jingkylli bad ka jingbym poi ki kot jingkylli (ha sector 1) kaba pynlong ia ka seng ban dawa regional administrative office jong ka MBOSE ha Shillong kaba la poi haduh u pud jong ka jingiakyad kaba jur ha kaba da ki phew ngut ki samla Khasi kynthup ia ki dkhot ka KSU ki la shah kem bad mynsaw jur ha ki jingiakhih. Ka jingwan jong ka Regional Office ka MBOSE ha Shillong ba khlieh da u Executive Director ka la iarap shibun ia ki samla ba pule ha ki colleges bapher bapher.Kyntang ia wai ka KSU ka pynsngew ba kumba 70% ki colleges ki don ha ka thain Mihngi jong ka jylla kata ha ka Bri U Hynñiewtrep, kan ym iahap ban iasoh (affiliate) bad ka University kaba don sha kawei pat ka thain kaba jngai na ka nongbah bad ka sorkar kan hap pynshai paidbah bha haba ka shim kum kine ki rai ban lait na ka MBOSE 2.0, ong u kyrwoh ba la phah da u General Secretary ka Khasi Students’ Union u samla Donald V. Thabah.",DAWA JINGPYNSHAI KA KSU NA KA SORKAR BA PHAH PYNÏASOH ÏA KI KOLEJ SHA KA WILLIAMSON SANGMA STATE UNIVERSITY,https://batesitv.com/dawa-jingpynshai-ka-ksu-na-ka-sorkar-ba-phah-pyniasoh-ia-ki-kolej-sha-ka-williamson-sangma-state-university/
"Ka Committee on Government Assurances jong ka Meghalaya Legislative Assembly, ba la lamkhmat da u Chairman Bah Renikton Lyngdoh Tongkhar, ryngkat bad ki dkhot ba kynthup ia ki arngut ki MLA, Bah Gabriel Wahlang bad u Bah Matthew B Kurbah, ha ka sngi balang ki la leit ban jurip ia ka karkhana Mawmluh Cherra Cements Limited (MCCL) ha ka shnong Mawmluh, Sohra.Ki dkhot ka Committee ki la iakren ruh bad ki Ophisar jong kane ka karkhana ba la pyniaid da ka Sorkar, ia kaba ka Sorkar ka la rai kut ban khang khyrdep noh.Ka Managing Director jong ka MCCL, Kong W.A.M. Booth, u Chief General Manager jong ka MCCL Bah K. Lyngdoh bad kiwei pat ki ophisar jong ka karkhana ki la iashim bynta lang ban pynsngew ia ki jingeh jong ka karkhana hakhmat ki dkhot ka Committee.Ha ka jingialang, u Chairman jong ka Committee ula pynpaw ba kam don shuh ka jingkyrmen ia ka karkhana ban dang pynim biang sa shisien na kiba bun ki daw, kynthup ruh ka jinglut kaba jur ban pyniaid ia ka karkhana.Ki dkhot ka Committee da kawei ka sur ki la mynjur ban phah ia ka jingai jingmut sha ka Sorkar ban pynkylla ia kane ka karkhana kum ka Museum bad ia ki jaka sah jong ki nongtrei ka MCCL kum ka Resort, khnang ban plie lad ia ki nongtrei ba kin pyniaid ia ka Resort bad ia ka Mesuem.  U la bynrap, da kaba pynkylla ka phyllaw sha ka jaka jngohkai pyrthei, yn sa lah ban lum ia ka khajna.“Ngi tip ba ka sorkar ka kwah ban pynduh noh ia kane ka karkhana bad ban khangdam bad ban pynpra..hadien ba la peit bniah ia ka jingitynnat jong kane ka jaka bad iohi ia ki jaka sah bad ki ing jong ka MCCL, nga sngewsih ban pynpra ia ka,” la ong u Chairman.U dkhot ka Committee Bah Matthew B. Kurbah u la iathuh ba u la don ka jingiadei bad ka MCCL naduh u snem 1999-2000 bad u la pynpaw ia ka jingsngewdiaw halor ka jingkhang khyrdep ia ka karkhana bad ia ka jingduhkam duhjam jong ki nongtrei.  U la mynjur ia ka jingtyrwa jong u Chairman, da kaba ai jingmut ba ia ka khana pateng jong kane ka karkhana yn sa lah ban iasam sha ki paidbah lyngba ka jingpynkylla sha ka Museum, bad ba ki nongtrei kin dup lah ban pyniaid biang sa shisien ia ki kam hapoh kane ka karkhana.Haba pynpaw ia ka jingsngewsih halor ka jingkhang khyrdep ia ka karkhana u dkhot ka Committee Bah Gabriel Wahlang u la pynpaw ia ka jingkyrmen ba ka Sorkar kan sas lah ban pynkhreh ia ka song jingiarap ka ban sa pynmyntoi na ka bynta ki nongtrei jong ka MCCL.","YN PYNKYLLA ÏA KA KARKHANA MCCL KUM KA MUSEUM, KI QUARTER KUM KA RESORT",https://batesitv.com/yn-pynkylla-ia-ka-karkhana-mccl-kum-ka-museum-ki-quarter-kum-ka-resort/
": Saw ngut ki briew la suba ba ki la duhei ia la ka jong ka jingim hadien ba ki la shah tep im na ka jingtwa jong ka khyndew ha ka shnong Nongpriang, kaba hap hapoh ka Sohra Civil Sub-division, East Khasi Hills District.Ka kynhun Search and Rescue Team (SRT) tang shu ioh jingtip halor kane ka jingjia mar mar ki la leit sha kane ka shnong ban iarap sei ia ki briew kiba la sahkut ha ka jingtwa jong ka khyndew kaba la tep im ia ki briew kiba don hapoh ka ing, la iathuh ki Pulit.Ka thymmei khubor ba la iohlum ka iathuh ba ki briew kiba la shah tep im ki dei kiba la tip kyrteng kum Phisar Nongrum 75 snem, Kynmaw Syngai 70 snem, Benti Riahtam 60 snem bad Master Lumlang Riahtam 16 snem.","SHAH TEP IM SAW NGUT NA KA JINGTWA KA KHYNDEW HA KA SHNONG NONGPRIANG, EKH",https://batesitv.com/shah-tep-im-saw-ngut-na-ka-jingtwa-ka-khyndew-ha-ka-shnong-nongpriang-ekh/
": Uwei u nongrep na ka shnong Mookalangi Lapangap,West Jaintia Hills District ia uba la tip kyrteng kum Bah Tellmi Talang uba la 31 snem rta la suba ba ula shah pynïap dusmon ha ki runar kiba ym lah satia ban tip katba u dang don ha ka jaka rep kaba don ha khappud jong ka jylla Assam bad ka jylla Meghalaya.Ia ka met jong une u nongrep kaba la thiah lyngktar la lap ha ka step 30 tarik, Jymmang, 2024 ha ka jaka rep ha Khlieh Ladaw.Katkum ka khubor ba la ioh lum na u waheh shnong jong ka shnong Lapangngap u Bah Bah Deimon Lyngdoh ula iathuh ba une u nongrep ha ka step 29 tarik Jymmang, 2024 ula leit sha lyngkha ha ka por kumba 5:00 baje bad hadien ka jingbym poi iing ki bahaiing ryngkat bad ka shnong ki la leit wad ia u sha jaka rep hynrei la lap pat ia ka met jong u ha ka step kaba bud.Halor kane ka jingjia u waheh shnong ula pyntip sha ki Pulit jong ka Saitsama Outpost bad mar mar ki pulit ki la leit ban pynlong ia ka jingtohkit bad ban pynkit ia ka met sha Jowai Civil hospital Ialong ban leh ia ka Post Mortem.Na ka liang jong ki bahaiing hasdem bad ka dorbar shnong ki la suba ba ia kane ka kam dusmon la leh da ki nongshun kiba nabar shnong bad katkum ka khubor la iathuh ba une u nongrep u don ki dak ki shin mong ha ki bynta ka shyllang khmat, na khlieh, na lyngkdong bad na shyntur.",SUBA SHAH PYNÏAP U NONGREP NA KA SHNONG LAPANGAP HA LYNGKHA HA KHAPPUD ASSAM,https://batesitv.com/suba-shah-pyniap-u-nongrep-na-ka-shnong-lapangap-ha-lyngkha-ha-khappud-assam/
"U Vice President jong ka  Hynñiewtrep Youth Council (HYC) Bah Donboklang Kharlyngdoh ha ka sngi Palei u la leit hajir hakhmat ki Pulit ka Sadar Police Station hadien ba ki Pulit ki la pynngat Case pyrshah ïa ki nongïalam jong ka HYC halor ka jingleit pynpra dang shen ïa ki iing jong ki briew kiba sah beaiñ ha Lum Survey.Ïa u Bah Kharlyngdoh la synran lang da u President u Bah Roy Kupar Synrem bad katto katne ki dkhot jong ka seng.Ha ka jingïakren bad ki lad pathai khubor hadien ba la mih na thanat hadien ar kynta duna eiei, u Bah Kharlyngdoh u la ong, “ka jingshah khot hajir jong ki dkhot ka seng ha ki Pulilt ka long kumba pynthymmai ïa ka laisen ieid jaidbynriew.U la ong, “ka jingleit hajir jong u ka long ban ai ka jingïatreilang bad ki Pulit ha kaba ïadei bad ka jingjia ha ka 23 tarik mynta u bnai ha kaba ïadei bad ka jingpynpra ïa ki ing sah be-aiñ jong ki briew ha Lum Survey.”Haba buh jingkylli ïa ka Sorkar Jylla halor ka jingshah khot hajir na ka jingleit pynpra ïa ki iing ba la sah beaiñ da ki poiwir u Bah Kharlyngdoh u la ong, “hato (ka long) beaiñ (ïa) u nongleit shna ing ha jaka jong ki briew ne (ka long) beaiñ (ïa) u nongleit pynkhuid ïa ki nongshna ing ha ka jaka ki briew?  Hato ka long beaiñ ïa uba thmu ban pynkhuid bad ban rat dyngkhong ïa u drok ne long ka beaiñ ïa kito kiba thmu ban leit khot biang ïa ki briew na Assam kumba la kynnoh da ki nongdih drok kiba la shah kem ha ka seng ban wanrah biang ïa u drok ha Lum Survey.”“Dang kham lah kaba shah khot be-aiñ ba ieid ïa ka ri bad ka jaidbynriew ban ïa ki nongbat aiñ kiba arsap ki ban kylla long ka jingtim ïa ka ri bad ka jaidbynriew ïa ka pateng ba mynta bad kaba lashai,” u la bynrap.U President Bah Roy Kupar Synrem haba bynrap halor kane, u la ïathuh ba ka jinglap jong ka seng ïa ka jaka sah jong ki poiwir ha Lum Survey ka dei ka pdeng ban pynïaid iew ïa u drok ha nongbah Shillong.U la ïathuh ruh ba kane ka mih hi na ka shyntur jong ki nongdih drok kiba ka seng ka la ïohbat ha ka jingkhynra ïa ki nongdih drok ha kine ki taiew ba la leit noh.",KA JINGLEIT HAJIR HA THANAT KA LONG KUMBA PYNTHYMMAI ÏA KA LAISEN IEID JAIDBYNRIEW : VP HYC,https://batesitv.com/ka-jingleit-hajir-ha-thanat-ka-long-kumba-pynthymmai-ia-ka-laisen-ieid-jaidbynriew-vp-hyc/
": Ka jingther jong u lapbah lapsan na ka jingwan lynshop jong ka eriong Remal ha East Jaiñtia Hills District ka la pynshlei um ia ka surokbah National Highway-6 bad pyndkut ruh ia ka surok ha ka shnong Lumshnong..Ka jingbteng jong u slap ban ther ha ka East Jaiñtia Hills District ka la pynjulor ia ka surok kaba hap hapoh ka Elak Nongkhlieh.Katkum ka jingtip ba la iohlum na ki nongshong shnong kiba lang ryngkat bad ki video, la sakhi ba ka eriong Remal ka la pynpra ia ka surok ha ka shnong Shnongrim bad pyntwa ia ka khyndew hapdeng surok ha ka shnong Tongseng.Da ki spah tylli ki kali ki la sahkut na kane ka jingtwa khyndew hapdeng ka surok bad ka jingpra jong ka surok kaba la buh jingma ia ka leit ka wan jong ki paidbah.Ki nongtrei jong ka tnat PWD (R) ki la leit mar mar ban pynkhuid ia ka khyndew bad na ka liang jong ka tnat PWD (R) ka dang wad ia ki lad ki lynti ban kumno ban shna pynbha shipor ia ka surok kaba la pra ha ka shnong Shnongrim khnang ban pyllait ia ki kali kiba sahkut hapdeng surok.","PRA KA SUROK SHNONGRIM, TWA KA KHYNDEW HAPDENG SUROK TONGSENG",https://batesitv.com/pra-ka-surok-shnongrim-twa-ka-khyndew-hapdeng-surok-tongseng/
"U Deputy Commissioner jong ka East Khasi Hills u S.C Sadhu uba dei ruh u Returning Officer (R) jong ka Shillong Parliamentary Seat ha ka sngi Thohdieng u la lum jingialang ia ki nongialam jong ki seng sainpyrthei ka jylla ban iakren ha kaba iadei ka jingpynkhreh ia ka sngi ñiew Vote ka ban long ha ka 4 tarik u Jylliew, 2024Ki seng saiñpyrthei kiba iashim bynta ha ka jingialang ki long ka National People’s Party (NPP), ka Voice of the People’s Party (VPP), ka United Democratic Party (UDP, ka Indian National Congress bad kiwei kiwei.Haka jingiakren bad ki lad pathai khubor hadien ba la wai ka jingialang, u MLA jong ka VPP na Mawlai constituency u Bah Brighstarwell Marbaniang u la iathuh hadien ka jingkyrpad jong ki seng saiñpyrthei na ka liang jong u Deputy Commissioner (DC) u la mynjur ban pynjari ia ka Section 144 CrPC tang ha ka jaka niew Vote, kata, ha Polo bad ha ki jaka marjan hynrei ym ha baroh kawei ka East Khasi Hills District.U la ong ba u Deputy Commissioner u la pdiang ia ka jingkyrpad jong ka VPP ban weng ia ka mat kaba san jong ka Section 144 CrPC kaba khang ban mih bad ban iaid paidbah ha ka sngi niew vote hapoh ka East Khasi Hills District.“Ka long kaei kaei kaba sngewtynnad ba u Deputy Commisioner u la mynjur ba ka jingpyntreikam ia ka Section 144 CrPC kan treikam tang ha jaka niew votes bad ha ki jaka marjan,” u la ong.U la iathuh ruh ba u DC u la pyntip ba un sa pynmih biang ia ka jingpynbna paidbah la kumno kumno ha ka Lah Sngi u Blei jong ka taiew ban sa wan.“Ngi kyrpad ia ki paidbah haba ki mih, ki dei ban long kiba jaijai namarba ioh ka pynthud ia ka shongsuk shongshngaiñ bad ban long kiba donakor,” la kyrpad u MLA jong ka VPP.U Working President ka NPP u Prof. Don War uba mihkhmat ia ka NPP u la iathuh ba ka jingialang bad u Returning Officer ka long ban pynsngew ia ka jingpyrshah jong ki seng saiñpyrthei ban pynjari ia ka Section 144 CrPC ha ka sngi ñiew vote kaba khang ban iaid paidbah.U la iathuh ba baroh ki sengsain pyrthei ba kynthup naduh ki nongmihkhmat ia ki kyrtong shimet ki la pynsngew ha u Returning Officer ba kam iahap satia ban pynjari ia ka Section 144 CrPC ha baroh kawei ka East Khasi Hills.“Ngi la pynsngew ha u DC ba ka sngewiahap ban pynjari ia ka Section 144 CrPC ha ka jaka niew vote ha Polo hynrei kam iahap pat ban pynjari ia ka hukum ha baroh kawei ka District,” u la bynrap.U la iathuh shuh shuh ba u DC u la pan na ki seng saiñpyrthei lada u/ka kyrtong jong ki seng kiba jop na kaei ka lynti ki iaid ha kato ka sngi.","WENG U DC ÏA KA SECTION 144 CRPC HA EKH, YN PYNTREIKAM TANG HA KA JAKA ÑIEW VOTE",https://batesitv.com/weng-u-dc-ia-ka-section-144-crpc-ha-ekh-yn-pyntreikam-tang-ha-ka-jaka-niew-vote/
"Ki nongialam jong ka Khasi Students Union (KSU) South West Khasi Hills District Unit ha ka sngi palei ki la iakynduh ia ka Director of Health Services (MI) ka Dr. F.V. Kharshiing ban iakren halor ki mat kiba iadei bad ka koit ka khiah ha South West Khasi Hills District bad hapoh ka Mawsynram C&RD Block, East Khasi Hills District.Ha kajuh ka por ka seng hapoh ka jingialam jong u President u samla Forwardman Nongrem ka la banjur hakhhmat ka DHS (MI) ha kaba iadei bad ka jingthungkam Contractual palat 50 ngut hapoh ka Civil Hospital Mawkyrwat khlem da khot ia ka Advertisement hashwa ban thep ha ki post bapher bapher.Ka KSU lyngba ka jingthoh ba la aiti ha ka Director ka la pynpaw ia ka jingsngewkhia kabajur halor kane ka thungkam thungjam khlem da iaid ia ki kyndon ba la buh ha kaba ka la pynduh jingshaniah ia ki samla thepkam thepjam napoh ka District.Ka seng ka la dawa na ka Director ba ka dei ban shimkhia bad pynbeit halor kane ka mat thungkam thungjam hashwa ba ka seng kan shim da kiwei pat ki sienjam .“Ngi kyntu ia ka ophis ba ka dei ban pynbeit halor kane ka bynta da kaba pyllait ia ka Advertisement bad khot Interview khnang ba ki samla kin ioh ia ka lad ban iakhun ia ka interview. Ngi kyntu ruh ia ka Sorkar ba ka dei ban phah noh ia baroh ki post sha ka DSC ne MPSC ym ban buhrieh ia ki ha kane ka Civil Hospital khnang ba ka DSC ne ka MPSC kin ioh ban pyllait ia ka Advertisement bad ban khot ia ka interview khnang ba ki samla kiba dei hok ban iohkam kin ioh rung kum ki nongtrei hapoh ka Civil Hospital,” la ong ka seng.Na ka liang jong ka Director of Health Services (MI) ka la kular ba kan bthah ia u District Medical and Health Officer (DM&HO) South West Khasi Hills District ban ai jingtip ia baroh ki Post kiba lait hapoh ka Civil Hospital Mawkyrwat sha ka DSC ne MPSC khnang ba kin ioh pynbna noh mardor ia ka Advertisement bad ban pyndam noh ia ki nongtrei kiba rung na kyrpong ing.Ka seng ka pynsngew ruh hakhmat ka Director ban pynbha bad maramot ia ka Mawsynram PHC, ban shna kham stet ia ka Jyllep bad Mawhiang Sub Centre ia kaba la phah ban ai jingmynjur na ka bynta ban mang pisa lyngba ka PMABHIM, ban kyntiew ia ka Ranikor CHC sha ka First Referral Unit (FRU) CHC da kaba pynbiang ruh ia u Pharmacist ba thikna bad ka X-ray Machine hapoh kane ka CHC bad ban pynsted ha kaba iadei bad ka Pediatric Ward hapoh ka Civil Hospital Mawkyrwat.",DAWA KA KSU ÏA KA DHS (MI) BAN DA PYNMIH ADVERTISEMENT HABA THUNGKAM CONTRACTUAL,https://batesitv.com/dawa-ka-ksu-ia-ka-dhs-mi-ban-da-pynmih-advertisement-haba-thungkam-contractual/
"Shillong, May, 31: A review meeting was held on Friday by the Minister of Revenue and Disaster Management Kyrmen Shylla which was attended by Sanjay Goyal, IAS, Commissioner & Secretary, M. War Nongbri, IAS, Secretary, Revenue and Disaster Management department, and other government officials from SDMA.The focus of the meeting was on detailed review of various aspects of disaster management, particularly in connection with the recent Cyclone Remal and its aftermath. Discussions centered around the extensive damages caused by the Cyclone, including landslides and heavy rainfall that severely affected all districts of Meghalaya.Key points addressed during the meeting included : The extent of the losses including landslides, house damage, road and communication disruption, flooding etc incurred by the public of Meghalaya due to the disaster, the specific areas and infrastructure that suffered significant damage, the immediate and ongoing relief efforts being conducted.The meeting underscored the actions takes by various responders including SDMA, SDRF, Deputy Commissioners, the three line departments, the MeECL. These agencies have been instrumental in the relief process, providing timely assistance to those affected and working tirelessly to restore normalcy in the disaster-stricken areas.The Minister was also apprised of the preparedness measures, actions taken by State Emergency Operations Center, Districts, using Common Alerting Protocol (CAP) in dissemination of warnings/alerts, Emergency Response Support System (ERSS) all warning apps of government of India.He further emphasized the need for continued vigilance and preparedness to mitigate the impacts of such disaster in the future.The minister apprised of the ongoing search & rescue efforts at Nongpriang, relief measures and restoration works in all the districts. He will also make a visit to Nongpriang under Shella-Bholaganj C&RD Block on June 1, 2024.","MEGHALAYA REVIEWS CYCLONE REMAL AFTERMATH, MINISTER TO VISITS NONGPRIANG ON JUNE 1ST",https://batesitv.com/meghalaya-reviews-cyclone-remal-aftermath-minister-to-visits-nongpriang-on-june-1st/
"U Myntri ka Sorkar uba khmih ia ka tnat Revenue bad Disaster Management u Bah Kyrmen Shylla ha ka sngi Saitjaiñ u la hiar sha ka shnong Nongpriang, Sohra Civil Sub-Division ban leit sngewlem halor ka jingkhlad noh ki saw ngut na ka ka jingtwa khyndew ha ka iing sah jong ki kaba la jia ha kine ki khyndiat sngi.La synran ia u Bah Kyrmen Shylla da u MLA ka Sohra u Bah Gavin Mylliem.U Bah Kyrmen Shylla lehse u lah ban dei u Myntri sorkar ba nyngkong eh ha Meghalaya u ban hiar sha ka shnong Nongpriang, ka shnong kaba ap ban iaid kjat kumba ar kynta eiei.Ia ka met jong ki saw ngut kiba la khlad noh kata u Bah Phisar Nongrum, ka kong Benti Riahtam, u Bah Kynmaw Sungai bad u Lumlang Riahtam la thang ha ka sngi Saitjaiñ ryngkat ka jingiam briew kaba shyrkhei ha kane ka shnong.U Bah Kyrmen u la aiti ruh ia ka song pisa ba 4 lak sha ki bahaing hasem jong kine kiba la khladnoh.",HIAR U MYNTRI SORKAR SHA NONGPRIANG BAN LEIT SNGEWLEM IA KI SAW NGUT,https://batesitv.com/hiar-u-myntri-sorkar-sha-nongpriang-ban-leit-sngewlem-ia-ki-saw-ngut/
"Shillong, Jylliew, 01: Lai ngut ki khynnah rit ki la khladnoh na kane ka sla pyrthei katba kiwei pat ki dang don mynta hapdeng ka jingshitom kaba jur na ka jingbam ia u tit khlaw ha ka shnong Saphai, kaba hap hapoh ka Laskeiñ C&RD Block, West Jaintia Hills District.U Superintendent of Police ka West Jaintia Hills Bah Chemphang Syrti u la iathuh ba lai tylli ki longiing na ka shnong Saphai, West Jaintia Hills District ki la kem pang hadien ba ki la bam ia u tit buid.  Ia ki dkhot jong kine ki longiing la pynkit noh sha MCH hospital, Jowai da ki bahaing hasem na ka bynta ban ioh jingsumar.U la iathuh ba ka longing ba nyngkong ba la kempang ka dei na ka iing jong ka kong Jumonlang Suchiang 43 snem ia kaba la pynkynriah noh sha NEIGHRIMS Hospital ryngkat bad u khunrit uba dang 10 bnai kiba don mynta hapdeng ka jingshitom kaba jur.U Khun jong ka, u heprit Wansalan Suchiang 14 snem bad u heprit Kitlangki Suchiang  10 snem bad ka khun kynthei ka heprit Riwanka Suchiang 8 snem ki la khlandoh ha MCH Hospital, Jowai.U SP u la ong ba ka longing kaba ar kaba la kem pang ka dei na ka iing jong Ribaitki Shadap, Shanmi Shadap bad Sah Shadap  kiba dang don mynta hapdeng ka jingshitom kaba jur bad dang shah suumar MCH Hospital Jowai.Ka longing kaba lai ba la kem pang ka dei na ka ing u Bah Over Sutnga, ka Anna Suchiang bad Niwanshwa Kanai bad kine ruh ki don mynta hapdeng ka jingshitom kaba jur bad ki dang shah sumar ha MCH Hospital Jowai.",ÏAP LAI NGUT KI KHYNNAH HADIEN BA SHITOM JUR NA KABA BAM TIT HA KA SHNONG SAPHAI,https://batesitv.com/iap-lai-ngut-ki-khynnah-hadien-ba-shitom-jur-na-kaba-bam-tit-ha-ka-shnong-saphai/
": Ka la don ka jingiam briew  ha ka shnong Nongpriang ha ka por ba ki kynhun iarap ki la ioh ban sei ia ki met iap kiba la shah tap tyllep ha ka jingtwa khyndew kaba la ban  ia ki ar tylli ki iing ha kane ka shnong. Ka dei ka jingjia kaba pynsngewsih kthang ia ki nongshong shnong baroh namarba ha kajuh ka sngi ki don haduh saw ngut ki nongshong shnong kiba la iap ha kane ka jingshah lynshop ha ka bor mariang.U nonglum khubor jong ka Batesi Tv uba la leit sha ka shnong Nongpriang, u la ioh ban sakhi ha ryngkat ka jingring dur naduh ba ki kynhun iarap ki la sdang ia ka kam jong ki haduh ba kin da ioh sei ia baroh ki metiap kiba la shah tap tyllep ha ka khyndew kaba rben.La iohi ha kane ka Video ba ka jingiakhun ban sei ia ki metiap kam long kaba suk, nalor ba ki hap kraid ia ka khyndew tang da ki mohkhiew, la iohi ruh ba ki kynhun iarap ki hap ban pyntyllun ia ki mawbah tang da ka bor met jong ki namarba kim shym  la lah ban wanrah ia ki tiar ki tar kiba donkam namar ka jinglong riat palat kane ka shnong.Ka kynhun jong ka Search and Rescue Team, ka State Disaster Response Force, ki pulit ka Sohra Police Station ha ryngkat ka jingiarap kaba radbah jong ki nongshong shnong, ki la trei shitom thop naduh dang step haduh ka nohphai sngi jong ka sngi thohdieng ka 31 tarik u Jymmang 2024 tad haduh ban da lap ban sei ia baroh ki metiap kiba sahkut shapoh.Kum ban shu pynkynmaw biang sa shisien ba ha ka step phyrngab jong ka 30 tarik u Jymmang 2024 ha ka por 2 baje eiei, ar tylli ki iing ki la shah tap tyllep ha ka jingtwa khyndew ha ka shnong Nongpriang.  Ha kane ka jingjia ki la don saw ngut kiba la duh ei la ka jingim ba kynthup ia u bah Phisar Nongrum bad lai ngut na kajuh ka longiing kata ka kong Benti Riahtam , u lok jong ka u bah Kynmaw Syngai bad u khun jong ka u bah Lumlang Riahtam.Ha kajuh hi ka step kata ha ka 30 tarik u Jymmang la ioh ban sei ia ka met jong u bah Phisar Nongrum, ha ka step kaba bud kata ka 31 tarik u Jymmang la ioh ban sei sa ia ka met jong u bah Lumlang Riahtam bad khatduh eh shuwa ban dum ka bneng la ioh ban sei sa ia ka met jong ki shi kurim kata u bah Kynmaw Syngai bad ka kong Benti Riahtam, la ioh ban sei ia ka met jong ki kaba don marsyndah ha kajuh ka jaka.Hadien ba la lah ban  sei ia baroh ki metiap, ka la don ka jingia khublei mar kylliang hapdeng ki kynhun iarap jong ka sorkar bad ki nongshong shnong namarba dei lyngba ka jingiatrei shitom lang jong ki nongshong shnong la lah ban pyndep ia kane ka kam.Kum ka dak ka jingsngewlem halor kane ka jingjia ba sngewsih,  ka sorkar ka la pynbna ba kan ai jingiarap 4 lak tyngka marwei sha kiba haijng hasem jong kine kiba iap. Ki la don shibun ki kynhun kiba la pynpaw ka jingsngewlem halor kane ka jingjia kaba sngewsih, na ka liang ka Batesi Tv ruh ngi phah ka jingsngewlem sha kiba haiing hasem jong baroh kito kiba la khlad noh ha kane ka jingjia ka bym poi pyrkhat.",KA JINGIAM BRIEW HA KA SHNONG NONGPRIANG NA KA JINGTWA KHYNDEW,https://batesitv.com/ka-jingiam-briew-ha-ka-shnong-nongpriang-na-ka-jingtwa-khyndew/
"Da ka jingthrang ban rat dyngkhong ia u drok u jingdih ba sniew uba la sdang ban suh thied bha hapoh ka South West Khasi Hills, u MLA ka Mawkyrwat u Bah Renikton Lyngdoh Tongkhar ha ka sngi Saitjaiñ u la lum da ka jing iakynduh lang ba kynthup ia ki Rangbah Shnong bapher bapher, u Syiem ka Hima Maharam Paiem Niandro Syiemiong, u MDC ka Mawkyrwat u Bah Carness Sohshang, u Bah Robatjone Kharjarin u ba dei u nongiasaid aiñ kynthup ia ki Seng Longkmie, ki Seng Samla Shnong bad baroh ki sengbhalang kiba don hapoh South West Khasi Hills District kum juh ruh ki kynhun Balang.Ha kane ka sngi la rai ban aiti da ka jingthoh hakhmat ka Sorkar Jylla bad ban kyntu ia ka Sorkar kan buh noh ia ka jaka ai jingsumar kum ka Rehabilitation Centre bad kiwei kiwei de ki jingdonkam hapoh ka district na ka bynta ki lad jingsumar ia kiba la ngop bad im kyrni ha u drok.",LAMKHMAT HI U MLA BAN RAT DYNGKHONG ÏA U DRUG HA SWKH,https://batesitv.com/lamkhmat-hi-u-mla-ban-rat-dyngkhong-ia-u-drug-ha-swkh/
"Shillong, Jylliew, 01: Ka jingiakhun pyrshah ia ki jingsniew ba laiphew jait khamtam eh u drok ha ka thaiñ Mawkyrwat ka la tyrha har bad mynta ka kynti ha ka sien ba nyngkong baroh ki Sengbhalang kiba don hapoh ka South West Khasi Hills District, kata, ka KSU, HYC, FKJGP, HITO & HANM ki la iatreilang ryngkat bad ki bor shnong ka Mawkyrwat naduh ka VDP, Seng Samla Shnong, bad Seng Longkmie hapoh ka shatri jong ka Joint Action Committee on Social Organisation (JACSO) da ka jingthmu ban rat dyngkhong syndon ia u drok bad kiwei pat ki jingsniew, da kaba sdang nyngkong na Mawkyrwat.Hashwa ban pynbna paitbah sha ka pyrthei ia ka jingsdang treikam ka JACSO, ki bor shnong ryngkat ki sengbhalang baroh ha ka sngi Saitjaiñ ki la pynlong ia ka jingkhynra drok bad khynra kyiad ha baroh kawei ka iew Mawkyrwat, hynrei la ioh kurup noh tang ia ki kyiad ba kynthup ia ka kyiad pyrsi bad kyiad phareng, hyrnei ki nongdie drok bad ki nongdih drok ki la phet iap lailum laiwah tang mar ia iohi ia ka jingkhynra.Hadien ka jingkhynra, la ai jingkren da u Chairman ka JACSO, Bah JF Iawphniaw, u GS ka KSU Mawkyrwat Cirle bad Secretary JACSO, samla Plosbor Kharjahrin, u Vice President ka Seng Samla Shnong Mawkyrwat, Bah Skhembor W. Nongrum, u President ka HANM SWKHD, Bah Lambokstar Marwein bad u President ka HITO SWKHD, Bah Paul Thyrniang.",BAN ïAKHUN PYRSHAH ïA U DRUG TYLLI KI SENGBHALANG HA MAWKYRWAT,https://batesitv.com/ban-iakhun-pyrshah-ia-u-drug-tylli-ki-sengbhalang-ha-mawkyrwat/
": U nongialam ka Khasi Students Union (KSU) samla Lambokstar Marngar ula ong ba ka seng kam lah ban sngewthuh ia ka jingthmu jong ka sorkar ban pyniasoh ia baroh ki kolej bad ka Capt. Williamson Sangma State University kaba don ha West Garo Hills.Ha ka jingiakren bad ka Batesi Tv u samla Lambokstarwell Marngar, ula ong ba ka seng kam kwah ban don ka kynrum kynram kumba la long ha u snem 2005 kaba la don ka jingdkoh ha ka rukom treikam ka MBOSE ha Tura.U la ong ba ka rai ba la shim da ka sorkar ka long kaba syndet syndet khlem da don ka jingiasyllok bad ki nonngpyniaid jong ki kolej ha kane ka jylla.Katkum ka jingong u bah Lambokstar, “ha ka jingsngewthuh jong ngi, ka jingthmu jong ka sorkar ka long ba ioh lehse ka jingmih ka CUET eksam bad lada ki kolej ki ba don ha ka jylla ki iasoh noh bad ka Williamson State University kin lait na ka CUET eksam.”U la ong ba ka sorkar ka pheil ha baroh ki bynta namar ba ha ka jaka ba kan pynshlur bad ai mynsiem ia ki samla ba kin iakhun ia ka eksam bapher bapher ban shut ia ka jabieng jong ki, hynrei ka khein sting bad kam shym la shim ia ki lad ki lynti ban btin ia ki samla pule ban kyntiew ia ki sha ka kyrdan halor khnang ba kin lah ban iakhun pyrshah bad kiwei pat ki samla pule na kiwei pat ka jylla.Haba iadei bad ka CUET, ka seng ka pynshlur ia ki samla ba kin iakhun beit hynrei kaba sngewsih ka long ba ka sorkar kam shym la lah ban pynbiang ia ki jingdonkam.U la bynrap ba ka sorkar kam lah ban shu thet kti, namar kiwei ki jylla ki la pynkhreh shaid shaid ia ka CUET, hynrei katne snem ka sorkar ha kane ka jylla balei kam shym la lah ban pynbiang ban pynsuk ia ki samla.Halor ka rai ka sorkar ban pyniasoh ia ki kolej bad ka Capt. Williamson State University u bah Lambokstar, ula ong na ka liang ka seng , ha shwa ba kan shim ia kano kano ka sienjam ba khatduh, kan sa leit ban iakynduh ia ki Principal bapher bapher ban twad jingmut halor ka jingsngew jong ki.“Ynda ngi la lah ban lum thup ia ki jingai jingmut bad ki jingpysnngew ki kolej ngin sa shong pyrkhat ban pynsngew ia ka sorkar,”u la ong.",KA KSU KAM KWAH SHUH BAN MIH KI KYNRUM KYNRAM KUMBA LA JIA HA U 2005: LAMBOKSTAR MARNGAR,https://batesitv.com/ka-ksu-kam-kwah-shuh-ban-mih-ki-kynrum-kynram-kumba-la-jia-ha-u-2005-lambokstar-marngar/
": Arngut ki snar khaii drok ki la shah kem ha ki shipai BSF jong ka 193 Battalion ha ka sngi Saitjaiñ.Ki shipai BSF kiba la ioh ia ka jingtip kaba bniah na ki tnat syntiat ha ka jingpynap shrip ha surok ha ka jaka ba dang hap hapoh ka Ranikor Police Station, South West Khasi Hills District ki la ioh bat ia kawei ka kali Alto kaba dang thmu ban hiar sha khappud hajan ka shnong Ranikor.Ia kine ki arngut kiba la ithuh kyrteng kum u Joydeep Paul bad u Nabajit Sen, kiba sah ha East Khasi Hills DistrictHa ka jingtalasi ia ka kali, ki shipai BSF ki la ioh kurup 2,469 tylli ki dawai kuli Yaba bad 10 gram u drok Heroin.Ia u dawai kuli Yaba, ia u drok bad ia kine ki arngut ki snar khaii drok ba la iohkem la aiti noh sha ki Pulit jong ka Ranikor Police Station na ka bynta ban pynngat ia ki ha ki kyndon jong ka NDPS Act.",NA KHAPPUD KA SHNONG RANIKOR SHAH KEM ARNGUT KI SNAR KHAÏI DROK HA KI SHIPAI BSF,https://batesitv.com/na-khappud-ka-shnong-ranikor-shah-kem-arngut-ki-snar-khaii-drok-ha-ki-shipai-bsf/
"Shillong, Jylliew, 02: U MDA ka Tura u Bernard N. Marak uba long ruh u Vice President ka BJP ha ka sngi u Blei u la dawa ban thung mar dor ïa ka jingtohkit halor  ka jingtrei torti jong ka kompeni kaba shna ïa ka P.A.Sangma stadium.Ka kompeni kaba shna ïa ka P.A Sangma Stadium ka dei ka kompeni bymlarkam namarba kane ka dei ka sien kaba ar, ba ka kynroh ba la shna thymmai jong ka Stadium kan khyllem tang hapoh shi bnai baladep shna pura, ong u Bernard Marak ha u kyrwoh ba la phah sha ki lad pathai khubor.U Marak u la ong, bun ki jingorpait ba lah ban ïohi ha ka Swimming Pool bad hakhrum jong ka Stadium ba la shna thymmai. Haba ka kynroh banyngkong ka la kyllem, la ujor da ka ejahar hynrei ki Pulit kim shym la leh eiei pyrshah ïa ka kompeni bad mynta ha ka sien kaba ar ka kynroh ka la khyllem biang hadien ka jingther jong u lapbah uba jur.“Ka jingkhyllem ba manla ka por jong ka kynroh shisien ka sngi kan sa wanrah ïa ka jingjia ba sngewsih ïa ki mynsiem bakordor kiba shong basah hapoh ka dong.  Ki paidbah ki sheptieng bha tang shu jur u lapbah.  Ïa ka kynroh ba la shna da ki maw-it bad ym da ka kynroh kaba skhem wat haba la tip shai ba ka khyndew ka dei ka khyndew saw.  Ïa ka jingujor yn sa phah sha ka Ministry tang shu thaw ïa ka sorkar thymmai ha Delhi,” ong u Marak.U la ong ba ka lad kaba biang tam ba ïada na ka jingkhyllem ka kynroh ka long sa tang ban shna da ka kynroh kaba skhem ban ïada na ka jingshong synjor ka khyndew kaba lah ban wanrah shuh shuh ïa ka jingpynjulor ïa ka jingtei bad ïa ki nongshong shnong ba sah markhap.Ïa ka jingtrei torti dei ban pynsangeh noh mardor bad dei ban thung da ka jingtohkit khnang ban ïada na kine ki jingjia kiba shisien ka sngi kin sa wanrah ïa ki jingjia ba sngewsih.  Ki nongshong shnong ki shepting ïoh ba ka wan jia ka jingjia kaba lah ban jia ha ki sngi ki ban sa wan lada ki bor ba dei peit kim lah ban peitngor ïa ka jingtrei torti, la ong shuh shuh u Marak.","KHYLLEM KA KYNROH PA SANGMA STADIUM, DAWA TOHKIT MARDOR U MDC KA BJP",https://batesitv.com/khyllem-ka-kynroh-pa-sangma-stadium-dawa-tohkit-mardor-u-mdc-ka-bjp/
"Ym tang ki kyrtong, hynrei wat ki 22 lak tam ngut ki paidbah nongthep vote kiba la pyndep ia la ka jong ka kamram ban leit thep ia ki vote ki jong ki ha ki Polling Station bapher bapher jong ka jylla ki la suhkpoh suh snier namarba ka sngi niew ia ki vote na ka bynta ka Elekshon Lok Sabha ka ban sa long ha ka 4 tarik u Jylliew, 2024.Katkum ka jingai jingkheiñ jong u Chief electoral Officer (CEO) ka jylla ha ka Lah Sngi u Blei, ki paidbah kiba leit thep vote ha ki Polling Station ha Shillong ki long 10,33,249 ngut bad 6,72,286 ngut ha Tura.  Na kine, 3884 ngut ki dei ki nongthep vote ba hap leit ia ki kamram elekshon, 2345 ngut ki dei ki nongthep vote ba la kynjoh ia ka rta kaba la 85 snem shaneng, 2272 ngut ki dei ki nongthep vote ba don jingduna ha ki dkhotmet, 7413 tylli ki Postal Balllot na ki General Voters bad 2381 tylli ki Postal Ballot jong ki Service voters.Ki kyrtong kiba la aireng na Shillong Seat ki long u Sitting MP jong ka Congress u Bah Vincent H. Pala, ka Myntri jong ka Sorkar jylla ka Dr. Ampareen Lyngdoh kaba iakhun na ka NPP, u Bah Robertjune Kharjahrin uba iakhun na ka UDP ba la pynieng da ka Regional Democratic Alliance, u Dr. Ricky AJ Syngkon uba iakhun na ka VPP bad sa arngut ki kyrtong shimet ba kynthup ia u Prof. Lakhon Kma bad u Bah Peter Shallam.Katba ki kyrtong kiba aireng na Tura Seat ki long ka Sitting MP jong ka NPP ka Agatha K. Sangma, u Saleng K. Sangma uba iakhun na ka Congress, u Zenith Sangma na ka TMC bad u Laben Ch. Sangma uba iakhun kum u kyrtong shimet.U CEO u la pyntip ba ka jingniew ia ki vote kan sdang naduh ka por 8 baje mynstep.  Ki don 369 tylli ki miej niew vote ha ki 7 tylli ki Districts na ka bynta ka Shillong (ST) PC bad 244 tylli ki miej niew vote na ka bynta ki 5 Districts jong ka Tura (ST) PC.Ia ka Mawlai Constituency yn niew haduh 9 sien namarba ka dei kaba bun tam ha ka jingdon jong ki nongthep vote.",22 LAK KI NONGTHEP VOTE KIN RAI ÏA KA LAWEI KI KYRTONG NA SHILLONG BAD TURA,https://batesitv.com/22-lak-ki-nongthep-vote-kin-rai-ia-ka-lawei-ki-kyrtong-na-shillong-bad-tura/
"Ka Overseas Nursing Job Fair kaba la long ha u snem 2023 ka la long kaba jop hadien ba 27 ngut ki samla kynthei kiba pule Nursing na kane ka jylla Meghalaya ki la shah jied ban sdang noh ia ka lynti iaid kaba thymmai na ka bynta ban leit trei sha ka ri Japan hadien ba ki la pyndep ia ka jingshah hikai.U Myntri Rangbah ka Jylla u Conrad K. Sangma u la leit ban iakynduh kyrpang ia ki arngut ki samla kynthei kiba la don sha ka ri Japan ban shakri kum ki Nurse ha ka Kobe Kaisei Hospital, Kobe, Japan. Kine ki arngut ki dei kiba la tip kyrteng kum ka samla La-i-kyrmen Khardesaw bad ka samla Jenisha Lyngdoh.Ki don haduh 27 ngut ki samla kynthei kiba la pynrung kyrteng hapoh ka NAVIS na ka bynta ka language training bad ka cultural immersion ha Bengaluru. Na kine, 25 ngut ki la pas ia ka N4 bad ia ka N5 examination tang ha ka sien kaba nyngkong bad ki la ioh pdiang ruh ia ka jingtyrwa rung kam.San ngut ki Nurse ki la ioh pdiang ia ka Visa bad arngut ki la leit sha ka ri Japan ha ka 27 tarik, Jymmang, 2024.   Sa kiwei pat ki dang ap ia ka Visa.  Haduh 14 ngut ki Nurse ki la shah thungkam ha ki hospital bapher bapher jong ka ri Singapore lyngba ki Agency bapher bapher bad kin sa ioh ban rungkam hapoh 3 bnai.Ka Sorkar ka la iasoi ia ka Dulir jingiasngewthuh jingmut bad ki saw tylli ki Kynhun ha ka 7 tarik Nohprah, 2023 ban ai jinghikai na ka bynta ka ktien ka thylliej bad ban pynrungkam ia ki samla ka Jylla Meghalaya ha ka ri Japan, United Kingdom, Singapore bad ha United Aram Emirates.Ka Sorkar Jylla ka la plie lad ia ki samla lyngba ka “Skills Meghalaya” Scheme, ha kaba ka la iarap pisa ruh mar T. 50,000 hajar lyngba ka Meghalaya State Skill Development Society (MSSDS). Lyngba kane, ka sorkar ka la buh hakhmat ia ka thong ban pyniohkam lai spah ngut ki Nurse ha ki snem ki ban sa wan.","27 NGUT KI NURSE NA MEGHALAYA KIN LEIT TREI HA JAPAN BAD SINGAPORE, LEIT AI MYNSIEM U CM",https://batesitv.com/27-ngut-ki-nurse-na-meghalaya-kin-leit-trei-ha-japan-bad-singapore-leit-ai-mynsiem-u-cm/
"Ki dkhot ka Hynniewtrep Integrated Territorial Organisation (HITO) ryngkat ka jingiatreilang bad ki dkhot ka Seng Samla Shnong Mawkyrwat (SSSM) ha ka step phyrngab Lah Sngi u Blei ha ka por 7:00 baje mynstep ki la ioh bat ia uwei u rangbah ia uba la suba ba u dei u snar nongkhaii drok hapoh ka shnong Mawkyrwat ia uba la tip kyrteng kum u Khrawbok Namlein hadien ba kine ki ar tylli ki kynhun ki la trei shitom naduh dang saw tyngab ban ap ktem ia une u nongkhaii drok.Na ka met jong u Khrawbok, uba ju khot sin ruh da u Pylliaw, la ioh kurup ia u drok bad ia ki thyrnia injek ki bym pat pyndonkam.Ha ka jingiakren bad ki lad pathai khubor, ki nongialam ka HITO ki la iathuh ba ki la buddien bha la bun bun bnai ia ka iaid ka ieng jong u Khrawbok hadien ba ki la ioh jingtip ba u dei uwei na ki snar khaii drok.Ki la iathuh ruh ba ha kane ka sngi, shwa ban iohkem ia u, ki la buddien naduh ka por 4 baje mynstep hadien ba la ioh jingtip ba u la mih na iing ban leit buh ia u drok, hynrei namar ka jingshalak bad ka jingstad buit ka jong u ban kylliang kali kawei hadien kawei pat ym shym la ioh satia ban bat ia u ha ka por kaba biang.Na ka liang jong ka seng ka la aiti noh ia u Khrawbok sha ka dorbar shnong Mawkyrwat ban tian bishar ia u, bad hadien kane la rai ban phah ia u sha ka jaka ai jingsumar khnang ba un lait noh na kine ki kam sniew kiba u ju leh baroh shikatta.","ÏOH KEM ÏA U SNAR KHAÏI DROK, NADUH DANG SAW TYNGAB KTHONG KA HITO BAD SSSM",https://batesitv.com/ioh-kem-ia-u-snar-khaii-drok-naduh-dang-saw-tyngab-kthong-ka-hito-bad-sssm/
"Ki nongialam jong ka Jaintia Students Union (JSU) ha ka lah sngi u Blei ki la iakynduh ia ka Director General of Police (DGP) ka Kong Idashisha Nongrang bad kyrpad ruh ba kan pynkhlaiñ ia ka jingtreikam jong ki Pulit khamtam ha ki shnong khappud jong ka rilum Jaintia.Ki nongialam ka seng ki la aiti ruh ia ka dorkhas ha ka DGP.Kawei na ki mat kiba hakhmat eh ba ka seng ka la kdew ha ka dorkhas ka long ban pynkhlain ia ki Border Police Outposts namar ka jingmih ki huri hura na ka por sha ka por ha khappud bad ka Jylla Assam namar ka jingshah pyndik jong ki Khasi Pnar ha ki paidbah ka jylla Assam.“Ki la jia bun ki jingshah pyndik bad ki jingshah pyniap ki briew jong ngi ha ki nongshong shnong ka jylla Assam kiba sah ha khapppud ka rilum Jaintia,” la pynpaw ka seng ha ka dorkhas.Ka JSU ka la kyntu ia ka DGP ban buddien ia ka jingthmu jong ka Sorkar ba pynkha ia ki Border Police Outposts ha ki hynniew tylli ki jaka ba kham mih ki jingiakajia, bad kynthup ruh ha ka shnong Mukroh, Khanduli bad ha ka shnong Langpih.“Ngi ai jingmut ba phin shna pynbna ia ki jingtei ha kine ki Outpost, khamtam ha ka shnong Mukroh bad ha Khanduli. Ka jinglong jingman jong kine ki Outpost ka long kaba isangsot bad ki don ruh ki Outpost ba la shu tap tang da ki tin bad kane ka buh jingma ia ka jingim jong ki Pulit bad nalor kata, wat ka jaka ba don ka Outpost ruh kam dei satia ka thanat bapura,” la ong ka JSU.Ka Shnong Mukroh bad ka shnong Khanduli ki dei ki ar tylli ki shnong ba ki ju mih bunsien ki jingiakajia hapdeng ki nongshong shnong jong ka jylla Meghalaya bad ka jylla Assam.Kum ban shu pyntip hangne, ha u Naiwieng, 2022, hynriew ngut ki brirew, ba kynthup san ngut na Meghalaya bad uwei u Pulit pahara khlaw ka Assam, ki la iap ha ka jingsynreit kuli ki Pulit Assam ha ka shnong Mukroh.Ka JSU ka la kyrpad ia ka DGP ban pynkhlain ia ka Anti-Narcotics Task Force ha rilum Jaintia, da kaba pynpaw ba kane ka thain ka dei kawei na ki lynti iaid ba kongsan jong u drok shapoh ka jylla.Shuh shuh, ka seng ka la kyrpad ia ka DGP ban iarap lem ia ki samla kiba don ka jingangnud ban rungkam ha ka tnat Pulit bad ai jingmut ban pynlong ia ka Physical bad Written eexamination ha Jaintia Hills khnang ban pynduna ia ka jinglut jingsep jong ki samla wadkam.Ka seng ka la ai jingmut ruh ban buh ia u Women Helpline (WHL), ban treikam baroh 24 kynta khnang ban iarap ia ki kynthei bad ki khynnah kiba iakynduh ia kino kino ki jingeh bad ki jingshah thombor ha ka jingim jong ki.Namar ka jingjyllei ki kam khrong pisa, ka JSU ka la pynsngew ha ka DGP ia ka jingmih ki khyrdop khrong khajna kiba ktah ia ki nongrep bad ia ki kali kamai.","ÏAKYNDUH KA JSU ÏA KA DGP, KYRPAD BAN PYNKHLAIÑ ÏA KI PULIT HA KHAPPUD KA RILUM JAIÑTIA",https://batesitv.com/iakynduh-ka-jsu-ia-ka-dgp-kyrpad-ban-pynkhlain-ia-ki-pulit-ha-khappud-ka-rilum-jaintia/
"San ngut ki khun kynthup ia ka kmie ki la kem pang bad la pynkit mar mar sha Hospital hadien ba ki la shitom jur na kaba bam ia u tit khlaw uba buid ba ki la kheit na kawei ka khlaw kaba don ha ka shnong Saiden, Ribhoi District.Kine ki San ngut ki dei na kajuh ka longiing ki kynthup ia ka kmie ka Kong Larita Syiemlieh, u Wanphrangsngi Syiemlieh 23 snem ka rta, Daniki syiemlieh 16 snem ka rta, Larikynti Syiemlieh 14 snem ka rta bad u heprit Da-u-rajied Syiemlieh uba dang 3 snem ka rta.La iathuh ruh ba arngut napdeng jong ki, ki don hapdeng ka jingshitom kaba jur khamtam ka kmie.Mynta kine ki san ngut ki dang don hapdeng ka jingshah sumar ha Bethany bad ha Civil Hospital NongpohKatkum ka jingtip ba la iohlum la iathuh ba kane ka la jia ha ka sngi u Blei ha ka por ba ka kmie bad ki khun ki dang bamja miet ha ka por kumba 10 baje mynmiet. Dei ha ka por shiteng miet ba baroh saw ngut ki la shitom jur na ka jingbam ia u tit khlaw uba buid ha ka por ba ki dang bamja miet.","BA BAM ÏA U TIT BUID, POI HOSPITAL KA KMIE BAD KI KHUN NA KA SHNONG SAIDEN",https://batesitv.com/ba-bam-ia-u-tit-buid-poi-hospital-ka-kmie-bad-ki-khun-na-ka-shnong-saiden/
"Ka Sorkar Jylla da ka jingsngew sarong ka la pynbit pynbiang ïa ka jingpyllait ïa ka kot opng u nongthoh ba la ïoh khusnam u Dr. Kynpham Sing Nongkynrih, ia kaba la ai kyrteng, ‘The Distaste of the Earth, ha ka jingialang kaba la long ha Meghalayan Age-The Store ha Connaught Place, New Delhi.Ha kane ka sngi, napdeng kiba la shah khot sngewbha, la sakhi lang da u Commissioner and Secretary jong ka Sorkar Meghalaya u Dr. Vijay Kumar, ka Editor jong ka Penguin Random House India ka Shubhi Surana bad kiwei kiwei ki nongthoh kot.U Dr. Kynpham u la ai khublei ïa kiba la shah khot sngewbha kiba la don bynta ha kane ka prokram kaba kyrpang bad u la ong ba ka kot kaba u la thoh halor ka “The Distaste of the Earth’ kan ailad ïa ki nongpule ba kin pynleit jingmut shaphang ka jingïadei bad ka mariang, ka jingkitkhlieh iwei ïa iwei pat bad ia ki jingangnud kaba mih nalade.U Dr. Vijay Kumar haba kren ha kane ka jingialang, u la ai ka jingïaroh ïa ka jingnoh synniang u Dr. Nongkynrih.Haba phai sha ka Meghalayan Age- The store, u la ong, “nga long uba kmen ba ngi la lah ban shna ïa kane ka jaka na ka bynta ka Art, Craft, Literature, Music. Kiba bun ki kam ki la jia hangne bad kane ka la pynlong ïa baroh kiba kmen bad kiba sngew sarong.”U Ambassador jong ka France, lyngba u Dr. Vijay Kumar u la phah ia ka jingai khublei ïa u nongthoh halor kane ka kam kaba khraw.Ha kane ka janmiet la sdang sa ka tem ka put da u Benedict Skhemlang Hynñiewta, kaba la pynshong shit ïa ka jingïalang, kaba la pynkut da kaba soi ïa ki kot bad kiba la iashim bynta ki la ïoh ka lad ban kynduh ïa u Dr. Kynpham Sing Nongkynrih bad ki la ïoh ïa ki kopi jong kane ka kot kaba thymmai ba dang shu pyllait.ïa u Dr. Kynpham Sing Nongkynrih, la kha ha ka shnong Sohra bad u dei u nongthoh ba la paw ha ka poetry, prose, bad ki drama ha ka ktien Khasi bad English.Ka kam kaba dang thymmai ka dei ka “The Distaste of the Earth,” kaba kynthup ruh ïa ki kot ban dang pynmih kum ka Epic Novel Funeral Nights (Westland/And Other Stories), The Yearning of Seeds: Poems (HarperCollins), Time’s Barter: Haiku bad Senryu (HarperCollins), bad ka Around the Hearth: Khasi Legends (Penguin).Ki kam u Dr. Nongkynrih ki la paw ha ka jingshon kum ka Planet, The New Welsh Review, PEN International, The Literary Review, The Oxford Anthology of Writings na kane ka thaiñ shatei lammihngi ka ri India bad kiwei kiwei.",PYLLAIT U DR. KYNPHAM NONGKYNRIH ÏA KA KOT ‘THE DISTATE OF THE EARTH’,https://batesitv.com/pyllait-u-dr-kynpham-nongkynrih-ia-ka-kot-the-distate-of-the-earth/
"Ka elekshon Lok Sabha kaba la long ha u snem 2024 ka la pynkyndit thret ia kiba bun balang ban tip ba ka iing ka sem jong u Purno A. Sangma (bam kwai ha dwar u Blei) kaba ju mihkhmat ia ka Tura Parliamentary Seat la 47 snem kynthih ka la mad ia ka jingshah rem ha kane ka kynti ha ka sien kaba nyngkong eh.Ia ka Tura Parliamentary Constituency la mihkhmat nyngkong eh ha u snem 1971 da u KK Marak uba la jop na ka tiket jong ka All Party Hill Leaders Conference. Hadien san snem, kata ha u snnem 1977 ia ka Tura la mihkhmat da u Purno Agitok Sangma na ka Indian National Congress haduh u snem 1984.  Hadien kane, naduh u snem 1988 haduh u snem 1990 u Purno u la wan phai sha ka jylla ban iakhun ia ka elekshon MLA ha kaba u la jop bad shah jied kum u Myntri Rangbah uba saw jong ka Jylla Meghalaya.  Ha u snem 1989 ka Congress ka la sei bujli da u Sanford Marak uba la long u MP ha u snem 1989 bad 1991.  Sa shisien biang u Purno A. Sanmga u la jop ia ka elekshon Lok Sabha naduh u snem 1991 ter ter haduh u snem 2005 kum u kyrtong jong ka seng Congress, kum u kyrtong jong ka Nationalist Peoples Party bad kum u kyrtong jong ka All India Trinamool Congress hapdeng kine ki snem.Hadien ka jingwan phai biang sha ka jylli jong ka sainpyrthei ha ka Jylla u Purno u la jop biang kum u MLA ha u snem 2008 bad dei ha une u snem ba ka ing ka sem jong u Purno A. Sangma ka la pynieng da ka Agatha Sangma ha ka elekshon shiteng samoi kaba la jop na ka tiket jong ka Nationalist Peoples Party.  Ha u snem 2009, ka Agatha ka la jop biang ia ka elekshon Lok Sabha tad haduh u snem 2014.  Ha u snem 2014 u Purno A. Sangma u la iakhun biang ia ka elekshon Lok Sabha naduh u snem 2014 haduh u snem 2016 bad u la khladnoh na kane ka sla pyrthei ha ka 4 tarik, Jymmang, 2016.  Ha u snem 2016, ia ka Tura Seat la mihkhmat sa u Conrad K. Sangma uba long u khun shynrang jong u Purno A. Sangma naduh u snem 2016 haduh u snem 2019 na ka National Peoples Party.Ha ka elekshon MLA kaba la long ha u snem 2019, u Conrad K. Sangma u la wan phai noh sha ka jylli jong ka sainpyrthei bad ha une u snem ka NPP ka la pynieng biang ia ka Agatha Sangma ha ka elekshon Lok Sabha kaba la mihkhmat ia ka Tura Parliamentary Seat haduh u snem 2024 bad ha kane ka kynti ba la pynlong ia ka elekshon Lok Sabha ha u snem 2024 ka Agatha ka la shah pynrem noh ha u kyrtong jong ka Seng Congress u Saleng A. Sangma.",HADIEN 47 SNEM MAD KA ÏING U PURNO SANGMA ÏA KA JINGSHAH REM HA KA ELEKSHON MP,https://batesitv.com/hadien-47-snem-mad-ka-iing-u-purno-sangma-ia-ka-jingshah-rem-ha-ka-elekshon-mp/
": Ka National Democratic Alliance (NDA) kaba la lamkhmat da ka Bharatiya Janata Party (BJP) ka la lah ban jop 293 seat, katba ka kynhun INDIA ba la lamkhmat da ka Indian National Congress ka la jop 232 Seat ha ka Parliament kaba don 543 Seat ha ka elekshon Lok Sabha ba la ñiew vote ha ka sngi Baar.Kiwei pat ki seng sainpyrthei barit bad kynthup ïa ki kyrtong shimet ki la jop 18 Seat.Katkum ka jingkheiñ ba la ai da ka Election Commision of India (ECI, ka BJP ka la jop 240 seat, ka Congress 99 seat, ka Samajwadi Party 37 seat, ka All India Trinamool Congress 29 seat, ka Janata Dal (United) – JD(U) 12 seat, ka Dravida Munnetra Kazhagam 22 seat, ka Telugu Desam 16 seat, ka Shiv Sena (Uddhav Balasaheb Thackrey) 9 seat, ka Shiv Sena 7 Seat, ka Lok Janshakti Party(Ram Vilas) 5 seat, ka Communist Party of India (Marxist) 4 seat, ka Yuvajana Sramika Rythu Congress Party 4 seat, ka Aam Aadmi Party  3 seat, ka Jharkhand Mukti Morcha 3 seat, ka Nationalist Congress Party Sharadchandra Pawar 7 seat, ka Rashtriya Janata Dal 4 seat, ka Indian Union Muslim League 3 seat, ka Janata Dal (Secular) 2 seat, ka Communist Party of India 2 seat, ka Rashtriya Lok Dal  2 seat, ka Jammu & Kashmir National Conference 2 seat, ka Communist Party of India (Marxist-Leninist) (Liberation) 2 seat, ka Viduthalai Chiruthaigal Katchi 2 seat bad kiwei kiwei party ki la jop mar 1 seat. Ki kyrtong shimet kiba jop ki long 7 ngut.Ka BJP ka la kam ban thaw biang ia ka Sorkar ha ka sien kaba lai da ka jingiatreilang bad ki paralok kiba ka iatreilang.","ELEKSHON LOK SABHA 2024: 293 SEAT JOP KA NDA, 232 SEAT KA INDIA BLOC",https://batesitv.com/elekshon-lok-sabha-2024-291-seat-jop-ka-nda-234-seat-ka-india-bloc/
"Ki thylliej dieng barhem ki la pynkylla dpei ia kawei ka ing ba dang shu dep shna jong ka Kong Isila Kshiar ha ka shnong Pahamrïoh Them ha ka step phyrngap sngi Balang kat haduh ba ki jingdon jingem hapoh ka iing baroh kawei ki la kylla dpeiKane ka la jia ha ka por 3:20 baje eiei mynstep bad katkum jingtip ba la ïoh lum la ïathuh ba ka iing jong ka Kong Kong Isila Kshiar ka la kem ding kynsan na ka bynta jong ka iing shetja bad ïa ka daw jong ka jingsdang jong ka ding hapoh ka ïing ym shym la lah satia ban tip.Ka la ïathuh ba ha ka por ba ka iing ka la kem ding kam shym la don satia ha iing namarba ka leit ban sah ha ka jaka bylla jong ka bad u don tang u khun shynrang uba don jingduna ha ki dkhotmet uba dang thiah lyngngai ha kawei ka kamra thiah hynrei u la ïoh ban mih noh na kamra thia hadien ba ka ding ka la klang.Tang shu iohsngew ia kane ka jingjia, ki paidbah nongshong shnong ka Pahamriioh ki la pyrshang ban ïarap pynlip ïa ka ding hynrei namar ka jingklang jong ki thylliej ding kim shym la lah ban leh eiei tad haduh ban da poi ka kali pynlip ding, hynrei baroh ki jingdon jingem ki la ingkhong khaid bad kylla dpei lut.U Secretary Shnong Bah Donroy Kshiar u la pynpaw ïa ka jingsngewsih halor kane ka jingjia bad kum ka shnong ruh ka la pyrshang ban ai jingïarap bad rai ruh ban pynshna biang ïa ka iing kaba thymmai. U la kyrpad ruh ïa ki bor ba dei peit kynthup ia ki nongmihkhmat ba kin phai khmat lem ban ïarap ïa ka longiing jong ka Kong Isila Khsiar kaba mad ïa ka jingduhnoh ïa ka ing ka sem.","BAMDUH KA DING ÏA KA ÏING HA PAHAMRÏOH THEM, LAIT IM U KHUN",https://batesitv.com/bamduh-ka-ding-ia-ka-iing-ha-pahamrioh-them-lait-im-u-khun/
"Ki shnat treikam jong ka Khasi Student Union kiba la rakhe ïa ka sngi pynneh mariang (World Environment Day) ha ka sngi Balang ki la thung haduh 1050 tylli ki tynrai dieng ha kylleng ki shnong ha ri Khasi bad Jaiñtia.Ka Environment Cell jong ka KSU ka sngewkhia shikatdei eh halor ka jingkylla jong ka mariang khamtam ka suiñ bneng ha kine ki sngi. Ka jingduna u slap, ka jingshit kyrang bad kiwei ki jingkylla ka ktah bha ïa ka jingim ki briew hangne ha pyrthei. Ha Ri Khasi ka jingshit kyrang lyngba ka Global Warming ka pynjur ïa ka jingmih jynhaw um ha kaba ki um ki wah ki tyrkhong kloi kaba ktah pat ïa ka jingduna ha ka umbam umdih, ka rep ka riang bad ka jingtyrkhong ki shnong ki thaw, ong u kyrwoh na ka KSU ba la phah da u Environment Secretary u samla Shiningstar Kharbihkhiew.Ka jingduna sa u slap ruh ka dang pynshyrkhei shuh shuh ïa ka jingkyrduh um. Kumta donkam ban pynim biang ïa ka mariang da baroh ki nongshong shnong ka jylla da kaba pyrkhat thymmai ha ka rukom sngew ïa ka mariang, kata ban pynkhie im biang ïa ka bad ban pynkhlain shuh shuh ïa ka khnang ban shgaiñ ka lawei ka Ri, la ong u kyrwoh.Ha kane ka sngi, ka KSU Umpung Unit ryngkat ki khynnah skul bad ki nonghikai skul ki la thung ïa ki tynrai dieng ha ka shnong Umpung, South West Khasi Hills District. Kane ka Unit ka la thung kumba 100 tylli ki dieng.Ka KSU Upper Shillong Circle ryngkat ka KSU Sawmer Unit ha ka jing don ryngkat ki Self Help Group na ka shnong sawmer bad ka skul Sawmer Presbyterian Secondary School sawmer ki la thung 50 tylli ki tynrai dieng.Ka KSU Thangrain Unit, West Jaintia Hills District ka la thung 100 tylli ki tynrai dieng hapoh ka shnong Thangrain.Ka KSU Laban Circle ka la thung 400 tam tylli ki tynrai dieng ha khlaw Riat Laban bad ha ki skul kiba don hapoh Laban Pyllun ryngkat ka jingdonlang jong u Rangbah Shnong ka Kynjat phutbal Bah Shepher Wahlang, u Secretary Shnong jong ka Madan & Riat Laban Bah Rupert G. Marbañiang ha kaba la sam ruh ïa ki tynrai dieng sha ki katto katne ki skul kiba don hapoh u pud treikam ka Laban Circle.Ka KSU Mawlai circle ka la thung ïa ki tynrai dieng kumba 300 tynrai ha ka shnong Umrynjah ryngkat ka jingïatreilang bad ka Umrynjah Secondary School ba la sakhi lang da u Secretary jong ka School Managing Committee u Babu K. Thangkhiew, u Secretary ka shnong Umrynjah Bah L.kharshiing bad kiwei kiwei.Ha East Jaiñtai Hills ka KSU lyngba ka Environment Cell ryngkat bad ka shnong Rymbai lem bad ka tnat PHE ki la thung 100 tylli ki tynrai dieng hajan tyllong um ka shnong Rymbai ka jaka kaba kyrteng Phe Phe.Shwa ban thung ïa ki tynrai dieng, la pynlong ïa ka jingïalang ba lyngkot ba la ai jingkren na u SDO ka tnat PHE East Jaintia Hills, na u Rangbah Shnong ka Rymbai bad na u samla Phanuel Tongper Environment Secretary KSU EJHD.Ka KSU ka la ïathuh ba ka sa ïai bteng ha kane ka taiew ban thung shuh da ki spah tylli ki tynrai dieng ha kaba ki tnat treikam jong ka seng ha kylleng ka Bri u Hynñiewtrep kin sa leh ïa kane ka bynta.",THUNG KA KSU PLAT 1050 KI TYNRAI DIENG HA KYLLENG KA BRI U HYNNIEWTREP,https://batesitv.com/thung-ka-ksu-plat-1050-ki-tynrai-dieng-ha-kylleng-ka-bri-u-hynniewtrep/
"Hadien 15 snem ba u Bah Vincent H. Pala u la mihkhmat kum u MP na ka Shillong Parliamentary Seat ha kane ka kynti ba mynta hadien ka jingmih pyrthei jong ka Voice of the People Party u la shah pynliem noh ha u Dr. Ricky AJ Syngkon uba la tam kput haduh 3,71,910 vote.Kum ban shu pyntip hangne ba u Bah Vincent H Pala u la jop nyngkong eh kum u MP jong ka Shillong Parliamentary Seat ka long ha u snem 2009 na ka seng Congress bad u la long ruh u Myntri Khynnah uba khmih ia ka tnad Water Resources bad ka tnat Minority Affairs hapoh ka Sorkar United Progressive Alliance ba la ialam da ka Congress ha Delhi.Hadien kane, ha u snem 2014 u Bah Vincent H Pala u la shah jied biang kum u MP ha ka sien kaba ar bad kumjuh ruh ha u snem 2019 u la jop ia ka elekshon Lok Sabha ha ka sien ka balai.Dei tad ha ka election Lok Sabha kaba la long ha u snem 2024 u Bah Pala u la shah pynliem noh ha u kyrtong jong ka Voice of the People Party u Dr. Ricky AJ Syngkon.",MARSIEN MIH PYRTHEI KA VPP SHAH PYNLIEM U BAH VINCENT PALA HADIEN 15 SNEM,https://batesitv.com/marsien-mih-pyrthei-ka-vpp-shah-pynliem-u-bah-vincent-pala-hadien-15-snem/
"Ka Hynñiewtrep Youths’ Council -Central Executive Council (HYC-CEC), ha ka sngi Balang ka la pynlait paidbah ia ka jingrwai ‘Bei Rymaw’, kaba khot ia u khun bynriew ban iada ia ka mei mariang.Ka jingrwai ka long ha ka sur kum ka jingkyrsiew thiah ia ka imlang sahlang ba kan shim la ka bynta ban sumar ia ka mariang.Ia kane ka jingrwai la thoh da ka nongthoh jingrwai bapaw ka Bri Hynñiewtrep, ka Kong Amabel Susngi, da kaba iarwai lang bad ka samla Kong Bahun Marweiñ. Ka jingrwai bad ka music video ka pyni bad ka kren ruh ia ka jingitynnad ki ranab lum bad ki them ka ri Khasi, kiba ym ju iohi koit ha kiwei pat ki jaka ka pyrthei.U President ka HYC, Bah Roy Kupar Synrem u la ong, “haba ngi peit ia ka sawdong sawkun jong ngi, ngi sakhi ba ia ki wahduid la pynjaboh, ia ki khlaw la tan bad ia ka mei mariang la pyntngit. Kum ka seng ngi dap da ka jingsngewkhia kaba khraw ban kren ia kane ka mat bad ngim lah ban peit, hynrei ngi sngew ba ka don ka jingkhot ia ngi ban iawer ia baroh ban leh eiei ban iada ia ka mei mariang. Kane ka jingrwai, namar kata, ka khot ia ki paradoh parasnam ban pynkut noh ia ka jingleh thurmur ia ka mariang”“Ka jingleh beiñ leh khoh ia ka mariang ka dei kaba lah ban wanrah ia bun ki jingmynsaw, kumba ngi lah iohi ha ka jingjulor ba la wanrah da ka erlangthari ‘Remal’ dang shen. Ka jinghap noh jong ka khyndew bad wat ka jingduhnoh ia ki mynsiem briew ha ka jylla jong ngi bad ruh ha kiwei pat ki jaka, ki dei kiei kiei kiba ngi dei ban sngewthuh. Lada ngi ailad ia ki jingpynjulor, kata hi shisien ka sngi kan kyrtoh kylla bad kan wanrah ia ka jingsyier ia ka jingim,” u la ong.Ka jingpynlait paidbah ia kane ka jingrwai ryngkat ka jingiatreilang bad ki kaitor bad ki nongthaw jingrwai, ka dei kum shi bynta ban rakhe iaka jingdap 10 snem jong ka HYC ka ban long ha ka 17 tarik, Naitung, kaba dei ruh ka sngi ba la seng ia ka.Ka jingkyrmen ka long ba ki briew kin sngap iaki kyntien jong ka jingrwai ba la thoh bad rwai ha ka ktien Pnar bad ktien Khasi Sohra.Ka Kong Amabel Susngi kum ka nongthoh ia ka jingrwai ka la ong, “ka khubor kaba don ha kane ka jingrwai ka long beit ban iawer ia baroh ban pyrkhat khia ia kane ka kam ban iada ia ka mariang. Ka jingpyndonkam ia ki jingtem tynrai kum ka Duitara, ka Ksing shynrang, ka Padiah bad ka Bom, ka thew ruh shaphang ka rukom im ka jaitbynriew Hynñiewtrep kaba iajan bha bad burom bha ia ka mariang. Ka jingpyrshang jong ka HYC, namarkata, ka long kaba dei por bha.”Ia kane ka jingrwai la pynbit pynbiang da ka kynhun Summersalt. Ka kynhun Summersalt ka la thoh shibun tylli ki jingrwai kiba kren ia ki mat kiba ktah mationg ia ka imlang sahlang da kaba khot bad wer ia ka jaitbynriew ban im adkar ryngkat ka jingkit khlieh.Ka jingrwai “Bei Rymaw’, ka dei namar kata ka jingiatrei lang hapdeng jong ka kynhun bad kiwei kiwei ki nongrwai ban kren ia ka jingshisha bad pynsngew ia ka jingdonkam ban iada ia ka jingai kaba U Blei U la ai ia ka ri Khasi bad Jaiñtia.",‘BEI RYMAW’ KA JINGRWAI KABA KHOT ÏA U KHUN BYNRIEW BAN ÏADA ÏA KA MARIANG,https://batesitv.com/bei-rymaw-ka-jingrwai-kaba-khot-ia-u-khun-bynriew-ban-iada-ia-ka-mariang/
"Ka jingbym phaikhmat jong ka Sorkar Meghalaya Democratic Alliance ba la lamkhmat da ka National Peoples Party ban shna noh ia ka surok Nongpoh, Umden, Sonapur kaba la jot bad kaba la pynsuhsat haduh katta katta ia ka leit ka wan haba pang ba shitom bad ka rah ka rong jong ki paidbah nongshong shnong ka them Ribhoi, ka Kong Bindas Syiem marwei ka la tur ban leit shong shah thngan hakhmat ka ophis Main Secretariat ha ka sngi Palei.Ha ka jingiakren bad ki lad pathai khubor ka Kong Bindas Syiem ka la iathuh ba ka jingshim ia kane ka rai ban shong shah thngan hakhmat ka Main Secretariat ka dei namarba ka sorkar ka la leh meinah bad leh matlah mynta la 15 snem kynthih ban shna ia ka surok Nongpoh, Umden, Sonapur kaba la jot haduh katta katta.Ka Kong Bindas Syiem ka la iathuh ba kan bteng beit ban shah thngan hakhmat ka Secretariat manla ka sngi tad haduh ba ka Sorkar kan da shna pynbna ia kane ka surok.Haba iathuh ia ka daw kaba pynlong ia ka ban mih shakhmat ka Kong Bindas ka la ong, “ialade ruh nga la mad, haba ngi pang ngi shitom ha iing ha sem, ngi la mad ia ka jingeh namar ka jingsniew palat ka surok, wat ki marjan marpa ruh ki la mad jingeh. Ka don ka paralok jong nga, kaba sah marjan bad ka shnong jong ngi, i don i khun ksiew iba pang jur bha bad ha ka por ba la pynkynriah na Umden PHC sha Nongpoh Civil Hospital, namar ka jingsniew palat jong ka surok u pipe jong u tyndong lyer (Oxygen) u la dkut .”Shwa ban shong shah thngan, ka Kong Bindas ka la iathuh ba ka la pan jingbit na ka ophis jong u Deputy Commisioner ka East Khasi Hills District hynrei na ka liang jong u DC ula phah pynban da ka jingpynshai ba pyntip ba ka Sorkar ka la mang ia ka skhim na ka bynta ban shna ia ka surok Nongpoh-Umden-Sonapur.“Haba nga pan jingbit ban shong shah thngan, ka ophis u DC ka phah pynban da ka jingpynshai ba ka Sorkar ka la mang ia ka skhim ban shna ia ka surok. Ngam kwah ia ka jingpynshai hynrei nga kwah ia ka jingai jingbit,” la iathuh ka Kong Bindas.","15 SNEM JOT KA SUROK NONGPOH-UMDEN-SONAPUR, HAKHMAT SECRETARIAT SHAH THNGAN KA KONG BINDAS SYIEM",https://batesitv.com/15-snem-jot-ka-surok-nongpoh-umden-sonapur-hakhmat-secretariat-shah-thngan-ka-kong-bindas-syiem/
"Ka Kong Bindas kaba la sdang ïa ka jingshah thngan ha ka por 12:00 baje mynsngi ha ka sngi Palei ka la ïathuh ba ka la sdang ban sngewthuh ïa ka jingtlot jong ka met ynda la poi ka por 9:00 baje mynmiet.Ka la ïathuh ba kat haduh ka por 9:00 baje mynmiet ki doktor kim pat shym la wan leh satia ïa ka Medical Checkup ban peit ïa ka jinglong jingman jong ka koit ka khiah jong ka Kong Bindas Syiem.“Ïa mynta hi kam pat don eiei kaba pynshitom bad kaba ktah ïa ka met jong nga, nga long hi kumne kumba nga long, ka don tang khyndiat ka jingtlot haba kam don ka bam (ha ka met) hynrei haduh mynta kam pat don ka jingshitom,” ka la ong.“Haba nga wan shah thngan, nga khlem mut ban shu pynlong kum ka drama. Nga wan ban shah thngan da kaba khuid bad ngan shah thngan hi ruh shisha,” la bynrap ka Kong Bindas.Ka la kyrpad ruh ïa ki paralok kiba leit ai mynsiem ïa ka ban ym rah jingbam ne bam jingbam hapoh ka dara ba ka shong shah thngan ha Parking Lot hajan ka ophis Addl. Secretariat, Shillong.",SDANG BAN KA JINGTLOT ÏA KA KONG BINDAS HADIEN 9 KYNTA,https://batesitv.com/sdang-ban-ka-jingtlot-ia-ka-kong-bindas-hadien-9-kynta/
"Ki Pulit ka Ribhoi ha ka sngi Balang ki la ioh ban pyllait im ia ki lai ngut ki rangbah na Ri-Bhoi kiba la shah rah bor ha ki runar ha ka jylla Assam katba ki dang thmu ban leit thied puh shilum JCB.Kine ki lai ngut ki la lait im lyngba ka jingujor jong ka Kong Kirit Dohtdong sha ki Pulit ka Ribhoi hynnin ka sngi Baar ba u kurim jong ka ryngkat ki ar ngut ki paralok jong u, ki la shah rahbor ha ki runar.Ka Kong Kirit Dohtdong na ka shnong Mawlang Ri-Bhoi ka la ujor sha ki Pulit ba u kurim u Bah Ïohborlang Kharsati ryngkat ki paralok ïa kiba la tip kyrteng kum u Kostarwell Shylla na Lumdaitkhla Bhoirymbong bad u Samsul Ali na Byrnihat ki la leit sha Guwahati ban leit thied puhshilum JCB, hynrei dei ha ka por 4:00 baje eiei janmiet ka la ïoh ka phone call na u kurim ba ma u bad ki paralok ki la shah rahbor ha ki runar bym lah ban ithuh bad dawa pisa haduh 7 lak tyngka ban pyllait biang ïa ki.Mar mar ki Pulit ka Ri-Bhoi mynta ka sngi Balang ha ka por 9:00 baje eiei mynstep ki la hiar sha Nalbari District, Assam hadien ba ka jaka pyni ba da u kurim jong ka Kong Kirit u don bad na ka liang ki Pulit ki la pyntip ruh sha ki Pulit jong ka Nalbari DistrictDei ha ka por kumba 3:30 baje noh phai sngi la ïoh jingtip lyngba u Officer Inchagre jong ka Mukulmua Police Station ba ki la ïoh ban kem ar ngut ki briew kiba suba ba ki dei kiba donkti ha ka jingrahbor  ba kynthup ïa u Samsul Hoque bad u Abdul Aziz kiba dei na Nalbari District, Assam ryngkat kawei ka kali Ignis rong Blue ka bym don registration number kaba ki la pyndonkam.Ha ka jingtohkit jong ki Pulit, u Samsul Hoque bad u Abdul Aziz ki la phla ba dei ki dei kiba donkti ban rahbor bad ki la ai ruh ïa u number phone jong uwei pat uba donkti ha kane ka kam.  Mar mar ki Pulit ki la buddien ïa u number phone hadien ba ka jaka ka pyni ba u don ha Tihu National Highway ha kaba ki la pyntip noh sha Tihu Police Station ban leh ïa kaba donkam.Hadien kumba katto katne por ki Pulit ki la ïoh jingtip ba ki lai ngut kiba la shah rahbor ki la kynthih najrong ka kali ba ki shah rahbor, hadien ba u runar ba ñiah ïa ka kali u la pynphai biang shadien ïa ka kali namar ka jingdon jong ki Pulit kiba la pynap shrip ha surok.Ki Pulit ki la rah noh ïa ki lai ngut sha thanat, hynrei ki runar ba la rahbor ki la ïoh ban phet krad na katei ka jaka bad ki Pulit ki bteng ban pynlong ia ka jingthwet kaba jur ban ïohkem ïa ki runar.",SHAH RAHBOR LAI NGUT KI RANGBAH NA RI-BHOI ÏOH PYLLAIT IM KI PULIT,https://batesitv.com/shah-rahbor-lai-ngut-ki-rangbah-na-ri-bhoi-ioh-pyllait-im-ki-pulit/
"ïa ka met jong ki ar ngut ki nongbylla tih dewïong na Ri Bhoi District, kiba la shah tep im ha ka jingtwa ka khyndew kaba la set sbak ïa ka krem tih dewïong ha Tinsuki, Assam la lap ha ka sngi Saitjaiñ hadien ka jingwad ïa ka met jong ki haduh khatsaw sngi kynthih.Kum ban pynkynmaw hangne, ki arngut ki nongbylla kiba la shah tep im ha ka jingtwa ka khyndew katba ki dang leit bylla ha ka krem dewïong ha Tinsokia, Asssam ki kynthup ïa u Phingal Umbah 24 snem na ka shnong Shnah Tyrkhang bad uwei pat la tip kyrteng kum u John Nongrum 39 snem na ka shnong Umsohlait ha kaba dang shen ki la ngat ha kane ka apot kat haduh ba ki la duh syndon ïa la ka jingim.Kane ka la jia ha ka 24 tarik u bnai baladep ha ka por kumba 12 baje mynsngi. ïa ka met jong ki arngut ki nongbylla la ïoh sei da ka jingtrei shitom jong ka kynhun National Disaster Response Force (NDRF) bad ka State Disaster Response Force (SDRF).Ha ka jingïakren bad u Superintendent of Police ka Ri Bhoi District u Jagpal Singh Dhanoa u la pynthikna ba la lap shisha ïa ka met jong ki ar ngut  bad haduh mynta ka met jong ki ka dang don sha sha ka jaka ba la twa khyndew bad ki bahaïing kin sa leit ban shimti ban wan kit noh sha la shnong.U la ong ruh ba ki bor Pulit ka Ri Bhoi kin sa ai jingïarap ban leit synran ïa ki bahaïing na ka bynta ban leit shimti ïa ka met jong ki ar ngut ki nongbylla khnang ban pynpoi shaduh sha ka shnong jong ki.Ha ka jingïakren bad kawei na ki bahaïing jong uba la ngat ha ka apot twa khyndew, ka Kong Olida Mukhim ka la ïathuh ba ki la ioh jingtip ba la lap ïa ka met jong ki ar ngut bad na ka liang ki bahaïing ki dang pynkhreh ban leit sha katei ka jaka na ka bynta ban shimti ïa ka met ba dang sah jong ki ar ngut ki lanot.Ka la ong ruh da ka jingïarap lem ki bor Pulit na Ri Bhoi ki kyrmen ban leit lang sha ka jaka ba la ïoh set ïa ka met khnang ban lah ban pynpoi suk ïa ka met ba dang sah jong ki ar ngut sha ka shnong kaba ki sah.",ÏOH SEI ÏA KA MET KI AR NGUT NA RI BHOI BA TWA KHYNDEW HA KREM DEWÏONG HA ASSAM,https://batesitv.com/ioh-sei-ia-ka-met-ki-ar-ngut-na-ri-bhoi-ba-twa-khyndew-ha-krem-dewiong-ha-assam/
"Shillong, Jylliew 09: Ka jingwan jong ki missionary sha kane ka thain shatei lam mih ngi kala long shisha kaba ai jingmyntoi shi katdei eh ia ki riew lum jong kane ka thain ha kiba bun ki liang. Haduh mynta mynne ruh ka jingnoh synniang jong ki ka dang iai bteng.Ka jingdon jong ka jingiasyllok ki salesian of Don Bosco ha ka jylla jong ngi ruh ka long ka jingtrei kam ba jar jar hynrei kaba iarap pat khamtam eh ia kiba duk ba rangli bad ka jingdon jong ki khynnah ba duna ha ki dkhot met.Ha u snem 1989 ka kynhun ki salesian of Don Bosco hadien ka jinglap ia ka jingdon bun ki khynnah jem shyieng hapoh ka shnong Mawlai kila seng noh ia ka Caring for Children with Disabilities kaba don shadien jong ka Theological College hapoh ka jingpeit u Rev Father CM Jose.Ha kaba iadei bad kane ka jingai dawai jem shyieng ki don ki doctor kiba la shu wan ban trei khlem jingsiew hynrei kila shu wan ban iarap ban ai jingsumar ia ki khynnah kiba don ka jingshitom bad ia kane ka medical camp la ju ynlong man u bnai kata ka sngi u Blei ha ka taiew ba nyngkong jong u bnai.Ia kane ka jaka ai dawai jem shyieng ka burom baroh ka leit sha kito kiba don ia ka mynsiem ban iarap bad khlem da jer kyrteng kila long kiba la kloi ban ai ka kti kamon bad ka kti kadiang ban pynlong ia kane ka jaka ai dawai ba kan long kumba ka long haduh mynta.Hadien ka jinglap ba ki dang don shibun ki long iing hapoh Mawlai kiba shu long pdeng ka jingduk bad ka jingkyrduh bad da ka mynsiem ban kyntiew ia ka pule puthi sha ki khynnah kiba wan na ki long iing baduk, ha u snem 2003 hapoh ka jingialam u Rev Father Mathew George kila seng noh sa ia ka skul na ka bynta ki khynnah baduk ba rangli khlem da don kam jingsiew ia kaba la tip kum ka Caring Literacy Programme, bad kane ka jaka ka don ha Sacred heart Boys Lower Primary skul ha Mawlai Phudmuri, Shillong.Ia kane ka skul haba ki khynnah skul ki wan kim donkam satia ban siew bai skul bad namar ba kam pat don ia la ka jong ka skul building, na ka liang ki father ki pynlong skul hadien ba la wai ki khynnah skul Lower Primary jong ka Sacred Heart, Mawlai.Ka Batesi TV kala ioh jingtip ba ki khynnah skul ynda kila dep ka jingpule na kane ka shlem ai jinghikai mynta hapoh ka jingpeit u Rev Father CM Jose ynda kila leit skul shawei ruh u iarap ban siew bai skul bad kyrshan ruh ia ki ha ka bai klas bad shibun bha kiba ioh kam ha ka jingim ka jong ki.Haba kylli ba naei ki ioh pisa ban kyrshan ia kine ki khynnah u Rev Father CM Jose u la iathuh ba u la ioh ia ka jingnoh synniang na ki para father, ki riew shimet bad kumjuh ruh kiba ha iing ha sem jong u.Ha kawei pat ka liang kala long shisha ka jingkyrkhu ba khraw na ka bynta ki paidbah kiba duk bad ba rangli kiba ym kot bor ban shna iing sha sem, hynrei da ka jinglong ba la kloi u Rev Father CM Jose u la lah ban iarap ia kiba duk ba suk da kaba pynshna iing ei ia 24 tylli ki long iing ha Nongkohlew.Ia kane ka dong ba shong basah kine ki 24 tylli ki long iing la jer kyrteng kum ka dong Don Bosco bad kane ka don mar pyrshah bad ka ranap lum ba jyrngam bha bad kane ka jaka long shisha kaba itynnad bha.Man kawei pa kawei ka long iing, na ka liang u Father ula ai ia ka pata ha ka kyrteng jong kine kiba ioh bynta bad kane ka shnong kala biang ruh halor ka jingdonkam ba man la ka sngi kum ka umbam umdih bad kumjuh ruh ka bording electric.Ban poi sha kane ka dong u Father u la hap ban pynlut ruh sa ban shna surok ka ban pynsuk ia ki paidbah ha ka leit ka wan, hynrei haba phai sha ki nongmih khmat kam shym la don satia kiba long la kloi ban iarap na ka bynta ka surok bad la shu leh beit na ka bor jong u Father.Ban pyntikna ba kine ki briew ba kin pyndonkam hok ia kine ki iing ba la pynshna u father Jose bad ka shnong kila iateh kular ba kine ki trai iing kim lah ban die noh ia ka jaka ne ia ka iing hynrei ban aiti biang sha u father Jose lada kim kwah sah shuh khnang ban ioh ai pateng sha kiwei de kiba donkam.",DA KI KAM BA JAR JAR ÏARAP KA SALESIAN OF DON BOSCO ÏA KIBA DUK BA KYRDUH,https://batesitv.com/da-ki-kam-ba-jar-jar-iarap-ka-salesian-of-don-bosco-ia-kiba-duk-ba-kyrduh/
"U MDC barim jong ka Mylliem Constituency u Bah Sounder Strong Cajee u la khladnoh ha Bethany Hospital, Shillong ha ka sngi U Blei.U Bah Sounder u dei u President barim jong ka Federation of Khasi-Jaiñtia and Garo People (FKJGP) bad uba don bynta ban seng ïa ka seng saiñpyrthei People’s Democratic Movement (PDM), kaba la jop 3 ngut ki MLA ha ka elekshon ka Ingdorbar Thawaiñ kaba la long ha u snem 1998.U dei u para jong u MLA bad MDC barim jong ka Mawlai Constituency u Bah Founder Strong Cajee bad u Pakhynnahduh jong u President ka Voice of the People Party (VPP) Bah Ardent Miller Basaïawmoit uba dei u MLA jong ka Nongkrem Constituency.U Bah Sounder u la ïakhun teng ïa ka elekshon MLA na South Shillong bad na Mawkyrwat Constituency ha ki snem ba ladep hynrei um shym la jop.Haba phah ïa u kyrwoh sngewlem, u President ka FKJGP u Bah Dundee C. Khongsit u ong ba ka FKJGP ka pynpaw ïa ka jingsngewsih kaba khraw halor ka jingkhladnoh kyndit jong u nongïalam barim ka FKJGP ba la pynkha ha u snem 1989.U la pynkynmaw ruh ïa u synñiang u bynhei jong u Bah Sounder bad ong ruh ba une u nongïalam ba la khladnoh u la rah bun tylli ki mat kiba ïadei bad ka jingrung kyrthep ki mynder bad u la pynbor ïa ki Autonomous District Councils (ADC) ban pynthikna ba ki bym dei ki riewlum kim dei satia ban ïoh trei ïa kino kino ki kam khlem da ïoh shwa ïa ka Trading License.“Ka jingkhladnoh jong u, ka la long ka jingduh kaba khraw ïa ka jaidbynriew Khasi baroh kawei,” ong u Bah Khongsit.Tang shu ïoh jingtip halor kane ka jingjia ba sngewsih, u MLA jong ka South Shillong Constituency Bah Sanbor Shullai u la phah ïa u kyrwoh sngewlem sha ka kurim bad sha ki khun jong u Bah Sounder ba U Blei Un pyntngen ïa ki ha kum kane ka por ba u lyoh badum u la tap ïa ka ing ka sem baroh kawei.U MLA ka Pynthorumkhrah Constituency Bah AL Hek u la pynpaw ïa ka jingsngewsih da kaba ong, “ka jingkhladnoh kyndit jong u ka la pynkynmaw ïa nga ïa kito ki sngi ba ngi la ïathir ïatai ban seng ïa ka Federation of Khasi Jaintia and Garo People, ka kynhun kaba peit ïa ka bha ka miat, ban ïada ïa ka hok jong ki trai jylla, Khasi, Jaintia bad Garo ka Jylla Meghalaya.”“U Bah Sounder u la long u President bad ma nga kum u General Secretary jong ka FKJGP, Central Body. Ngi la ïaid kylleng ki kyndong kynshrot jong ka jylla Meghalaya da kaba buh hakhmat ïa ka thong ban peit ïa ka bha ka miat, ban ïada ïa ka hok jong ki trai jylla ritpaid. Nga la ithuh ïa u la bun bun snem, u dei u briew uba bha bad uba la leh bun ki kam na ka bynta ki paidbah ka jylla Meghalaya,” la ong u Bah Hek.“Ngan ïaid kynmaw ieid ïa u Bah Sounder.  Nga duwai ruh na ka bynta jong phi Meban Donnam Saiborne bad Lapynhun Shisha Saiborne bad ïa kito kiba don ka jingïadei kaba jan bad u Bah Sounder,” la bynrap u Bah Hek.","KHLADNOH U BAH SOUNDER STRONG CAJEE, PHAH KYRWOH SNGEWLEM U BAH AL HEK, BAH SANBOR",https://batesitv.com/khladnoh-u-bah-sounder-strong-cajee-phah-kyrwoh-sngewlem-u-bah-al-hek-bah-sanbor/
"U Myntri Rangbah duh ka ri u Narendra Modi u la bam smai ha ka sngi u Blei ryngkat bad ki 72 ngut ki Myntri ha ka Sorkar khleh khaw lang jong ka National Democratic Alliance (NDA) ba la ialam da ka BJP.Ki 30 ngut ki dei kiba don hapoh ka kynhun Myntri, kumba 5 ngut pat ki dei Myntri ba ioh peit laitluid ia ki tnat treikam (Indipendent Charge) bad 36 ki dei ki Myntri Khynnah. Ia ka jingbate kam yn sa pynbna noh shen hapoh shi sngi ne ar sngi.U Modi, uba la dap 73 snem ka rta un sa ïalam ïa ka Sorkar khleh khaw lang ha ka samoi treikam kaba lai kata naduh u snem 2014 hadien ba u la pynkhllem ïa ka Sorkar United Progressive Alliance (UPA) ba ia lalam da ka Congress kaba la bat ia u lakam synshar la kumba 10 snem.U Modi un dei u un dei u Myntri Rangbahduh ban shimti haduh lai sien hadien u Jawaharlal Nehru uba la ïoh ban bam smai haduh lai sien lai wat kum u Myntri Rangbahduh ka ri.U Modi u la jop ïa ka elekshon Lok Sabha na Varanasi Constituency da kaba ïoh kumba 1.5 lak vote.Ha ka jingialang bam smai ba la pynlong ha Rashtrapati Bhavan ka President Droupadi Murmu ka la pyntian smai ïa u Modi bad ïa u Rajnath Singh, ia u Amit Shah.  Ka khubor ka iathuh ba u Nitin Gadkari ruh u la shah pyntian smai lang ha kane ka sngi kynthup ruh u JP Nadda, Shivraj Singh Chouhan, ka Nirmala Sitharaman, u S. Jaishankar, bad u Manohar Lal Khattar ki la shah pyntian smai lang ha kane ka sngi.Kiwei kiwei kiba la shah pyntian smai ki kynthup ïa u HD Kumaraswamy na ka Janata Dal (Secular), u Khattar, u Lalan Singh bad kiwei kiwei.Katba u Narendra Modi u dang pynkhreh ïa ka jingbam smai kum u Myntri Rangbahduh ka Ri ha ka sien kaba lai, ki jingïamutdur mano ban ïoh ïa ka shuki Myntri ka la jur bha mynta.Lada dei ban ïakren ïa ka jingïoh shuki Myntri na ki Jylla ka thaiñ Shatei Lam Mihngi, ha kane ka kynti ba mynta, imat tang lai ngut kin ïoh ïa ka shuki, kaba long jan mar shiteng na kaei kaba ïoh ha ka Sorkar Modi 2.0.Katkum ka khubor, u MP ka Lok Sabha na Dibrgarh, Assam u Sarbananda Sonowal, u MP ka Rajya Sabha bad u Press Advisor jong u Myntri Rangbah ka Assam Patriba Margherita, ki dei kiba la thikna ban ïoh ïa ka shuki Myntri.Nalor kine, u Kiren Rijiju, MP ka Lok Sabha na Arunachal Pradesh West, u lah ban shah kynthup lang ha ka kynhun Myntri bathymmai, ong ka khubor.Baroh kine ki MP ki la leit ïashim bynta ha ka jingkhot dihsha ha ïingsah jong u Modi shuwa ka jingïathaw Sorkar kaba la long mynta ka janmiet.","BAM SMAI U NARENDRA MODI BAD 72 NGUT KI MYNTRI, LAI NGUT ÏOH BAT SHUKI MYNTRI NA NORTH EAST",https://batesitv.com/bam-smai-u-narendra-modi-bad-72-ngut-ki-myntri-lai-ngut-ioh-bat-shuki-myntri-na-north-east/
"Ka Kong Bindas Syiem ha ka sngi U Blei ka la phah ia u kyrwoh sha ki tyndong skhor jong ka Sorkar Meghalaya Democratic Alliance (MDA) ba ialam da ka National Peoples Party (NPP) ba ka long kaba kloi ban weng noh ïa ka jingshah thngan kaba khlem pud sngi tang lada ka ioh ia ka jingkular da ka jingthoh na u Myntri Rangbah ka jylla Conrad K Sangma lane u Symbud Myntri Rangbah uba peit ia ka tnat PWD (Roads)  ban shna noh mardor ïa ka surok Nongpoh-Umden-Sonapur.Ha ka jingiakren bad ki lad pathai khubor ka Kong Syiem ka la ong, lada ka Sorkar ka kwah ba kan weng noh ïa ka jingshah thngan ba khlem pud sngi u Symbud Myntri Rangbah ba khmih ïa ka PWD Bah Prestone Tynsong lane u Myntri Rangbah Conrad K Sangma ki dei ban ai da ka jingkular da ka jingthoh ban pyntrei noh ïa kane ka surok kumba nga la dawaKa la ong ruh ba ka jingbym pdiang ïa ka jingkular jong u MLA ka Nongpoh Constituency u Bah Mayral Born Syiem bad na u Executive Engineer ka PWD (Roads) Nongpoh Division ka long ba ka kwah beit ba ka jingkular kaba tikna ka dei ban wan na ka kti jong u Symbud Myntri Rangbah ba khmih ia ka tnat PWD ne na u Myntri Rangbah.“Lada ngam ïoh ia ka jingkular da ka jingthoh na ka kti jong ki, ngan ym ngeit bad ngan ym pdiang da leilei ruh,” ka la ong.Kum ban shu pynkynmaw, ka Kong Bindas Syiem ka la sdang ia ka jingshah ia ka jingshah thngan ba khlem pud sngi ha ka 6 tarik mynta u bnai hakhmat ka khyrdop Main Secretariat.  Tang hapoh khyndiat kynta ki Pulit ki la ialam noh ia ka sha Parking Lot, kaba don hajan ka ophis Additional Secretariat, Shillong ban bteng ia ka jingshah thngan watla u Deputy Commisisoner ka East Khasi Hills District um shym la ai jingbit satia ban pynlong ia kane ka jingiakhih.Naduh ka sngi nyngkong, la sakhi ia ka jingtuid jong ki kynhun bapher bapher bad ki sengbhalang, kynthup ruh ia u MLA ka Nongpoh Constituency Bah Mayral Born Syiem ba la leit ai mynsiem ia ka Kong Bindas bad kyrpad ruh ia ka ban weng noh ia ka jingshah thnganHa ka miet shiteng synnia ka sngi Saitjaiñ, ki Pulit ba la lamkhmat da u Superintendent of Police ka East Khasi Hills u Rituraj Ravi ki la leit sha ka jaka shah thngan jong ka Kong Binda da ka jingthmu ban rah ia ka da ka bor da kaba aidaw ban leit leh ia ka Medical Checkup.Ia kane ka jingthmu jong ki Pulit la pynpulom noh da ka jingtuklar jong ki paidbah kiba synran ia ka Kong Bindas ha kane ka jingshah thngan.",KLOI KA KONG BINDAS BAN WENG KA JINGSHAH THNGAN TANG LADA ÏOH JINGKULAR NA U CM NE MYNTRI PWD,https://batesitv.com/kloi-ka-kong-bindas-ban-weng-ka-jingshah-thngan-tang-lada-ioh-jingkular-na-u-cm-ne-myntri-pwd/
"Uwei u nongñiah trok u la shah pynïap dusmon ha ka shnong Mukhla Umsuwe, West Jaiñtia Hills District kaba don mar pyrshah bad ka Petrol Pump.Ïa ka met jong u nongñiah trok la don ïa ki dak ki shin ba shah dung ha ki bynta jong ka khlieh bad ha kiwei de ki bynta jong ka met la lap na kawei ka khlaw ha ki bynta ka Ladmukhla Umsuwe mar pyrshah bad ka Pnar Service Station.Ki Pulit hadien ba la ïoh jingtip ki la leit ban shimti na ka bynta ban pynkit noh ïa ka met ïap sha Jowai Civil Hospital, ban ïoh leh ïa kaba donkam.Ha ka jingwad bniah la tip kyrteng ïa une uba la shah pynïap kum u Bah Sambun Dkhar uba ñiah ïa ka trok kaba don ïa u nombar NL-01AC-6175.U Bah Sambun Dkhar u la shah kem teng ha ki Pulit halor ka jingkynnoh ba u dei uba donkti ban pynïap briew ha u snem 2023.","SHAH PYNÏAP DUSMON U NONGÑIAH TROK HA LADMUKHLA UMSUWE, WJH",https://batesitv.com/shah-pyniap-dusmon-u-nongniah-trok-ha-ladmukhla-umsuwe-wjh/
": U MLA ka Congress na Gambegre u Saleng A. Sangma uba la shah jied dang shen kum u MP ka Lok Sabha un sa resaiñ kum u MLA ha ka Lah Sngi U Blei mynta ka taiew.U Saleng u la shah jied kum u MP ba thymmai ka Tura Parliamentary Constituency hadien ba u la jop pyrshah ïa ka Sitting MP ka Agatha Sangma kaba long ka kyrtong jong ka NPP.Katkum ka riti synshar jong ka ri, u nongmihkhmat paidbah um lah ban bat ïa ka kam kum u MP bad u MLA ha kajuh ka por.Hadien ka jingresaiñ jong u Saleng kum u MLA, kan sa don ka elekshon shiteng samoi ha Gambegre Constituency.Ka Congress kaba la jop 5 ngut ki MLA ha ka elekshon sha ka Ingdorbar Thawaiñ ka Jylla ha u snem 2023 mynta ka don sa tang saw ngut ki MLA ha ka Ingdorbar Thawaiñ ka Jylla kaba don 60 ngut ki dkhot.",YN RESAIÑ NOH U SALENG SANGMA KUM U MLA KA GAMBEGRE CONSTITUENCY,https://batesitv.com/yn-resain-noh-u-saleng-sangma-kum-u-mla-ka-gambegre-constituency/
"Hapdeng ka jingtlot jong ka met, ka Kong Bindas Syiem ka la kyntait banl leit sha Hospital hadien ba ka la shong shah thngan khlem pud mynta la san sngi kynthih ban dwa ia ka Sorkar Jylla ba kan shna pynbha ia ka surok Nongpoh-Umden-Sonapur.Ha ka nohphai sngi jong ka Lah Sngi u Blei mynta ka taiew, la sakhi ba ki doktor bad ki nongtrei ka tnat ka koit ka khiah lem bad ki bor synshar jong ka East Khasi Hils District ki la wanrah lypa ia ka kali Ambulance ban pynkit noh ia ka Kong Binda sha Hospital, hadien ba ki doktor kiba la eksamin ki la shem ba ka Blood Pressue ha ka met jong ka Kong Bindas ka la hiar bha.Ki doktor ki la iathuh ba ka Kong Bindas Syiem ka la kyntait ban leit sha Hospital wat hadien ba ki la shem ba ka met jong ka, ka la tlot shaba palat.Ka Kong Bindas ka la wah ruh hakhmat ka ïing sher dara ba ka shong shah thngan khlem pud sngi ha Parking Lot kaba don markhap bad ka opphis Additional Secretariat ia ka jingthoh kaba ong,","HIAR KA BP KA KONG BINDAS SYIEM, KYNTAIT ÏA KA JINGKHROH KI DOKTOR BAN LEIT SHA HOSPITAL",https://batesitv.com/hiar-ka-bp-ka-kong-bindas-syiem-kyntait-ia-ka-jingkhroh-ki-doktor-ban-leit-sha-hospital/
"U MLA jong ka Mawhati Constituency Bah Charles Marngar uba dei u ha ka Lah Sngi u Blei u la leit jngoh ia ka Kong Bindas Syiem, ka nongshong shnong jong ka shnong Mawlong Nongtluh, Ribhoi District kaba dang bteng ia ka jingshah thngan kaba khlem pud sngi ha Parking Lot kaba don markhap bad ka ophis Additional Secretariat, ha Shillong.Ka Kong Bindas Syiem ka la sdang ia ka jingshah thngan ba khlem pud sngi naduh ka por 12:30 baje mynsngi ka 6 tarik mynta u bnai ban pyrshah ia ka jingbym shna pynbha ka Sorkar ia ka surok Nongpoh-Umden-Sonapur kaba la pynsuhsat haduh katta katta ia ka leit ka wan jong ki paidbah ha ka leit ka wan, ha ka rah ka rong bad khamtam eh ia ki bapang ba shitom.Ha ka jingiakren bad ki lad pathai khubor u Bah Charles Marngar u la ong ba u Symbud Myntri Rangbah ka Jylla u Bah Prestone Tynsong uba khmih ia ka tnat PWD (Roads) da lade hi u la kren ban shna pynbha noh ia ka surok Nongpoh-Umden-Sonapur hynrei haduh mynta kane ka jingkular ka shu sahteng khlem da poi shaei shaei ruh.U la iathuh ba ka jingslem ban wan jngoh ia ka Kong Bindas ka long namarba u bunkam ha kaba iadei bad ka jingwanrah ia ka met jong ki arngut ki nongbylla tih dewiong na Ribhoi kiba la khladnoh ha ka jingtwa khyndew ha ka krem tih dewiong ha Tinsukia Assam.“Kum uwei na ki nongmihkhmat na Ribhoi ngam lah ban shu sngap, namar ban shim kata ia kane ka rai ban shong shah thngan kam dei ka kam kaba suk,” u la ong bad bynrap ba ka jingshah thngan ka Kong Bindas ka dei ka rai rangbah ym tang na ka bynta ialade hynrei na ka bynta ki paidbah babun balang jong ka them Ribhoi.Haba kylli, u la ong, “ka don ka jingkthang mynsiem kumba long ine i kong lada ki jingkular kim long kam namarba na ka liang jong u Myntri uba peit ia ka tnat PWD u la kren bad pynbang hi da lade, hynrei katkum ka jinglap ka jingshem pat kam long kam.”“Ia ka jingsahdien ngim lah ban len jong kane ka surok da ki phew snem ba ngin iakren tang hapoh ka Nongpoh Constituency, hynrei wat ha ka Constituency jong nga (Mawhati Constituency) peit ka surok Mawrong ka jingjot ka bym long shuh ban iakren.  Naduh ki bnai tlang ki la kular ban leh, hynrei haduh mynta kim pat leh eiei. Ka surok Umtrai, u Myntri ba peit ia ka tnat PWD ha u snem baladep u la phah ia u Engineer bad la leh nadong shadong la thew la woh bad la leh ia ka Estimate hynrei haduh mynta ym pat leh eiei.  Dang ha kine ki khyndiat sngi, ki paidbah ha ka Constituency jong nga, ki phah ia ki dur ki dar ba ki kali ki kylla khongpong,” la iathuh u Bah Marngar.“Ia ki jingdonkam hapoh ka Constituency ngi ladep pynsngew sha ka Sorkar, hynrei ban jubab ia kane lehse kaei ka jingeh jong ka sorkar lada dei ia ka surok ngi kwah ba ka tnat PWD kan jubab bad kiwei kiwei ki tnat ruh kin jubab.  Lada iakren, ki jingkular ha ka por elekshon ki jingkular kiba heh bad kiba khraw hynrei hadien ka elekshon kham niar ban iohi ban jia ia kaei kaba la kular,” u la ong.","TANG HA KA POR ELEKSHON KI JINGKULAR KIBA HEH, SANGAH U MLA MAWHATI ÏA KA SORKAR",https://batesitv.com/tang-ha-ka-por-elekshon-ki-jingkular-kiba-heh-sangah-u-mla-mawhati-ia-ka-sorkar/
"Ki dkhot ka Hynniewtrep Youths Council ha ka sngi Palei ki la pynpait ïa ka tala ba la teh kynjri ïa khyrdop jong ka paiñkhana paidbah kaba don ha Parking Lot hajan ka ophis Additional Secretariat, Shillong.Kane ka paiñkhana paidbah ka dei kaba la peit bad pynïaid da ka Sulabh International hadien ba la shna lyngba ka Corporate Social Responsibility Scheme jong ka Antrix Corporation Ltd na Bangalore kaba dei ka shnat treikam jong ka Sorkar.La lap ba ïa kane ka paiñkhana ka la khang tala shwa ka por ba ka Kong Bindas Syiemlieh kan poi ban shong shah thngan ha Parking Lot.Ïa ka tala jong ka paiñkhana la pynpait ha ka por kumba 8:45 baje mynmiet khnang ba ka Kong Syiemlieh kan ïoh ban pyndonkam na ka bynta ban leit pynjhieh bad ban leit paiñkhana katba ka dang shong shah thngan ha Parking Lot.",PYNPAIT KA HYC ÏA KA TALA KA PAIÑKHANA HAJAN ADDL. SECRETARIAT,https://batesitv.com/pynpait-ka-hyc-ia-ka-tala-ka-painkhana-hajan-addl-secretariat/
"Ki kynhun bapher bapher kiba la leit ban ai mynsiem ha ka sngi Palei ïa ka Kong Bindas Syiem kaba la shong shah thngan ha Parking Lot hajan ka ophis Additional Secretariat, Shillong ki la takraiñ tyngeh ïa ka Sorkar Meghalaya Democratic Alliance (MDA) ba la ïalam da ka National Peoples Party (NPP) kaba la leh meinah bad leh matlah ïa ka jingjot rathai jong ka surok Nongpoh-Umden-Sonapur.U President ka HYC Bah Roy Kupar Synrem ha ka jingïakren bad ki lad pathai khubor u la ong, “kaba sngewsih ka long ba ïa kane ka surok kaba jngai kumba 58.16 kilomitar la shu ieh bein mynta da ki phew snem. Ka long kaba sngewsih ban tip ba na ki san snem sha ki san snem ki ban sa wan ki nongmihkhmat ki ïai kular bad ki ïai kren ïa ki ktien pynbiej ïa ki nongshong shnong jong ka Nongpoh Constituency.  Lymda dei ba i Kong Bindas i mih shakhmat ban shah thngan sha Shillong ban pynbor ïa ka Sorkar ban shna ïa ka surok Nongpoh-Umden-Sonapur namar bun tylli ki shnong kiba shaniah ïa kane ka surok.”“Ngi la ïoh jingtip ba ki don ki briew kiba shitom jur ha ka thaiñ ha kaba kim long shuh ban kit ha ki kali sha Nongpoh bad sha Shillong namar ka jingsniew shaba palat jong ka surok bad la shu hap ban shu kit ïa ki sha ki Hospital kiba don ha Assam,” u la ong bad bynrap, “don ruh ki khep ba ki nongshong shnong ki hap ban mad ïa ki jingjia kiba sngewsih namarba ka kali kaba ki shong ka jynjar ban pynpoi wat ha ki jaka ai jingsumar.”“Phim dei ban sngewdiaw bad ban duh mynsiem namarba ka HYC, kan don ryngkat ha syndah jong kane ka jingïaleh jong phi,” la ai mynsiem u President ka HYC ïa ka Kong Syiem.Haba kynthoh ïa ka Sorkar u la ong, ‘lah biang katto ka jingthok jingshukor jong phi na kawei ka por sha kawei ka por da kaba pynbiej ïa ki nongshong shnong ba luilui.  Khatsan tylli ki snem phi la pynbiej ba yn shna noh ïa kane ka surok hynrei katkum ka jingïoh jingtip ba ngi ïoh wat ki kot ki sla kiba paw ka long ba wat tang ïa ka pisa ruh ym pat mang na ka bynta ban shna ïa kane ka surok. Ka jingkylli, ka long ba kaei kata ka jingkular jong phi.  Phi ïoh aiu da kaba shu thok ïa ki paidbah, katba tang ka pisa ym shym la mang.  Ngi pynrem jur ïa kum kine ki nongmihkhmat, ngi pynrem jur ïa ka sorkar ka bym sngap ïa ka jingud jingnam jong u paidbah.U President ka Hynñiewtrep Integrated Territorial Organisation (HITO) Bah Donbok Dkhar ula ong, “ngi kyntu ïa ka Sorkar  hapoh ka jingïalam jong u Conrad K. Sangma ba un shim ïa kane ka sienjam kaba kyrpang. Kano kano ka ishu kaba la dawa da ki nongthep vote dei ban pynbiang.  Mynta ki dang wan shong hangne, peit ïoh ba kan poi ka por ba kin wan shong ha khyrdop iing jong phi.”“Ngi kyntu ïa ka Sorkar ba kam dei shuh ban dang pynjrong ïoh ba ka ding kan nang klang.  Ngi kyntu ïa u MLA (Nongpoh Constituency) ba un buddien lem ïa kane ka kam. Ngi kyntu ïa ka Sorkar ban klet noh ïa ka jingsngew politik hynrei sdang noh ïa ka lynti kaba phi dei ban ïarap,” ula ong.U Working President ka Khun Hynñiewtrep National Awakening Movement (KHNAM) Bah Thomas Passah u la ong, “ngi hap ban kylli ïa u Myntri Rangbah, lada ka long kumne la 15 snem ïa ka Road Tax la shu shim kai.”“Phim dei ban sngew marwei, ngi don lang ban kyrshan ïa phi nadien ha kane ka jingïaid lynti jong phi. Ngi bun ki shynrang ngi duna ki rangbah. Marwei i mih ban kren bad ban pynsngew ïa ka jingeh jong kiba bun balang.  Ka surok kam dei tang ha phyllaw iing jong i hynrei ïa ka shnong baroh kawei,” ula ong.“Ngin peit kai haduh katno sngi ba ka Sorkar kan pynshong ïa ine i kong ha surok. Ngin peitkai haduh katno ka Sorkar ka don ïa u dohnud maw. Ngi khmihlynti ba kane ka sienjam ba i kong Bindas i la shim, khamtam na Ribhoi in ïoh ïa ka jingkyrshan ha ka jingïaid lynti marwei,” u la ong.U Finance Secretary jong ka State Executive Committee ka Voice of the People Party (VPP) Bah Danny Langstieh u la ong, “ha ka riti synshar jong ka ri India hapoh ka Article 19 (1) A, B ka shah ïano ïano ruh ban pynlong jingïakhih da ka jingjaijai khlem rah atiar.”“La 15 snem ka la ïaid khlem shna ïa ka surok (Nongpoh-Umden-Sonapur), hynrei, dang mynta katto katne sngi, baroh ngi tip ba ka khang ka surok MES bad ka surok Goraline. Kato ka surok hapoh sor ka dei kaba dang bha hynrei ki shna pynheh na ka daw aiu ngim tip. Hynrei kine ki surok, ngam tharai ba kan sniew kumba ka long ka surok ha Umden kat haduh ba ki kali  Fou Wheel ki ïaid,” la kynthoh u Bah Langstieh.“Ha ki sngi ki ban wan, lada jia kano kano ka jingjia ba sngewsih mano ban kitkhieh. Kan kitkhlieh ka Sorkar? la buh jingkylli une u nongïalam ka VPP.“Ngi kyrpad ïa u Deputy Commissioner ba un ai jingbit ïa i (Kong Bindas) ba in pynlong ïa ka jingïakhih pyrshah hapoh ka Article 19 (1) a, b jong ka riti synshar ka ri,” u la ong.Ki nongshong shnong ki ïathuh ba ka kham jan ïa ki paidbah ban pynkit ïa ki nongpang na ka shnong Marmaiñ sha Assam bad ïa kaba leit kit sha Nongpoh bad sha Shillong.",BA LEH MATLAH ÏA KA SUROK NONGPOH-UMDEN-SONAPUR TAKRAIÑ KI KYNHUN ÏA KA SORKAR MDA,https://batesitv.com/ba-leh-matlah-ia-ka-surok-nongpoh-umden-sonapur-takrain-ki-kynhun-ia-ka-sorkar-mda/
"U Chief executive Officer (CEO) ka Shillong Municipal Board (SMB) ha sngi Thohdieng u la ujor da ka ejahar pyrshah ïa ki briew kiba donkti ban lum pisa beaiñ ha ka kyrteng jong ki nongdie madan.Ha ka ujor ba la phah sha u Superintendent of Police ka East Khasi Hills u Rituraj Ravi, u CEO u la ong, “ngi la ïoh jingtip ba ki la don ki briew bym lah ban ithuh kiba la lum pisa da ka receipt kaba thok ha ka kyrteng jong ka SMB, na kiba shong dukan ha madan, ha kaba ka Town Vending Committee (TVC) lyngba kane ka ophis mynta ka la leh katkum ki kyndon jong ka Meghalaya Street Vending (Protection of Livelihood and Regulation of Street Vending), Scheme 2023.’“Kum ka jingpyntip sha phi, kam shym la don kano kano ka Registration Fee kaba la shim da ka TVC. Na ka liang ka ophis ka la ïohpdiang ïa ka jingujor na ka Meghalaya & Greater Shillong Progressive Hawkers & Street Vendors Association (MGSPHSVA),” ong u CEO.",UJOR U CEO KA SMB BA LUM PISA BE-AIÑ KI RUNAR NA KI NONGDIE MADAN,https://batesitv.com/ujor-u-ceo-ka-smb-ba-lum-pisa-be-ain-ki-runar-na-ki-nongdie-madan/
"U MP ba thymmai ka Tura Parliamentary Constituency u Saleng A. Sangma na ka Indian National Congress (INC) ha ka sngi Palei u la leit ban ïakynduh ïa u President jong ka All India Congress Committee (AICC) u Mallikarjun Kharge ha nongbah Delhi ban ai khublei ïa u.Ha ka jingïaid lynti rta ha ka saiñ pyrthei u Saleng A Sangma uba la kynjoh mynta la 45 snem u la jop nyngkong ïa ka ilekshon MLA ha u snem 2008 na ka Congress na Dalamgiri, ka Constiuency barim.Ha ka ilekshon 2013 u la shah pynduh tiket bad u la ïakhun kum u kyrtong shimet bad u la jop biang kum u MLA Gambegre, ha u snem 2018 u la jop biang kum u MLA na ka Nationalist Congress Party (NCP) bad u snem 2023, hadien ba kam don shuh ka NCP ha Meghalaya u la pynïasoh biang bad ka party Congress.Ha kane ka MLA ilekshon 2023, ha Garo Hills la jop sa tang ma u marwei kum u MLA na ka party Congress, kum ka party ka la pynïeng ïa u kum u kyrtong MP ban ïakhun na Tura Parliamentary Seat bad ha kane ka jngïakhun u la pynrem ïa ka Agatha K Sangma kaba long ka Sitting MP ba la mihkhmat la lai sien kynthih ia ka Tura.",LEIT IAKYNDUH U SALENG ÏA U NONGÏALAM KA CONGRESS HA NONGBAH DELHI,https://batesitv.com/leit-iakynduh-u-saleng-ia-u-nongialam-ka-congress-ha-nongbah-delhi/
": Ka tnat Social Welfare ka sorkar jylla Meghalaya ha ka jingïatreilang bad ka Home (Police) bad ki bor pynïaid District jong ka East Khasi Hills District, ki la pynlong ïa ka jingïalang ïa syllok halor ka jingïakhun pyrshah ïa ka jingjyllei jong u Drok ha kaba ha kane ka jingïalang ka la don ruh ka jingthaw ïa ki Village Defence Party (VDP) ha ka jingïadonlang ruh ki MLA bad ki MDC bad ki Dorbar Shnong jong ka Greater Shillong Area kaba la pynlong hapoh State Convention Centre, Shillong.Haba pynïaid ïa ka jingïalang u Myntri ka tnat Social Welfare u Bah Paul Lyngdoh, u la khot ïa ka jingïatreilang jong ki nongshong shnong ha ka ban ïakhun pyrshah ïa ka jingkynrei jong u drok. U la banjur halor ka jingdonkam ban pynim bad ban thaw thymmai ïa ki Village Defence Party (VDP) naba ki dei ka nongrim ba kin peit bad ban khang lad ïa ki kam beaiñ hapoh ki kam shnong.Na ka liang u Myntri u la kyntu ïa kiba ïashim bynta ba kim dei ban ngeit ïa ki khubor ba la pynmih hapoh ki social media hynrei ba kin donkti ban wanrah ka jingkylla hapoh ka imlang sahlang. U la kyntu ruh ïa ki nongshong shnong ïa ka jingdonkam ban wanrah ïa ka sawdong sawkun kaba bha khamtam ïa ki khynnah bad ki samla pule.Ha kane ka jingïalang la donlang u Bah Vivek Syiem, Spl. Superintendent of Police (CID), Meghalaya uba la batai halor ki kam ba la shim da ki Village Defence Party ha ka ban ïakhun pyrshah ïa u drok. Katba Dr. Bethabra Decruse, Project Director Meghalaya AIDS Control society ha ka jingpynshai ka la batai halor ka Harm Reduction Programme for People Who Inject Drugs (PWID).Kane ka prokram ka dei ruh kum ka jingsdang jong ka prokram Drug Reduction Elimination & Action Mission (DREAM) kaba la pyllait paidbah ha u bnai Jylliew jong u snem 2023 kaba la thmu ban pynlong ïa ka jylla kaba lait na ka jingpyndonkam ïa u drok.Ha kane ka jingïalang la donlang u Shakil P. Ahammed, Additional Chief Secretary, u Sampath Kumar, Principal Secretary, Social Welfare Department, u Bah I. W. Ingty, Secretary, Social Welfare, ka kong Idashisha Nongrang, Director General of Police, Meghalaya nalor kiwei pat.U Myntri ka tnat Social Welfare Bah Paul Lyngdoh u la ong, “mgi la pyrshang ban ithuh ïa ki katto katne ki jaka kiba donkam ban shimkhia ha kaba ïa kane la lah ban leh da ka jingkyrshan jong kiba bun ki dorbar shnong.”U la ong ha ka jingïalang bad ki 76 tylli ki dorbar shnong jong ka nongbah Shillong la rai ban sdang shwa ia ka jingkynrei ka jingpyndonkam ïa u drok.“Kumta ha kane ka jingïalang kaba la sdang mynta ka sngi la ïa rai ban thaw ïa ki Village Defence Parties (VDP), kiba long kiba biang bha ban ïakhun ïa kine ki kam runar kiba la sdang ban kynrei sha ki thaiñ nongkyndong kaba la sdang ban saphriang bad ha kane ka jingïalang la rai ba kiba bun ki dorbar shnong kin sdang ban pynkhreh ba thaw ïa ki VDP,” ong u Myntri.U la ong ba ha kaba sdang yn hap ban khmih bniah biang ïa ki kyndon kiba bun kiba la thaw ha u snem 2008, kumta ka la long kaba donkam ban pynthymmai biang ïa ki kyndon kaba long katkum ka jinglong jingman kaba mynta.“Ngi la shim ïa ki jingai jingmut jong ki dorbar shnong bad la buh por kumba 3 taïew haduh shibnai eiei ha kaba kin sa aiti ïa kiba bun ki jingtyrwa na ka bynta ban wanrah ïa ki jingpynthymmai kiba la mynjur, bad hadien kane kiba bun ki dorbar shnong kin sdang ban thaw ïa ki VDP, ki ban ïarap ïa ki pulit bad kumjuh ruh ïa ka sorkar ha ka ban ïakhun pyrshah ïa ka jingpyndonkam bakla ïa u drok naduh ki shnong.“Ngi la rai ruh ba ki kopi jong ki aiñ kum ka PIT NDPS yn sa sam sha kine ki dorbar shnong bad ngin sa shim ïa ki jingai jingmut jong ki khnang ban lah ban pynbha ïa kine ki aiñ bad ki kyndon,” ong u Myntri ka tnat Social Welfare.U la ong ruh ba la shim ka rai ban jied ïa ki nongmihkhmat ba kynthup ïa ki MLA bad MDC jong baroh kawei ka jylla ha kaba kan don ka jingïasyllok ha kaba yn lah ban pyntreikam bha ïa ka DREAM project.","NA SHILLONG YN SDANG KA SORKAR BAN IAKHUN THMA ÏA U DROK, YN PYNKHLAÏN ÏA KI VDP",https://batesitv.com/na-shillong-yn-sdang-ka-sorkar-ban-iakhun-thma-ia-u-drok-yn-pynkhlain-ia-ki-vdp/
"Ka Kong Bindas Syiem ka longkmie na ka shnong Mawlong Nongtluh Ribhoi district kaba la don lai ngut ki khun, ka la pyneh beit triang ban weng noh ïa ka jingshah thngan kaba khlem pud sngi wat hadien ba u Executive Engineer ka tnat PWD (Roads) Nongpoh Division u la wan pynshai ha kaba ïadei bad ka jingkular jong ka Sorkar Jylla ban shna noh ïa ka surok Nongpoh-Umden-Sonapur.Ha ka nongphai sngi ka sngi Thohdieng u Executive Engineer ka tnat PWD (Roads) Nongpoh Division da lade hi u la wan poi ha ka jaka shong shah thngan ka Kong Bindas Syiem ha Parking Lot, kaba don markhap bad ka ophis Additional Secretariat, Shillong.U Executive Engineer ka tnat PWD (Roads) Nongpoh Division u la pynshai ha ka Kong Bindas ba ka Sorkar ka la pynkhreh ïa ka Detailed Project Report ha kaba ïadei bad ka jingpynkhreh na ka bynta ban shna ïa ka surok Nongpoh-Umden-Sonapur.Hynrei ka Kong Bindas ka la pyneh beit triang da kaba ong, “ngan ym lah ban shu sangeh noh ïa ka jingshah thngan kumba nga ladep rai katba ngam pat ïoh ïa ka jingkular kaba biang na ka Sorkar ka ban pynthikna ba kan mang pisa na ka bynta ban shna noh ïa ka surok.”Watla u Executive Engineer u la pynshai ba ka mang tyngka na ka bynta ban shna ïa ka surok yn sa ïoh, hynrei ka Kong Bindas ka la pynphai ktien da kaba ong, “nga la thait ban sngap ïa ka jingong ban sa ïoh shi ban sa ïoh. Kata ka dei ka jingshisha namarba da ki phew snem ngin sa ïoh beit, ïai shah beit. Kata ka kyntien ïaishah, kata ka kyntien ïai ap, na ka liang jong nga, ka la kdang nga la ngiah. Katba ngam pat ïoh ïa ka jingkular kaba thikna na ka liang jong nga ngan ym pat weng daleilei ruh em ïa ka jingshah thngan jong nga.”U la pynpaw ruh ha ka Kong Bindas ba ynda ka tnat PWD (Road) ka la ïoh ïa ka jingmynjur un sa wan biang sha Shillong ban pyni ha ka khnang ba kan weng noh ïa ka jingshah thngan kaba ktah ïa ka koit ka khiah jong ka kum ka kynthei.Hynrei ka Kong Bindas ka la phai ktien, “ym leilei Sir, na ka bynta ka jingbit jingbiang jong u paidbah, na ka bynta ka jingmyntoi jong u paidbah bad na ka bynta ka hok jong u paidbah, ym leilei, kumba nga ong lada ngan ïap hangne ruh ym leilei, kumba nga kwah ban ïoh ïa ka hok jong u paidbah.”Ha ka jingïakren bad ki lad pathai khubor u Executive Engineer ka tnat PWD (Roads) Nongpoh Division u la ïathuh katkum ka jingong jong u Bah Prestone Tynsong uba long u Symbud Myntri Rangbah uba khmih ïa ka tnat PWD (Roads) ha shwa ka elekshon Lok Sabha ka treikam noh ka Model Code of Conduct (MCC) ka jingthmu ban shna ïa ka surok Nongpoh-Umden-Sonapur ka sahkut noh.“Ïa ki kot ki sla ba ngi la ai ka la biang hynrei mynta ka shong sa tang ha ka jingai jingmynjur,” u la ong.Shwa kane, hadien ba ka jingshah thngan jong ka Kong Bindas Syiem ka la kynjoh palat ïa ka 24 kynta ki doktor bad nos ki la poi ha ka jaka shah thngan ban thew ïa ka Blood Pressure bad ban peit thuh ïa ka jinglong jingman jong ka met jong ka Kong Bindas.Ka Kong Bindas ka la sdang ïa ka jingshah thngan kaba khlem pud sngi naduh ka por 12:30 baje mynsngi ha ka sngi Palei  bad kaba dang bteng kat haduh mynta ba la thoh ïa kane ka khubor ha ka por 10:00 baje mynmiet sngi Thohdieng.Bun ki kynhun sengbhalang na them Ribhoi ki la wan sha nongbah Shillong ban leit ai mynsiem ïa ka Kong Bindas ha kane ka jingdawa ban dawa ïa ka Sorkar ba kan thaw ïa ki lad ki lynti ban pynïoh ïa ka mang pisa na ka bynta ban shna noh ïa ka surok Nongpoh-Umden-Sonapur.","HA JAKA SHAH THNGAN KA KONG BINDAS WAN POI U EE PWD (ROADS) NONGPOH DIVISION, KYNTAIT BAN WENG KA JINGSHAH THNGAN",https://batesitv.com/ha-jaka-shah-thngan-ka-kong-bindas-wan-poi-u-ee-pwd-roads-nongpoh-division-kyntait-ban-weng-ka-jingshah-thngan/
"U Nongïalam ka Voice of the People Party (VPP) u Bah Ardent Miller Basaïawmoit u la kyntu ïa u Myntri Rangbah ka jylla Assam u Himanta Biswa Sarma ban peit shwa ïa ka kper jong la jong kaba don shadien ïing ha shwa ba un tuklar bad ki kam jong ka jylla Meghalaya.Haba pynrem ïa ka jingkren jong u Sarma ba dei na ka daw jong ka niam kaba la treikam hapoh ka jylla Meghalaya ba ka la wanrah ka jingrem jong ka NDA ha ka Lok Sabha ilekshon kaba dang shudep, u Bah Basaïawmoit u la ong, “Kane ka dei ka khubor kaba nga kwah ban phah sha u Himanta Biswa Sarma, uba dei u Myntri Rangbah ka jylla Assam, uba la ju mlien ban kren ïa ka bym dei bad kaba bakla ba u dei ban peit shwa ïa la ka jong ka kam bad ruh ba un sumar bha ïa la ka jong ka kper jong u kaba don sha lyndet ïing. Um don hok ban tuklar ïa ki kam jong ka jylla Meghalaya ha kaba ïadei bad kane ka parliamentary election kaba dang shudep.”“Hapoh ka ri kaba synshar paidbah kum ka India, ki paidbah ka Meghalaya ki don ka hok ban jied ïa uno uno u briew katba u dang dei u nongshong shnong jong ka ri India bad uba long uba bit dor ban long u kyrtong. Ki nongshong shnong ka Meghalaya kim dei shuh kiba dang kyllung ha ka jingmut jingpyrkhat, bad ki tip bha ïa ki agenda bad ki mat treikam jong ki seng saiñ pyrthei ba kin shim bynta ha kane ka election. Bad kum ki nongshong shnong jong kane ka ri kaba synshar paidbah ngi don ka hok ban jied ïa kano kano ka party kaba ngi kwah,” u la bynrap.Haba ong ba ki Balang hapoh ka jylla Meghalaya kim ju donkti hapoh ki kam saiñ pyrthei, u Bah Basaïawmoit u la ong, “Kum ka kynhun ne ki shnong ngin jied ïa ka party ne u kyrtong kiba ngeit hapoh ka riti synshar jong ka ri India, kiba burom ïa ki kyndon jong ka riti synshar jong ka ri India, kiba ngeit ha ka jingngeit niam kaba laitluid bad ka party kaba ïada ïa ka bha ka miat jong ki kynhun rit paid. Namar kata phim lah ban khmih lynti ba kum ki khristan, ban vote ne jied ïa u ne ka briew, kiba dei na ka party kiba ïeng pyrshah ïa ka riti dustur jong ka ri India, kiba long ka daw jong ka jingma ïa ki rit paid jong ka ri bad kane ka dei ka hok jong baroh ki nongshong ban shim ka rai.”“Namar kata nga pynrem jur ïa kane ka jingkren jong u Sarma kaba ym don ka jingshisha, kaba khlem nongrim bad kaba long pyrshah niam. Ka jingkren jong u ka long ban ïalam bakla ïa ki paidbah bad ban wanrah ïa ka jingbym shongsuk shongsaiñ hapoh ka ri. Nga thikna ba kiba bun ki jingkren jong u ki la wanrah ka jinglehraiñ ïa ki nongshong shnong ka jylla Assam bad ka la ktah bha ruh ïa ka jingsngew jong ki nongshong shnong ka jylla Meghalaya,” ong u nongïalam ka VPP.",KA JINGKYNNOH U HIMANTA KA LONG KUM KA JINGTHMU BAN WANRAH ÏA KA JINGÏAPHER NIAM: ARDENT,https://batesitv.com/ka-jingkynnoh-u-himanta-ka-long-kum-ka-jingthmu-ban-wanrah-ia-ka-jingiapher-niam-ardent/
"Ka Telecom Regulatory Authority of India (TRAI) ka la ïoh jingtip ba ki don ki riewshim kabu da kaba phah ïa ki jingpyntip lyngba ka WhatsApp, ki SMS, da kaba phone sha ki riew paidbah ba kam ïalade ba ki dei ki nongtrei jong ka TRAI da kaba shna thok ïa ki kot ki sla jong ka ophis.Ha kaba ïadei bad kane na ka liang jong ka TRAI ka pynshai ba kine ki jingleh baroh ki long beaiñ namar kiba phone ne kiba phah ïa ki jingthoh ki da ong ba ïa ka numbar jong ki lah ban shah pynduh noh bad la ong ba lada kim jubab ïa ka mobile number jong ki kin kut noh da kaba bthah ruh ba kin buh ha ki mobile jong ki ïa ki website kiba sniew.Halor kane ka TRAI ka pynshai paidbah bad ong ba kam ju phone ne ong ïano ïano ruh ban ong ba kin pynduh ïa ka mobile number jong ki, ne ban phah kano kano ka jingpyntip, na ka liang jong ka TRAI ka khlem aibor ïano ïano ruh ba kin phone sha ki nongpyndonkam mobile ïa kum kine ki jaitkam.Kumta, lada don kano kano ka jingphone lada don kiba kam ba kidei na ka TRAI ban byrngem ban ot ïa ka mobile number, ïa kane dei ban shim ba ka dei ka jingleh ban thok ban shukor ïa ki riew paidbah da ki riewshim kabu.Ban ïada na kane ka jingshah shim kabu jong ki riew sniew ïa ki paidbah, la bthah ïa ki paidbah nongshong shnong ba kin ujor sha ka “cybercrime” bad la bthah ïa ki paidbah ruh ba kin ujor sha ka tnad phah jingtip jong ka Department jong ka  Telecommunication’ Sanchar Saathi platform.Ïa kane ka jaka ban ujor lah ban leit sha ka.  Kane ka long ban pynshisha ïa ka jingshah shukor, lane ki dei ban ujor sha u numbar phone ban ïarap ïa ki paidbah ha u numbar “1930” lane leit ruh sha ka website jong ka cybercrime ha ka.",KA TRAI KAM JU BTHAH ÏANO ÏANO RUH BAN PYNDUH NOH ÏA KI NUMBER PHONE,https://batesitv.com/ka-trai-kam-ju-bthah-iano-iano-ruh-ban-pynduh-noh-ia-ki-number-phone/
": Uwei u rangbah ba la tip kyrteng kum u bah Bronly Pariong 56 snem, u khun jong u (L) Bah Ka Sohshang na ka shnong Tiehsaw (Tiehsawbah) Myrïaw Syiemship, u la jah rngai naduh ka 5 tarik mynta u bnai bad um shym pat la wan phai satia sha ïing.Halor ka jingjah rngai, ka Kong Aibi Syiem ka la ujor da ka ejahar da kaba kdew ba u Bah Bronly u la mih na la ïng naduh ka 30 tarik Jymmang 2024 ha ka por 6 :00 baje mynstep ha kaba u la ong ba un leit trei bylla sha ka shnong Lawmei East Khasi Hills District.Hynrei, ha ka 1 tarik mynta u bnai Jylliew ki la ïoh jingtip na ki bahaïing jong u kiba don ha Lawmei, ba um shym la wan poi satia ha katei ka shnong bad haduh mynta kim shym tip satia shaei u don.La ong ruh ba u Bah Bronly u don ïa ka met ka phad kaba biang briew, ki khmat kiba biang, u shñiuh u ba ïong bthuh, ki bniat kiba biang, u don ka jingjrong kumba san phut, u phong da ka tupia rong ping dum, ka jaket rong grey, ka patlun ïong, u phong ruh da ki slipar ba rong jyrngam.U ju mlien ban dih kyiad, dih duma, u kren da ka ktien Khasi bad u dei ruh na ka niam Khristan.Lada don kino kino kiba lap ne ïakynduh ïa u, kin sngewbha ban pyntip sha ki Police Station kiba marjan.",JAH RNGAI U RANGBAH NA SHNONG TIEHSAW,https://batesitv.com/jah-rngai-u-rangbah-na-shnong-tiehsaw/
"Ka Hynñiewtrep Youths Council (HYC) Seng Kmie ba la lamkhmat da u General Secretary Bah Isaac Basaïawmoit ha ka sngi Thohdieng ka la bteng ban khynra bad ban kem ïa ki nongdih drok naduh ka por 7:00 baje mynmiet ha Ïewduh bad Motphran ter ter shaduh Bhoi Stand.Ha kane ka jingkhynra, ki dkhot ka seng ki la ïoh bat kumba 12 ngut ki nongdih drok bad na ka met jong kine ki nongdih drok ka seng ka la ïoh kurup ïa ki thyrnia injek bad ïa u drok.Hadien ba ladep kurup ïa ki thyrnia injek bad ïa u drok, kumba ju leh manla ka por ka seng ka la sneng bad ka la kyntu kynpham ïa kine ki samla ba kin kiar noh na kane ka jingim kyrni ha u drok bad ha kajuh ka por la phah wan mih ruh ïa ki sha ka ophis treikam jong ka seng ryngkat bad ki kmie ki kpa.Ki dkhot ka seng ki la thang pynjulor ruh ïa ki thyrnia injek bad ïa u drok da ka ding.U Bah Isaac u la ong ba ka seng kan sa nang ïai bteng ka jingkhynra ïa ki nongdih drok wat hapdeng ki jingtynjuh kiba bun.","KHYNRA KA HYC HA ÏEWDUH, ÏOH BAT 12 NGUT KI NONGDIH DROK",https://batesitv.com/khynra-ka-hyc-ha-iewduh-ioh-bat-12-ngut-ki-nongdih-drok/
"Shillong, Jylliew 10: Ar ngut ki briew ki la mynsaw bad uwei u la khladnoh hashen hadien ba ki scooty kaba ki shong ki la iatakhuh hajan ka skul step by step ha Barik, Shillong. Kane ka la jia ha ka por kumba shiphew shiteng mynmiet ha ka 10 tarik, jylliew, 2024.Ha kane ka jingjia, kawei ka kynthei kaba la tip kyrteng kum ka Lisa Pradhan kaba la 34 snem ka rta ka la mynsaw katba u kurim jong ka u Devendra Nayak uba la 38 snem ka rta u la lait thaw khlem mynsaw eiei. Kine ki shikurim ki dei ki nongjngoh pyrthei kiba na ka jylla west bengal kiba dei kiba shong ha ka scooty kaba don ia u nomber ML 05-AA-8256 kaba la shah tynrah ha ka scooty kaba don ia u nombar ML05-Y-1286 ha kaba uba uwei na kiba shong ha kane ka scooty ia u bym pat lah satia ban tip kyrteng u la khlad hashen katba uwei pat u paralok jong u pat uba la mynsaw jur la tip kyrteng kum u Bishal Mandal uba la 20 snem ka rta uba sah ha Demsein̈īong, Shillong.Ia kine kiba la mynsaw ha kane ka jingiatakhuh kali la pynkit noh ha ka Ambulance 108 sha Shillong civil hospital ban ioh ia ka jingsumar.","ÏAP UWEI, MYNSAW AR NGUT BA ÏATYNGKHUH KI SCOOTY HA BARIK, SHILLONG",https://batesitv.com/iap-uwei-mynsaw-ar-ngut-ba-iatyngkhuh-ki-scooty-ha-barik-shillong/
"Ka Hima Sutnga Youth Federation (HSYF)O ka la dawa ia ka Sorkar Jylla ba kan pynmih da ka hukum kaba bthah ia ka Cosmos Cement Limited ban sangeh noh mardor ka jingpynjot bad ka jingpynjulor ia ki khlaw ki btap kiba don hapoh ka jylli jong ka Elaka Sutnga ha East Jaintia Hills District.U President ka Federation u Bah Nangbha Nongtdu ha ka jingiakren bad ki lad pathai khubor ha Shillong Press Club ha ka Lah Sngi u Blei u la iathuh ba ka jingheh jong ka khlaw kam duna ia ka 2-3 kilometer kaba la tip kum ka Bthar, kaba hap ha ka shnong Umthe, Umkboh, Tongspo bad Umshngain.“Kum ki paidbah ngim kwah ban shim ia ka ain ha ka kti namarkata kum u President ka HSYF nga kyrpad ia ka Sorkar Jylla bad ia ki bor ba dei khmih ba kin khang noh ia ka Cosmos Cement Ltd,” la ong u Bah Nangbha.U la kynnoh ba kane ka Kompeni ka la pom ia ki dieng, ka la dih tih khyndew, tih ia ki maw ki shyiap bad khlong ruh ia u mawshun na ka khlaw hapoh ka Elaka Sutnga.  U la kynnoh ruh ba ia ka Cosmos Cement Limited la ai jingbit da u Acting Doloi ban pyntrei ha kane ka khlaw kaba hap hapoh ka jingpeit jingkhmih jong ka Elaka Sutnga.Shuh shuh u la ong ba ka Dorbar jong ka Elaka Sutnga kaba ladep lum ka la shim ia ka rai ban ym shah shuh ban tih ia ki marpoh khyndew hynrei kumba ka long mynta kane ka kompeni ka dang bteng ban pynjot ia ki khlaw ki btap hapoh kane ka khlaw.","BA AI JINGBIT U ACTING DOLOI, LEH TRAI KA COSMOS CEMENT LTD ÏA KA KHLAW HA ELAKA SUTNGA",https://batesitv.com/ba-ai-jingbit-u-acting-doloi-leh-trai-ka-cosmos-cement-ltd-ia-ka-khlaw-ha-elaka-sutnga/
"Ki Pulit ka Ribhoi District kiba la buddien ia ki jingioh shithi dawa pisa jong kiba bun ki briew, ki la iohkem ia ki lai ngut ki dkhot jong ka Sleeper Cell ka seng kieng atiar Hynñiewtrep National Liberation Council (HNLC) kiba donkti ban treikam sop sop ha shnong Mawhati-Umroi, Ri bhoi District bad ha nongbah Shillong.U Superintendent of Police ka Ribhoi District u Jagpal Singh Dhanoa ha u kyrwoh ba la phah sha ki lad pathai khubor ha ka sngi Baar u la pyntip ba ia kine ki lai ngut la iohkem ha ka jingkhynra ha ka lah sngi U Blei.Ia ka Sleeper Cell jong ka HNLC la khlieh da u Cyfrank Paul Pariat, 25 ka rta na ka shnong Ummat, uba bat ia ka kyrdan Self Styled Commander jong ka HNLC, la ong u SP.“Ma u, (Cyfrank Paul Pariat) bad ka kynhun ki la sam bun tylli ki shithi dawa pisa ha ka kyrteng jong ka HNLC bad byrngem ruh ia kiba bun ki briew ban siew ia ka pisa ba la dawa lym kumta kin mad ia ka jingeh,” la bynrap shuh shuh u SP.Ki Pulit ka Special Team jong ka Police Headquarter bad Ribhoi District Executive Force (DEF) ha ka jingkhynra ha ka lah sngi U Blei ki la iohkem ia u Cyfrank Paul Pariat, bad arngut ki dkhot, kata, u Kitbok Mujai, 23 snem ka rta na ka shnong Ummat, Ribhoi Distirct bad u Barnabas Lyngdoh, 49 snem ka rta na ka shnong Khyndewsoo, Ribhoi District.U SP u la pyntip ba kine ki lai ngut ki dei kiba ju donkti ban pynrung dkhot, ban lum pisa na ka bynta ka seng HNLC kaba la shah ñiew beain hapoh ka Unlawful Activities (Prevention) Act ki la leit sha ka ri Bangladesh ha u snem baladep ban ioh jinghikai pyntbit.Ha kaba iadei bad kane, ki Pulit ki la register case ha Umiam Police Station hapoh ka Section 120B/506 Indian Penal Code bad ka Section 10/13/17/18 jong ka Unlawful Activities (Prevention) Act bad ka jingtohkit mynta ka la iaid shakhmat ban lap ksai shuh shuh ia ki briew kiba lah ban dei ki dkhot ne kiba don jingiadei bad ka seng HNLC.“La kyrpad ia ki paidbah ba kim dei ban ngop ha ki jingshah dawa pisa beain jong ka HNLC bad ba kin pyntip marmar sha ki Pulit lada don kino kino kiba dawa pisa be-aiñ,” la kyrpad u SP ka Ribhoi.",SHAH KEM U SELF STYLED COMMANDER KA HNLC BAD ARNGUT KI DKHOT HA KI PULIT RIBHOI,https://batesitv.com/shah-kem-u-self-styled-commander-ka-hnlc-bad-arngut-ki-dkhot-ha-ki-pulit-ribhoi/
"Ka Meghalaya Human Rights Commission (MHRC) ka la khot hajir ia u Superintendent of Police jong ka East Khasi Hills u Rituraj Ravi ha ka 20 tarik mynta u bnai ha kaba iadei bad ka jingjia ha ka miet shiteng synñia ha ka 9 tarik mynta u bnai ha kaba u SP ryngkat bad ki Pulit ki la leit rung ha ka jaka shah thngan ka Kong Bindas Syiem ha Parking Lot kaba don markhap bad ka ophis Additional Secretariat, Shillong.Ka Commission ka la pan ruh ia ka kaiphod kaba bniah halor kane ka jingjia na ka Director General of Police (DGP) ka Jylla Meghalaya.Ka jingshimkhia jong ka Commission ka long hadien ba u Bah Enlang Sawian uba dei u nongsaid-aiñ bad ha kajuh ka por u nongialam jong ka Hynñiewtrep Youths Council (HYC) u la ujor sha ka Commisson halor kane ka jingjia.Kum ban shu pyntip hangne, ka Voice of the People Party ba la lamkhmat da u MLA ka Mawlai Constituency Bah Brighstarwell Marbaniang ka la leit ujor ha u Inspector General of Police (Law and Order) halor kane ka jingjia.Ka Khun Hynñiewtrep National Awakening Movement (KHNAM) ba la lamkhmat da u Working President Bah Thomas Passah ka la aiti da ka jingthoh ujor sha u Chief Secretary ka Jylla u Bah DP Wahlang ba un tuklar ia katei ka jingjia namarba ki paidbah ki la duh ia ka jingshaniah na ka tnat Pulit.Ka KHNAM ka la dawa ruh ba ka Sorkar ka dei ban pynkynriah kam noh mardor ia u Rituraj Ravi na East Khasi Hills District.","PAN KAIPHOD KA MHRC NA KA DGP, KHOT HAJIR ÏA U SP KA EKH",https://batesitv.com/pan-kaiphod-ka-mhrc-na-ka-dgp-khot-hajir-ia-u-sp-ka-ekh/
"Ki nongtrei ka tnat Pule Puthi kiba don hapoh ka shatri jong ka All Meghalaya SSA Non-Teaching Staff Association ki la ai por 15 sngi ia ka Sorkar Jylla bad kumjuh ruh ia ka tnad Pule Puthi ba kin pyntreikam noh ia ka jingsiew tulop ba thymmai hynrei lym kumta ki la byrngem ban mih paidbah sha surok ban pynlong da ka jingiakhih.Ha ka jingiakren bad ki lad pathai khubor, ka President jong ka Association ka Kong Jennifer J. Synrem ka la ong, lada jia ba ka Sorkar kam lah ban pyntreikam noh ban siew ia ka tulop ba thymmai kin sa shim da kiwei pat ki lad ki lynti ba tyngeh pyrshah ia ka Sorkar.Ka la ong ba kane ka jingdawa jong ka Association ka long halor ka jingdor jong ki mar ki mata, ki marbam mardih ha iew ha hat kat haduh ba ka ktah ia ka pla iarong namar ka jingrit ka tulop kaba ki ioh mynta.U General Secretary ka Association Bah Barikupar Mylliemngap u la kyrpad ia baroh ki nongtrei kiba don sha kylleng ki district ka Jylla ba kin long kiba la pynkhreh ban mih paidbah lada ka Association khot pynlong ia ka jingiakhih ba jaijai katkum ka riti synshar paidbah ha kano kano ka por.",DAWA KI NONGTREI HA KI SKUL SSA ÏA KA SORKAR BAN SIEW TULOP THYMMAI,https://batesitv.com/dawa-ki-nongtrei-ha-ki-skul-ssa-ia-ka-sorkar-ban-siew-tulop-thymmai/
": Ka Khasi Students Union, South West Khasi Hills District ryngkat ka KSU Mawkyrwat Circle ka la sei madan da ka jubab RTI ia ka jyrsieh thungkam thungjam sopsop hapoh ka tnat ka koit ka khiah ha South West Khasi Hills District, kata, ha ki Sub-Centre, ki PHC, ki CHC bad ha Mawkyrwat Civil Hospital.Katkum ka jubab RTI ba la ioh pdiang da ka KSU na ka ophis DHS, Shillong bad na ka ophis District Health and Medical Officer (DM&HO) South West Khasi Hills, la lap ba ki don haduh 112 tylli ki post ba la shu thung khlem da khot ia ka Advertisement bad khlem da pynlong ia ka interview.Ha ka jingiakren ha ki lad pathai khubor ha ka sngi Baar, u President ka KSU South West Khasi Hills District samla Forwardman Nongrem u la iathuh ba katkum ki jingtip lyngba ka jubab RTI, ki don haduh 51 tylli ki Officiating Post, 54 tylli ki Casual Post bad 7 tylli ki Non-Sanction Post, ha ki jaka sumar bapher bapher hapoh ka South West Khasi Hills District ha kaba ka tnat ka koit ka khiah ka la shu thung sopsop khlem da pynbna paitbah bad khlem da khot interview, kaba la ktah haduh katta katta ia ka hok jong ki samla wadkam wadjam ba la nang la stad hapoh ka district.“Ka seng ka pynrem jur ia kane ka jingleh jong ka tnat ka koit ka khiah da kaba thungkam khlem da bud ia ki kyndon bad shen ka KSU kan sa ujor ia kane da ka jingthoh ha ki bor ba dei peit bad ban dawa ba ka tnat ka koit ka khiah ka dei ban pynbeit mardor ia kane da kaba weng ia kine ki post bad ban pynbna paitbah lyngba ki Advertisement,” la ong u President ka KSU.",SEI MADAN KA KSU ÏA KA JYRSIEH THUNGKAM SOPSOP HA KI JAKA SUMAR HA SWKH,https://batesitv.com/sei-madan-ka-ksu-ia-ka-jyrsieh-thungkam-sopsop-ha-ki-jaka-sumar-ha-swkh/
"Ka long kaei kaei kaba pynsyier mynsiem ia ki paidbah nongleit nongwan bad khamtam eh ha kum kane ka por ba ki jingsniew ki la nang kynrei bha namar ka jingjyllei jong u drok.Ha ka janmiet sngi Baar mynta ka taiew, ki dkhot jong ka Hynniewtrep Youths Council (HYC) ryngkat bad ki bor synshar jong ka Dorbar Shnong Lawmali, Shillong ki la ioh bat ia ki nongkhaïi drok kiba thep ruh ia ki tiar pynmynsaw.Ha ka jingkhynra ha ka Lawmali, ha ka ka por 9:30 baje mynmiet, ki dkkhot ka HYC ki la ioh bat haduh 15 ngut ki nongdie bad ki nongdih drok.Na ka met jong ki katto katne ki nongdie bad nongdih drok, ki dkhot ka HYC ki la ioh kurup na ki pla jong ki ia ki tiar pynmynsaw kum ki tari, ki khurat nar bad u nar rot.Nalor kine ki tiar pynmynsaw, la ioh kurup ruh ia u drok, ia ki tyndong ba thylli ba ju pyndonkam ban pyndep ia u drok, ia u Ganja, bad ia ki thyrnia injekshon.Ha ka jingtohkit da ki dkhot ka HYC, kine ki ki nongdih drok ki phla ba ki ju leit tuh ia ki nar jot na kylleng ki bynta ka sor Shillong ha ka por 3:00-3:30 baje dang step phyrngab.Ynda ladep lum shi jaka ia kine ki jingdih pynbuaid ka HYC ka la thang noh da ka ding bad bthah ia kine ki nongdih drok ban wan mih sha ka ophis treikam jong ka seng ryngkat bad ki bahaing hasem khnang ba ka seng kan ai ia ka sneng ka kraw ba kin lait noh na ka jingim kyrni ha u drok.",RYNGKAT KI TIAR PYN MAWSAW KURUP KA HYC BAD KA SHNONG LAWMALI NA KI NONGDIH DRUG,https://batesitv.com/ryngkat-ki-tiar-pyn-mawsaw-kurup-ka-hyc-bad-ka-shnong-lawmali-na-ki-nongdih-drug/
": Ka Kong Bindas Syiem, ka longkmie na ka shnong Mawlong Nongtluh, Ribhoi District kaba la shong shah thngan khlem pud sngi ha Parking Lot kaba don markhap bad ka ophis Additional Secretariat, Shillong ha ka sngi Baar mynta ka taiew ka la weng noh ia ka jingshah thngan bad leit phai sha la ing da ka jingsuk mynsiem hadien ba ka la ioh jingkular da ka jingthoh na ka Sorkar Jylla.Ka jingweng noh jong ka Kong Bindas Syiem ia ka jingshah thngan, ka la jia tang hapoh khyndiat kynta ba u Symbud Myntri Rangbah ka Jylla uba peit ia ka tnat PWD (Roads) u Bah Prestone Tynsong u la khot iakren ia kane ka longkmie ha Main Secretariat ha ka sngi Baar hadien ba ka jingshah thngan ka la kynjoh sha ka sngi kaba san.Ka Kong Bindas ka la sdang ia ka jingshah thngan ha ka 6 tarik mynta u bnai ha ka por 12:30 baje mynsngi ban pyrshah ia ka jingleh meinah bad leh matlah jong ka Sorkar Jylla ia ka jingjot rathai ka surok Nongpoh-Umden-Sonapur kaba la pynsuhsat haduh katta katta ia ka leit ka wan, ka rah ka rong jong ki paidbah bad khamtam eh ia kiba pang ba shitom.Kane ka longkmie ka la weng noh ia ka jingiakhih hadien ba ka Sorkar ka la khlei ia la ka jong ka jubanlak da kaba phah ruh da ka jingthoh ban shna noh ia ka surok Nongpoh-Umden-Sonapur.Katkum ka jingthoh ba la phah da u Secretary ka tnat PWD (Roads) ka Sorkar Jylla u Bah KK Mawa, la pyntip ba ka surok Nongpoh-Umden-Sonapur kaba jrong 59.00 kilomitar la tyrwa ban pynrung hapoh ka  NES1DS (Roads) bad PMGSY0-III.U Secretary ka PWD (Roads) u la pyntip ba ia ka surok na Nongpoh sha Umden kaba 20 kilomitar la tyrwa ban pynrung hapoh ka NESIDS (Roads) ban sa bei pisa da ka Ministry of DoNER ha ka jingmang pisa kaba kot T52 klur.“Ha u Lber, 2024, ka Ministry of DoNER ka la buh hakhmat eh ban shna noh ia ka surok naduh Nongpoh sha Umden kaba jrong 20 kilomitar. Kane ka projek ka la sahteng na ka daw ka jingpynbna ia ka elekshon Lok Sabha bad ka jingtreikam jong ka Model Code of Conduct (MCC). Ka Detailed Project Report (DPR) ka dang don ha ka jingpynkhreh bad ia kaba yn sa phah sha ka tnat Planning ha kaba kut mynta u bnai bad ka tnat Planning kan sa phah ia ka DPR sha ka Ministry of DoNER  lyngba ka NEC Secretariat ba kan mang pisa,” la pyntip u Secretary ka tnat PWD (Roads).Shuh shuh, u Secretary u la pyntip ba ka jingbteng ban shna sa ia ka surok naduh Umden sha Byrnihat bad ha ki shnong ba marjan ba kane ka surok ka iaid lyngba sa 39 kilomitar la tyrwa ban pynrung hapoh ka PMGSY-III ha ka jingmang pisa kaba kot antad kumba T. 50.95 klur. Ia ka jingtyrwa (proposal) la thep ha ka Online Management, Monitoring and Accounting System (OMMAS) jong ka PMGSY.“Ka jingialang jong ka Empowered Committee hapoh ka Ministry of Rural Development, Sorkar India na ka bynta ban mang pisa ia kane ka skhim la khmihlynti ba kan urlong noh shen.  Kine ki dei ki ar tylli ki projek ba ladep shimkhia, hapoh une u snem 2024,” la pyntip shuh shuh u Secretary ka tnat PWD (Roads).",HADIEN 5 SNGI PYNKUT NOH KA KONG BINDAS ÏA KA JINGIAKHIH,https://batesitv.com/hadien-5-sngi-pynkut-noh-ka-kong-bindas-ia-ka-jingiakhih/
": Ka kynhun ki nongialehkai Mixed Martial Arts (MMA) ka jylla Meghalaya kiba don hapoh ka kynhun jong ka Tribal Combat Academy (TCA)  ba la ai jinghikai da u samla Babit Kharsahnoh kaba don ha Madanrting, Shillong ki la wanrah burom ia ka jylla Meghalaya ha ka lympung ialehkai Mixed Martial Arts North East Zone kaba la long ha Siliguri naduh ka 7tarik haduh ka 9tarik mynta u bnai ba la pyniaid da ka All India Mixed Martial Arts (AIMMA) bad ba la kyrshan da ka Global Association of Mixed Martial Arts (GAMMA).Ha kane ka lympung iakura, ki dkhot jong ka Tribal Combat Academy ki la jop ia ka takma ksiar, takma rupa bad takma rnong.Ha ka jingiakhun jong ka kyrdan Striking MMA Gold u samla Rishanskhem P. Lipon u la jop ha ka Title Belt 58 Kg ha ka kyrdan Junior, u Alvin Kharkongor u la ioh khur ia ka takma Rupa jong ka kyrdan 35 Kg ha ka kyrdan Cadets, ka samla Barishisha Nongkhlaw ka la ioh khur ia ka takma Rupa jong ka 49 Kg ha ka kyrdan Junior Girls, u Vincent Marboh u la ioh khur ia ka takma Rupa jong ka 62 Kg ha ka kyrdan Junior.Ka samla Emillia Susngi ka la ioh khur ia ka takma Rnong jong ka 49 Kg ha ka kyrdan Junior Girls, u David Lalrinmawia u la iohkhur ia ka takma Rnong jong ka 70 Kg ha ka kyrdan Senior Men.Haba phai pat sha ka jing iakhun jong ka Pro Amatuer MMA u Brock Star Papang u la long u Champion jong ka Title Belt 77 Kg ha ka kyrdan Senior Men, u Thangoulian Manlun u ioh ia ka takam Rupa jong ka 70 Kg ha ka Senior Men.","RAH U BROCK BAD RISHANSKHEM ÏA KA CHAMPION TITLE BELT MMA NE ZONE, ÏOH TAKMA KI NONGÏAKURA KA TCA",https://batesitv.com/rah-u-brock-bad-rishanskhem-ia-ka-champion-title-belt-mma-ne-zone-ioh-takma-ki-nongiakura-ka-tca/
": U MLA jong ka Voice of the People Party na North Shillong Constituency u Bah Adelbert ha ka  sngi Balang u la mudui sha u Secretary jong ka Lok Ayukta halor ka jingsuba ba ka don ka jyrsieh bamsap ha ka Sobhagya Scheme ha u snem 2023.Namar ka jingbym don jong u Chairman ka Lok Ayukta, u Bah Adelbert u la aiti ia ka jingujor ha u Secretary ka Lokayukta u Bah Rapthap halor ka kyndon 13 (1) A Prevention of Corruption Act 1998.Katkum ka jingiathuh jong u Bah Adelbert ha ka jingiakren bad ki lad pathai khubor, ka Sorkar Pdeng ka la mang T. 156 klur ia ka jylla Meghalaya na ka Saubhagya Scheme bad la jied ruh ar tylli ki kompeni ba kynthup ia ka Satnam Global Infra Project Limited, New Delhi bad ka Onycon Enterprise, Mumbai ban pyntreikam ia ka skhim ha u snem 2018.U Bah Adelbert u la pynpaw ia ka kaiphod CAG halor ka Sobhagya Scheme jong u snem 2023 u ladep ban rah hakhmat ka Ingdorbar Thawaiñ jong ka Jylla bad u la pyrshang ruh ban iatai hynrei u Lamphang um shym la ailad satia katkum ka Rule 241.Shuh shuh u Bah Adelbert u la ong ba kane ka jingujor sha ka Lokayukta ka long ban rat ryngkhong ia ka jyrsieh bamsap bampong hapoh ka jylla Meghalaya bad bynrap ruh ba kane ka pisa ka ktah ia ka pla tyngka jong u paidbah.",MUDUI U MLA KA VPP HA KA LOKAYUKTA ÏA KA JYRSIEH BAMSAP SOUBHAGYA SCHEME,https://batesitv.com/mudui-u-mla-ka-vpp-ha-ka-lokayukta-ia-ka-jyrsieh-bamsap-soubhagya-scheme/
"Dang hapoh khyndiat sngi ba kawei ka nongpang ka la ujor halor ka jingbym shimkhia jong ki Nurse kiba shakri hapoh ka Nongpoh Civil Hospital, mynta ka kynti sa ka Kong Bindas Syiem ka la pynpaw ia kane kajuh ka jingleh bym suidniew jong ki Nurse hapoh kane ka hospital.Ka Kong Bindas Syiem hadien ba ka la weng noh ia ka jingiakhih da kaba shong shah thngan khlem pud ha Shillong mynta la san sngi eiei hadien ba ka la leit phai sha la iing ka la kem pang ha shiteng lynti tang shu poi ha Umsning bad mar mar la pynkit noh ia ka sha Nongpoh Civil Hospital ban ioh jingsumar namar ka jingtlot ha ka bor met.Hynrei kum ka nongpang ka la mad pynban ia ka jingbym kitkhia jong ki bor ai jingsumar jong ka Nongpoh Civil Hospital Nongpoh ia ki nongpang.Ha ka jingiakren bad ki lad pathai khubor, ka Kong Bindas Syiem ka la iathuh, mar ia poi ha Nongpoh Civil Hospital, ka la khie tlot bha ha ka bor met bad shiteng miet ka la donkam kyrkieh ia ki Nurse ne Doctor namar ka jingbym iaid bha jong ka dawai Drip.  Katba ka nongap ka la leit khot ia ki Nurse kiba don ha kamram hynrei kim shem la plie satia ia ka jingkhang bad kim shym la wan peit satia ia ka Kong Bindas watla ka la khie tlot. La iathuh ba ki Nurse ki la wan peit ia ka jinglong jingman jong ka Kong Bindas haduh ka por 6:30 baje mynstep.Ka Kong Bindas ka la iathuh ruh ba ym tang ma ka, kaba la mad ia kane ka jingbym shimkhia jong ki nongsumar ha Nongpoh Civil Hospital hynrei ka don ruh sa kawei ka longkmie ka Kong Ibanjalin Marbaniang na Kyrdem Kulai kaba la kham shitom jur bha kaba la donkam bha ia ki Doctor bad ki Nurse ha ka por shiteng miet bad watla ki la phah khot ia ki Nurse hynrei ym don satia ba wan khmih ne wan ai dawai ia i tad haduh ka por mynstep.Shuh shuh ka Kong Bindas ka la pynpaw ia ka jingsngewdiaw halor ka jingbym kitkhia jong ki nongtrei ka Hospital ia ki nongpang katba ka tulop ki ioh beit thik thik manla u bnai.Namar kane ka jingbym kitkhia jong ki nongai jingsumar ka Kong Bindas ka la iathuh ba kan sa leit wad jingsumar noh sha kiwei pat ki Hospital namar ka jingbym sngewhun ia ka rukom sumar ha Nongpoh Civil Hospital.",UJOR KA KONG BINDAS SYIEM ÏA KA JINGBYM SHIMKHIA KI BOR KA NONGPOH CIVIL HOSPITAL,https://batesitv.com/ujor-ka-kong-bindas-syiem-ia-ka-jingbym-shimkhia-ki-bor-ka-nongpoh-civil-hospital/
"Ki nongkyrshan jong ka National Peoples Party (NPP) ki la tyrwa da ka kyrteng jong ka Dr. Metabh Chandee A. Sangma ka kurim jong u Myntri Rangbah ka Jylla u Conrad K. Sangma bad ia ka kyrteng jong u James K. Sangma ban pyniakhun ha ka elekshon shiteng samoi na Gambegre Constituency.Kane ka la wan tang hadien shi sngi ba u Saleng A. Sangma u la aiti ia ka shithi iehnohkam kum u MLA jong ka Congerss na Gambegre Constituency sha ka Assembly Secretariat hadien ba u la jop ia ka elekshon Lok Sabha na Tura Parliamentary Seat kaba dang shu dep long shen.U Saleng u la pynrem ia ka Agatha K. Sangma kaba dei ka para kynthei jong u Myntri Rangbah ka Jylla da kaba ioh palat 1.55 lak vote.Ka thymmei khubor na ka party ha ka sngi Balang ka la iathuh ba ka la don ka jingdawa na ki nongtrei jong ka party ba ka dei ban pynieng da ka Dr. Metabh Chandee lane da u James K Sangma, uba dei u MLA barim ka Dadenggre  Constituency, kum ki kyrtong ha ka elekshon shiteng samoi ka ban sa long ha Gambegre.",TYRWA KA NPP DA KA KURIM U CM BAD U JAMES K. SANGMA BAN ÏAKHUN NA GAMBEGRE,https://batesitv.com/tyrwa-ka-npp-da-ka-kurim-u-cm-bad-u-james-k-sangma-ban-iakhum-na-gambegre/
"Ka Khasi Students Union (KSU) ka la ai jingmut halor ka jingpynbeit thymmai ïa ka State Reservation Policy ban ïasam marbiang na ka bynta ki lai tylli ki jaidbynriew-Khasi, Jaiñtia bad Garo jong ka jylla.Ha ka shithi ba la phah sha ka Expert Committee on the State Reservation Policy ba la lamkhmat da u Justice (Retd.) u MC Garg, ka KSU ka la ong, ki jingai jingmut ki long da kaba bishar bha ïa ka jinglong jingman ha ka jingbun paid, ka ïoh ka kot, ka pule puthi bad kumjuh ruh ïa ka jinglong jingman ha ka jingsngew pher hapdeng ki paid Khasi bad Garo. Ka KSU ka la pynwandur ïa kine ki jingai jingmut da kaba ngeit skhem kan ym pynsngewsih ne pynduh nong ïano ïano ruh hynrei kan wanrah malu mala ïa kata ka hok ba dei ban ïoh da ki trai ri trai muluk jong baroh kawei ka jylla.“…katkum ka khanasamari 2011 ka Jylla Meghalaya ki jaidbynriew Khasi bad Jaiñtia ki don kumba 14.1 lak ngut bad tang ki Garo ki don palat 8.21 lak.  Namarkata, kane ka pynpaw shai ba la donkam ban pynbeit ïa ka State Reservation Policy khnang ban pynthikna ba ka don ka jingïabiang lang hapdeng ki jaidbynriew Khasi-Jaiñtia bad Garo,” la ong ka KSU.Ki san tylli ki mat kiba ka KSU ka la ai jingmut sha ka Expert Committee ka long, (i) katkum ka Reservtion Policy kaba la treikam naduh u 1972, ka jingbhah thungkam na ka bynta ki Khasi-Jaiñtia ka long 40 na ka 100 bad ïa ki Garo ka long 40 na ka 100. Ïa kaba sah 20% pat la mang 5% sha kiwei pat ki ST bad SC katba kaba 15% pat ka dei na ka bynta baroh kiba sah ha Meghalaya khlem da kheiñ jaidbynriew. Ka KSU ka buh hakhmat ka Sorkar ba ladei ban pynbeit noh khyndiat ha ka rukom bhah ïa ka thungkam thungjam namar ka jaidbynriew Khasi ka kham heh paid bad ïa ka jaidbynriew Garo. Kumta ka ai jingmut ba na ka 100%, dei ban mang noh 50% ïa ki Khasi (Khynriam, Pnar, Bhoi, War, Maram bad Lyngngam), hynrei to ai ba ka jong ki paid Garo kan neh kumjuh kata 40%. Kaba sah pat, kata 10%, yn phiah noh 5% sha kiwei pat ki ST/SC ka jylla bad 5% pat kan dei ka bym mang ïano ïano ruh hynrei kaba plie ïa baroh ki nongshong shnong ka jylla.(ii). Ka KSU ka ïohi ba ka jylla Meghalaya la bynta ha ki ar thaiñ, kata ka Garo Hills kaba bun paid ki Garo bad ka Khasi-Jaiñtia Hills kaba bun paid da ki Khasi (Khynriam, Pnar, Bhoi, War, Maram bad Lyngngam). Kumta ha kaba ïadei bad ka thungkam ha ki District Level, ka KSU ka ai jingmut ba shu buh lada ym don Khasi ba thep kam ha ki post ba lait ha Garo Hills, ka mut 90% dei ban mang beit ïa ki Garo. Kumjuh ruh ha Khasi-Jaiñtia Hills lada duna ki Garo ba thep kam ha ki post ba lait ha ki districts Khasi bad Jaiñtia, 90% dei ban mang beit noh sha ki Khasi-Jaiñtia.(iii). Ka KSU ka ai jingmut ruh ba lyngba ka Reservation Policy bad ka Roster System ba thymmai ym dei shuh ban phaidien (retrospective) sha ki jingduna ïohkam jong kano kano ka jaidbynriew hynrei ban ïaid beit sha khmat (prospective) katkum ka bhah ba la mang thymmai.(iv). Kawei ka mat ba ka KSU ka sngewdei ka long halor pule puthi ha ka Secondary Level ha ki skul bapher bapher. Kane ruh kumjuh kum ka mat kaba ar hi ha kaba ïadei bad ka jingphiah ïa ka jylla ha ki ar bynta. Ka KSU ka ai jingmut ba lada hap ban khamtam kyntiew shuh shuh ïa ka pule puthi khamtam ha thaiñ nongkyndong donkam ban mang beit 100 na ka 100 ïa ki kam hikai sha ki Garo ha Garo Hills bad 100 na 100 ïa ki Khasi-Jaintia ha Khasi bad Jaiñtia Hills.(v). Kawei ka mat kaba pyntyrha eh ïa ki samla wad kam wad jam ka dei kata kaba ki ong ka Backlog Reserved Vacancies. Ka KSU ka sngewdei ban hap ban pynduh noh ïa kane ka rukom namar ka ktah ym tang ïa ki samla wad kam hynrei wat ïa ka rukom treikam ka Sorkar Jylla. Kum ban shu ai nuksa lada ki Khasi-Jaiñtia kim lah ban pyndap ïa la ka 50% ha ki kam kiba lait, ïa kine ki kam kiba sah ym dei ban rah kum ka Extra Percentage sha ki Advertisement kam kiba hadien. Kumjuh ruh lada ki Garo kim lah ban pyndap pura ïa ka 40%, ïa ki % ba sah ym dei ban pynkylla plus % sha ki Advertisement kam kiba hadien. Hynrei ïa kito ki kam kiba ym lah ban pyndap pura la ka dei ka bhah ki Khasi-Jaiñtia ne jong ki Garo, dei ban khot Advertisement bad pynlong eksamin biang da kaba thymmai bad bud ïa ki kyndon ka Reservation Policy ba thymmai kata 50:40.","50% ÏA KI KHASI-JAIÑTIA 40% ÏA KI GARO HA KA BHAH THUNGKAM, AI JINGMUT KA KSU SHA KA EXPERT COMMITTEE",https://batesitv.com/50-ia-ki-khasi-jaintia-40-ia-ki-garo-ha-ka-bhah-thungkam-ai-jingmut-ka-ksu-sha-ka-expert-committee/
"Ka Khun Hynniewtrep National Awakening Movement (KHNAM) kaba la phah ïa ka jingai jingmut sha ka Expert Committee on State Reservation Policy ha ka sngi Palei ka la ai jingmut ban mang 50% ïa ka Bhah Thungkam na ka bynta ki jaidbynriew Khasi bad Jaiñtia.Ha ka shithi ba la aiti sha ka Committee, u President ka KHNAM Bah Pyndapborthiaw Saibon u la ong ba ka jingai jingmut ka long ruh ba 80% dei ban ai sha baroh ki lai tylli ki jaidbynriew Khasi, Jaiñta bad Garo da kaba pynshong nongrim katkum ka Merit.U Bah Saibon u la ong ba katkum ka Para 1 jong ka Policy, ïa ka bhah kyrpang dei ban shim katkum ka jingbun briew jong ki lai tylli ki jaidbynriew hapoh ka Jylla, kata hapdeng ka jingbunbriew ki Khasi bad Jaiñtia bad Garo.“Katkum ka Khanasamari 2011, ki jaidbynriew Khasi bad Jaintia ki don ym duna 5, 78, 918 lak ngut ka jingbun briew ban ïa ki jaidbynriew Garo bad kane ka jingïapher kan kiew haduh 9,49,756 lak ynda la pyndep ïa ka jinglum khanasamari kaba bud.   Namarkata, dei ban shim katkum ka ka jingïapher ha ka jingbun briew haba peit ïa ka bhah kyrpang,” la ong u Bah Saiborn.“Lane, ban kiar na ka jingïashrut hapdeng ki jaidbynriew ritpaid kiba shong hapoh ka jylla, lah ban mang 80% ïa baroh ki lai tylli ki jaidbynriew (Khasi, Jaiñtia & Garo), da kaba pynshong nongrim katkum ka Merit.  Kane ka pynneh ïa ka kyndon jong ka ‘Maintenance of Efficiency in the Administration’ katkum ba la kdew ha ka Para 1 jong ka Policy,” ong u Bah Saiborn bad bynrap, “lane, 50% dei ban bhah tang sha ki jaidbynriew Khasi bad Jaiñtia.”Ka KHNAM ka la ai jingmut ba dei ban pyndam noh ïa ka kyntien  “Autonomous State” na ka Para 1 jong ka State Reservation Policy 1972, namarba ïa ka jylla Meghalaya la pynbna kum ka jylla Meghalaya bapura ha ka 2 tarik, Kyllalyngkot, 1972.Ka la kdew ruh ba la donkam ban pynbeit thymmai ha ka Para 2 jong ka Policy da kaba pyndam noh ïa ka kyndon kaba rah shakhmat ïa ki kam ba lait thylli. Da kaba rah shakhmta ïa ki kam ba thylli ka long pyrshah ïa ka jingthmu jong ka Policy ban pynbeit ïa ka Administrative Duties katkum ba la kdew ha ka Para 1 jong ka Policy. Namarkata, hadien ka kyntien ‘Then such vacancies will be available to other’, ïa baroh kawei ka Para 2 jong ka Resolution la dei ban pyndam lut ploiñ.Ka party ka la ong, ha ka Office Memorandum jong ka 28tarik Jymmang, 1974 ka plie lad ïa ki nongthep kam kiba nabar ka jylla ban thep ïa ki kam ba thylli ba la mang kyrpang ïa ki Garo.  Kum ïa kane ka kyndon ym dei satia ban ailad la ka long ha kano kano ka rukom khnang ban pynthikna ba ki nongshong shnong ka jylla kin ïoh jingmyntoi na ka Policy.Ka la ong ba ha ka Office Memorandum kaba 18 tarik, Nohprah, 1972 ka ailad ïa ka bhah kyrpang ïa ki post ha ki District level, ha kaba kiba mynta kim shym la shah pynkynriahkam shabar ka district hadien ba la shah thungkam, dei ban don ïa ka Combined Reservation kaba 80% jong ki post na ka bynta ki Garo, Khasi-Jaintia ha ka jaka ba mang kyrpang la ka jong mar 40% na ka bynta ki Garo bad Khasi-Jaintia.“Ïa kane ruh dei ban pynbeit thymmai da kaba kdew shai ba ki post ha ki district level ha kaba kiba mynta kim lah ban shah pynkynriah kam shabar jong ka district hadien ba la shah thungkam, 80% ka bhah kyrpang dei ban mang na ka bynta ki Khasi-Jaintia ha rilum Khasi bad rilumj Jaintia bad 80% ka bhah kyrpang dei ban mang kyrpang ïa ki Garo tang ha rilum Garo,” la pynpaw ka shithi na ka KHNAM ba la aiti sha ka Expert Committee.Katkum ka KHNAM, ïa mynta, ki district level posts ha Garo Hills la shu pyndap beit tang da ki jaidbynriew Garo katba ha Khasi bad Jaiñtia Hills Districts ki jaidbynirew Garo ki ïohlad ban thepkam lang bad ki jaidbynriew Khasi-Jaiñtia.Ka party ka la ong ba ïa ka State Reservation Policy 1972 dei ban pyntreikam ruh ha ki Semi-Government Department/Corporations/Prganized Private Sectors/Private Establishment khnang ban plie ïa ki lad ïohkam na ka bynta ki samla ha ka jylla.Shuh shuh, ka party ka la pynsngew ruh ïa ka jingdonkam ban pynthikna ba ka Policy ka thmu tang na ka bynta ka Bhah Thungkam hynrei ym na ka bynta kiwei pat ki jingthmu.“Ha ki snem ba la leit noh, ïa ka State Reservation Policy 1972 la pyntreikam wat ha ka jingïoh rung ban pule ha ki kyrdan kiba kham shalor, khlem ka jingïoh jingbit kaba thikna. Namarkta, la ai jingmut ba ïa kane ruh dei ban pynbeit noh mardor da kaba kdew shai ba ka State Reservation Policy 1972 ka thmu tang na ka bynta ka bhah thungkam bad ym na ka bynta kiwei pat ki jingthmu,” la ong ka KHNAM.“Ngi kwah ban kdew shuh shuh, na ka daw ka jingïapher ki jingsngew ha kaba ïadei bad ka jingpynbeit thymmai ïa ka SRP 1972 na kiwei pat ki jaidbynriew, ka lah ban mih ka buit ban shu pynslem kai da kine ki jaidbynriew.  Namarkata, la ai jingmut ba ïa kane ka kam dei ban pyndep noh kham kloi katba lah,” la bynrap shuh shuh ka KHNAM.",AI JINGMUT KA KHNAM BAN BHAH 50% ÏA KI KHASI-JAIÑTIA HA KA RESERVATION POLICY,https://batesitv.com/ai-jingmut-ka-khnam-ban-bhah-50-ia-ki-khasi-jaintia-ha-ka-reservation-policy/
"Ka High Commission of India kaba don ha nongbah Dhaka, Bangladesh ka la pan jubab na u Deputy Commisioner jong ka East Khasi Hills u Sibhi Chakravarthy Sadhu ban pynshisha ïa ka jinglong nongshong shnong jong ka East Khasi Hills bad ïa ka jinglong nong India jong u Bah Onil Talang uba shong basah ha ka shnong Pyrdiwah kaba hap hapoh ka Raid Mukertilla, Pynursla Civil Sub Division uba la shah kem ha ki shipai Border Guard of Bangladesh (BGB) ha ka 8 tarik u Nohprah, 2021  katba u dang thmu ban leit sum ha Wah Umngot ha ka por shiteng sngi.Une u rangbah haduh mynta u dang shah set ha along Sylhet District Jail ha ka ri Bangladesh mynta la jan ar snem shiteng.Kane ka jingpan jubab da ka High Commission of India ka long ban shimkhia na ka bynta ban ïakren bad ki bor synshar jong ka ri Bangladesh khnang ban ïoh pyllait noh ïa u Bah Onil Talang, ba la antad ba u la don mynta la 56 snem ka rta, na ka along na Sylhet District Jail bad ban wan phai biang sha la ka jong ka ri bad sha la ki bahaiing hasem.Ka jingshimkhia jong ka High Commission of India ka long hadien ba u Bah Joannes JTL Lamare uba long u nongtrei mon sngewbha na ka shnong Kynton-U-Mon, Nongkrem, East Khasi Hills District u la phah da ka jingthoh ha ka 23 tarik Jymmang, 2024 sha u Myntri ka tnat External Affairs ka Sorkar India u Dr. S. Jaishankar ba un tuklar lem halor kane ka jingshah kem khlem nongrim jong u Bah Onil Talang ha ki shipai ïada khappud jong ka ri Bangladesh.",AR SNEM TAM HA SYLHET DISTRICT JAIL SHAH SET U RANGBAH KHASI BA SHAH KEM NAJAN WAH UMNGOT,https://batesitv.com/ar-snem-tam-ha-sylhet-district-jail-shah-set-u-rangbah-khasi-ba-shah-kem-najan-wah-umngot/
": U Bah Joannes JTL Lamare uba long u nongtrei mon sngewbha na ka shnong Kynton-U-Mon, Nongkrem, East Khasi Hills District ha ka sngi Palei u la ujor sha ka Meghalaya Human Rights Commission (MHRC) ba kan shimkhia ha kaba ïadei bad ka jingkynnoh ba ki Pulit ka Dawki Police Station ki la phah dait da ki ksew ïa u Bah Sulin Suting hadien ba ki Pulit ki la rah ïa u sha thanat.Ki Pulit ka Dawki Police Station ki la kem ïa u Bah Sulin Suting uba la don kumba 70 snem tam uba shong basah ha ka shnong Pyrdiwah kaba hap hapoh ka Raid Mukertilla, Pynursla Civil Sub Division ha ka 11 tarik mynta u bnai.U Bah Joannes Lamare ha ka jingïakren bad ki lad pathai khubor, u la ïathuh ba ka Meghalaya Human Rights Commission (MHRC) ka la shim Sou Moto halor kane ka jingjia namarba ka jingpynkheiñ jong ki briew kiba bat ïa ka aiñ ïa ka hok longbriew manbriew.Shuh shuh u la ong ba ha ka jingai jingujor sha ka Meghalaya Human Rights Commission, une u nongtrei monsngewbha u la dawa ba ki Pulit kiba donkti ha kane ka kam ki dei ban ngat ha ka jingshah pynshitom.","BA SHAH DAIT KSEW U RANGBAH HA THANAT DAWKI, UJOR U BAH JOANNES SHA KA MHRC",https://batesitv.com/ba-shah-dait-ksew-u-rangbah-ha-thanat-dawki-ujor-u-bah-joannes-sha-ka-mhrc/
"Ka Iingbishar Meghalaya High Court ha ka sngi Palei ka la aipor hynriew taiew ïa ka Sorkar Jylla bad ïa ka Harijan Panchayat Committee (HPC) ba kin ïapynbeit noh ka kam ba la sahteng ha kaba ïadei bad ka jingkynkynriah ïa ki 342 tylli ki longing na Them Iew Mawlong.Ka hukum ba la pynmih da u Justice W Diengdoh ka la ong, “ki nongsaidaiñ kiba mihkhmat na ki arliang mamla ki ladep aiti ïa ka jingïakren ïapynbeit kaba la ïaid shakhmat hapdeng ki ar kynhun ïa kaba shipor yn ailad lada jia ba ka mih biang kano kano ka jingïapynbeit, kane ka kam kan ym long satia kaba seisoh.  La pdiang ïa jingkyrpad ban aipor hynriew taiew.  Ïa ka jingkyrpad la shah.  Ïa kane ka kam la buh sngi.”Dang shen ha ka 31 tarik, Jymmang, ka HPC ka la pan por sa ar bnai ban jied ïa u President ba thymmai na ka bynta ban bteng ïa ka jingïakren bad ka Sorkar Jylla ha kaba ïadei bad ka jingpynkynriah.Kane ka la wan shwa ba kan don ka jingïalang bakongsan ba la buh sngi ban long ha ka 7 tarik mynta u bnai, hapdeng ka Sorkar Jylla bad ka HPC na ka bynta ban shim syndon ïa ka rai kaba khatduh halor kane ka kam.U Secretary ka HPC u Gurjit Singh ha ka shithi ba la phah sha u Symbud Myntri Rangbah ka Jylla uba peit ïa ka tnat Kam Pohïing Bah Prestone Tynsong ha ka 31 tarik, Jymmang, u la ong, “nga phah ïa kane ka jingthoh da ka jingkyrpad ïa ka Sorkar ban buh pynkynriah noh ïa ka jingïakynduh jong ngi kaba la buh ban long ha ka 7 tarik Jylliew, ha kaba ïadei bad ki nongshong shnong jong ngi ha Harijan Colony, Bara Bazar, Shillong.”“Kane ka long kaba sngewsih ban pyntip ba u President jong ngi u Billu Singh u la khladnoh dang shen.  Ha kum kane ka jingsngewsih na ka jingkhlad noh jong u, ïa mynta ngi dang bunkam bad ka ing ka sem jong u ban pynkhreh ïa ka jinglehniam bakhatduh katkum ka dustur jong ki Sikhs bad ka jingleh donburom khatduh ha ingsah jong u ha Shillong bad ha ka shnong jong u ha Punjab,” la bynrap u Singh.U Singh ha ka shithi, shuh shuh u la ong, ba kin sa pyndep ïa ka jingjied ïa u President ba thymmai jong ka Harijan Panchayat Committee bad ban rejistar ïa ka komit kaba thymmai ha ka ophis jong u Registrar of Societies.“Kane ka kam kan shim por kumba ar bnai ban pyndep lut ïa ki kam nadong shadong ban wad ïa u briew uba la kham rangbah ban mih bujli ban shakri ha ka seng jong ngi bad ïa ki briew jong ngi na ka bynta bun bun snem.  Ban pyndep ïa kane ka kam, bad ban pynthikna ba ki nongïalam ba thymmai kin long kiba la pynkhreh ban ïakren bad ka sorkar, ngi donkam ïa ka por. Ngi sngewnguh shikatdeh ei ïa ka jingsngewthuh jong phi ha kum kane ka por kaba eh,” la bynrap u Singh ha ka shithi.",ISHU THEM ÏEWMAWLONG : 6 TAÏEW AI POR KA ÏINGBISHAR ÏA KA SORKAR BAD HPC BAN ÏAPYNBEIT,https://batesitv.com/ishu-them-iewmawlong-6-taiew-ai-por-ka-iingbishar-ia-ka-sorkar-bad-hpc-ban-iapynbeit/
"4: Ka heprit Nafisabeth D. Syiemlieh, kaba dang pule ia ka Class-IX ha Byrwa RMSA Secondary School, kaba dei ka khun jong u Bah Werson Diengdoh bad ka Kong Pranty Mary Syiemlieh na ka shnong Byrwa, Ribhoi District ka la shah jied ban mihkhmat kum ka Youngest Scientist na Ribhoi District ha ka Yuvika Programme.Ka heprit Nafisabeth ka la shah jied ban iohrung sha ka Yuvika Programme ka long lyngba ka jingiashim bynta ka jong ka ha ka Online Quiz Game jong ka Yuvika Programme kaba la long ha u bnai Lber, 2024.Lyngba ka jingshah jied ban mihkhmat ia ka Ribhoi District, ka heprit Nafisabeth ka la iohlad ban leit iashim bynta ha ka Yuvika Programme kaba ar taiew kynthih kaba la long ha North East Space Application Centre, (NESAC) Umiam, Ribhoi District, naduh ka 12 tarik haduh ka 24 tarik u Jymmang, 2024.Ki dkhot jong ka Khasi Students Union, North Khasi Hills District Unit tang shu ioh jingtip halor kane, ha ka janmiet sngi Palei mynta ka taiew ki la leit sha ingsah jong ka heprit Nafisabeth ban pynkup burom ia ka hapoh ka jingialam jong u General Secretary u samla James Mawphniang ryngkat ka jingsynran lang jong ki dkhot ka KSU Umiam Circle bad ki dkhot jong ka KSU Byrwa Unit.","WANRAH NAM KA KHYNNAH NA RIBHOI KABA SHNA ÏA U ROCKET, KYRSHAN KA BAF",https://batesitv.com/wanrah-nam-ka-khynnah-na-ribhoi-kaba-shna-ia-u-rocket-kyrshan-ka-baf/
"Ka Phudmuri Presbyterian Higher Secondary School, Mawlai Phudmuri ka la jam sha u mawmer ka jingdap 125 snem ha ka jingïaid lynti ban bsa ïa ki umpohliew jingstad bad ha ka sngi Thohdieng ka la rakhe ïa ka Quasquicentennial ha ka rukom kaba iphuh iphieng.Ha kane ka jingrakhe la ïa don lang u Bah Prestone Tynsong, Symbud Myntri Rangbah ka Sorkar Jylla kum u kongsan, u MLA Mawlai Bah Brightstarwell Marbaniang, MDC Mawlai Bah Teiborlang Pathaw, Bah HM Shangpliang u Adviser ka tnat Pule Puthi, u Bah M. F. L Mawlong President ka Managing Committee ka Phudmuri Presbyterian HSS, Bah S. W Nongbri, Secretary ka Managing Committee, ki nonghikai, ki kmie ki kpa bad kiwei kiwei.Haba ai jingkren u Bah Prestone u la pynpaw ba u ieng na ka bynta ka tnad pule puthi jong ka Sorkar Jylla ban ai khublei ïa ka Phudmuri Presbyterian HSS,  kaba la jam shaduh une u mawmer uba la jngai bha.“Mynta la kumba 5 ne 6 snem, na ka liang ka sorkar ngi la pyrshang ban nangpynkhlain shuh shuh ïa ka pule puthi. Namarba ngi ïohi ba dei kane ka bynta kaba donkam tam, ym tang ha ka jylla Meghalaya, ym tang ha ka ri India, hynrei ha satklak ka pyrthei bad ka pule puthi ka dei u thied snam jong ka ri, ka jylla, ka shnong, ka balang bad ki longiing ki longsem ruh,”“Dei na kane ba ngi pynheh ïa ka mang tyngka na uwei u snem sha uwei pat u snem, ha ka mang tyngka jong u snem 2023-24, kaba mut mynshem snem ngi buh ïa ka mang tyngka kaba 3166 klur bad nga sngewbha ban pyntip ïa phi ba ha ka mang tyngka ba mynta u snem 2024-25, ngi la kyntiew ïa ka mang tyngka sha ka 3538 klur tyngka,” u la bynrap.Haba shu kren ïa kitei ki jingkhein, sngewsuk bha ban ong ba ngi ïoh 3500 lane 3100 klur bad mynta la kumba 6 snem tam, ngi kyntiew khnang bangin nanglah ban pynkhlain haba ïa dei bad ka jinghikai, ban ai jinghikai ïa ki nonghikai ba kin lah ban ai ïa ki jinghikai ba janai (quality) ïa ki khynnah skul, kiban ïa ryngkat dor bad kiwei jylla ne ki nongbah kiba paw hapoh ka ri India baroh kawei, ong u bah Tyngsong.U ong ruh, kawei na kita, ka sienjam kaba ngi la shim ka dei ka Mission Education, ban kyntiew ïa ki skul ha ki jingtei bad kiwei, la ki dei ki skul sorkar ne kiwei ki skul. U ïathuh ruh ba ki la sdang ban ai bun ki jingtei (building) ba thymmai na ka bynta ki skul primary.Kawei pat ka bynta ka dei ka Meghalaya Teacher’s Information Management System, kaba ki kwah ban kham pynbit pynbiang ïa ki teknologi, ka jingangnud jong ka sorkar ka long ban kyntiew pynbha ïa ki nonghikai, kaba la pynlong ïa ka sorkar ban pynbor ïa ki nonghikai ba ki dei ban leit ïa ka training, namar haba ki pass ïa ka training, ka jinghikai ïa ki khynnah, ym donkam shuh ban batai mano mano lyngba ka training kaba ki ki ïoh kin ai ïa ki khynnah skul ki jong ki ïa ki jinghikai kiba biang pura.Shwa kane ban pyniphuh iphieng ïa ka jingrakhe la don ka jingshad na ki nonghikai, na ki khynnah pre primary section, kumjuh ka jingrwai na ki kmie ki kpa, na kiba la pass na kane ka skul bad kiwei kiwei.Ha ka jingpynkut ïa ka jingrakhe u Bah Prestone bad kiwei ki la pyllait ïa ka Souvenir jong ka skul.",DAP 125 SNEM KA PHUDMURI PRESBYTERIAN HR.. SEC. SCHO BAN BSA ÏA KI UMPOHLIEW JINGSTAD,https://batesitv.com/dap-125-snem-ka-phudmuri-presbyterian-hr-sec-scho-ban-bsa-ia-ki-umpohliew-jingstad/
"U Superintendent of Police (SP) ka East Khasi Hills District, u Rituraj Ravi (IPS), uba la paw khubor ha kine ki sngi na ka daw ka jingthmu ban rah da ka bor ïa ka Kong Bindas Syiem na jaka shah thngan ha Additional Secretatiat sha Hospital ha ka miet 8 tarik mynta u bnai, u la shah pynkynriah kam da kaba un shimti noh kum u Commandant jong ka 6th Battalion ha Umran.Ha jaka jong u, yn wan shimti biang da u Bah Sylvester Nongtnger(IPS) uba la ju long teng u SP ka East Khasi Hills District.Lah ban kdew hangne ba u Ravi, u la shah ujor na kiba bun ki liang ha kaba ïadei bad ka jingleit jong u shiteng miet ban rah Medical Check-up jubor ïa ka Kong Bindas Syiem ha ka por ba ka pynlong da ka jingshah thngan ba khlem pud sngi hajan Additional Secretariat. Halor kane ka jingleh jong u ka tnad Pulit ka la shah pan kaiphod ha ka Meghalaya Human Rights Commission (MHRC) bad u Ravi u la shah khot hajir ha ka Commission ha ka 20 tarik mynta u bnai.Nalor u Ravi la don ruh kiwei pat ki heh Pulit kiba shah pynkynriah kam kiba kynthup ïa u Vivek Syiem (IPS) uba ju bat kum u SP, CID, uba la kiew kyrdan noh kum u Assistant Inspector General of Police (Law& Order).U heh duh ki Pulit ban shah pynkynriah kam u dei u Mukesh Kumar Singh (IPS) uba long u Inspector General of Police (Law& Order) bad un shimti noh kum u Inspector General of Police, Commandant General Civil Defencen and Home Guards.U Jerry F.K Marak, IPS, Inspector General of Prisons, Shillong u la shah pynkynriah noh kun u Commandant, 2nd MLP Bn, Goeragre, West Garo Hills, Tura ha ka jaka jong u Bah Bashanborlang J. Laloo, MPS u ban shimti noh kum u Commandant ki SF-10, Shillong.U Bah Herbert G. Lyngdoh, IPS Superintendent of Police, Anti-Infiltration Directorate, Shillong un shimti noh kum u Commandant, 1st MLP Bn, Mawiong ha ka jaka jong u Pawar Swapnil Vasantrao, u ban shimti noh kum u Superintendent of Police, North Garo Hills District, Resubelpara. U Bah Shri Lakador Syiem, IPS, Commandant, 4th MLP Bn, Sohpian u la shah pynkynriah kam noh ban shimti kum u Principal, Police Training School, Umran ha ka jaka jong ka Mary G T. Sangma, IPS, ka ban shimti noh kum ka Superintendent of Police, Anti-Infiltration Directorate, Shillong.Kiwei pat ki Pulit kiba la shah pynkynriah kam ki long u Pankaj Kumar Rasgania, IPS, Superintendent of Police, City, Shillong kan shimti noh kum ka Superintendent of Police (Sadar), Shillong. U Abraham T. Superintendent of Police, North Garo Hills, Resubelpara un shimti noh kun u Superintendent of Police, West Garo Hills, Tura. U Ringrang T G. Momin, MPS, Superintendent of Police, F&ES, Tura, un shimti noh kum u Superintendent of Police, CID, Shillong ha jaka u Bah Vivek Syeim. U Bruno A Sangma, MPS, Commandant, SF-10, Shillong un shimti noh kum u Superintendent of Police, F&ES, Tura.","SHAH PYNKYNRIAH KAM U SP EAST KHASI HILLS, WAN PHAI BIANG U BAH SYLVESTER NONGTNGER",https://batesitv.com/shah-pynkynriah-kam-u-sp-east-khasi-hills-wan-phai-biang-u-bah-sylvester-nongtnger/
"Ka Seng HNLC ka la ong ba ki lai ngut ki briew kiba  la shah kem ha ki Pulit jong ka Ribhoi halor ka jingkynnoh ba ki dawa pisa ha kyrteng ka HNLC, ki dei kiba shong kiba sah ha Block 2, ka jaka kaba don ha ka jingïakajia pud hapdeng ka jylla Meghalaya bad ka jylla Assam.Ki Pulit ka Ribhoi District ha u kyrwoh ba la phah sha ki lad pathai khubor mynta ka taïew, ki pyntip ba kine ki lai ngut kiba shah kem ki long u Cyfrank Paul Pariat, 25 snem, na Ummat, u Kitbok Mujai, 23 snem na Ummat bad u Barnabas Lyngdoh, 49 snem na Khyndewso. Ki Pulit ki kynnoh ba kine ki donkti ban sam ïa ki shithi dawa pisa jong ka HNLC ryngkat ruh ka jingbyrngem briew.Katkum ka jingpyllait khubor u Bah Saiñkupar Nongtraw, General Secretary-cum-Publicity Secretary ka HNLC ha ka sngi Thohdieng u la ong ba kine ki lai ngut ki dei kiba la long ka jingshngaiñ bad jingïada na ka bynta ki paidbah kiba shong ba sah ha Block 2 na ka jingwan thombor da ki Pulit Assam, na ka jingshah knieh ki jingthung jingtep ha ki Kaikhlaw Karbi, ka jingshah khrong khajna bad kiwei kiwei de ki kam shah thombor.Ka Seng ka pynpaw ruh ka jingsngew lyngngoh balei ba katba shah kem ki dkhot ka HNLC la kynnoh beit ba ki dei ki nongdawa pisa jubor, ki riewbymman, katba ka tnad Pulit ka pyllait suk ïa ki briew la jong kiba donkti ha ki kam bamsap, kam dawa pisa ha surok nalor ba kam don ka jingtreikam kaba khuid ha ka rukom pyndonkam ïa ka pisa kumba ka phla da heh Pulit hi, u Bah  GK Ïangrai.Ha kane ka jingpyllait khubor, ka HNLC ka la pynpaw ruh ïa ka jingtreikam ba runar jong ki Pulit kumba la mih khubor ha kine ki sngi ha kaba uwei u rangbah ba la 70 snem ka rta u la shah pyndait da u ksew ha Dawki Police Station.Shuh shuh ka HNLC ka la ong ruh ba hapdeng ka jingsngew kmen ba la shimti da ka longkmie Khasi ïa ka kam DGP, hynrei ka la ong ba ka seng ka artatien ba kane kan ai ïa ka jingshakri na ka bynta ki trai ri trai muluk, ïoh ka shah pyniaid ban shakri na ka bynta ka bha ka miat jong kiwei pat ki jaidbynriew.",KI LẠI NGUT KI DKHOT KA HNLC BA SHAH KEM KI ÏADA ÏA KI PAIDBAH HA BLOCK-2: SAIÑKUPAR NONGTRAW,https://batesitv.com/ki-lai-ngut-ki-dkhot-ka-hnlc-ba-shah-kem-ki-iada-ia-ki-paidbah-ha-block-2-sainkupar-nongtraw/
"Ka seng Hynñiewtrep Youth Council (HYC) ka la phah ka jingai jingmut sha ka Expert Committee kaba khmih ïa ka bhah kam bhah jam jong ka jylla ne ka State Reservation Policy 1972 ha kaba ïa kane ka jingai jingmut la phah sha u Bah L K Diengdoh u ba dei u Secretary jong ka Committee.Ha ka jingthoh ba ka la phah ka la ong ba na ka liang ka seng ka kwah ban ai jingmut bad ki jingpyni ha kaba ïadei bad ka Expert Committee halor ka Meghalaya State Reservation Policy bad lyngba kane ka jingthoh la kyrmen ba ka kan don ka jingpynkylla bad ka jingpdiang ïa kane ka jingai jingmut jong ka seng kaba dei ruh na ka bynta ka bha ka miat jong ki trai ri trai muluk ha ka jylla.“Ngi don ka jingai jingmut ba lada ka Hon’ble Supreme Court ka bat ïa ka sub-classification jong ki ST/SC ka dei kaba long aiñ hapoh ka riti synshar ka ri, kumta halor kane ka nongrim jong ka jingbun paid ki Khasi-Jaiñtia, ka bhah kam ka dei ban long 50%, ki Garo ki dei ban ïoh beit 40% bad kiwei ki kynhun ST dei ban ai beit 3% ka bhah kam. Lada ka sub-classification jong ki ST/SC ka long kaba beaiñ katkum ka jingai jingmut jong ka Hon’ble Supreme Court, kumta ngi don ban ai jingmut ba kadei ban long noh 93% ka bhah kam sha ki ST jong ka jylla, 2% sha ki SC bad 5% dei ban ïeh ha ka unreserved category,” ong ka HYC.Ka la ong ruh ba ha ki kam ha ki District level ka la ai jingmut ba ka combined reservation na ka bynta ki ST dei ban pynneh. Ka bhah kam kadei ban kyntiew sha ka 93% na ka bynta ki ST jong ka jylla ha ki District, 2% sha ki SC bad 5% sha ka unreserved category.Ka HYC ka la ong ruh ba ka Meghalaya State Reservation Policy ka la kynthup lang ïa ki ST bad SC hapoh kawei ka kyrdan, ha kaba kiwei ki ST bad SC la kynthup lang na ka bynta ka 5% reservation. “Ngi ai jingmut ba kane kadei kaba beaiñ bad ngi dei ban ong ba ïa kane dei ban pynduhnoh bad ba ka reservation na ka bynta kiwei ki ST bad SC jong ka jylla dei ban long 3% sha kiwei ki ST bad 2% sha ki SC ha ka jaka jong ka combined 5% reservation,” bynrap ka seng.Ka la ai jingmut ruh ba dei ban don ka jingbhah kam na ka bynta ki kam casual, contractual bad non-permanent employee kiba trei hapoh ka jaka pule sorkar bad kiwei lada ka por kadei palat ban ïa ka 30 sngi bad lada ka don ka lad ban pynthymai ïa ka por jong ka kam.Ka la pynpaw ruh ba kane ka Reservation policy kaba mynta kam bhah kam hapoh ki Scientific services bad post. Kumta ka la dei ban batai ïa ka jingmut jong ka Scientific service bad ki post.Ki kyndon hapoh ka Policy kaba thoh ‘carry-forward’kum ka nuksa lada ki reserved Category-A ym lah ban thep kam ha ka por ba thungkam ha ka snem ba la buh, kumta kano kano ka percentage kaba sah napoh ka Category-A dei ban pyndap da ki kyrtong napoh ka reserved Category B ne C kaba long katkum ka jingshemphang bad jingnang jingstad.Ka bhah ha ki post bad ki jingshakri kaba hapoh ka ‘Public Undertakings and Government Aided Institutions’ dei ban pynneh. Ka kyntien “Government Aided Institutions” kaba khlem batai hapoh ka Policy donkam ban batai bha. Lada ki skul kum ka SSA, ADHOC bad Deficit la kynthup hapoh ki jaka pule ba ïoh jingïarap na ka sorkar, kumta la sngewdei ban ai jingmut ba 93% ka combined reservation na ka bynta ki ST, 2% na ka bynta ki SC bad 5% na ka bynta ki unreserved category kidei ban ai katkum ka jingtyrwa hapoh ka recruitment.Ka seng ka la ai jingmut ruh ba ka sorkar kadei ban thaw da ka aiñ ba kyrpang na ka bynta ka reservation jong ki nonghikai kiba hikai ha ki jaka pule sorkar bad kiba ïoh jingïarap na ka sorkar ha ka jylla. Lada ka sorkar ka thaw la ka jong ka aiñ na ka bynta ka reservation ïa ki nonghikai, la sngew dei ban ai jingmut ba ka dei ban long 93% ka combined reservation na ka bynta ki ST, 2% na ka bynta ki SC bad 5% na ka bynta ki unreserved dei ban bud.“Ngi don ban ai jingmut ba kane ka Job Reservation Policy kaba mynta ym dei ban pyntreikam ne pynjlan na ka bynta ki reservation haba ïadei bad ki admission ha ki jaka pule bad na ka bynta kito kiba pule kham shajrong shabar jylla ha ka bhah kam jong ka jylla. Shuh shuh ngi don ka jingai jingmut ba ka sorkar jylla kadei ban thaw da ka aiñ la ka jong na ka bynta ki reservation hapoh ki admission ha ki jaka pule. Lada ka sorkar kan thaw la ka jong ka aiñ ngi don ban ai jingmut ba 93% ïa ka combined reservation na ka bynta ka ST, 2% na ka bynta SC 5% na ka bynta ki unreserved kadei ban bud,” ong ka HYC.",93% ÏA KI RIEWLUM HA MEGHALAYA AI JINGMUT KA HYC HA KA STATE RESERVATION POLICY,https://batesitv.com/93-ia-ki-riewlum-ha-meghalaya-ai-jingmut-ka-hyc-ha-ka-state-reservation-policy/
"Ka jingniah kali khlemakor bad ka jingpynher stet shaba palat jong ki nongniah kali ka dei kawei na ki daw kaba ju wanrah bunsien ia ki jingjia kiba sngewsih khamtam ha ka surokbah National Highway-6 ha Ri Bhoi District.  Ha kawei ka jingjia ha ka Sngi Thohdieng ha ka por kumba 1:00 baje mynstep ar ngut ki mynsiem briew ki la duh ei ia la ka jong ka jingim tang na ka daw ka jingpynher sted bad niah khlem akor shaba palat jong u nongniah kali.Katkum ka khubor ba la iohlum na ki Pulit jong ka Ribhoi District la iathuh ba u nongniah jong kawei ka kali kamai kaba don ia u number ML05 N0174 kaba mih na Shillong ban leit sha Guwahati u la pynher stet haduh katta katta kat haduh ba u nongniah um lah shuh ban synshar u la kam bad leit tynrah beit ia u Divider jong ka surok bah bad thung khongpong sha shilliang surok.Ki Pulit ki la iathuh ba ha kane ka kali ba la ñiah da u Bah George Kharkongor na ka shnong Nongrah ki ruh sa lai ngut kiwei pat ki nongleit jingleit ia kiba la tip kyrteng kum u Banrap Marboh na ka shnong Mawlynrei, East Khasi Hills, u Bah Frick Kharkongor na ka shnong Nongrah, East Khasi Hills lem bad u Leuwis Kharkongor na ka shnong Lapalang, East Khasi Hills.Ki riew paidbah kiba la sakhi ia kane ka jingjia, ki la pynkit noh ia kine kiba mynsaw sha Nongpoh Civil Hospital na ka bynta ban ioh ia ka jingsumar kyrkieh, katba ia u Bah Banrap Marboh uba la thiah lyngktar ryngkat ka jinglyngkien jong ka snam bad ha ka jingbym tip briew shuh la pynkit noh da ki Pulit, ha kaba ki doctor jong ka Civil Hospital Nongpoh, ki la pynbna ba u ladep khlad lypa.Shuh shuh, ka khubor na ki Pulit ka la iathuh ruh ba ki doctor ka Civil Hospital Nongpoh ki la pyntip ba u Bah Leuwis Kharkongor u dei uba shu mynsaw malu mala katba u Bah Frick Kharkongor u dei uba la kham jur ka jingmynsaw bad la pynkit noh ia u sha Civil Hospital Shillong na ka bynta ban ioh ia ka jingsumar kaba kham bha.Kham hadien, ki Pulit ki la ioh jingtip ba u Bah Frick Kharkongor ruh u la khlad noh ha Civil Hospital Shillong namar ka jingjur shaba palt ka jingmynsaw.Halor kane ka jingjia, Pulit, ki la rah noh ia ka kali sha thanad Nongpoh na ka bynta ban pynlong ia ka jingtohkit bad ruh ban pyndep ia ki jingdonkam katkum ki kyndon jong ka ain.",ÏAP ARNGUT KI RANGBAH HA SUROK NH-6 BA ÑIAH KALI KHLEM AKOR BAD PYNHER STET U NONGNIAH KALI,https://batesitv.com/iap-arngut-ki-rangbah-ha-surok-nh-6-ba-niah-kali-khlem-akor-bad-pynher-stet-u-nongniah-kali/
": Kumba 600 ngut ki samla pule Graduate bad Post Graduate ki la shah pynkup burom ha ka 5th Convocation jong ka jong ka ICFAI University Meghalaya kaba la long ha State Convention Centre, Shillong ha ka sngi Thohdieng ha kaba la sakhi lang da u Myntri Rangbah ka Jylla u Conrad K. Sangma, u Myntri ka tnat Pule Puthi u Rakkam A. Sangma,  u Chancellor Lt General (Dr) Arvinder Singh Lambha bad ka Vice Chancelor Dr Alicia Gatphoh bad kiwei kiwei ki kynrem ki lyndan.Ha kane ka sngi, u Myntri Rangbah bad ki kynrem ki lyndan ki la sam ia ki khusnam General Proficiency Award, Under Graduate bad Post Graduate Merit Certificate bad ia ki khusnam sha ki samla pule kiba la ioh ia ka takma ksiar bad takma rupa ha ki jingpule ki jong ki.U Myntri Rangbah  haba kren sha sha ki samla pule kiba la pyndep ïa ki jingpule ha ki Course bapher bapher ba la tyrwa da ka University, u la ong ba ka Convocation ka dei ka khyllipmat kaba batai ïa ka jingim ki samla pule bad bynrap ba ki samla ki dei ka bor ba khlaiñ duh bad ruh ka jingtynjuh ïa kano kano ka Jylla ne ka Ri.“Ka India ka dei ka Ri kaba kiew sted bha ha ka ïoh ka kot bad ki University bad ki jaka pule kila ïatrei ryngkat ryngkat ban saiñdur ïa ki samla ba kin don bynta ha ka jingkiew shakhmat ka ïoh ka kot da kaba shim kabu ïa ki lad ki kabu kiba donkti ha kane ka jingkiew ka ïoh ka kot,” ula ong.U la pyntip ruh ba ki samla ki dei kiba kongsan bha ha ka jingkiew ka ïoh ka kot ha Meghalaya bad u Myntri Rangbah ula kren bniah bha halor ki katto katne ki prokram jong ka Sorkar Jylla ha ka kam jngohkai, IT bad kiwei kiwei ha kaba ki samla ki dei ïa kiba la phaikhmat duh.U Myntri Rangbah ula kyntu ruh ïa ki samla ba kin long kiba angnud ban sengkam lyngba ki buit ba ki don bad bynrap, “Phaikhmat sha ki lad sengkam da ki buit ba phi don, ka Sorkar ka long tang ka nongplie lad plie lynti ym ka nongñiah ïa ka kali jong ka ïoh ka kot”.","600 NGUT ÏOH DEGREE KI SAMLA PULE KA ICFAI UNIVERSITY, PYNKUP BUROM U CM",https://batesitv.com/600-ngut-ioh-degree-ki-samla-pule-ka-icfai-university-pynkup-burom-u-cm/
": Ki nongtrei jong ka tnat Pule Puthi kiba don hapoh ka shatri jong ka All Meghalaya SSA Non-Teaching Staff Association (AMSSANTSA) ki bym hun ïa ka jingkular jong Myntri ka tnat Pule Puthi u Rakkam A. Sangma ha ka jingïakynduh ïa u ha sngi Thohdieng, ki la pynban ban ïaid beit shakhmat ïa ki prokram jingïakhih hadien ba la kut ka jingaipor kaba 15 sngi ïa ka Sorkar Jylla.Ïa kane la pynbna da u General Secretary ka AMSSANTSA u Bah Barikupar Mylliemngap hadien ka jingïakynduh ïa u Myntri ka tnat Pule Puthi u Rakkam A Sangma ha ka jingïakren bad ki lad pathai khubor.U Bah Barikupar ula ong ba ha ka jingkynduh, u Myntri u la kular ba ka Sorkar Jylla kan sa shimkhia ïa ki iingdawa jong ki hynrei watla katta ruh um shym ai satia ka jingkular ban leh eiei halor ka jingdawa ban kyntiew ïa ka tulop.U la ong ba u Myntri ka tnat Pule Puthi u la khot ïakren hadien ba ka Seng ka la aipor 15 sngi ïa ka Sorkar Jylla ban kyntiew noh ïa ka tulop katkum ka jingtyllun jong ka por namar ka jingrem shaba palat ki marbam mardih bad kiwei kiwei ki jingdonkam ba manla ka sngi.“Ha ka jingïakren u Myntri u la ong ba un sa shimkhia ïa ki jingdawa jong ngi hynrei ngim hun namarba ngi khlem ïoh ïa ka jingkular kaba pynhun mynsiem ïa ngi, namarkata, ngin ïaid beit shakhmat ïa ki prokram jingïakhih hadien ba kut ka jingaipor kaba 15 sngi ïa ka Sorkar Jylla,” la pyntip u Bah Barikupar.U la ïathuh ruh ba ka AMSSANTA kan shong kyrkieh ïa ka jingïalang jong ka Executive Committee ban shim rai kum kiei ki jingïakhih kiba ka Association kan sa pynbna ha ki sngi ki ban wan.",BYM HUN ÏA KA JINGKULAR U MYNTRI SORKAR BYRNGEM ÏAKHIH KI NONGTREI SKUL SSA,https://batesitv.com/bym-hun-ia-ka-jingkular-u-myntri-sorkar-byrngem-iakhih-ki-nongtrei-skul-ssa/
": Ka Joint Action Committee, Narpuh kaba kynthup ka shnong Umkiang, Ratacherra, Dona Skur, Dona Umbluh, Pyrtakuna, Kuliang, Borsara, haduh Tongseng, East Jaiñtia Hills District ka la rai ban pynlong da ka jingpakhang surok kaba khlem buh por ia ka surokbah National Highway-6 kata naduh Tongseng shaduh Malidor.Katkum u kyrwoh ba la phah da u President ka JAC Narpuh u Bah L. Bareh u la pyntip ba kane ka jingpakhang ia ka surokbah NH-6 kan sdang naduh ka 19 tarik mynta u bnai ha ka por 7:00 baje mynstep bad ka JAC kan shah ban iaid tang ki kali kit nongpang, ki kali ba kit ia ki bor pahara bad ki kali jong ki nongthoh khubor, katba ïa kiwei kiwei ki kali ka JAC kan ym shah satia ban iaid.“Ka JAC ka la shim ïa ka rai kaba tyngeh ban pynlong ia ka jingpakhang surok kaba khlem buh por ia kaba yn sa weng tad haduh ba ka Sorkar Jylla lyngba ka NHAI/ NHIDCL kan shna pyndep ïa ka surok bad ban maramot bha ïa ki thliew ki syar kiba la long kum ki krem ki kroh ha shilynter ka surokbah NH-6 ha ka thaiñ  Namchiang ha Narpuh bad kumjuh bad shna ïa ki nala tuid um kiba paka,”ong u kyrwoh.Ka JAC ka la kyntu ïa baroh ki paidbah nongshong shnong, ia ki  nongleit nongwan ba kin iasnohkti lang ha kane ka jingpakhang surok namar ka jingleh kuman bad ka jingleh bym khein snep jong ka Sorkar ia ka thaiñ Namchiang ban shna pynbha ïa ka surokbah NH-6.","BYM KHEIÑ SNEP KA NHAI, KHLEM PUD SNGI YN PAKHANG KA JAC NARPUH ÏA KA NATIONAL HIGHWAY-6",https://batesitv.com/bym-khein-snep-ka-nhai-khlem-pud-sngi-yn-pakhang-ka-jac-narpuh-ia-ka-national-highway-6/
"Ka Meghalaya State Education Commission (MSEC) ka la phah ïa ka kaiphod (interim report) ha kaba ïadei bad ka jingkyntiew ïa ka tulop jong ki nonghikai skul Adhoc Upper Primary School.Ïa kane la pyntip da u Secretary ka Meghalaya Upper Primary School Teachers Association (MUPSTA) u Bah S. Lamare ha ka jingïakren bad ki lad pathai khubor ha ka sngi Saitjaiñ.U la ong ba ka Association shen kan sa buddien bad ban peit ha kano ka rukom ka Sorkar kan pyntreikam ïa ka kaiphod.U Bah Lamare u la ong ba ki nonghikai skul Adhoc ki dei kiba la shakri la slem bha bad ki don ruh katto katne ki nonghikai kiba la khladnoh ki bym shym la ïoh jingsiew bad kiba la noh ka rta ki hap ban shu im khlem kano kano ka jingïoh jingmyntoi.U la ong ba naduh ki snem 1993-94 ïa ki skul Adhoc ha ka jylla ym pat shym la kyntiew sha ka kyrdan Deficit System.“Ngi sngewnguh ïa kaei kaba ka Commission ka la leh bad ngin sa buddien halor kane,” la ong u Bah Lamare.Haba pynpaw ba ka kam bad ka jingsiew ka dei ban long markatjuh u Bah Lamare u la ong, ba ka tulop kaba ki nonghikai skul Adhoc ki ïoh ka dei ban long kaba mar ïaryngkat bad ka tulop kaba la siew ïa ki nonghikai skul Sorkar ne ïa ki nonghikai jong ki skul Deficit.“Ngi la ïoh jingtip ba ka MSEC ka ladep phah ïa ka kaiphod sha ka Sorkar bad ïa mynta ngim pat shim rai eiei ban pynlong ïa ki jingïakhih,” u la ong.Ka Sorkar Jylla ka la thaw ïa ka MSEC ha u Naitung jong u snem baladep ïa kaba la khlieh da ka Prof. Sherwin May Sungoh na ka Department of Education, NEHU kum ka Chairperson ban ai jingmut sha ka Sorkar ha kaba ïadei bad ki jingeh jong ki skul bad ki kolej, ka tulop nonghikai skul bad kolej, ka jingtreikam jong ki School Managing Committee bad kiwei kiwei.Ha ka jingïalang ka MUPSTA ka la pynkup burom ruh ïa u President barim jong ka seng u Bah Kenneth Shadap uba la shakri mon sngewbha la bun bun snem kum u nongïalam jong ka Association bad uba la noh synniang shikatdei ban trei na ka bynta ka bha ka miat jong ki nonghikai skul Adhoc Upper Primary.",DEP AITI KA MSEC ÏA KA KAIPHOD KYNTIEW TULOP KI NONGHIKAI UP ADHOC SHA KA SORKAR,https://batesitv.com/dep-aiti-ka-msec-ia-ka-kaiphod-kyntiew-tulop-ki-nonghikai-up-adhoc-sha-ka-sorkar/
": Ka jingther jong u slap uba jur ha South West Khasi Hills ha ka sngi Sajtiaiñ ka la wanrah ia ka jingtwa khyndew ha ki hynñiew tylli ki longïing ki la shah ktah ha ka ïing ba ki shong ki sah.U District Disaster Management Officer (DDMO) jong ka South West Khasi Hills District Dr. E.S. Lynshiang, u la ïathuh ba ki longïing kiba la shah ktah haduh mynta ki don baroh 12 tylli ki longïing kata 9 tylli na Mawkyrwat C&RD Block bad 3 tylli ha Ranikor C&RD Block.U iathuh ba ki shnong kiba la shah ktah ha ka jingtwa khyndew ki long ka shnong Mawkhlaitngap, Manad, Lummawbah bad ha Mawpud. La antad ba ka jingtwa ka khyndew kaba la ktah ia kine ki longïing ka la jia ha ka por kumba 1:00 baje mynstep ha ka 15 tarik mynta u bnai.Ha kawei pat ka jingjia, la iathuh ba ka la don ruh ka jingshah ktah jong ki lyngkha kba bad ka jingtwa ka surok ba dei ïaid na Tynnai sha Mawbidong.La ïathuh ba ha kine ki jingjia ym shym la don mano mano ba mynsaw ne jingjia ba sngewsih, la ong u Dr. Lyngshiang.","SYLLAD U LAPBAH HA SWKH, SHAH KTAH 9 TYLLI KI ING HA MAWKYRWAT BAD 3 TYLLI HA RANIKOR",https://batesitv.com/syllad-u-lapbah-ha-swkh-shah-ktah-9-tylli-ki-ing-ha-mawkyrwat-bad-3-tylli-ha-ranikor/
"Ki shipai Border Security Force (BSF) jong ka 110 Battalion ha ka sngi Thohdieng mynta ka taiew ki la ioh kurup ia ki dawai ba la song bha ha ki synduk bad ia ki mobile phone kiba shongdor 73 lak tyngka ia kiba la thmu ban shalan beain sha ka ri Bangladesh da ki snar nongkhaii na khappud jong ka East Khasi Hills District.Hadien ba la ioh ia ka jingtip kaba bniah, ki shipai BSF ki hiar sha rud ka wah Khasimara ha kaba ki la lap ia kine ki dawai bad ki mobile phone ba la shong bha ha ki synduk.  Ia kine ki mar khaii tuh la aiti noh sha ka ophis Custom ban leh ia kaba donkam katkum ki kyndon jong ka ain.Ha kawei pat ka jingkhynra, ki shipai BSF jong ka 200 Battalion da ka jingiatreilang bad ki Pulit ka jylla Meghlaay ki la ioh kurup 10 hajar kilo ka shini ba la buhrieh ha kawei ka ingjah kaba don ha khappud jong ka shnong Rongra, South Garo Hills.","KI DAWAI, MOBILE PHONE BAD SHINI BA SHONGDOR 77 LAK KURUP KI BSF NA KHAPPUD",https://batesitv.com/ki-dawai-mobile-phone-bad-shini-ba-shongdor-77-lak-kurup-ki-bsf-na-khappud/
": Ki Pulit ka Anti-Narcotics Task Force (ANTF) ka East Khasi Hills kiba la pynlong ia ka jingtalasi ia ki kali ha ka step Lah Sngi u Blei, ki la ioh ban kurup 454.32 gram u drok Heroin hajan Madanriting Police Station na ki arngut ki kynthei Manipuri kiba shong ha kawei ka kali Tourist.Katkum u kyrwoh ba la phah da u Superintendent of Police ka East Khasi Hills Bah S. Nongtnger la iathuh ba ia kine ki arngut ki snar khaii drok kynthei la ithuh kyrteng kum ka Tinkhonei Haokip, 37 snem ka rta bad kawei pat kaba la tip kyrteng kum ka Mongkim Haokip, 53 snem ka rta kiba sah ha ka shnong New Keithelmanbi, Senapati, ManipurKi Pulit ki la kem noh ia kine ki arngut bad ka jingtohkit mynta ka dang iaid shakhmat hadien ba la register case hapoh ka Section 21(c)/29 jong ka NDPS Act ha Madanriting Police Station.","SHAH KEM ARNGUT KI KYNTHEI MAIPURI, KURUP KI PULIT 454.32 GRAM U DROK",https://batesitv.com/shah-kem-arngut-ki-kynthei-maipuri-kurup-ki-pulit-454-32-gram-u-drok/
": Ka All India Garo Union (AIGU) ka la phah ïa ka jingai jingmut halor ka Reservation Policy sha ka Expert Commitee ban pynneh ïa ka ‘Status Quo.”Ha ka dorkhas ba la phah ha ka sngi Saitjaiñ, ka Union ka la kyntu ban kiar na kano kano ka jingpynbeit thymmai (ïa ka Reservation Policy) namarba kan pynmong ïa ka jingsngew jong ki jaidbynriew Garo.“Lada jia ba ka don kano kano ka jingpynbeit thymmai ïa ka Policy, kan pynmong haduh katta katta ïa ka jingsngew jong ki Garo, bad ka ban ym long na ka bynta ka jingmyntoi ïa ka jylla Meghalaya baroh kawei.  Ka lah ruh ban mih ka jingïakhih paidbah.  Namarka, na ka bynta ka jingmyntoi jong ki paidbah ba bun balang, dei ban pynneh beit ïa ka ‘Status Quo”, la ong  President ka AIGU u Elbarth Marak.Ka Union ka la ong ba ka Reservation Policy ka dei kaba long markatjuh bad kaba la wanrah ruh ïa ka jingmyntoi naduh u snem 1972.“Ïa mynta ka jingïabhah hapdeng ki jaidbynriew bapher bapher ha ka jylla Meghalaya ka dei kaba long markatjuh bad lada ka don kano kano ka jingpynbeit thymmai yn lah ban pdiang da leilei ruh em,” la bynrap ka AIGU.Ka la bynrap shuh shuh ba ka jingdawa ban khmih biang ïa ka Policy ka dei kaba la wanrah da ki nongpyrta shla jong ki seng saiñpyrthei na ka bynta ki jingmyntoi politik, da ka buit ba kam ba kam don ka jingïaryngkat bad ban ym burom shuh ïa ki paid Garo.",WAT PYNBEIT THYMMAI ÏA KA RESERVATION POLICY ÏOH MIH KA JINGÏAKHIH PAIDBAH: AIGU,https://batesitv.com/wat-pyngbeit-thymmai-ia-ka-reservation-policy-ioh-mih-ka-jingiakhih-paidbah-aigu/
"Ki shipai Border Security Force (BSF) ka 200 Battalion ryngkat ka jingiatreilang bad ki Pulit ka jylla Meghalaya ha ka jingkhynra ha ka sngi u Blei mynta ka taiew ki la ioh ban kurup haduh 19,000 hajar kilo ka shini ia kaba la thmu ban shalan be-aiñ sha ka ri Bangladesh ba la buhrieh ha kawei ka ingjah kaba don hajan khappud ha ka shnong Rongra ha khappud jong ka South Garo Hills District.Ia ka shini ba la ioh kurup la aiti noh sha ki Pulit jong ka Rongra Police Station ban leh ia kaba donkam katkum ki kyndon jong ka ain.",19 HAJAR KILO KA SHINI BA THMU SHALAN BEAIÑ SHA BANGLADESH ÏOH KURUP KI BSF,https://batesitv.com/19-hajar-kilo-ka-shini-ba-thmu-shalan-beain-sha-bangladesh-ioh-kurup-ki-bsf/
"Ka Muaythai Association of Meghalaya ka la pdiang burom da ka jingsarong ia ki khynnah shynrang bad kynthei kiba la leit ban iashim bynta ha ka National United Muaythai Championship ba la pynlong da ka All Assam Armatuer Muaythai Championship and Pro Fight Night 2024 ha Laxmibai Institute Physical Tapesia, AssamHa ka jingialang pdiang burom kaba la long ha ka shnong Demseniong, Shillong ha 15 tarik, Jylliew, 2024 la sakhi lang da ki nongialam jong ka Muaythai Association of Meghalaya bad kiwei kiwei kiba la shah khot sngewbha.Ki nongjop ha kane ka National United Muaythai Championship ki la shah jied ban leit iashim bynta  ha ka Sub Junior, Junior, shynrang bad kynthei ha ka Muaythai Fight Armatuer Under-23 bad kaWaikru jong ka lympung iakura kaba la tip kum ka “Youth IFMA WORLD Muaythai Championship” ka ban sa long ha Thailand, Bangkok naduh 26 tarik, Nailur, haduh ka 4 tarik, Risaw, 2024.Ka Muaythai Association of Meghalaya ka ai khublei kyrpang ia ka Sorkar Jylla lyngba ka ophis jong ka Directorate of Sports and Youth Affairs, ia ka Meghalaya State Olympic Association kiba ju iarap ban kyntiew ia ka jingiakura Muay Thai bad ha kajuh ka por ka seng ka pynpaw ia ka jingsngewnguh shikatdei eh ia ka Meghalaya State Olympic Association kaba la ai jingithuh ia ka jingiakura Muay Thai, bad kaba la pynrung ia kane ka jingiakura ha ka Meghalaya Games ka ban sa long ha West Jaintia Hills Distrirct ha u snem 2025.",JOP KI NONGÏAKURA MUAY THAI NA MEGHALAYA HA KA NATIONAL UNITED MUAYTHAI C’SHIP,https://batesitv.com/jop-ki-nongiakura-muay-thai-na-meghalaya-ha-ka-national-united-muaythai-cship/
": Uwei u rangbah uba la tip kyrteng u Suku Mejar, 40 snem ka rta uba shong basah ha Down-Gate, Nongpoh, Ribhoi District u la pynkut noh ïa la ka jong ka jingim ha u tyllai phasi ha kawei ka ïing jah kaba don sha trai jong ka ing mala kaba don ha Nongpoh.Une u rangbah u dei uba la don saw ngut ki khun bad uba ju trei bylla sngi katba ïoh bad namar ba um shym la sah lang bad ki khun mynta la bun bun snem u la thiah kat haba lap ka miet.Dei tad ha ka por kumba 10 baje mynstep ki paidbah kiba ïaid najan kane ka ing, ki la lap ïa ka met jong u Bah Mejar uba la sdien phasi ia lade da u tyllai phasi  bad mar mar ki la pyntip noh sha ki bor pyniaid shnong bad kumjuh sha ki Pulit jong ka Nongpoh Police Station.Ia ka met jong u Bah Suku Mejar la shimti noh da ki Pulit ban pynkit sha Nongpoh Civil Hospital ban pynlong ia ka jingtohkit.",HA U TYLLAI PHASI PYNKUT U RANGBAH ÏA LA KA JINGIM HA NONGPOH,https://batesitv.com/ha-u-tyllai-phasi-pynkut-u-rangbah-ia-la-ka-jingim-ha-nongpoh/
"Ka Hynniewtrep Youths’ Council Seng Kmie ha ka Lah Sngi u Blei ka la phah biang sa hynriew ngut ki samla kiba la im kyrni ha ka jingdih drok ban ioh jingsumar ha ka ALIVE AGAIN FOUNDATION, ka Rehabilitation Centre kaba don ha ka jylla Assam.U Vice President jong ka HYC Bah Donboklang Kharlyngdoh u la iathuh ba u don ruh uwei na ki samla ba la im kyrni ban dih drok ba la wan aiti da ka Seng Samla Mawryngkneng ban phah sumar ha kane ka ka Rehabilitation Centre kaba don ha ka jylla Assam.  Nalor une uwei, ki don pat sa san ngut kiba na kane ka nongbah Shillong kiba ka seng ka la phah sumar ha ka ALIVE AGAIN FOUNDATION.U la iathuh ba ka seng naduh ka sngi ba ka la pynbna ban iakhun pyrshah ia u drok, ki dkhot jong ka seng kim shym la shongthait hynrei ki la leit sha kylleng ki jaka ym tang ban khynra ne thang ia u drok hadien ba la kurup na ki nongdih drok hynrei ka seng ka la sneng la kraw bad la phah ruh ia kine ki samla sha ki Rehabilitation Centre hadien ba la ai jingmynjur na ki bahaiing hasem jong kine ki samla.","SHA REHAB CENTRE, ASSAM PHAH SUMAR KA HYC ÏA 6 NGUT KI SAMLA KYRNI DIH DROK",https://batesitv.com/sha-rehab-centre-assam-phah-sumar-ka-hyc-ia-6-ngut-ki-samla-kyrni-dih-drok/
"Ki paidbah nongleit nongwan lyngba ka surok Nongstoiñ-Maweit, ha ka sngi Balang ki la sahkut ha surok kumba katto katne por namar ka jingjur shaba palat ka jingtwa khyndew bad ka jingkhyllem jong ki dieng ha kane ka surok khamtam hajan ka shnong Risiang West Khasi Hils District.Kane ka surok Nongstoiñ-Maweit ka dei ka surok kaba dang pyntrei da ka Dhar Construction Company bad na ka jingther jong u slap mynta la katto katne sngi ka la nang pynsynjor shuh shuh ïa ka khyndew bad kaba la wanrah ruh ia ka jingtwa khyndew sha surok kat haduh ba ki paidbah nongleit nongwan ki la mad ia ka jingsyrtok.Ka thymmei khubor ba la ïohlum ka ïathuh ba kham hadien katto katne ki kor puh shilum jong ka Dhar Construction Company ki la wan poi ban pynkhuid ïa ka khyndew khnang ban khat ia ka khyndew kaba la twa hapdeng surok.","TWA KA KHYNDEW, KHYLLEM KI DIENG HA KA SUROK NONGSTOIÑ-MAWEIT",https://batesitv.com/twa-ka-khyndew-khyllem-ki-dieng-ha-ka-surok-nongstoin-maweit/
"U President jong ka Shillong Sports Association (SSA) Bah Banteidor ha ka sngi Balang ryngkat bad ki nongkitkam jong ka Shillong Sports Association (SSA) ki la hiar jurip ia ka madan First Ground, ha Polo na ka bynta ban peit bniah thik pa thik ia ka jinglong ka jingman jong kane ka madan  bad ia baroh ki bynta jong ka madan bad ia ka stadium kum shibynta ban buddien ia ki kam kiba dang sah teng bad ki bym pat lah  ban pyndep satia.U Chief Engineer ka State Sports Council (SSC) ka Jylla Meghalaya ryngkat u Kontrator ba la pyntrei ia ka madan Artificial Turf jong ka madan First Ground ki la kular ia u President bad ia baroh ki dkhot jong ka SSA, ba kin sa shimkhia ban maramot bad ban pynbha lut noh ia baroh ki bynta jong kane ka madan ialehkai phutbol.Ha kaba iadei bad kane u Bbah Banteidor u la pynpaw ruh ba kane ka jingjurip ba mynta ka sngi kan ym kut tang  ha ka jingwan buddien hynrei ka Shillong Sports Association kan sa ai ruh da ka jingthoh sha ka sorkar.Kane ka jingjurip ia kane ka madan ialehkai phutbol ka la jia ryngkhat ruh ha kane ka kynti ba ka jingther jong u lapbah ka lyiur u la pynjulor ia ka madan ialehkai ia kaba la dei ban maramot.","JURIP KA SSA ÏA KA FIRST GROUND HA POLO, KULAR U CE BAD CONTRACTOR BAN SHNA PYNDEP",https://batesitv.com/jurip-ka-ssa-ia-ka-first-ground-ha-polo-kular-u-ce-bad-contractor-ban-shna-pyndep/
"Ka Kong Martina Pohshna na ka shnong Kuliang, East Jaiñtia Hills District ha ka sngi Palei ka ujor da ka ejahar pyrshah ïa ki shipai BSF da kaba kynnoh ba ki thombor ia u kurim bad jrong kti ruh ia ka khun kynthei ha ka miet sngi Balang.Ia ka ejahar la register case ha Umkiang Patrolling Post.Kumba la paw ha ki video, la sakhi ba ki shipai BSF ki la thombor ki la kren bad byrthen ruh da ki ktien sih tien sang bad rah ruh da ki tiar pynmynsaw.Ha ka ejahar ka Kong Martina ka la iathuh ba ha ka sngi Balang ha ka por 11.30 baje mynmiet lai ngut ki briew kiba khlem phong Uniform bad kiba la kam ialade ba ki dei ki shipai BSF ki la wan kynjat da ka bor ïa ka jingkhang bad pynpait ruh ïa ka jingkhang jong ïing bad nalor kata, ki sdang ban ktah kti ïa u kurim jong ka u Bah Shanroi Lyngkhoi, ki la patan ïa u shabar bad ki la bom la shoh haduh ba la kdiah ki shyieng krung.“Ngi la pyrshang ban iada ïa u kurim hynrei ngim lah ban iakhun namar ki la thombor shaba palat bad hadien kane ki shipai ki phet noh na ïing jong nga,” la iathuh ka Kong Martina ha ka ejahar bad bynrap, “sa kumba ha ka por 12.30 baje mynstep ki la wan biang haduh khatsan ngut bad ki la thombor biang ïa u kurim jong nga.  Ki la patrong bad jrong kti ruh ïa ka khun kynthei jong nga kaba dang 15 snem ka rta.  Ma nga kum ka kmie nga la pyrshang ban iada ïa la ka jong ka khun hynrei ki la kynjat pynban ïa nga haduh ba  nga la pang lut ka met ka phad bad ki la set ïa ka shyntur jong ka khun jong nga haduh ba la pang ka shyntur,” la iathuh ka Kong Pohshna.“Hadien kane ki la pynap da ki suloi ïa ngi bad byrngem ruh ban siat da ki suloi.  Ngi la kyrpad bad ong sngewbha wat siat ïa ngi, hadien kane ki la byrngem ïa ka khun jong nga ba kin sa peitkai lada ka wan sha Umkiang.  Hadien kine kiei kiei ngan sa tip tikna ba ki dei shisha ki shipai BSF,” la bynrap shuh shuh ka Kong Pohshna.Ka Kong Martina ka la kyntu ïa ki Pulit ban kem ïa ki shipai BSF kiba donkti ban thombor ia ka ing ka sem jong ka bad ban pynshitom katkum ki kyndon jong ka aiñ.",KHEIÑ KI SHYIENG KRUNG U RANGBAH BA THOMBOR KI BSF ÏA KA ÏING HA KULIANG,https://batesitv.com/khein-ki-shyieng-krung-u-rangbah-ba-thombor-ki-bsf-ia-ka-iing-ha-kuliang/
"Ka HYC Central Body lyngba u President u Bah Roy Kupar Synrem ka la lap ba ka la don ka jyrsieh kaba khraw bha ha kaba iadei bad ka jingthied ia ki tin sopiing da ka sorkar lyngba ka tnat kaba dei peit bad kumta halor kane ka seng ka la dawa ïa ka sorkar ba kadei ban phah pynphai noh ïa ki “Corrugated Aluminium Roofing Sheet” ne ki tin sopiing ba la aiti sha ki C&RD Block ha ka jylla.Ha ka jingiakren bad ki lad pathai khubor u Bah Synrem u la ong ba ka seng ka la phah ia ka dorkhas sha u Myntri Rangbah ka jylla u Conrad Sangma, u Symbud Myntri Rangbah u Bah Prestone Tynsong bad sha u Myntri ka tnat Housing u Marcuise N Marak ha kaba ka la ïathuh ba ka la ïohpdiang ïa ki jingkhñium halor ki jinglong jingman jong kine ki ‘Aluminium Roofing Sheets” ba la sam sha ki C&RD Block bad ba la dep ruh bna sap sha ki katto katne kiba ïoh myntoi ha Khasi-Jaiñtia Hills.“Ngi la leit ban tohkit halor kane bad la leit jngoh ruh ïa ki katto katne ki C&RD Block ban pynshisha bad ha kine ki jingleit ngi la lap ïa ka jinglong pohdor bad ka jingbym bha jong kine ki tin sopiing ba la thied da ka Directorate of Housing, Meghalaya, Shillong bad ba la sam da ka Supplier ba la tip kum ka ‘Hariana Iron Works Pvt. Ltd, Kolkata, West Bengal’, kaba um ju khaïi ne shna ne sam ïa ki tin sop ïing ne roofing sheet kumba la pynpaw hapoh ka profile jong ka kompeni,” ong u Bah Roy.U la ong ba katkum ka jingtip ka seng, ka Directorate of Housing ka la buh ïa ka order bad kawei ka kompeni ban sam ïa ki Corrugated Aluminium Roofing Sheet ha AA3105H18 Alloy jong ka 8 Feet ka jingjrong (Length), 800MM ka jingïar (Width) bad 0.45MM ka jingrben kumba ju leh.Ka jingrben kaba 0.45MM kadei kaba biang na ka bynta ki tin ba bha haba la sam sha kiba ïoh myntoi, hynrei ha ka jingtohkit ka seng bad ki jingujor ba la ïohpdiang ka jingrben ki tin ba la sam da katei ka kompeni ka long tang kumba 0.25MM bad kadei kaba pohdor bad kam long ruh kaba bit ban shna sem ki jingri,” ong ka HYC.Namar kata ka seng ka dawa badei ban pynphai ïa ki tin ba la sam da ka ‘Hariana Iron Works Pvt. Ltd, Kolkata, West Bengal’ sha kiba bun ki C&RD Block ha ka jylla bad dei ban pynsangeh noh mardor ïa ka jingsam ïa ki.Namar kane ka kam ka kynthup ïa ka jingpynlut ka pisa paidbah, kumta dei ban pynlong ka jingtohkit, dei ban shimkam pyrshah ïa Director, Directorate of Housing, Government of Meghalaya, Shillong kiba dei ki nongthied (Buyer) bad kino kino ki ophisar kiba donkti halor kane, bad ïa ka kompeni ‘Hariana Iron Works Pvt. Ltd, Kolkata, West Bengal’ dei ban buh dak ïong ïa kino kino ki kam hadien habud bad ka sorkar jylla, dei ban shimkam pyrshah ïa ki Block Development Officer (s) ne kino kino ki ophisar hapoh ki C&RD Block ba ki la pdiang ïa kane ka kam ban sam ïa ki tin bad kiwei kiwei.“Lada kam don kano kano ka jingshimkhia ba mardor kan pynbor ïa ka seng ban shim da kiwei ki lad ki lynti halor kane ka jingpyndonkam bakla ïa ka pisa u paidbah,” ong u President ka HYC Sengkmie u Bah Synrem.",THAD MADAN KA HYC ÏA KA JYRSIEH THIED TIN SOPÏING KA TNAT DIRECTORATE OF HOUSING KA SORKAR JYLLA,https://batesitv.com/thad-madan-ka-hyc-ia-ka-jyrsieh-thied-tin-sopiing-ka-tnat-directorate-of-housing-ka-sorkar-jylla/
"U MP ba marwei ka seng NPP uba mihkhmat sha Rajya Sabha u Dr WR Kharlukhi ha ka sngi Palei u la ujor pyrshah ïa u YouTuber uba la kynnoh bamsap halor ka jingpyntreikam ïa ka Members of Parliament Local Area Development Scheme (MPLADS).Haba kren sha ki lad pathai khubor, u Bah Kharlukhi u la ong ba u long uba kloi ban pdiang ïa kino kino ki jingtohkit bad un iehnoh ruh ïa ka kam MP lada lap ïa kano kano ka kam bamsap ba la shem ha kaba pyntreikam ïa ka MP skhim ka jong u.“Nga ujor bad ka cyber crime police station pyrshah ïa u YouTuber ‘RS Kharbani’ halor ka jingkynnoh ba nga la bamsap bad ba ka don ka jingbam sap ha kaba pyntreikam ïa ka skhim MP,” u la ong.“Lada mano mano ki don ki sakhi bad lada mano mano ki wan bad kin leit ai sha ki lad pathai khubor ba nga la shim ïa ka pisa, nga dalade ngan thoh sha ka sorkar bad ban pan da ka jingtohkit CBI bad nga kloi ruh ban leit sha Along, phi lah ban leit sha ki shnong, lada ki ong ba lada kane ka kam kaba khlem pyndep da maki, lane kiba la pyntrei da ki briew jong u Dr Kharlukhi, bad ngan iehnoh hi ha kane ka sngi kum u MP,” ong u MP da kaba ai ruh ka jingmaham ba un pan da ka bai mynraiñ khmat pyrshah ïa ka jingpyrshang da mano mano ban pynjah burom ïa u.“Nga long uba shai bad nga don 3 tylli ki bank account. Nga long uba kloi ïa kano kano ka jingshah khynra da kano kano ka aiñ ne ka law enforcement agency,” u la bynrap.U Kharlukhi u la ong ba kane ka jingkynnoh ka la wan ruh ha ka por ba u la jan shong thait na ka kam saiñ pyrthei. “Nga lah jan dap 40 snem ha ki kam saiñ pyrthei bad ngan sa shongthait noh shen bad kum kine ki mih kumta nga sngewdei ban pynshai namar nga long uba kloi ïa kano kano ka jingtohkit ha kano kano ka por,” u la ong da kaba kdew ruh ba un sa shong thait hadien ba u la dap 70 snem ka rta.Halor ki kam jong ka MP scheme jong u, u State President barim ka NPP u la ong ba u la sdang ban ïoh ïa ka MP scheme na ka bynta u snem 2022-2023 namar kam shym la don kano kano ka skhim kaba la ai ha ka por ba syllad ka khlam Covid. Ha katei ka por u ai ka jingmynjur ïa ki skhim sha ki nodal officer (deputy commissioner), ha kaba kin phah ïa kajuh sha ki block development officer (BDOs) ban pyllait ïa ka fund sha ki nongïoh myntoi ba kynthup ïa ki Dorbar Shnong bad ki seng.Hynrei kane ka rukom treikam ka la kylla na ka bynta u snem 2023-2024. Ha ka jaka jong ka rural development department ha Delhi, ïa ka skhim la pyllait beit da ka parliament sha ki district officer bad sha ki BDO, u la ong.Haba ong ba kam don kano kano kaba buhrieh, u Bah Kharlukhi u la ong ba u la pyntrei pura ïa ka pisa T. 5 klur ba la mang hapoh ka MP scheme na ka bynta u snem 2022-2023 katba ka skhim jong u snem 2024, ka dang poi mynta sha ki nongïoh myntoi. Ka jingpynslem ka long na ka daw jong ki general election sha ka Lok Sabha, kaba dang shudep kut dangshen.Haba kylli, u MP u la ong ba ha ka jingïohi jong u ïa ki Social Media ka long, “Ki dei ki pukni kiba bam tang ïa ka doh pyut.”",MUDUI U MP RAJYA SABHA PYRSHAH ÏA U YOUTUBER BA KYNNOH BAMSAP HA KA MP SCHEME,https://batesitv.com/mudui-u-mp-rajya-sabha-pyrshah-ia-u-youtuber-ba-kynnoh-bamsap-ha-ka-mp-scheme/
": Ka Khasi Students Union (KSU) East Jaiñtia Hills District ka la aiti da ka dorkhas ha ka Director General of Police (DGP) ka jylla ka Kong Idashisha Nongrang da kaba ban weng noh ïa ka khyrdop Check-Gate jong ki shipai BSF ha jingkieng Sonapyrdi, East Jaiñtia Hills District.Ha ka jingïakren bad ki lad pathai khubor, u General Secretary ka KSU-EJH samla KS Suchiang u la ong, ba ka don jong ki shipai BSF ha shilynter ka surokbah NH-6 ka long kaba beaiñ namarba ka jingthmu ka long ba ki shipai BSF ki dei ban ïada ïa u pud u sam bad ban khanglada ïa ka jingwanrung kyrthep jong ki mynder na ka ri Bangladesh sha India.Ha ka dorkhas, ka seng ka la pyntip ruh ba ki shipai ki shu shong jubor ha ka jaka jong ki riewshimet nalor ba pyndik ruh ïa ki paidbah na ka por sha ka por.Ka seng ka la kyrpad ïa ka heh Pulit jong ka Jylla ban weng noh mardor ïa ki shipai BSF kiba buh ïa ka Check post ha jingkieng Sonapyrdi, ha ka shnong Dona Umbluh bad ha Ratacherra.Halor kine ki jingjia, ka KSU ka la ïathuh ba ki la don jingujor sha u Deputy Commisioner bad sha u Superintendent of Police jong ka East Jaiñtia Hills District hynrei kam poi shano shano bad kum ka seng ka don ïa ka jingsngewsyier na kane ka jingleh klumar jong ki BSF ha ka thaiñ khamtam ïa ki paidbah kiba shong ba sah ha shnong Sonapur, Rattacherra bad Hingaria.Ka KSU ka la kyntu ruh ïa ka DGP ban buh shuh shuh ïa ka jaka talasi mynder ne ka Anti-Infiltration Check Gate ha ka shnong Tongseng khnang ban tehlakam ïa ka jingwan rung kyrthep beaiñ jong ki mynder na ka ri Bangladesh sha ki karkhana pynmih dewbilat kiba don ha East Jaiñtia Hills District namarba ka Anti-Infiltration Check Gate kaba don ha Umtyra kam lah satia ban tehlakam ïa ka jingwan rung jong ki mynder ri.Ka Seng ka la kyrpad ruh ban buh ïa ka tnat jong ki Pulit pynïaid kali ha East Jaiñtia Hills khnang ban weng ïa ka jingdheng kali.","DAWA KA KSU BAN BUH ANTI-INFILTRATION CHECK-GATE HA TONGSENG, PHAH WENG ÏA KI BSF NA SONAPYRDI",https://batesitv.com/dawa-ka-ksu-ban-buh-anti-infiltration-check-gate-ha-tongseng-phah-weng-ia-ki-bsf-na-sonapyrdi/
": U MP ka Rajya Sabha u Dr WR Kharlukhi ha ka sngi Palei u la kam ba ka daw kaba kongsan shalyndet ka jingshah rem ka National People’s Party (NPP) ha ka Lok Sabha elekshon ba dang shudep na Tura bad Shillong Seat ka dei namar ka “State Reservation Policy” bad ym dei na ka daw ka jingkyrshan jong ka BJP.U la ong ba kan bha ïa ka party ban rem ha ka election na ka bynta ka jingdonkam ka jingïalong kawei jong ka jylla.U Dr. Kharlukhi uba dei ruh u State President barim jong ka NPP Meghalaya State Unit u la maham ruh ba ka dei ka dak kaba sniew na ka bynta ka jylla lada ïa ki election la jop na ka daw ka jingshah thngan ba dawa ban khmih biang ïa ka bhah thungkam thungjam ne ka job reservation policy.Haba kren sha ki lad pathai khubor u Dr. Kharlukhi u la ong ba ka NPP ka la ïakhun bad ka lyer jong ka Voice of the People Party (VPP) ha Khasi-Jaiñtia Hills bad ka lyer jong ka Congress ha thaiñ Garo Hills ha kine ki Lok Sabha election ba dang shudep.“Ha baroh artylli ki lyer ngi la rem namar jong ka state reservation policy. Sha kane ka liang jong ka Khasi-Jaiñtia Hills, ki kwah ka jingkhmih biang bad ki peit sha ngi kumba ngi long kiba pyrshah bad sha ka liang jong ka thaiñ Garo Hills, kim kwah ban khmih biang bad ki peit ïa u Myntri Rangbah kum uba kwah ban pynbiang ïa ka jingdonkam jong ka Khasi Hills,” u la bynrap da kaba ong, “Hynrei nga ai ka jingïaroh shisha ïa u Myntri Rangbah naba ki don ki por ha ki kam saiñ pyrthei, na ka daw ka jingïatylli jong ka jylla, kan kham bha ba ngi rem ha ka election hynrei kum u statesman, phi hap ban rai kaei kaba dei.”“Ha ka por ba jur bha kane ka jingïakhih kaei kaba u Myntri Rangbah u la leh, u la khot ka jingïalang bad u la hap ban mynjur ban khmih biang namar ha ka jingïohi jong u, haoid satang da kane ka lynti bad nga tharai ka la ktah ïa u sha kawei ka liang bad ka la ktah pat ïa sha kane ka liang,” u la ong.“Lada ïa kane ka election la jop lyngba ka saiñ pyrthei kaba khuid ne clean politics, haoid ka dei kaba bha. Nga kren sha kane ka liang Khasi Jaiñtia Hills, bad nga khlem kren sha ka liang ka Garo Hills. Hynrei lada ïa ka election la jop namar ka jingshong shah thngan ban khmih biang ïa ka reservation policy, nga ong ïaphi ba dei ka dak kaba sniew bad ymdei ban khuslai namar ngin sa ïoh kheit biang ïa u soh bad nga tharai ngi dang ïaibteng ban im ban ïohi ïa ki soh jong ka jingtrei shitom. Kane kadei ka jingïohi jong nga. Ka Clean politics haoid, nga tharai ka la dei ka por ba ki briew kim dei ban shim pisa ha ka por election ka dei ruh kaba bha, hynrei lada ka long da kawei pat ka lynti ka long ka dak kaba sniew na ka bynta ka jylla,” u la ong.Haba kylli, u MP ka Rajya Sabha u la ong ba katkum ka jingïohi jong u ka NPP ka khlem rem namar ka rai kyrshan ba pura jong ka BJP ïa ka party.“Katkum ka jingïohi bad jingkheiñ jong nga kam dei ba ka BJP ka kyrshan ïa ngi. Ngam ngeit ïa kata. Balei nga ong namar ha u snem 2016 ym tang ka BJP kaba kyrshan ïa ngi wat u Tribal Affairs Minister u leit ïalap election bad nga, bad u Myntri Rangbah u la jop la jan 2 lak bad u la pynkheiñ ïa ka record ha Garo Hills,” u la bynrap.","KA NPP KA REM HA KA LOK SABHA NA KA STATE RESERVATION POLICY, KAM U MP KA NPP",https://batesitv.com/ka-npp-ka-rem-ha-ka-lok-sabha-na-ka-state-reservation-policy-kam-u-mp-ka-npp/
": Ka jingther jong u lapbah lapsan ha kine ki khyndiat sngi ka la wanrah ïa ka jingjulor jong ki surok bad ki lynti ki syngkien ha kiba bun ki shnong kiba hap hapoh ka Amlarem Civil Sub Division, West Jaiñtia Hills District.Katkum ka khubor ba la iohlum na u Chief Adviser jong ka Synjuk Waheh Shnong, Amlarem Bah Kolmen Pohshna, ki paidbah ka nongshong shnong jong ka War Jaiñtia, Amlarem Sub Division baroh ki la mad jingeh ha ka leit ka wan, ka leit iew leit hat namar ka jingjur shaba palat u slap ka la wanrah ïa ka jingtwa ka khyndew bad ka jingjot jong ki surok naduh ka shnong Kharkhana shaduh Amlarem, naduh Sankhat – Lumsohrmen – Muktapur shaduh Amlarem bad kumjuh naduh Amlanai – Laremshyiap – Amsohrhong – Trangblang shaduh Amlarem bad kumjuh ka ktah ruh naduh Amkoi – Kudengrim – Nongbareh – Khonglah – Padu Bah shaduh Amlarem.U Bah Pohshna ula ïathuh ruh ba naduh u bnai Ïaiong haduh u bnai Jylliew ki don 8 tylli ki shnong kiba la duh ïa ki Transformer bad haduh kine ki sngi kim pat ioh ïa ka bording khamtam ha kum kane ka por ba ki khynnah skul ki don hapdeng ka jingïaleh eksamin shiteng snem bad nalor kata wat ka trei ka ktah jong ki nongshong shnong ruh ka don jingthud namar ka jingbym don ka bording.“Ka Amlarem Sub Division ka don ïa ki shnong kiba ju siew tista ïa ka bai thang bording hynrei kaba sngewsih pat ka don ka jinglip bording khah khah manla u snem ha  ka por lyiur bad ngim ju ioh bording thikna da kaba biang ban pyndonkam ha ka trei ka ktah bad ka pule puthi,” u la ong.“Ngi la leit ban ïakren bad u Engineer jong ka MeECL Jowai bad kumjuh ruh ïa u Superintendent Engineer MeECL, West Jaiñtia Hills ba kin weng lem ïa kane ka jingeh kaba ki paidbah ki ïa kynduh ha War Jaiñtia hynrei lym kumta ngim banse ba ngin ïakhih paidbah ban wad ki daw balei ba pynduh bording khah khah ïa ka Amlarem Sub Division. Lada kim lah ban pynbiang ïa ka bording ngim banse ban leit da ka sur u paidbah ban tih bad wad bniah ïa ki daw namar katkum ki juk mynta ngi donkam eh ïa ka bording ha kino kino ki kam,” u la ong.U Bah Pohshna u la kyrpad ïa u Engineer, SE MeECL West Jaiñtia Hills bad SDO MeECL Amlarem Sub Division ba kin shimkhia kloi ban wad ki lad ki lynti ban pynioh Transformer ïa ki shnong ki bym pat ioh Transformer bad iynbïang ia ka bording ha ki shnong namarba ki Waheh Shnong jong ka War Jaiñtia, Amlarem Sub Division ki dei kiba ju iatreilang bad ka MeECL ban pynbiang ia ki jingdonkam la ka long ha kino kino ki bynta.",PYNJULOR U LAPBAH ÏA KI SUROK BAD DUH BORDING HA AMLAREM CIVIL SUB-DIVISION,https://batesitv.com/pynjulor-u-lapbah-ia-ki-surok-bad-duh-bording-ha-amlarem-civil-sub-division/
": Ka War Jaiñtia Students Union ha ka sngi Balang ka la ujor sha u Sub Divisional Officer ka Amlarem Civil Sub-division halor ka jingpynap ki shipai BSF da ka jingker ha surok lad Muktapur-Psadwar.Ha ka dorkhas ba la soi da u President u samla J. Lajong u la ong, namar ka jingdon ka jingker jong ki shipai BSF ka la pynsyier mynsiem ïa ki paidbah kiba shong basah ha khappud khamtam ïa ki kynthei khynnah kiba ïaid lyngba ïa ka jingker.“Namarkata, kum ka seng kaba don jingkitkhlieh, ngi kyrpad ïa phi ban shimkhia ïa kane ka mat da kaba ïakren bad ki bor bahalor jong ka tnat shipai BSF khnnag ba ki paidbah kin ïaid lynti da ka jingshngaiñ,” la ong ka seng.Ka Seng ka la kyntu ruh ïa u SDO ba un tuklar lem halor kane ka jingdawa da kaba phah weng noh ïa ka jingker bad ban dawa ruh ïa ki shipai BSF ba kin sangeh noh mardor ban pyndik ïa ki nongïaid nongieng.Ha kajuh ka por ka WJSU ka la phah da ka jingthoh sha u Executive Engineer jong ka MePDCL, Jowai ban pynstet noh ïa ka jingpynpur ïa ki waïar elektrik kaba la pynsahteng da ka ophis naduh Lad Darrang shaduh Dawki PHC lyngba surokbah National Highway.Ka seng ka la pyntip ruh ba ka Jio Company ba la long trai da u Mukesh Ambani ka la pynieng ïa ki nar post elektrik ha shilynter ka surok naduh Lad Darrang shaduh Dawki PHC.","PYNAP JINGKER KI BSF HA SUROK MUKTAPUR-PSADWAR, UJOR KA WJSU SHA U SDO",https://batesitv.com/pynap-jingker-ki-bsf-ha-surok-muktapur-psadwar-ujor-ka-wjsu-sha-u-sdo/
: Ka shnong Huroi kaba don ha ki bynta khappud jong ka East Jaintia Hills District bad ka ri Bangladesh ka la shah ktah haduh katta katta ha ka jingshlei um na ka jingther jong u lapbah uba jur ha kine ki khyndiat sngi.U Waheh Shnong jong ka shnong Huroi u Bah Golden Marbaniang u la iathuh ba kane ka jingshlei um ka la jia ha ka 15 tarik mynta u bnai bad bun tylli ki iing ki la shah tap ha ka um bad ha kajuh ka por u la iathuh ba ia ki briew la pynkynriah sha ki jaka ba kham shngain bad kiba lait na ka jingshlei um.Une u nongialam shnong u la iathuh ba ka jingshlei um ka jia tang na ka daw ka jingbym don ki jingiada ia ki wah duid bad u la kyntu ia ka sorkar bad ia ki nongmihkhmat ka thain ban shna ia ka kynroh ka ban iada na ka jingshlei ha ki bynta ba sharum jong ka shnong.Shuh shuh u la pynkynmaw ruh ba ka shnong Huroi ka ladep aiti da ka dorkhas sha ka Sorkar ban shimkhia lem na ka bynta ban shna ia ka kynroh ka ban iada na ka jingshlei jong ka um.,TAP KA UM ÏA KI ÏING HA KA SHNONG HUROI NA KA JINGTHER U LAPBAH BAJUR,https://batesitv.com/tap-ka-um-ia-ki-iing-ha-ka-shnong-huroi-na-ka-jingther-u-lapbah-bajur/
"U Myntri Rangbah ka jylla u Conrad K. Sangma, ha ka sngi Thohdieng u la plie paidbah ïa ka Malangkona Police Outpost ha West Khasi Hills.Ha kane ka sngi la sakhi lang da u Symbud Myntri Rangbah uba peit ïa ka tnat Kam Pohing Bah Prestone Tynsong, u MLA R Momin, ka DGP jong ka Jylla ka Kong Idashisha Nongrang, u MDC Bah Gigur Myrthong bad ki ophisar na ka tnat Pulit.Ïa ka Malangkona Police Outpost la pynkha ha u snem 2019. Lyngba ka mang tyngka kaba T. 17.5 la la lah ban pynieng ïa ka ing treikam jong ka Out post ba la shna hapoh ka Police Infrastructure Renovation Fund (PIRF) scheme ha ka shnong Malangkona kaba hap hapoh kha Mawsynrut Civil Sub-Division.Haba kren kum u kongsan u Conrad K Sangma u la ong ba ka jingshngaiñ bad ka jingïada ïa ki paidbah jong ka jylla ka dei kaba kam kaba hakhmat eh jong ka Sorkar.Kane ka dei ka jingdawa kaba la slem jong ki paidbah ka shnong Malangkona ban don ïa ka Police Outpost.  Kane ka shlem treikam jong ka Police Outpost ba thymmai kan phah ïa ka khubor kaba khlaiñ ba ka jingshngaiñ bad ka jingïada jong ki paidbah nongshong shnong ka dei kaba kongsan, la ong u Sangma.U la ong ba ha kiwei ruh ki jaka kiba don ki jyrwit jyrwat ha kylleng ka jylla yn sa buh ïa ka Police Outpost ban pynthikna ba ki nongshong shnong kin ïoh jingïadaShuh shuh u Myntri Rangbah u la ong ruh ba ka jingdon jong ka Outpost ha kane ka thaiñ kaba don hajan jong ka khappud jong ka Jylla Assam kan pynshngaiñ ïa ki paidbah ba kin ïoh ïa ka jingïada ban ban khanglad na kino kino ki jingjia basngewsih.“Ka Sorkar Jylla ka la ïakren bad ka Sorkar Assam ban ïapynbeit noh ïa ki jaka ba don ka jingïakajia pud bad ngi dang pyntyllun shakhmat ban pynbeit noh sa ki hynriew tylli ki jaka ba don ka jingïakajia pud,” u la ong.U la ong ruh ba ka Sorkar ka tip bha ïa ki jingeh ba la mad da ki paidbah kiba im ha ki shnong khappud bad u la kular ba ka Sorkar kan leh ïa kaba bha tam ban weng ïa ki jingeh.U la pyntip ruh ba ka Malangkona Police Outpost kaba thymmai ka dei kaba la shna lyngba ka bhah pisa jong ka PIRF kaba la mang sha ki Superintendents of Police ba kin ïoh kham bun ka pisa ha kaba kin dup lah ban pyndonkam ha kaba maramot, ban shna iing thymmai ha ki District Level khlem da donkam shuh ban ïoh jingmynjur na ka Sorkar Jylla.U Sangma u la ïaroh ïa ki paidbah ka Malangkona kiba la wan shakhmat ban ïarap ïa ka Sorkar ban trei kum ki nongbylla bad ban ïarap ruh ïa ki tiar ki tar.“Kane ka dei ka nuksa kaba kongsan tam ha ka imlang ka sahlang ban ïatreilang bad kan long ruh ka khubor kaba bha ha ka jylla.  Nga kwah ban pynshlur ïa kiwei kiwei ki shnong haba ki wan kum kine ki projek, ki paidbah ki dei ban wan shakhmat,” la ong u Myntri Rangbah.",SHNGAIÑ KI PAIDBAH KA MALANGKONA BA LÀ PLIE PAIDBAH ÏA KA POLICE OUTPOST,https://batesitv.com/shngain-ki-paidbah-ka-malangkona-ba-la-plie-paidbah-ia-ka-police-outpost/
": Ka jingther jong u lapbah bajur naduh ka miet sngi Thohdieng jong ka taiew baladep haduh ka step Sngi u Blei mynta ka taiew ka la wanrah shibun bah ki jingjot bad jingjulor ha kiba bun tylli ki shnong ha South West Khasi Hills District, kata, naduh ki ïing ki sem, ki lynti synkien bad kumjuh ruh ki surok na ka jingtwa jong ka khyndew ha kiba bun ki jaka.Katkum ki jingtip ba la ioh lum, la iathuh ba tang ha ka shnong Mawbidong ki la don haduh san tylli ki ïing kiba la shah pynjot, lai tylli ha ka shnong Manad, kawei ha ka shnong Lummawbah, ar tylli ha ka shnong Mawpud, kawei ha ka shnong Sarin bad kawei ha ka shnong Mawkhlaidngap bad na kine ki jingjia, kumba 70 ngut eiei ki paitbah nongshong shnong ki la shah ktah.Ka khubor ba la ioh lum ka la iathuh ba watla ka jingshah pynjot jong ki ïing ki sem ka la jur bha na ka jingtwa khyndew bad ka jinglied ka eriong ia ki ïing ki sem hynrei kam shym la don pat kano kano ka jingjia basngewsih.Shuh shuh la iathuh ruh ba ki ar tylli ki lynti iaid kjat ba la shna na ka skhim MGNREGS ha ka shnong Sarin bad ha ka shnong Mawpud ki la shah pynjot na ka jingther jong u lapbah.  Ka surok Mawrap-Mawsain ruh ka la dkut noh na ka jingtwa jong ka khyndew ha kawei ka jaka harum ka shnong Jerlang, kaba jngai kumba 17 kilomitar eiei na Mawkyrwat.Katkum ka jingiathuh u Myntri Shnong jong ka shnong Mawbidong, u Bah Tanlum K. Kharai la ong ba ka surok Photjaud-Manad, kata, naduh na Tynnai ter ter haduh haduh ka shnong Mawbidong, ka la jot lut na ka jingtwa khyndew bad kumjuh na ka jingksam thliew jong ka um slap ha ki babun ki jaka jong ka surok.",JULOR KI ÏING KI SEM BAD KA SUROK PHOTJAUD-MANAD NA KA JINGTHER U LAPBAH,https://batesitv.com/julor-ki-iing-ki-sem-bad-ka-surok-photjaud-manad-na-ka-jingther-u-lapbah/
"U Myntri Khhynnah ka sorkar pdeng ba dei khmih ia ka tnat Dewiong bad ki Par, Satish Chandra Dubey u la ong ba ka skhim PM-Kisan Samman Nidhi ka dei ka dak jong ka jingbteng jong ka jingkut jingmut jong u Myntri Rangbah Duh Narendra Modi na ka bynta ka bha ka miat jong ki Nongrep.Ha ka jingai jingkren ha ka prokram ba la pynlong ha ICAR, Umiam ha ka sngi Baar ban pyni ia ka jingpyllait u Myntri Rangbah Duh ia ka bynta ba thymmai jong ki jingsiew hapoh PM Kisan Samman Nidhi lyngba ki lad digital, u Dubey u la ong ba yn sam kumba T 20,000 klur hapdeng 9 klur 26 lak ngut ki briew ba dei ban ioh jingmyntoi ha kylleng ka ri. U Myntri u la ong ba ha kane ka bynta kaba mynta, yn sam T 33.86 klur hapdeng 1,20,815 ngut ki nongrep jong ka Meghalaya. Haduh mynta, la phah T 432.36 klur sha ki bank account jong 1,46,758 ngut ki nongrep jong ka Meghalaya, la ong u Myntri.U Dubey u la ong ba ka PM Kisan Samman Nidhi ka dei kawei na ki nuksa jong ka jingieng skhem u Myntri Rangbah Duh na ka bynta ka bha ka miat jong ki nongrep bad u la kynmaw ia ka por ba la pyllait paidbah ia kane ka skhim da u Myntri Rangbah Duh, Narendra Modi ha u snem 2019 bad ba kumno kane ka la ai jingiarap ia palat 11 klur ngut ki nongrep tang ha ka bynta kaba nyngkong. Naduh katei ka por, la pynlong ia kum kine ki prokram na ka por sha ka por ban pyllait ia ki bynta jong ki jingsiew sha ki nongrep kiba donkam jingiarap.U la ong ba ha kine ki shiphew snem ba la dep, ka Sorkar, na ka bynta ka bha ka miat jong ki nongrep, ha ryngkat ka jingkyntiew ia ka mang tyngka na ka bynta jong ki, ka la shim ruh ia ki sienjam ban wanrah ia ki skhim bapher bapher ban pynkupbor ia u budlum jong ka ioh ka kot jong ka ri kiba long ki nongrep.U la pyntip ia ki nongrep kiba la wan iashim bynta ha kane ka sngi ba ka Sorkar ka la kyntiew ia k MSP jong ki mar rep bapher bapher ban ai jingmyntoi ia ki. U la batai shuh shuh shaphang kiewi kiwei ki skhim jong ka Sorkar kiba la iarap ia ki nongrep. Ka Sorkar ka la ban jur ruh halor ka jingkyntiew ia ka kam rep organic ha kylleng ka ri, la ong u Myntri.U la ban jur ruh ba ki nongrep ki don ka bynta kaba kham khraw ha kaba iadei bad ki jingthmu kum ka vocal for local, ha kaba ki pynbiang ia ki mar rep jong ki sha kiwei kiwei pat ki bynta jong ka ri. U la ai jingsngewnguh ruh ia ki nongrep kiba la wan mih paidbah ban iashim bynta ha kane ka prokram.U Myntri u la iakren ruh bad ki nongrep ha kaba u la iakren shaphang ka jingpynthikna ia ka jingpynpoi ia ka pisa na ka PM KISAN khlem kano kano ka jingthut bad u la bthah ia ki bor ba dei peit ha ka jylla ba kin weng ia kano kano ka jingeh ba ki nongrep ki iakynduh. U Myntri u la sam ruh ia ki mar rep kum ki jingkynshait dawai, ki pump bad ki kor phut niut sha kito kiba dei ban ioh ia kine.U Myntri Rangbah Duh ka ri Narendra Modi mynta ka sngi u la pyllait ia ka bynta kaba 17 jong ka PM-KISAN kaba kot sha ka T 20,000 klur bad u la ai syrnot ruh ia palat 30,000 tylli ki self-help group kiba tip kum ki Krishi Sakhi ha Varanasi. Ka Lat jong ka jylla Uttar Pradesh, Anandiben Patel, Myntri Rangbah ka Uttar Pradesh, Yogi Adityanath, Myntri Sorkar Pdeng ba dei khmih ia ka Tnat Kam Rep, Shivraj Singh Chouhan bad kiwei kiwei ki Myntri Sorkar Jylla ki la iadonlang ha kane ka sngi.",NA KA PM KISAN 33.86 KLUR YN SAM SHA KI SHILAK NGUT KI NONGREP JONG KA MEGHALAYA,https://batesitv.com/na-ka-pm-kisan-33-86-klur-yn-sam-sha-ki-shilak-ngut-ki-nongrep-jong-ka-meghalaya/
"Ki Pulit ka East Khasi Hills District ki la syrtap ha phyllaw jong ka Ingbishar Meghalaya High Court hadien ba la ïoh pdiang ïa ka email byrngem ban buh bomb hapoh kane ka Iingbishar kaba don ha dohnud ka sor Shillong.Kane ka dei ka sien ka baar ba ka Meghalaya High Court ka la ïoh pdiang ïa ka jingbyrngem buh bomb lyngba ka email.Kum kane kajuh ka jingbyrngem ka la jia teng ha ka 6 tarik, Kyllalyngkot, 2024 ha kaba ki runar bym lah ban tip ki la phah lyngba ka email da kaba byrngem ban pynbthei bom hapoh ka phyllaw jong ka Iingbishar.Uwei na ki heh Pulit u la ïathuh ba tang shu ïohpdiang ïa kane ka email ba la phah sha ki bor ba dei khmih jong ka Iingbishar, marmar ka tnat Pulit ka la phah ïa ka kynhun Bomb Squad bad ïa ki ksew hynrei ynda la pynlong ïa ka jingkhynra ym shym la lap eiei satia.Ha kaba ïadei bad kane, ki Pulit ki la pynlong ïa ka jingtohkit kaba bniah ban lap ksai ïa kiba donkti ban phah ïa kane ka email byrngem ban pynbthei bom.",IOH PDIANG KA MEGHALAYA HIGH COURT ÏA KA EMAIL BYRNGEM BUH BOMB,https://batesitv.com/ioh-pdiang-ka-meghalaya-high-court-ia-ka-email-byrngem-buh-bomb/
"Ki runar na ka Jylla Assam kiba wan kawei ka kali Scorpio ronglieh ka bym don ia u registration number ban rahbor ia uwei u nongniah trok ki la ngat pynban ha ka shrip ba la pynap da ki Pulit jong ka Ribhoi District ha ka sngi Baar.Ia kine ki saw ngut ki runar la tip kyrteng kum u Pradip Gogoi na Dibrigarh, u Tulian Phukan na Lakhimpur, u Pranjal Gogoi na Tinsukia bad u Deep Das na Bugaghat, Assam katba u nongniah trok uba la shah rahbor u dei uba la tip kyrteng kum u Preenchand Kumar Mali bad ka trok kaba u ñiah ka dei kaba don ia u number JH02-AK-9061.U Additional Superintendent of Police jong ka Ribhoi District u Bah Banraplang Jyrwa, ha ka jingiakren bad ki lad pathai khubor u la iathuh ba ka la shimpor naduh ka por 4:00 baje janmiet ban kthong ia kine ki runar bad ïohkem haduh ka por 6:00 baje janmiet.“Na ka jingïoh ujor na ka por sha ka por ba ki don ki jingshah lute jong ki trok ha surokbah National Highway ngi ju pynlong ka jingtalasi ia ki kali.  Mynta ka sngi, hadien ba ki Pulit ki la ïoh jingtip ba ki don saw ngut ki runar kiba la pyndonkam da ka Kali Scorpio ronglieh ban rahbor ia uwei u nongniah trok ngi la pyntip sha ki Pulit ka Umsning bad ka Umiam Police Station.  Ha ka jingshah kthong ha ki Pulit ki runar ki la khynñiat noh ia u nongñiah shabar ka kali bad phet krad ialade tang ban lait na ka kti jong ki Pulit,” la iathuh u Addl. SP.Ki Pulit ki la pynap shrip ha Umsning ban ïoh bat ia kine ki runar hynrei ki runar ki la lait phet na kane ka jaka ba la pynap da ki Pulit bad kumjuh ruh ha Saiden ka jaka ki Pulit ki la pynap shrip bad tad ynda la poi ha Nongpoh ba ki Pulit ki la hap ban siat kuli pyntieng sha suin ha kaba la ïohkem ia ki runar ynda ki la kynthih na ka kali ban rung sha khlaw ynda poi ha Nongpoh Dowgate.Ia u nongniah jong ka trok ba la pyllait im da ki Pulit la pynkit noh sha Hospital bad ki Pulit ki la pynlong mynta ia ka jingtohkit kaba bniah halor kane ka jingshah rahbor jong une u nongniah trok.Ki saw ngut ki runar ki dang don haduh mynta ha ka kti jong ki Pulit ka Ri Bhoi kiba dang pynlong ia ka jingtohkit kaba bniah halor ki kam dawai pisa bad kumjuh ruh ban lap ksai la ki dang don neem sa kiwei kiba iadonkti lang ha kane ka kam dawa pisa ha surokbah National Highway ha Ri Bhoi.","RAHBOR KI RUNAR ÏA U NONGÑIAH TROK HA NH-6, NGAT HA KA SHRIP KI PULIT RIBHOI",https://batesitv.com/rahbor-ki-runar-ia-u-nongniah-trok-ha-nh-6-ngat-ha-ka-shrip-ki-pulit-ribhoi/
": Ka Voice of the People Party (VPP) ka la mudui da ka ejahar pyrshah ïa u u Rakkam A Sangma uba dei u Myntri Sorkar na ka NPP kaba ïalam ia ka sorkar Meghalaya Democratic Alliance halor ka jingkynnoh ba u la kren ki kyntien pynshit ne isih jaitbynriew ha ka por ba u la ïalap ïa ka ilekshon Lok Sabha.Ïa kane ka ejahar la ujor da u Finance Secretary ka VPP Bah Danny Langstieh ha kaba la aiti sha u Superintendent of Police (SP), ka East Khasi Hills District ha ka sngi Baar.U Bah Langstieh u la kynnoh ba ha shwa ka jingpynlong ïa ka elekshon Lok Sabha, 2024, ka la don ka video clip kaba la saphriang ha kaba la ïohi bad ïohsngew ba u Myntri ha ka por ba u kren ha ki jingialang ialap elekshon u la pynmih ïa ki kyntien ba la kynnoh beit pyrshah ïa ka VPP bad kane ka jingkynnoh ka long ba kane ka party kan pynjot, pynïap, kan ñion bad pynjah noh ïa kawei ka jaitbynriew bad kane ka long kaba bakla jur, ka bym shisha bad ka bym dei.“Haba kren ïa kum kine ki bym don jingkitkhlieh, ba pynshit bad isih ym tang ba kadei kaba bakla bad kaba beaiñ hynrei ka long ruh kaba ma namarba kan ïalam sha ka jingbym shongsuk shongshngaiñ bad ka ban lam sha ka jingïashrut jaitbynriew, bad jingïaumsnam,” la pynpaw ka VPP ha ka ejahar.Haba phai sha ka jingbishar ka Supreme Court of India haba ïadei bad ki kyntien wanrah jingisih, u Bah Langstieh u la ong, “ha ka hukum kaba dangshen halor ka mukotduma jong Ashwini Kumar Upadhyay vrs Union of India & Ors, ka Supreme Court ka la pynpaw ba lada ka don kano kano ka jingkren isih ha kano kano ka jaka bad kano kano ka jingleh ka ban lam sha ka jingpynkheiñ ïa ki kyndon 153A, 153B bad 295A bad 505 jong ka IPC etc, dei ban shim kam suo motu ban register case watla kam shym la don ka jingmudui hynrei ka jingshim kam katkum ka aiñ kan ïaid.”“Hynrei watla kam don ka jingshim kam na phi ïa ka tarik ba la pynmih ïa kane ka kyntien isih, ma nga kum u nongshong shnong ba don jingkitkhlieh bad u dkhot ka VPP nga kyrpad jur ïa phi ban leh ïa kaba donkam pyrshah ïa u Myntri Sorkar bad nga kwah ban kdew ba ha kajuh ka Case, ka Supreme Court ka la pynkut ba lada ka don kano kano ka jingbym leh eiei katkum ba la bthah, yn kheiñ kum ka jingkheiñ dewthala (contempt of Court) bad yn shimkam kylla pyrshah ïa ki Ophisar kiba leh bym suitñiew ia kane ka kam,” u la bynrap.U nongïalam ka VPP u la ong ba ka long ka sakhi ba ka jingkren ba la kren da u Myntri Myntri ki long kaba pynshit bad kiba aiding ban kyntiew, pynshlur, bad ka jingïasih hapdeng ki kynhun riewlum bad ki jaitbynriew hapoh ka jylla Meghalaya bad ka jingbym shonghok ban pynneh ïa ka jingsngew shipara hapdeng ki kynhun bapher bapher bad kan ktah ïa ka jinglong bajai jai jong ki paidbah.“Namarkata, nga kwah ban wanrah ïa ka jingshimkhia jong phi halor kine ki jingkren ba pynshit, ban kyntu ïaphi ban shim da ka kam kaba tyngeh, bad ba uba pynkheiñ u dei ban shah pynshitom katkum ki kyndon hapoh ka 153A, 153B bad 505 jong ka IPC bad kiwei pat ki kyndon kiba don jingïadei bad ka aiñ,” la dawa ka VPP.U Rakkam A Sangma, u dei u Myntri ka Sorkar Jylla uba khmih ïa ka tnat Pule Puthi, ka Border Areas Development Department bad ka General Administration Department, ha ka lah sngi u Blei u la kyntait ba u la kren ïa ki kyntien pynshit jaitbynriew ha ki rynsan ialap ilekshon ha rilum Garo.",MUDUI EJAHAR KA VPP ÏA U RAKKAM SANGMA HALOR KI VIDEO BA KREN PYNSHIT JAITBYNRIEW,https://batesitv.com/mudui-ejahar-ka-vpp-ia-u-rakkam-sangma-halor-ki-video-ba-kren-pynshit-jaitbynriew/
"Ki Pulit ka Special Cell jong ka East Khasi Hills District kiba la ïoh ïa ka jingtip kaba bniah na ki tnat syntiat ha ka por janmiet sngi Baar ki la ïohbat ïa kawei ka taksi kamai ha IGP Point, Shillong ha ka por kumba 5:00 baje.Na kane ka taksi kamai ki Pulit ki la ïohkem ïa kawei ka kynthei bar jylla kaba rah haduh 1,776 tylli ki dawai kuli Yaba ba la ñiew ba ki dei ki jingdih pynbuaid kiba long be-aiñ.Hadien ka jingtohkit ba malu mala, ki Pulit ki la pyllait noh ïa ka kali bad ïa u nongñiah kali kamai u bym don kti eiei.Kane ka kynthei bar jylla ka la phla ba ka la kiew da kane ka kali kamai najan ka khyrdop jong ka Shillong Civil Hospital da ka jingthmu ban hiar ha Khyndai Lad.Ki Pulit ki la pynlong ïa ka jingtohkit kaba bniah bad pynngat hapoh ki kyndon jong ka NDPS Act.","HA IGP POINT, KEM KI PULIT ÏA KA SNAR KHAÏI DROK, KURUP DAWAI KULI YABA",https://batesitv.com/ha-igp-point-kem-ki-pulit-ia-ka-snar-khaii-drok-kurup-dawai-kuli-yaba/
": Da ki spah ngut ki paidbah nongshong shnong ka thaiñ Narpuh ki la shet ja hapdeng ka surokbah National Highway-6 ban pynsdang ia ka jingiakhih da kaba pakhang khlem pud sngi ia kane ka surok naduh ka step sngi Balang.Ki paidbah na Tongseng, Kuliang, Pyrtakuna, Umkiang, Donaskur, Donaumbluh, Ratacherra, Malidor ki la mih sha surok bad khanglad ïa baroh ki kali kiba pyrshang ban ïaid lyngba ka surok National Highway-6.Ki Waheh Shnong, kumjuh ruh ki dkhot kiba don ha ka shatri jong ka JAC bad ki paidbah ki la pynpaw ka jingsngewkhia halor ka jingleh mynthi jong ka National Highway Authority of India (NHAI) bad ka Sorkar Jylla halor ka jingsniew jong ka surok bad ong ruh ba kin ïai bteng beit ïa ka jingpakhang surok ba khlem pud sngi tat haduh ba ka Sorkar bad ka NHAI kin da shna bad maramot bha ïa ka surok.U Chairman jong ka JAC, Bah Lasting Pala u la ong ba ki paidbah ki la ngiah hi shoiñ ïa ki jingkular kai jong ki bor synshar ka East Jaiñtia Hills District bad ka NHAI kiba shu kut tang ha ka ktien katba ka kam pat ka jngai.Ka jingjot jong ka surokbah National Highway-6 ka la pynsyrtok wat ïa ki paidbah na kiwei ki jylla kiba iaid lyngba kane ka surok.Katba ki paidbah ki dang ialum hapdeng surok u Block Development Officer (BDO) jong ka Lumshnong C&RD Block Bah L.Kharmon u la hiar sha Ratacherra bad ïakynduh ïa ki nongïalam jong ka JAC bad u kubur ruh ba ka surok ka la sniew shaba palat bad ong ruh ba na ka liang jong ka NHAI ka la sdang ïa ka jingmaramot ha kane hi ka sngi, hynrei watla katta ruh na ka liang ki nongïalam ka JAC bad ki paidbah ki la pyneh bad ong ba kin ym lah ban weng da leilei ruh ïa kane ka pakhang surok tat haduh ban da dep ka jingmaramot ïa ka surok.Ia kane ka jingïakhih ba la pynlong da ka JAC, la ai jingkyrshan da ka Jaiñtia National Council, ka Hynñiewtrep Youth Council Narpuh Circle, ka Voice of the People Narpuh Circle bad ka East Jaiñtia Hills Truck Owners and Transporters Association.","SHET JA KI PAIDBAH HAPDENG SUROK NH-6, EAST JAIÑTIA HILLS, SDANG KA PAKHANG SUROK KHLEM PUD SNGI",https://batesitv.com/shet-ja-ki-paidbah-hapdeng-surok-nh-6-east-jaintia-hills-sdang-ka-pakhang-surok-khlem-pud-sngi/
"Ka Meghalaya Editors’ and Publishers’ Association (MEPA) ha ka sngi Balang ka la leh burom ïa ar ngut ki nongpathai khubor ka jylla kiba la ïoh khusnam ha ka ri India, kata, ïa ka Kong Alicia Bakor Phanwar bad ka Kong Princess Giri Rashir ha ka jingïalang kaba kyrpang kaba la long ha Shillong Club, Shillong.Ha kane ka jingleh burom, ka MEPA ka la ai sngewbha ïa baroh ar ngut ki nongïoh khusnam da ka memento bad ka shithi ai burom.Lah ban kdew hangne ba ka Kong Alicia Bakor Phanwar, 26 snem ka rta ka la ïoh pdiang ïa khusnam ENBA Gold Award for Best News Producer ha ka 30 tarik Lber, 2024. Ka dei kawei na ki nongpathai khubor ba dang khynnah tam kaba trei kum ka Shift Newsroom Supervisor ha ka India Today TV.Ka Kong Princess Giri Rashir ka la ïoh ïa ka khusnam Ramnath Goenka Award for Excellence in Journalism ha ka 19 tarik Lber, 2024. Mynta ka trei kum ka nongpathai khubor na Meghalaya ïa ka East Mojo.Ïa kane ka jingïalang leh burom ba la pynïaid da ka Treasurer jong ka MEPA ka Kong  Banda Blah la sakhi lang da u President Bah R Monarch Shabong, u Vice President u Rajib Choudhury, ka Adviser Kong Patricia Mukhim u General Secretary ka MEPA u Bah John W. Thabah bad ki nongthoh khubor ka jylla.Ha kaba kren ha kane ka sngi, i Kong Phanwar ka la ai khublei ïa ka MEPA namar kane ka jingleh burom bad ong ruh ba ka Meghalaya ka dei ban ïoh jaka ha ki lad pathai khubor jong ka ri India ha kaba ïadei bad ki mat bad ki jinglong jingman kiba ka jylla ka don.Ka Kong Rashir ka la pynpaw ka jingsngewnguh ïa ka MEPA namar ka jingai burom kyrpang ïa ka jingïoh khusnam bad ka la ong ruh ba ka dei ka kamram ki nongpathai khubor ka Meghalaya ban sei ïa ki mat kiba ïadei bad u paidbah ka jylla khnang ba kita ki mat kin poi sha ka jingtip jong ki lad pathai khubor ha ka ri India baroh kawei.",LEH BUROM KA MEPA ÏA KA ALICIA BAD PRINCESS BA ÏOH PDIANG KHUSNAM,https://batesitv.com/leh-burom-ka-mepa-ia-ka-alicia-bad-princess-ba-ioh-pdiang-khusnam/
"Ka Sorkar Jylla ha ka sngi Balang ka la ai jingmynjur ban thung ia ka Kong Iamonlang M. Syiem kum ka Chairperson ba thymmai jong ka Meghalaya  State Commission for Women (MSCW) hadien ka jingiehnohkam jong ka Chairperson barim ka Kong Phidalia Toi.Ka la shimpor ia ka Sorkar da ki bnai ban wad briew na ka bynta ban thung ha ka shuki Chairperson.Ka jingbym lah  jong ka Sorkar ban pynbna ia ka Chairperson ba thymmai ka dei namar ka jingtreikam jong ka Model Code of Conduct (MCC) hadien ba ka Election Commission of India (ECI) ka la pynbna ia ka elekshon Lok Sabha dang shen.Ka jingthung jong ka Sorkar ia ka Kong Iamonlang Syiem kum ka Chairperson ba thymmai jong ka Meghalaya State Commission for Women ka long hadien ba ka la shem ia kane ka longkmie kaba dei ka nonghikai ba la shongthait jong ka Deparment of Sociology ka St. Edmunds College, Shillong ka dei kaba la tbit ban ai jingshakri kum ka Chairperson barim jong ka Meghalaya State Commission for the Protection of Child Rights ia kaba la ai jingmynjur da ka Kynhun Myntri ha ka jingialang kaba la long ha ka 19 tarik u Jylliew, 2024.",SHIMTI KA KONG ÏAMONLANG SYIEM KUM KA CHAIRPERSON KA WOMEN’S COMMISSION,https://batesitv.com/shimti-ka-kong-iamonlang-syiem-kum-ka-chairperson-ka-womens-commission/
"Ki dkhot jong ka Hynñiewtrep Integrated Territorial Organization (HITO), Shillong City ha ka miet sngi Palei ki la ioh bat saw ki shynrang bad kawei ka kynthei ba la suba ba ki nongkhaii bad nongdih drok ha Khyndai Lad, Shillong.Katkum ki video ba la ring hi da ki dkhot ka HITO bad ba la phah sha ka Batesi Tv, la sakhi ba ki la ioh ban kurup ia ki tari rit, ki screw driver, ka khaiñshi, 11 tylli ki tyndong rit thylli ba ju thep ia u drok, saw tylli ki tyndong ba dap da u powder rong soh ba la suba ba u dei u drok, 7 tylli ki thyrnia injekshon bad u Ganja.Hadien ba la ioh bat ia kine ki suba nongkhaii bad nongdih drok, ki dkhot ka seng ki la pyntip noh sha ki Pulit ban leh ia kaba donkam bad kumjuh ruh ban kurup noh ia ki tiar kiba ka seng ka la na kine ki briew.Ka jingpynap shrip jong ki dkhot ka HITO, Shillong City ka long hadien ba la ioh jingtip ba ki ju don ki nongkhaii drok kiba ju leit da ki thuk thuk ar shaka ban pynpoi ia u drok ha Khyndai Lad.U General Secretary jong ka HITO Shillong City Bah Balajied Jyrwa ha ka jingiakren bad ki lad pathai khubor u la kyntu ia ki Pulit ba kin long kiba peitngor bha khamtam eh ha ka por mynmiet namar ka jingkynrei ki kam sniew ha ka thain Khyndai Lad ka jur bha haduh katta katta.Ha ka jingtohkit da ki dkhot jong ka seng, ki nongdih drok ki la phla ba ki thied ia u drok na uwei u briew uba ju khot sien u Boit bad ia ki thyrnia injek ki ju ioh na ki jaka sumar ia ki nongdih drok kiba don ha nongbah Shillong bad wat na ka Hospital sorkar.","U DROK, TARI BAD THYRNIA INJEK KURUP KA HITO NA KI NONGDIH DROK HA KHYNDAI LAD",https://batesitv.com/u-drok-tari-bad-thyrnia-injek-kurup-ka-hito-na-ki-nongdih-drok-ha-khyndai-lad/
"U Wanbok Lyngdoh Mawphlang bad ka Marqueenless Ramsiej ki la long ki arngut ki lahduh ha ka jingiakop mareh thong jong ka 5th Shillong 10K Run, ba la pynlong da ka Meghalaya State Olympic Association, ha ka step 22 tarik Jylliew, 2024.Ka jingpynlong ia kane ka jingiakob mareh ka long kum shi bynta ban rakhe ia ka International Olympic Day, ia kaba la ju rakhe manla u snem ha ka 23 tarik Jylliew kaba dei ka sngi ba la pynkha ia ka International Olympic Committee ha u snem 1894.Ha kane ka jingiakob mareh ha ka liang jong ki shynrang, u Iwelljohn Ramsiej u la poi ha ka kyrdan kaba ar bad u Sainkupar Jyrwa u la poi ha ka kyrdan kaba lai.Ha ka liang jong ki kynthei, ka Balasiewdor Pathaw ka la poi ha ka kyrdan kaba ar bad ka Ivanjilin Khongwir ka la poi ha ka kyrdan kaba lai.Ha ka jingiakob mareh jong kiba la 50 snem ka rta ha ka liang jong ki shynrang u Bah Badon Tham u la jop ia ka kyrdan kaba nyngkong, katba u Bah Swonding Mawlong bad u Bah Laurence Pariong ki la poi ha ka kyrdan kaba ar bad kaba lai.Ha ka liang jong ki kynthei, ka Kong Ralinda Marbaniang ka la jop ia ka kyrdan kaba nyngkong, katba ka Kong Smarless Marwein ka la poi ha ka kyrdan kaba ar bad ka Kong Ibameri Shullai ka la poi ha ka kyrdan kaba lai katba ka Kong Kmoin Wahlang kaba la kynjoh ha ka rta kaba 70 snem eiei ka la poi ha ka kyrdan kaba saw.Ia kane ka jingiakob mareh la kaweh lama da u Assistant Director jong ka Department of Sports and Youth Affairs, u bah Paia B. War Nongbri, ryngkat ka jingsakhi lang jong u General Secretary ka Meghalaya State Olympic Association u Bah Finely L Pariat bad kiwei kiwei.",LAHDUH U WANBOK L. MAWPHLANG BAD MARQUEENLESS RAMSIEJ HA KA 5TH SHILLONG 10K RUN,https://batesitv.com/lahduh-u-wanbok-l-mawphlang-bad-marqueenless-ramsiej-ha-ka-5th-shillong-10k-run/
"Khnang ban pynthikna ïa ka jingshai bad ka jingïaid ryntih ka jingpynlong ïa ki eksamin lyngba ka National Testing Agency (NTA), ka tnat Higher Education, hapoh ka Ministry of Education ka la thung ïa ka High-Level Committee jong ki riewshemphang ki ban ai jingmut halor ka jingpynkylla ha ka rukom treikam ban pynlong ïa ki eksamin, ka jingkyntiew ïa ki Data Security protocol, ka jinglong bad ka rukom treikam jong ka National Testing Agency (NTA).Ïa ka High Level Committee la khlieh da u Dr. K. Radhakrishnan kum u Chairman uba dei ruh u Chairman barim jong ka ISRO bad Chairman ka BoG, IIT Kanpur.Ki dkhot ki kynthup ïa u Dr. Randeep Guleria uba dei Director barim jong ka AIIMS Delhi, u Prof. B J Rao uba dei u Vice Chancellor jong ka Central University of Hyderabad, u Prof. Ramamurthy K uba dei u Professor ba la shongthait ka tnat Civil Engineering, IIT Madras, u Pankaj Bansal u nongsenglang jong ka People Strong bad dkhot ka Board – Karmayogi Bharat, u Prof. Aditya Mittal uba dei u Dean Student Affairs ka IIT Delhi bad u Govind Jaiswal uba dei u Joint Secretary jong ka tnat Pule Puthi ka Sorkar India kum u Member Secretary.Ki kam ba kane ka komiti ka peit ki long  halor ka jingpynkylla ha ka rukom treikam ban pynlong eksamin, ban peit pura ïa ka rukom pynlong eksamin bad ban ai jingmut kumno ban kham pynseisoh bad pynïaid ryntih ïa ka kam bad ban tehlakam ïa kano kano ka jingbakla, ban peit bniah ïa ki Standard Operating Procedure (SOP)/Protocol jong ka NTA bad ai jingmut kumno ban pynkhlain ïa kine ki mat  /protocol ha ryngkat ka rukom peit ïa ki kam ban pynthikna ïa ka jingbud ïa ki kyndon ha baroh ki kyrdan.Ban peit ïa ka jingkyntiew ïa ki Data Security protocol, ban peit ïa ki kam Data Security ba la don lypa bad ki Protocol jong ka NTA bad ai jingmut kumno ban kyntiew shuh shuh ïa kine, ban peit ïa ki Security Protocol ba la don lypa ha kaba ïadei bad ka jingbuh ïa ki jingkylli bad kiwei kiwei ki kam na ka bynta ki eksam bapher bapher bad ban ai jingmut kumno ban pynkhlain shuh shuh ïa ka kam, ban peit ïa ka jinglong bad rukom treikam ka National Testing Agency, ban ai jingmut shaphang ka jinglong bad ka rukom treikam ka National Testing Agency (NTA) ban pyntreikam ïa ki jingai jingmut ba ai ha ka thup (i) bad (ii) bad ban batai shai ïa ki kam ki jam bad ki jingbahkhlieh jong ki nongtrei ha baroh ki kyrdan bad ban peit ïa ka rynsan ai jingujor jong ka NTA ba don mynta, wad ïa ki bynta ba lah ban kham pynbha bad ai jingmut kumno ban kham pynseisoh ïa ki kam.Kane ka Komiti kan ai ïa ka kaiphod jong ka sha ka tnat hapoh ar bnai hadien ba la pynmih ïa kane ka jingpynbna bad ka Komiti ka lah ban shim ïa ka jingïarap jong ki riewshemphang ha ki kam bapher bapher ban ïarap ha kane ka kam.",THUNG KA MINISTRY OF EDUCATION ÏA KA KOMITI KI RIEWSHEMPHANG BAN ÏAID BEIT KA EKSAMIN NTA,https://batesitv.com/thung-ka-ministry-of-education-ia-ka-komiti-ki-riewshemphang-ban-iaid-beit-ka-eksamin-nta/
"Ka Khasi Students Union (KSU) East Jaiñtia Hills District Unit hynnin ka sngi Saitjaiñ ka la aiti da ka jingujor ha u Additional Deputy Commissioner jong ka East Jaiñtia Hills u  Bah G. Warjri halor ka jingthombor jong ki shipai BSF ia ka longiing jong ka Kong Martina Pohshna ha ka shnong Kuliang ha ka 19 tarik mynta bnai ha ka por shiteng synñia.Ha ka jingujor, ka seng ka la dawa ban pynshitom katkum ka aiñ ia ki BSF ba donkti ban leh da kaba tyngeh.Hadien ba la mih na kamra u ADC, ki dkhot ka seng ki la leit jngoh ia u Bah Shanroi Lyngdoh Lyngkhoi u kurim jong ka Kong Martina uba la shah shoh ha ki BSF uba dang thiah pang ha Civil Hospital Khliehriat uba la mynsaw jur na ki jingorpait ki shyieng krungKa KSU ka la pynrem jur ia ki BSF kiba leh donbor ia ki paidbah ha ka shnong Kuliang ha ka por shiteng synñia da kaba shoh bad bom ia ki kynthei khynnah bad ia ki rangbah khlem map shuh kaba ju jia na ka por sha ka por.Kane ka jingleh donbor kine ki BSF kam dei shuh ka sien ba nyngkong hynrei la bunsien. Ki paid nongshong shnong ka Sonapyrdi, Huroi Umkiang ki la ujor bunsien sha kiba dei khmih naduh u SP bad u DC, hynrei kine ki khlem leh eiei bad ka shu kut khlem seisoh, la ong ka seng.Kane ka la pynlong ia ka Seng ba la lamkhmat da u General Secretary Bah KS Suchiang, Asst GS Pynshai Kupar Dkhar ban leit ujor sha ka Director General of Police (DGP) ka jylla ban leh eiei ban pynkynriah ia kine ki BSF kiba ha Sonapyrdi bad kiba don ha surokbah NH-6 ha khappud jong ka shnong Dona Umbluh bad Ratachera namar ka jingdon jong ki ha kito ki jaka kim lah satia ban tehlakam ia ka jingwan rung tuh ki khar Bangladeshi sha ka jylla.Kum ban pynkynmaw ka seng ka la dep iakren bad u Bah Prestone Tyngsong uba dei u Symbud Myntri Rangbah ka jylla uba khmih ia ka tnat Kam Pohiing hynrei kam shym la poi shaei shaei ruh ka kut tang ka kular.Ka seng ka nang iai buddien ia kane ka jingleh donbor ki shipai BSF ia ki paidbah bad ka khmih lynti ba ka DGP kan leh ia kaba dei tam.Lada kam urlong ka jingdawa pynkynriah ia ki BSF na kitei ki jaka, ka seng kan sa pyrkhat da kawei ka sien jam.",DAWA KA KSU ÏA U DC KA EJH BAN TUKLAR ÏA KA JINGTHOMBOR KI BSF ÏA KA LONGÏING HA KULIANG,https://batesitv.com/dawa-ka-ksu-ia-u-dc-ka-ejh-ban-tuklar-ia-ka-jingthombor-ki-bsf-ia-ka-longiing-ha-kuliang/
": Saw ngut ki nongkhaii drok ki la shah kem bad u drok na ki ar tylli ki jaka ha nongbah Shillong ha ka sngi SaitjaiñÏa u Ram Singh 29snem bad u Vijay Singh 20 snem kiba sah ha Them Iewmawlong, la kem  da ki Pulit ka Anti Narcotic Task Force (ANTF) East Khasi Hills ryngkat bad ki Pulit jong ka Mawlai Police Station na ISBT, Mawiong, la ong ki Pulit.Na ka met jong kine ki arngut, ki Pulit ki la ïoh kurup 9 tylli ki synduk thep sabon ba la thep ïa u drok uba khia 110.32 gram, ar tylli ki mobile phone bad kawei ka Scooty Aprilia bym don ïa u Registration Number.  Ïa kine ki mar, la kurup noh da ki Pulit.Ha kawei pat ka jingkhynra, ki Pulit ki la ïohkem ïa kawei ka kynthei kaba la tip kyrteng kum ka Evanjrlyne Thongni na Lapalang, Lummarboh bad u John Robert Kharmyndai na Nongmynsong.  Ïa kine ki arngut la kem na Demthring kaba hap hapoh ka Madanrting Police Station.Na kine ki arngut ki Pulit ki la kurup ïa kawei ka synduk thep sabon ba la thep ïa u drok uba khia 11.43 gram, ar tylli ki mobile phone bad kawei ka Scooty (ML05-L-7620).",SHAH KEM SAW NGUT KI SNAR KHAIÏ DROK KYNTHUP KAWEI KA KYNTHEI,https://batesitv.com/shah-kem-saw-ngut-ki-snar-khaii-drok-kynthup-kawei-ka-kynthei/
"Ka lympung iamir jingtip la pynlong ha Sngap Sing College ban rakhe ia ka lyngkhuh 183 snem jong ka jingwan iuhkjat u Thomas jones ha Ri Khasi ba la pynkhreh da ka shnat Mawkyrwat jong ka Khasi Authors’ Society. U nongmihkhmat sha Dorbar Thawain Jylla, u Bah samlin Lyngdoh Tongkhar u la long u kongsan ha kata ka sngi rakhe bad u kren mardor halor ka jingdonkam kyrkieh ban ioh ka jingithuh ia ka ktien Khasi ban kynthup ha ika Khyrnit Baphra jong ka Riti Synshar ka Ri India.Ki riewtbit ba la wer ban kren halor u Thomas Jones ki kynthup ia u Pastor G P L Kadew bad Lyngdoh Ioannis War Pakma ki ba la pynkheh ki jynthoh halor ki phang ba la aiti ban kren ha kata ka sngi rakhe. U Pastor Kadew u la kren sani halor ka mynsiem sngewlem jong u Thomas Jones ia ki Khasi ki ba la shah thombor ha ka sorkar Bilat.U la kdew ba kumno u Thomas Jones u la kyntiew ia ka imlang sahlang jong ki paidbynriew Khasi khamtam ha ka kamai kajih bad ka pule dangle, namar ba u ngeit ba ka ba ialap ia ka khubor babha jong ka balang Khristan kan urlong tang lada ki kam sngewlem ki ktah ia ka dohnud jong ki paidbah.Kumta u la adkar ban hikai niam bad kham khluh ban hikai ha ka trei ka ktah ban kamai kajih bad ban hikai ia ka jingnang jingstad kum ka atiar ban kyntiew ia ka jingim briew ha ka imlang sahlang. U Lyngdoh Ioannis War Pakma u la sot na ki nongthoh ba pawnam jong ka jaitbynriew Khasi ban phalang ia ka iitkhmih jong ka jaitbynriew lyngba ka jynthoh jong ki, khamtam ki symboh pyrkhat jong u Myllung Soso Tham, Rabon Sing Kharsuka bad kiwei kiwei.U Lyngdoh Pakma u la ban jur halor ka aiom ksiar kum ka pharshi ka ba phalang ia ka jinglong briew ba bha ha ka ba iadei bad ki parabriew ha ka imlang sahlang. Ka kynhun Iong Lajong ka la rwai sngewphieng halor ka lungkhuh snem u Thomas Jones  kum ka dak ban nguh burom ia ka nam jong u kum u nongshem ia ki dak thoh Khasi.",RAKHE KA KAS ÏA KA LYNGKHUH BA 183 SNEM KA JINGWAN ÏUHKJAT U THOMAS JONES HA RI KHASI,https://batesitv.com/rakhe-ka-kas-ia-ka-lyngkhuh-ba-183-snem-ka-jingwan-iuhkjat-u-thomas-jones-ha-ri-khasi/
"U Chairperson jong ka National Commission for Protection of Child Rights (NCPCR) u Priyank Kanoongo u la bthah ïa ka Sorkar Meghlaya ban sorjamin ïa baroh ki ‘Madrasa’ ne ki skul niam Muslim kiba don ha Meghalaya bad ban pynthikna ba ki khynnah kiba pule ha kine ki skul ki dei ban leit pule ruh ha ki skul kiba don ha ka jylla.U la bthah ruh ïa ka Sorkar ban jingmyntoi ïa ki 360 ngut ki khynnah kiba im bad u khñiang jingpang HIV/AIDS.Ha ka jingïakren bad ki lad pathai khubor ha ka sngi Saitjaiñ, u Kanoongo ula ong, “kane ka dei kaba ima. Ngi la kyrpad ïa ki bor khmih ban leh sorjamin ïa baroh ki skul Madrasa kiba dn ha Meghalaya bad ban pynrung skul ïa baroh ki khynnah namar katkum ka Article 21 (a) jong ka Riti Synshar ka Ri, baroh ki khynnah ki don ïa ka hok ban ïoh leit skul tad haduh ka rta ba 14 snem bad wat ka Sorkar Jylla ka hap ban ai sha ki ïa kane ka hok ban ïoh leit skul”.“Ki Madrasa kim dei ki skul hynrei ki dei ki jaka ai jinghikai kot niam. Nga la mad ïa kawei ka jingjia, ha kaba nga la kren ïa uwei u khynnah ha ka jylla Meghalaya ha ka jingleit sha Ampati ha u bnai ba la dep, uba dang wanphai na ka Madrasa, kumta ula ïathuh ïa nga ba u la pule ïa kaba ïadei bad ka niam. Nga lah kylli kaei kaba u kwah ban long ynda ula heh, ula ong ba um kwah ban long kum kino kino ki doctor ne nongïasaid aiñ hynrei u dang pynkhreh ïalade na ka bynta ka ‘Akirat’ kaba mut ka jingim hadien ka jingïap, u dang pynkhreh ïalade ïa ka sngi jong ka jingshah tian bishar. Kane ka long kaba sngewkyndit bad nga la pyni ïa katei ka video ha ki bor kiba dei khmih.”Halor kane u la ong ba ka tnat kaba dei khmih kam don jingtip eiei shaphang ka jingdon ka Madrasa ha ka jylla.“Ngi lah kyrpad ïa ka tnat pule puthi ban khmih bniah bad ban pynrung ïa kitei ki khynnah ha kine ki skul khnang ba ki khynnah ki lah ban ïoh ïa ka hok ka jong ki ban pule puthi kumba la pynkupbor ha ka Article 21 (a) jong ka riti synshar ka ri India,” ong u Kanoongo.U Chairperson ula ïathuh ba u ladep ban bthah ïa ka tnat Pule Puthi bad ka Ministry of Tribal Affairs ban pynbun ïa ki Hostel na ka bynta ban kynthup ïa ki khynnah ki bym shym la leit skul ha ka jylla.“Ngi lah kyrpad ïa ka tnat Labour ban pynbiang ïa ka jingai baibam ïa ki khynnah kiba la pyllait na ki jaka kiba la pyntrei bylla ïa ki,” ong u Kanoongo.U ong halor ka kam kaba ïadei bad ki khynnah kiba ïoh ïa ka jingpang HIV ka la sdang ban bun bha ha ka jylla Meghalaya.“Kumba 364 ngut ki khynnah ki la shah ktah na ka jingpang HIV. Ngi la kyrpad ïa ka tnat Women & Child Development ban khmih bniah ïa ki jingjia baroh bad lada lah ban ai da ka jingïarap na ka song tyngka lyngba ka Section 45 jong ka JJ Act, khnang ba kin lah ban ïoh ïa katei ka jingmyntoi halor ka jingdonkam ïa ka pisa.U la ong ba ka Meghalaya ka don palat 8,000 ngut ki briew kiba la heh la san kiba don ïa ka HIV.Namar ka jingshah thombor pyrshah ïa ki khynnah, u Chairperson u îathuh ba ula dep ban kyrpad ïa ki bor ban thung ïa ka ophisar Pulit kynthei ha ki Police Station ki ban trei kum ki Child Welfare Police Officer.“Nga la rah ïa katei ka mat ha ka jingïalang ba ka Commission ka la ïohi ba ka la don ka jingthombor ha ki katto katne ki Police Station khamtam haba ka la don ka jingthombor ruh ïa ki khynnah kynthei, ha kitei ki jaka jong kitei ki Police Station ngi la sakhi ba kim shym la don bun ngut satia ki Pulit kynthei kumta ka long kaba donkam ban buh noh ïa ki,” ula ong.“Ngi la kyrpad ban ai jinghikai ïa ki Child Welfare Committee bad ban ai jinghikai ïa ki da kaei kaba la pynkhreh lypa da ka NCPCR ban ïada na kum kitei ki jait jingjia.”U Kanoongo u la ong ba ka Commission ka la shimkhia ruh ha kaba ïadei bad ka jingpun khun ki khynnah kynthei kiba dang rit ka rta hapoh ka jylla Meghalaya.“Ngi la ïatai sani bha halor kane bad ngi lah bthah ïa ka sorkar jylla bad ai jingmut kumno ba kan ïaid ha kaba ïadei bad katei ka kam, da kaba ïakren bad ka imlang sahlang, ban ïakren bad ki dkhot jong ka Council bad ban pynlong ïa ki jingïalang pynsngewthuh paidbah lyngba ki Self-Help Group,” ula ong.Shuh shuh u la ïathuh ba NCPCR ka la rai ban ïatreilang bad ki lai tylli ki Autonomous District Council (ADC) na ka bynta ban ïada ïa ka hok ki khynnah ha Meghalaya.“Ngin ïatreilang bad ki ADC ban pynlong ïa ki jingpynsngewthuh paidbah shaphang ka POCSO Act bad ban ïada na ka jingpun khun ha ka por ba dang samla lud,” ong u Kanoongo.“Ngin pynlong ïa ki jingïalang bad ki workshop bad kumjuh ruh ki prokram ïasyllok bad ki ADC. Kumta ha kane ka financial year, ngin pynlong ïa ki workshop bad ki lai tylli ki District Council haba ïadei bad ki hok jong ki khynnah,” u la ong.U Kanoongo u la ong ba ka commission ka ïoh ka jingpynthikna na ka sorkar ha kaba shen kan sa sdang ban thung noh ia u ne ka Chairperson jong ka State Commission for Protection of Child Rights (SCPCR).Shuh shuh ka NCPCR ka la kyntu ïa ka sorkar ban pynlong ïa ka jingleit jurip ïa baroh ki khynnah kiba duna ha ki dkhot met kiba don ha ka jylla.“Ki la don haduh 4000 ngut ki khynnah kiba duna ha ki dkhot met kaba la ïoh katkum ka jingkheiñ na ka tnat Pule Puthi. Ngi la kyntu ïa ki ban pynïasoh ïa kane ka jingkheiñ, ban buh ha ka rukom kaba dei ïa ka data bad ban pynlong ïa ka jingleit jurip ïa baroh ki khynnah ba duna ha ki dkhot met ha ka jylla,” u la ong.Ha kajuh ka por u Chairperson ka NCPCR u la kyntu ïa ki pulit ka jylla ban long kiba peitngor halor ka jingdon ki 731 tylli ki pharmacy ha ka jylla, kiba die ïa ki dawai Schedule H bad Schedule X, kiba don ïa ki psychotropic substance khlem da ïoh ka prescription kaba dei.",BTHAH KA NCPCR ÏA KA SORKAR MEGHALAYA BAN JURIP ÏA KI SKUL MADRASA BA PYNIAID KI MUSLIM,https://batesitv.com/bthah-ka-ncpcr-ia-ka-sorkar-meghalaya-ban-jurip-ia-ki-skul-madrasa-ba-pyniaid-ki-muslim/
"Ki nongïalam ka HYC Sohïong Zone hapoh ka jingïalam u Bah Purning Star Shabong, ki la shah khot hajir ha ki Pulit jong ka Sadar Police Station ha ka sngi Baar.Ki nongïalam ka Seng hadien ba ki la mih na thanad, ki la ïathuh ba ka daw ba ki la shah khot hajir ka dei halor ka jingmudui ejahar da uwei u rangbah uba la aikam ïa ki bar jylla ban trei ha Sohïong, namarba ki dkhot jong ka Seng ki la leit ban khynra ïa kine ki nongbylla ki bym don ia ki kot ki sla kiba biang bad kiba ym shym la ïoh jingbit na ki bor synshar shnong.U Bah Shabong, u la ïathuh ba ha kane ka ejahar la kynnoh ruh ba ki dkhot jong ka HYC ki la shoh la dat ïa kine ki bar jylla.Hynrei u Bah Purning u la ïathuh ba ki dkhot jong ka seng kim shym la ktah kti ïa ki nongbylla bar jylla hynrei ki la leit tang ban talasi ïa ki kot ki sla.",LEIT HAJIR KI NONGIALAM KA HYC SOHÏONG HAKHMAT KI PULIT KA SADAR PS,https://batesitv.com/leit-hajir-ki-nongialam-ka-hyc-sohiong-hakhmat-ki-pulit-ka-sadar-ps/
"Shillong, Jylliew 26 : Katkum ka khubor kaba la ioh lum na ka website jong ki pulit ka jylla kaba ki la thep ha ka website ha ka 25 tarik u Jylliew 2024, kine ki dei ki kam runar bad ki kam pyntriem kiba la jia ha kylleng ka jylla.U bah Satisfyway Lyngwa u la ujor ejahar sha ki pulit pyrshah ia uwei u briew uba la tip kyrteng kum u Daniel Lyngdoh Mawphlang bad u la kynnoh ba ha ka 21 tarik u Jylliew 2024 u la tuh ia ka ar shaka jong u kaba don ia u Registration number ML-05W 3944 kaba u la pynieng ha Motphran.U Thangkhanlal Lupho u la ujor ejahar sha ki pulit ba hapdeng ka miet jong ka 21 bad 22 tarik u Jylliew , ki nongtuh ki runar ki bym lah satia ban tip ki la rong tuh ia ka thuk thuk jong u kaba don ia u Registration number MN-01 AM 9968 na ka phyllaw iing jong u kaba don ha Fire Brigade, Motinagar-Shillong.Ka kong Hamlen Sukhlain ka la ujor ejahar sha ki pulit ba ha ka 22 tarik u Jylliew ha ka por lai shiteng janmiet , ka la lap ba ki nongtuh ki la prong tuh ha iing jong ka kaab don ha ka shnong Sutnga Mission, East Jaintia Hills bad ki la rong tuh ia ka pisa 50 hajar tyngka bad ia ki jingdeng ksiar kiba shongdor kumba 4.5 lak tyngka.Ha ka step jong ka 24 tarik u Jylliew 2024, u Waheh Chnong jong ka Thadmukoh kaba hap ha West Jaintia Hills District u la pyntip sha ki pulit da ka ktien ba u la lap ia uwei u briew uba la tip kyrteng kum u Sam Lyngdoh ba u la thiah iap lyngktar hajan ka iing sah jong u kaba don ha ka shnong Thadmukoh. Ha kane ka jingjia, u bah Kyrmen Lyngdoh u la ujor ejahar sha ki pulit ba da kaba kynnoh ba ia u Sam Lyngdoh la pyniap da ka lok jong u ka kong Sanli Lamare.",KI JINGSHAH TUH BAD KI KAM PYNTRIEM HA KYLLENG KA JYLLA,https://batesitv.com/ki-jingshah-tuh-bad-ki-kam-pyntriem-ha-kylleng-ka-jylla/
"San ngut ki briew ki la shah kem ha ka sngi Balang halor ka jingdonkti ban khyrwit da ki dieng ia kawei ka kynthei ha kawei ka shnong ha West Garo Hills District.Kane ka la jia ha ka shnong Teksragre kaba hap hapoh ka Dadenggre Civil Sub-division ha ka por shiteng sngi ka sngi Baar, la iathuh u Superintendent of Police ka West Garo Hills u Abraham T. Sangma.Ki Pulit ki la shimkhia marmar tang shu iohi ia ka lyngkhot video ba la saphriang ha ka social media, ba la ring dur ia ki lai ngut ki rangbah kiba la sympat khlem jingisynei ia kawei ka kynthei da ki siej watla ka la lynñiar bad panmap.“Ha kaba sdang, ngi la kem shwa arngut bad mynta ka janmiet, ngi la kem sa lai ngut kiwei pat.  Kine ki san ngut ki dei kiba donkti ban kawut khlem jingisynei ia ka kynthei,” ong u Abraham haba pyntip ba ia kine kiba donkti yn sa tian bishar ha Kashari lashai ka sngi Palei.U la pyntip ba yn sa kem shuh shuh ia kiba donkti ynda la tohkit na ka kynthei, kaba mynta ka dang don hapdeng ka jingshah sumar.Haba kylli, u SP u la iathuh ba la phah ruh da ka jingpyntip sha u Nokma jong ka shnong halor kane ka jingjia.  U la ong ba kane ka jingjia ka dei kaba don jingiadei bad ka kam iing kam sem.  “Hynrei, watla katta ngin dang hap ban tih bniah halor kane,” u la ong.Ha kaba iadei bad kane, ka Meghalaya State Commission for Women (MSCW) ka la pynpaw ia ka jingsngewsih bad ka jingsngew kyndit ia ka jingtangon khlem jingisynei ia ka kynthei ha ka shnong Teksragre, West Garo Hills bad pynrem jur ruh ia kane ka jingjia.Ka Commission ka la shim Suo Moto ruh halor kane ka jingjia bad ha ka por shiteng sngi jong ka Sngi Balang ka Vice Chairperson jong ka Meghalaya State Commission for Women bad ki dkhot ki la leit ban iakynduh ia u Superintendent of Police jong ka West Garo Hills ban tohkit bniah halor kane ka jingjia ha kaba u la pyntip sha ka Commission ba ki Pulit ki la kem ia kiba donkti.Ia ka shithi halor kane ka jingjia la phah lyngba ka email sha ka ophis jong u Superintendent of Police jong ka West Garo Hills, la pyntip ka Commission ha u kyrwoh ba la phah sha ki lad pathai khubor.Ka Commission ka la pyntip ba kan sa leit ban iakynduh ia ka lanot bad ban buddien ruh ia kane ka jingjia na ka bynta ban  leh ia kaba donkam katkum ki kyndon jong ka aiñ.","KHLEM JINGISYNEI SYMPAT KI RANGBAH DA KI DIENG ÏA KA KYNTHEI HA GARO HILLS, SHAH KEM 5 NGUT",https://batesitv.com/khkem-jingisynei-sympat-ki-rangbah-da-ki-dieng-ia-ka-kynthei-ha-garo-hills-shah-kem-5-ngut/
"Ka ophis Customs (Preventive) North Eastern Region kaba la ïakhun pyrshah ïa ka jingkhaïi drok ka la pynjulor da kaba thang da ka ding ïa ki jait drok ba la ïoh kurup ha Assam, Manipur, Meghalaya bad MizoramKatkum u kyrwoh ba la phah sha ki lad pathai khubor, ki jait drok ba la pynjulor ki long 12.48 kilo u drok Heroin, 45.27 kilo ki dawai kuli drok Meth/Yaba, 5804.78 kilo u Kynja bad 66728 bilor ki dawai jyrhoh ba don Codeine kiba kot palat T. 167.47 klur.Ïa kane ka kam la leh ha ka rukom kaba shngaiñ bad ka bym ktah ïa ka mariang da kaba pynthikna ba kine ki mar ba pynsniew yn ym ïohlad ban pynïaid iew shuh.Kane ka jingai jingtip jong ka tnat Customs (Preventive) North Eastern Region ka long kum shi bynta ka jingrakhe ïa ka International Day Against Drug Abuse and Illicit Trafficking lyngba ki prokram ai jingtip bad ki kam ban pynjulor ïa ki jait drok ba la ïoh kurup.Ka tnat Customs ka la pyntip ruh ba ka la pynlong ïa ki jingpynsngewthuh paidbah bad ka jingpynjulor ïa ki jait drok ba la ïoh kurup ban pyni shuh shuh ïa ka jingkut jingmut ban ïaleh pyrshah ïa ka jingpyndonkam bad ka jingshalan ïa u drok.Shi taiew mynshwa, ka tnat Customs ka la pynlong ïa ki jingpynsngewthuh ha Kendriya Vidayalaya GC, Agartala, ha Government Boys Higher Secondary School, Dhubri bad ha Govt. Chawnpui High School, Aizawl da ka jingthmu ban ai jingtip ïa ki khynnah skul shaphang ki jingma kiba wan na ka jingpyndonkam ïa u drok, ka jingkongsan ban im ka jingim kaba koit ka khiah bad ka jingkiar ïa ki drok.Ka tnat Customs ka la pynlong ïa ki jingpynshai paidbah ha KRIPA Foundation De-Addiction Centre for Children, Shillong bad ha New Hope De-addiction cum Counselling Centre, Shillong ha ka 25 tarik bad 26 tarik mynta u bnai.Ïa ki kamram bad ki sienjam jong ka tnat la pyni bad ka la don ruh ka bynta bad ka Dr. Jasmine M Lyngdoh, Clinical Psychologist bad Director, Routes, Shillong ka la ai jingkren shaphang ka jingktah na ka jingdih drok, ka jingdih kyiad bad ka la ai jingmut ruh shaphang ki lad ki lynti ban lait na kane ka jingkyrni.La sam ruh ïa ki tiar ïalehkai sha ki nongpang ban kyntiew ïa ka koit ka khiah jong ki.Ka tnat Customs ka ieng skhem ban ïada ïa ka imlang sahlang na ki jingma kiba wan na ka jingpyndonkam bad jingshalan ïa ki jait drok da kaba pynlong ïa kine ki prokram ai jingtip bad ka jingpynduh ïa ki jait drok.  Ka tnat Customs ka thmu ruh ban pynduna ïa ka jingpyndonkam ïa ki jait drok bad ban ai jingkyrshan ïa ki sienjam ha kylleng ka pyrthei ban ïaleh pyrshah ïa ki kam khaïi drok.",12.48 KILO KI JAIT DROK BA SHONGDOR 167.47 KLUR PYNJULOR KA TNAT CUSTOM,https://batesitv.com/12-48-kilo-ki-jait-drok-ba-shongdor-167-47-klur-pynjulor-ka-tnat-custom/
"U Chief Executive Member (CEM) barim jong ka Khasi Hills Autonomous District (KHADC) Bah Teiñwell Dkhar uba dei ruh u MDC jong ka Shella Constituency u la khladnoh na kane ka sla pyrthei ha ka sngi Balang.U Bah Teiñwell uba la don 62 snem ka rta u la jop nyngkong kum u MDC ka Shella constituency ha u snem 2004 bad bteng ia ka jinglong nongmihkhmat ka Shella haduh ki sngi khatduh  na ka jingban ka jingpang kaba la neh katto katne por.Ha ki saw samoi kyntih ba u la long kum u MDC, u Bah Teinwell u la bat kum u Lamphang jong ka Ïingdorbar Thawaiñ ka KHAD, kum u nongïalam ka Liang Ïatei bad kum u Chief Executive Member.U Nongialam ka UDP Bah Titostarwell Chyne u la ithuh ba ïa ka met ba dang sah jong u Bah Teiñwell yn sa pyndep ia ka jinglehniam bakhatduh ha ka sngi Thohdieng mynta ka taiew ha ïing sah jong u ha ka shnong Mawlong, Sohra  Civil Subdivision.Ka Executive Committee jong ka KHADC kum ka jingsngew burom ia u Bah Teiñwell, ka la pynbna ban ai shuti shiteng sngi ha ka 28 tarik mynta u bnai ha baroh ki ophis treikam jong ka Council.Na ka liang jong u Chairman ka KHADC Bah Lamphrang Blah, kumjuh ruh u Deputy Chief Executive Member (Dy. CEM) Bah Pynshngaiñ N. Syiem ki phah ïa ka jingsngewlem sha a kurim bad sha ki khun ki kti kumjuh  sha ki bahaïing hasem jong u Bah Teiñ.",KHLADNOH U CEM BARIM KA KHADC BAH TEIÑWELL DKHAR,https://batesitv.com/khladnoh-u-cem-barim-ka-khadc-bah-teinwell-dkhar/
"Haduh 610 ngut ki briew kiba la shah kem na ka jingdonkti ban khaïi drok uba shongdor kumba T. 300 klur ha Meghalaya ha kine ki ar snem ba la leit noh.Ïa kane la ïathuh da u Myntri ka tnat Social Welfare u Bah Paul Lyngdoh ha ka jingkren jong u ha ka jingïakynduh lang ki nongshong shnong ne ka multi-stakeholder symposium ba la pynlong da ka Drug Reduction Elimination & Action Mission (DREAM) kum ka dak ka jingrakhe ïa ka International Day against Drug Abuse and Illicit Trafficking ha ka sngi Balang. Ha kane ka snem ka phang jong ka jingïakren ka dei, “The evidence is clear: invest in prevention”.Halor kane haba kren sha ki lad pathai khubor u Bah Lyngdoh u la ong ba ka dang don bun ka kam ban leh bad dei halor kane ba balei ka sorkar jylla ka la rai ban pynïasnohkti lang ïa ki nongïalam shnong ban iarap lang ïa ki pulit ban ïakhun pyrshah ïa kane ka thma u drok.Kaei kaba duna naduh mynshwa kadei ka jingbym ïashim bynta lang jong ki nongïalam shnong. Wat la ka la don hynrei ka duna bha bad ka jingïasyllok bad ki shnong ki thaw bad ba kin don bynta lang ha ki kam thaw aiñ, ha kaba kane ka long kaba donkam ïa ka sorkar ruh ban don ki nongïalam ki ban ai ka jingkyrshan ïa ki pulit khnang ban lah ban pyntreikam ïa ki aiñ ki ban ïakhun pyrshah ïa u drok,” u la ong.“Kum ka nuksa, ka PITNDPS, kam lah ban treikam lada ym don ka jingïasnoh kti lang jong ki nongïalam shnong ne ki shnong ki thaw, bad dei halor kane ba ki dorbar shnong la kyrpad ba kin wan shakhmat ban ai jingmut na ka bynta ban thaw ïa ki Village Defence Party (VDP),” u la bynrap.U Bah Paul u la ong ba ka jingthaw bad pynim biang ïa ki VDP kan sa long shen hadien ba ka sorkar ka la lum ïa baroh ki jingai jingmut na ki dorbar shnong ha kaba ïadei bad kane ka Act kaba thew ïa ka jingthaw ïa ki VDP.“Ngi dei ban lum lang ïa baroh ki jingai jingmut hapoh u ne u bnai,” ong u Bah Paul.Kumba ka long mynta ki don tang 11 tylli ki VDP kiba dang treikam hapoh Nongbah Shillong, ong u Bah Lyngdoh da kaba bynrap, “Kiba bun ki shnong kim don ïa ki VDP hynrei da ka jingwan ïashim bynta ha kane ka symposium, la ïohi ba ka long kaba ai mynsiem bad la khmih lynti ïa ki ba kin thaw ïa ki VDP ka ban ïaid lang bad ka aiñ.”U Bah Paul u la ong ba ka donkam ka jingïarap pisa ïa kine ki dorbar shnong khnang ba kin lah ban pynkhlaiñ ïa ki VDP bad ïa ki volunteer jong ki.","SHAH KEM 610 NGUT KI NONGKHAIÏ DROK HAPOH AR SNEM, 300 KLUR KYNJOH KA JINGKURUP ÏA U DROK",https://batesitv.com/shah-kem-610-ngut-ki-nongkhaii-drok-hapoh-ar-snem-300-klur-kynjoh-ka-jingkurup-ia-u-drok/
"Ka Petroleum Dealers Association, Meghalaya (PDAM) ha ka sngi Balang ka la kyntu ïa ki paidbah ba kin dei ban long kiba phikir bha ha kaba ïadei bad ka jingdon ka Ethanol ha ka umphniang Petrol.Ha ka jingïakren bad ki lad pathai khubor, u President ka seng Bah Kenedy C. Khyriem u la ïathuh ba naduh u Rymphang, 2022 ka Sorkar India, lyngba ka Ministry of Petroleum ka la wanrah 10% ka Ethanol ba la khleh ha ka Petrol ha ka ri.  Mynta ka Sorkar ka la sdang ban khleh haduh 20% ka Ethanol ha ka umphniang Petrol.Kumba ka Ethanol ka dei ka Hygroscopic ha ka rukom long jong ka, ka kjit ïa ka um.  Da kane ka rukom ka pynmih ïa kawei pat ka rukom long ba thymmai kaba pynmih jingeh ha ki kali.U la ong ba Dealers Association ha kylleng ka ri baroh kawei ka la ieng pyrshah ïa ka jingleh jong ka Sorkar wat lada don tang khyndiat eh ka um ha ki Tanky jong ki kali ne ha ka top buh pynlang umphniang, kan pynmih ïa ka jingeh.  Hynrei ka Sorkr ka la shna ïa kane ka petrol bad die ïa ka Ethanol ba la khleh lang ïa ka umphniang Petrol.Ïa ka jingpynshai paidbah halor ka jingkhleh ïa ka Ethanol bad ka umphniang Petrol la pynlong ha baroh kawei ka ri ban pynsngewthuh ïa ki nongpyndonkam petrol ba kin tip shaphang ki jingeh bad kumnoh ban phikir bha ïa ki tanky jong ki kali ban ym pynieng ïa ki kali, ki scooter, bike ha ki jaka ki bym biang.Khamtam leilei ha ka por lyiur, ki paidbah ki dei ban set bha ïa ki kali, ki scooter bad ki bike ha ki jaka kiba lait na u slap, khamtam eh ki ar shaka bad ban pynthikna ba dei ban da tap bha ïa ki tanky theh petrol khnang ba ka um kan ym ïoh rung shapoh.U Bah Khyriem u la ong ha kaba ïadei bad ka jingwanrah ïa ka Ethanol ba la khleh ha ka umphniang Petrol, ki nongpynïaid jong ki Petrol Pump ki ju pynkhuid ïa ki Underground Tank bad pynthikna ruh ban ym don um ha ka umphniang.  “Shuh shuh, ngi ju khmih bniah ruh manla ka sngi ïa ka Storage Tank ban pynkhuid.Hynrei watla katta, khamtam ha Meghalaya kaba dei ka jaka kaba jur bha u slap, ka um kan rung beit sha ki tanky jong ki kali, khamtam ha ki thuk thuk ar shaka.“Hynrei kaba sngewsih haba don kino kino ki jingjia khamtam ha Meghalaya, ha ka por ba jur bha u slap, lada kum kine ki jingjia ki wan jia, ki trai/nongtrei jong ki Petrol Pump ki shah teipop ba ki khleh da ka um ha ka umphniang petrol bad die pat ïa ka.  Ki la don bun ki jingjia haba ki trai jong ki Petrol Pump ki la shah pynbor ban siew ïa ka bailutksan, kane ka long ka bym lah satia ban pdiang,” u la ong.“Namarkata, na ka Petroleum Dealers Association, Meghalaya, ngi kyrpad ïa ki paidbah ba kin long kiba phikir halor kine ki jingjia nangne shakhmat,” la ong u Bah Khyriem.","10% LA KHLEH ÏA KA ETHANOL HA KA PETROL, KYNTU KA PDAM ÏA KI PAIDBAH BAN PHIKIR ÏA KI KALI",https://batesitv.com/10-la-khleh-ia-ka-ethanol-ha-ka-petrol-kyntu-ka-pdam-ia-ki-paidbah-ban-phikir-ia-ki-kali/
"Shillong, Jylliew 26: U Bah Shanborlang Pakynteiñ uba dei u nongshong shnong ka 3rd Mile Umlyngka Upper Shillong u la leit ban ujor sha u CEO ka Shillong Municipal Board halor ka jingkiew ka bai lum khajna na ki kali kiba don hapoh ka Ïew Mawlong.Ha ka shithi jingujor u Bah Pakynteiñ u la ong ba ha ka 25 tarik mynta u bnai hadien ba u la pynïeng ïa ka kali shimet jong u kaba don u nongbar ML 05 X 4850 ha 3rd Mile Stand Ïewmawlong ha ka por kumba 5 baje janmied haduh ka por 9:48 , bad hadien ba u la pynïeng ïa ka kali u la leit ban sam ïa ki baby diaper sha ki dukan bad u la ong ba kane ka kam kaba u la trei ka dei kaba u la leh mynta la kumba 3 bnai, bad u la ju trei teng kum u nonglum khajna ïa ki kali ha Stand Mawprem.Ha ka jingujor u la pyntip ruh ba hadien ba u la dep ban die ïa ki baby diaper bad hadien ba u la poi sha ka jaka pynïeng kali la don uwei u khynnah uba la ong ba dei ban siew T. 200/- bad hadien ba u la dep siew ïa katei ka pisa bad pan ïa ka slip/voucher utei u khynnah um shym la ai ha kaba na kane ka la mih ka jingïania bad utei u khynnah uba peit ïa katei ka jaka ïeng kali bad hadien ba la kylli balei ba la lum palat ïa katei ka bai khajna ïeng kali u tei u khynnah u la ong ba ka bai pynïeng kali kadei T.40 shi kynta hynrei ha kiwei pat ki jaka ki la lum tang T.20/- shi kynta na ka bynta ki kali private bad ki saw shaka hynrei ha 3 Mile Stand Ïewmawlong ki shim haduh T.40/- shi kynta kaba dei ka dor kaba heh bha.Kumta halor kane u tei u Rangbah u la kyrpad ïa ka jingtuklar lem jong u CEO ban shim khia ïa kane ka kam kaba dei ban long ruh kham kloi katba lah. U la ong ruh ba hadien ba la jia kane ka kam shah shim palat pud ka bai ïeng kali u la kynduh ruh ïa ki pulit ha kaba ki la ai jingmut ba dei ban leit ujor sha ki bor badei peit.","200 TYNGKA KHRONG BAI ÏENG KALI HA PARKING LOT, ÏEW MAWLONG, MUDUI U SAMLA SHA U CEO KA SMB",https://batesitv.com/200-tyngka-khrong-bai-ieng-kali-ha-parking-lot-iew-mawlong-mudui-u-samla-sha-u-ceo-ka-smb/
": Ka Meghalaya Lokayukta ka la pdiang ïa ka jingai jingujor jong u MLA ka Voice of People’s Party (VPP) ka North Shillong Constituency Bah Adelbert Nongrum uba la ujor pyrshah ïa ki shiphew ngut ki ophisar ka Sorkar Jylla ha kaba la kynnoh ba ka don ka jingpyndonkam bakla ïa ka pisa jong u paidbah ha kaba ïadei bad ka jingpyntreikam ïa ka Saubhagya scheme.U Bah Nongrum u la ujor hapoh ka Section 13(1) (a) jong ka Prevention of Corruption Act, 1988 pyrshah ïa ki shakri sorkar kiba don ha ka bor ha u snem 2018.Ka Meghalaya Lokayukta ka la phah ktien ruh sha ki nongshah ujor ba la buh sngi ban shong bishar ïa kane ka jingujor ha ka 23 tarik, Naitung, 2024 ha ka por 2:00 baje noh sngi.“Namarba ki jingkynnoh ha ka jingmudui ba la ujor beit halor ka kaiphod jong u Comptroller and Auditor General of India (CAG) ïa kaba la phah sha ka Meghalaya Legislative Assembly, ïa ka notis ryngkat bad ka kopi jingujor la phah ruh sha u Commissioner and Secretary, Meghalaya Legislative Assembly,” la ong ka hukum ba la pynmih da u Chairperson ka Meghalaya Lokayukta u Bah Bhalang Dhar.Kum ban shu pynkynmaw ka jingujor ka long pyrshah ïa u Chief Secretary barim, u Additional Chief Secretary (Power) Chairman cum Managing Director (CMD) barim jong ka MeECL bad ïa ki ophisar barim jong ka MePDCL ba kynthup ïa u Director (Distribution), Chief Engineer (Distribution), Chief Engineer (Rural Electrification), Company Secretary, Chief Accounts Officer/Deputy Chief Accounts Officer, Additional Chief Engineer (Material Management) bad Additional Chief Engineer (Planning & Design).Ïa ka jingujor la shim katkum ka kaiphod jong u Comptroller and Auditor General of India halor ka Social and Economic Sectors na ka bynta u snem kaba kut haduh ka 31 tarik, Lber, 2022.",PDIANG KA LOKAYOKTA BAN BISHAR ÏA KA JINGMUDUI U MLA KA VPP HALOR KA SAUBHAGYA SCHEME,https://batesitv.com/pdiang-ka-lokayokta-ban-bishar-ia-ka-jingmudui-u-mla-ka-vpp-halor-ka-saubhagya-scheme/
"Ki Pulit jong ka Anti-Narcotic Task Force (ANTF) ka East Jaiñtia Hills District ba la lamkhmat da u Deputy Superintendent of Police (Crime) u Bidhan Bhattacharjee ha ka Lah Sngi U Blei ki la ïoh kurup ïa u drok uba khia 164.99 gram na ki lai ngut ki snar khaïi drok.Lai ngut kiba la shah kem ha Umtyra ki dei kiba la tip kyrteng kum u Sahin Hussain Laskar na ka shnong Nagdirgram, Cachar Assam, u Rofiqul Alom Laskar na ka shnong Harsinghpur Nagdirgram, Cachar Assam, ka Mamta Sinha na Simgiri, Chibitabicha, Cachar Assam bad ïa ka Maya Gwala ba la sin kyrteng kum ka Puchki kaba sah ha Pynthorbah Shillong, ki Pulit ki la kem na Khliehriat katba ka dang ap ban shimti ïa u drok ba la wanrah da kine ki lai ngut.Ki Pulit ki ïathuh ba ka Maya Gwala ka dei ka snar khaïi drok kaba la shah kem teng ha u snem 2023 ha ki Pulit Khliehriat bad kiba la register case ïa ka hapoh ki kyndon 21(b)/29 NDPS Act 1985. Mynta ka kynti ka la shah kem biang ha ka sien kaba ar ha ki Pulit ka Khliehriat.Kine ki lai ngut kiba rah ïa u drok ki la shong da kawei ka kali Hyundai Venue kaba don u nombar AS-01-EJ 8977 kaba wan na Silchar.  Ki Pulit kiba la pynlong ka jingpynap ktem ki la ïoh bat ïa kane ka kali ha Umtyra bad ha ka jingkhynra ki la lap ïa u drok ba la thep ha ki khatsan tylli ki synduk sabon.  Hadien ba la leh tes la pynshisha ba u dei u drok heroin.Ha ka jingtohkit, ki lai ngut kiba la shah kem na Umtyra ki la phla ba ïa u drok ki la thmu ban aiti ha kawei ka briew kaba kyrteng ka Maya Gwala ba ju sin kyrteng kum ka Puchki kaba dang ap ha Khliehriat.Ki Pulit ki la register case pyrshah ïa ki saw ngut ha Khliehriat Police Station bad ka jingtohkit ka dang ïaid shakhmat.Ki Pulit ki la kurup noh ïa u drok, ïa ka kali bad ïa ki mobile phone na kine ki saw ngut.",SHAH KEM KA SNAR KHAÏI DROK NA PYNTHORBAH HA KI PULIT KA KHLIEHRIAT PS,https://batesitv.com/shah-kem-ka-snar-khaii-drok-na-pynthorbah-ha-ki-pulit-ka-khliehriat-ps/
": Ka Kong Rosetta Mary Kurbah, kaba bat kum ka Secretary jong ka tnat Community & Rural Development, Fisheries bad kiwei kiwei ki tnat ka la shah pynkynriah ban shimti biang ha ka sien kaba ar kum ka Deputy Commissioner jong ka East Khasi Hills District, Shillong.Katkum kane ka jingpynbna ba la pynmih ha ka Lah Sngi U Blei da u Secretary ka tnat Personel & AR (A) ka Sorkar Jylla Bah Cyril VD Diengdoh, u S.C Sadhu uba dei u Deputy Commissioner ba mynta jong ka East Khasi Hills District, u la shah pynkynriah kam ban shimti noh kum u Secretary jong ka tnat Community & Rural Development, tnat Fisheries, Animal Husbandry & Veterinary, tnat Water Resources Department bad kum u Director jong ka Community & Rural Development.U Abhilash Baranwal uba dei u Deputy Commissioner ba mynta jong ka East Jaintia Hills District u la shah pynkynriah kam ban shimti kum u Deputy Commissioner jong ka Ri-Bhoi District, katba u S. Awastni, uba dei u Deputy Commissioner ba mynta jong ka South Garo Hills District ula shah pynkynriah ban shimti kum u Deputy Commisioner jong ka East Jaiñtia Hills District, katba u Pilot R. Marak, uba dei u Additional Deputy Commissioner ba la kham slem jong ka South Garo Hills District un peit ia ka kam kum u Deputy Commissioner, South Garo Hills District tad haduh ba da pynbna da kumwei pat.Nalor kine, katkum ka jingpynbna la pyntip ba u Sampath Kumar, uba dei u Principal Secretary ka tnat Health & Family Welfare bad kiwei kiwei un treikam ruh u Principal Secretary jong ka tnat Forests & Environment.U Bah F. R. Kharkongor uba dei u Commissioner & Secretary ka tnat Afts & Culture Department bad kiwei kiwei un treikam ruh kum u Commissioner & Secretary jong ka tnat Animal Husbandry & Veterinary.U Pravin Bakshi uba dei u Commissioner & Secretary ka tnat Food Civil Supplies & Consumer Affairs un treikam ruh kum u Additional Chief Executive Officer jong ka Invest Meghalaya Authority (IMA) hapoh ka tnat Planning bad ka tnat Investment Promotion & Sustainable Development.U V.K. Mantri uba bat kum u Commissioner & Secretary ka tnat Information & Public Relations bad kiwei kiwei un treikam kum u Commissioner & Secretary ka tnat Education, ka tnat Mining & Geology bad kum u Deputy Chief Executive Officer jong ka Meghalaya Basin Management Agency (MBMA) hapoh ka tnat Planning bad ka tnat Investment Promotion & Sustainable Development.U Dr. Joram Beda uba bat kum u Commissioner & Secretary ka tnat Soil & Water Conservation bad kiwei kiwei bad kum u Registrar jong ki Societies la pyllait noh ia u na ka kam kum u Registrar jong ki Societies.Ka Kong R.C Sohkhlet kaba bat kum ka Secretary jong ka tnat Tourism, ka tnat Sports & Youth Affairs la pyllait noh ba kan treikam kum ka Secretary jong ka tnat Sports & Youth Affairs.U R.P Marak uba bat kum u Secretary ka tnat Mining & Geology bad kum u Commissioner of Transport un treikam kum u Director ka Mineral Resources.  La pyllait noh ia u ban treikam kum u Commissioner ka tnat Transport.Ka Kong Isawanda Laloo kaba bat kum ka Secretary jong ka tnat Agriculture & Farmer’s Welfare bad ka Director jong ka Sports & Youth Affairs kan treikam ruh kum ka Secretary jong ka tnat Sports & Youth Affairs bad kum ka Director jong ka tnat Urban Affairs.  La pyllait noh ia ka ban treikam kum ka Director jong ka tnat Sports & Youth Affairs.U D.D Sangma uba bat kum u Additional Secretary jong ka tnat Mining & Geology, ka tnat Health & Family Welfare bad ka Chief Minister’s Secretariat un treikam ruh kum u Commissioner ka tnat Transport.La pyllait noh ia u ban bat kum u Additional Secretary ka tnat Health & Family Welfare bad na ka Chief Minister’s Secretariat.U R.Chitturi uba bat kum u Joint Secretary ka tnat Finance bad kiwei kiwei un treikam ruh kum u Joint Chief Executive Officer ka Invest Meghalaya Authority (IMA) hapoh ka tnat Planning bad ka tnat Investment Promotion & Sustainable Development.Ka M. Chandra, kaba bat kum ka Joint Secretary jong ka tnat Planning, Investment Promotion & Sustainable Development Depaftment bad kiwei kiwei kan treikam ruh kum ka Joint Secretary ka tnat Agriculture & Farmer’sU D. D Shira, uba bat kum u Joint Secretary ha ka tnat Animal Husbandry & Veterinary Department bad kiwei kiwei un treikam ruh kum u Director jong ka tnat Sports and Youth Affairs.U P.K. Boro uba bat kum u Joint Secretary jong ka tnat Urban Affair bad u Director ka tnat Urban Affairs bad kiwei kiwei la pyllait noh ia u ban treikam kum u Director ka tnat Urban AffairsU S.M.A Razi uba dei u Commissioner & Secretary uba peit ia ka tnat Public Health E-ngineering, tnat Education bad kiwei kiwei un peit ruh kum u Commissioner & Secretary jong ka tnat Secretariat Administration.  La pyllait noh ia u na ka kam kum u Commissioner & Secretary ka tnat Education.U Gunanka D.B uba dei u Joint Secretary uba peit ia ka tnat Planning, Investment Promotion & Sustainable Development Department bad kiwei kiwei un treikam ruh kum u Joint Secretary jong ka tnat Agriculture & Farmer’s Welfare.",YN SHIMTI BIANG KA KONG RM KURBAH KUM KA DC EKH HA KA SIEN BAAR,https://batesitv.com/yn-shimti-biang-ka-kong-rm-kurbah-kum-ka-dc-ekh-ha-ka-sien-baar/
": Ka kynhun State Disaster Response Force (SDRF) kiba la bteng ban wad ïa u Sidharth Chhetri, 16 snem ka rta uba la shah rong ha ka umsaw katba u dang jngi ha wah Urkaliar ha ka sngi u Blei.Une u khynnah u la shah rong ha ka umsaw kaba la wan kynsan na ka jingther jong u slap ha ka sngi u Blei ha wah Urkaliar.Kat haduh ba la pynmih ïa kane ka khubor ym pat lap satia ïa ka met jong u Sidhrath watla ka kynhun SDRF ki la pyrshang ban wad ha ki bynta jong ka wah Umkhrah hajan ka jingkieng kaba don markhap bad ka ktem sah jong ki CRPF naduh ka sngi U Blei haduh mynta ka Lah Sngi U Blei kaba la neh la 24 kynta.U Krishna Chhetri uba dei u kpa jong u Sidharth u la ïathuh ba u khun jong u, u la leit jngi bad lai ne saw ngut paralok ha ka Wah Umkaliar hynrei namar ka jingther u slap ka umsaw ka la wan kynsan bad ka la rong ïa u lem bad ïa uwei u paralok.U ïathuh ba ïa une u paralok la ïoh ban pyllait noh da ki briew kiba don hajan ka wah.",YM PAT LAPDIEN KI SDRF ÏA U KHYNNAH UBA SHAH RAH UMSAW HA WAH URKALIAR,https://batesitv.com/ym-pat-lapdien-ki-sdrf-ia-u-khynnah-uba-shah-rah-umsaw-ha-wah-urkaliar/
": U Director ka Tourism Bah Cyril VD Diengdoh ha ka Lah Sngi u Blei u la bthah ïa ka All Khasi Meghalaya Tourist Taxi Association (AKMTTA) ba kan ai jingkheiñ ha kaba ïadei bad ka jingwan rung jong ki kali kamai Tourist nabar ka jylla kiba wan rung sha ka Jylla Meghalaya baroh shisnem.Kane ka jingbthah jong u Director ka Tourism ïa ka AKMTTA ka long hadien ba ki la leit ban pynsngew ha kaba ïadei bad ka jingshah ktah na ka jingphah kamai shisien shitaiew da ka tnat Tourism ka Sorkar Jylla ïa ki Bos STEMS ban kit ïa ki nongjngohkai pyrthei kiba wan kai sha kane ka jylla Meghalaya.Ha ka jingïakren bad ki lad pathai khubor u President jong ka AKMTTA Bah Ricaldinus Dohling u la ïathuh ba ka jingphah kamai jong ka tnat Tourism da ki Bos STEMS kiba ju kit ïa ki khynnah skul ka long na ka daw ba ki Bos jong ka Meghalaya Tranports Corporation (MTC) ki la sniew.U la ïathuh ruh ba ka seng kan sa lum ïa ka jingtip kaba bniah lyngba ki paradkhot khnang ban ïoh ïa ka jingkheiñ kaba thikna halor ka jingwan rung jong ki kali kamai Tourist na Assam bad na kiwei kiwei ki jylla sha kane ka jylla Meghalaya manla ka sngi shwa ba ka Sorkar kan dup lah ban shim ïa ka rai ban khanglad noh ïa ki kali kamai Tourist nabar ka jylla ba kin ïalam ïa ki nongjngohkai pyrthei sha ki jaka jngohkai kiba don ha kylleng ka jylla Meghalaya.“Ha u snem baladep ngi la kyrpad ïa u Myntri ka tnat Tourism Bah Paul Lyngdoh ba un sngap lem ïa ka jingud jingnam jong ngi namarba ka jingrung kyrthep shaba palat jong ki kali kamai Tourist kiba wan nabar ka jylla ka la ktah haduh katta katta ïa ka kamai kajih ka jong ngi,” la ïathuh u Bah Dohling.Haba kylli, haduh katno ka jingwan ki kali kamai Tourist kiba nabar ka ktah, u Bah Dohling u la ong, “shispah na ka shispah ka ktah bha ïa ngi na ka jingkamai jong ngi.  Ngi ladep ïakren ruh bad ka Sorkar ban khang noh ïa ki kali kamai Tourist ban ïalam sha ki nongjngohkai pyrthei sha ki jaka jngohkai hynrei haduh mynta kane kam shym la poi shaei shaei ruh.”Shuh shuh u la ong, “u Director u la kular ïa ngi ban buh noh kawei ka Information Centre ha Kad Liengsuiñ Guwahati khnang ba ki nongjngohkai pyrthei kiba kwah ban wan sha Meghalaya kin ïoh ïa ki jingtip kiba bniah ha kaba yn sa buh ruh ïa ki mobile number jong ki nongñiah kali kamai Tourist na kane ka jylla Meghalaya,” ong u Bah Dohling.U la ïathuh ruh ba kaba kham pynhun ïa ka seng ka long ruh ba u Director u la kular ba ka tnat Tourism kan sa ai jinghikai kyrpang ïa ki nongñiah kali kamai Tourist ha kaba ïadei bad ka jingdonakor, ban ym dih duma hapoh kali bad kiwei kiwei de ki jingai jinghikai.“Ngim lah ban len ba ki don ki nongñiah kali kamai Tourist kiba dih duma wat hapoh kali, kane ka ju pynwit bha ïa ki nongjngohkai pyrthei,” u la ong.",PAN JINGKHEIÑ U DIRECTOR TOURISM NA KA AKMTTA ÏA KI KALI KAMAI TOURIST NABAR JYLLA,https://batesitv.com/pan-jingkhein-u-director-tourism-na-ka-akmtta-ia-ki-kali-kamai-tourist-nabar-jylla/
"Ka Khun Hynñiewtrep National Awakening Movement (KHNAM) ha ka sngi Baar ka la mudui da ka ejahar pyrshah ïa u nongïalam ka BJP halor ka jingkynnoh bym shong nongrim ïa ki kam kiba ïadei bad ka Jylla Meghalaya.Ha ka ejahar ba la aiti sha u Officer in-charge ka Cyber Crime, u Working President ka KHNAM Bah Thomas Passah u la ong ba u Ashwini Upadhyay, uba dei u nongsaidaiñ bad u nongïalam ka BJP, ha ka video ba la saphriang ha ka social media, ki jingkynnoh ki long kiba lamler, kiba ïalam bakla bad kaba kham kongsan eh ka long ba ka phah ïa u kyrwoh ba ïalam bakla sha ka ri baroh kawei ha kaba ïadei bad ki kam jong ka jylla Meghalaya.“Ki jingkren da u riewshimet ba la kdew haneng kan wanrah ïa ka dur kaba bakla ha kaba ïadei bad ki jingtreikam jong ka jylla hakhmat ka ri baroh kawei bad kan buh jingma wat ïa ka jingim jong ki nongshong shnong ka jylla kiba pule/ba trei bad ba shong basah ha ki bynta bapher bapher jong ka ri.  Namarkata, ngi buh ïa kane ka jingujor pyrshah ïa u khnang ban leh eiei katkum ki kyndon jong ka aiñ,” la ong u Bah Passah.Ka ejahar ka la kdew ruh ruh ïa ka jingkren jong u Ashwini Updhyay ba la kynnoh, “ka ingdorbar thawaiñ, ka sorkar, bad ka Iingbishar kim treikam satia ha jylla Meghalaya. Dei ka Balang kaba synshar ïa ka jylla baroh kawei, bad ki nongïalam Balang ha ka jylla ki pynïaid ïa ka jylla.  Ba, ki Hindu ki la hap ban mih bad ym shym la shah ïa ki ban mane ïa ka niam jong ki hapoh ka jylla.  Ba, ki Pulit kim treikam bad kim leh eiei ha ka jylla.  Ba, ki sengbhalang ki dei tang ki kynhun jong ki nongtuh bad ki nongdawa pisa.  Ba, ki lad pathai khubor ha ka jylla kim treikam.”",UKOR KA KHNAM HA KA CYBER CRIME PYRSHAH ÏA U NONGIALAM KA BJP U ASHWINI UPADHYAY,https://batesitv.com/ukor-ka-khnam-ha-ka-cyber-crime-pyrshah-ia-u-nongialam-ka-bjp-u-ashwini-upadhyay/
"Ka Hynñiewtrep Youth Council (HYC) ha ka sngi Baar ka la ujor hakhmat ka Meghalaya Lokayukta pyrshah ïa ka Directorate ka Housing halor ka jingkynnoh ba don ka jingpyndonkam bakla ïa ka pisa u paidbah da kaba thied ïa ki tin sop iing Aluminium kiba jem, ïa kiba la sam sha ki community & Rural Development Block (C&RD) ha kylleng ka rilum Khasi bad Jaiñtia.Ka HYC ka la kyntu ïa u Lokayukta ban bthah noh mardor ban phah pynphai noh ïa baroh ki Order jong ki tin sop iing ba la pynpoi da ka Hariana Iron Works Pvt Ltd sha ki C&RD Block bapher bapher ka jylla bad ban pynsangeh noh mardor ban sam ïa ki tin sop ïing.Ha ka ujor, ka HYC ka la kyntu ruh ba dei ban thung ïa ka jingtohkit ba laitluid ha kaba ïadei bad ka jingthied bad sam ïa ki tin sop iing ba tad dor bad ba kito kiba donkti ki dei ban shah pynshitom katkum ka aiñ pyrshah ïa ka Director ka Housing lane ïa kino kino ki ophisar kiba donkti ban thied ïa ki tiar kiba tad dor bad ban thung ïa u Nodal Officer ban leit tohkit bad ban pynshisha ryngkat bad ki nongujor ha kaba ïadei bad ka jingsam ïa ki tin sop ïing ha kylleng ki C&RD Block ha rilum Khasi bad Jaiñtia.Katkum ka dorkhas, u President ka HYC Bah Roy Kupar Synrem u la ong ba ka jingujor jong ka seng ka long hadien ba la ïoh pdiang ïa kiba bun ki jingujor ha kaba ïadei bad ka jingtaddor jong ka tin sopiing (Corrugated Aluminium Roofing Sheet) ba la ai sha ki C&RD Block bapher bapher kiba don ha kylleng ka jylla Meghalaya, khamtam eh ha rilum Khasi bad Jaiñtia.“Namarkata, da kaba shimkhia ïa kine ki jingujor, ka HYC-CEC ka la leit jurip ha ki katto katne ki C&RD Block ba ka Hariana Iron Works Pvt. Ltd., Kolkata, West Bengal ka la pynpoi ïa ki tin sop ïing.  La lap ba ki tin sop ïing (Aluminium Roofing Sheets) ba la pynpoi kim long satia katkum ka jingbthah da ka Directorate of Housing, Meghalaya,” u la ong.“Ka hukum ka la kren shai ba ki tin sop ïing AA3105H18 Alloy, 8 Feet Length, 800MM Width, bad kiba ka jingrben ka dei ban long 0.45MM.  Hynrei, ynda la leit tohkit, kine ki tin sop ing la lap ba ka jingrben ka long tang hapdeng 0.25MM haduh 0.28MM,”  u la ong. bad bynrap ba ka Directorate of Housing ka la bthah ban thied ïa ki tin sop ing kiba rben 0.45MM, khnang ba kin long kiba neh slem ban sop ïa ki tnum iing.”Shuh shuh u President u la kynnoh ba ka kompeni ba pynpo ïa ki tin sop ïing ka Hariana Iron Works Pvt. Ltd., Kolkata, West Bengal, kaba la ïoh kontrak kam dei satia kaba don jingtip thikna shaphang ki tin sop iing, kaba hap ban shim ïa ka jingkitkhlieh ban pynpoi ïa ki mar ki bym kot katkum ka jingbthah.“Kane kan buh jingma wat ïa ka jingshngaiñ jong kito ki nongïoh pdeng kiba shaniah ha kine ki tiar,” u la bynrap.",PYRSHAH ÏA KA DIRECTOR KA HOUSING MUDUI KA HYC HA KA MEGHALAYA LOKAYUKTA,https://batesitv.com/pyrshah-ia-ka-director-ka-housing-mudui-ka-hyc-ha-ka-neghalaya-lokayukta/
"Ka North-Eastern Hill University (NEHU) ha ka sngi Baar ka la pynbna ia ka result jong ka elekshon ba la jied ia ki nongkitkam ba thymmai jong ka North Eastern Hill University Students Union (NEHUSU) na ka bynta ka samoi treikam jong u snem 2024-20225.Ia ka kyrteng jong ki nongjop kiba iakhun ia ka elekshon la pynbna da ka Office jong ka Election Commission ha kaba u samla Sandy Sohtun, u samla pule 4th na ka Adult & Continuing Education department, u la shah jied kum u President, u samla Rikideiburom Rabon u samla uba dang pule 2nd Semester na ka Envionmental Science u la shah jied kum u Vice President, u samla Toniho S Kharsati na ka Law Department u la shah jied kum u General Secretary, ka sala Eva Kordor Kharshandi na ka English department ka la shah jied kum ka Assistant Secretary, u samla Ymphaidien Sutong na ka IT Department u la shah jied kum u Finance Secretary.Shuh shuh kiwei pat ki samla kiba la shah jied kum ki nongkitkam ki kynthup ruh ia u  samla Ymphaidien Sutong kum u Finance Secretary, u samla Banskhemlang Marwein kum u Academic Secretary, u samla Sooki Syrti kum u Sports Secretary, ka samla Edna Callista Kharsyntiew kum ka Socio & Cultural Secretary ka samla Naphisabet Marwein kum ka Publicity Secretary bad u samla Bashankur Buhroy kum u Editor.",PYNBNA KA NEHU ÏA KA KYNHUN KI NONGKITKAM KA NEHUSU 2024-2025,https://batesitv.com/pynbna-ka-nehu-ia-ka-kynhun-ki-nongkitkam-ka-nehusu-2024-2025/
"U Dr. Ricky Andrew Jones Syngkon bad u Saleng Sangma, ki arngut ki MP jong ka Lok Sabha na Meghalaya ki la bam smai ha ka sngi Baar kum ki dkhot jong ka Lok Sabha.Kine ki arngut ki la bam smai da ka ktien Phareng ha ka kyrteng U Blei. Hynrei ka don ka jingïapher pat ha ka jingpynkut ïa ka jingbamsmai. U Dr. Ricky, u la pynkut da kaba ong “Thank you…Khublei Shibun and Mithela” katba u Saleng pat u la pynkut da kaba ong, “Save Constitution” lane “Ïada ïa ka riti synshar” da kaba rah ia ka kopi jong ka Riti Synshar ha ka kti.Kine ki arngut ki la shim smai ryngkat bad kiwei pat ki MP ba pawkhmat jong ka ri India ba kynthup ïa u Rahul Gandhi, MP ka Congress na Rae Bareli, u Akhilesh Yadav MP ka Samajwadi Party, ka Supriya Sule ka MP ka NCP (Sharad Pawar), ka Mahua Moitra ka MP jong ka Trinamool Congress na West Bengal bad kiwei kiwei.Ha kane ka jingbam smai jong u MP jong ka Shillong Seat, la synran lang da u President ka VPP Bah Ardent Miller Basaïawmoit, u Bah Brightstarwell Marbañiang MLA ka Mawlai kiba la shong ha ka Parliamenterian Gallery jong ka Lok Sabha bad la don lang ruh ki bahaïing hasem u Dr. Ricky.Ha kajuh ka por ka ri India kan ïohi ba ha ka sien kaba nyngkong eh hadien bun bun snem ban don ka elekshon ban jied ïa u Speaker jong ka Lok Sabha, namar ba ka NDA ka la rai ban pynïeng ïa u Om Birla, uba long u Speaker ruh jong ka Lok Sabha kaba ladep. Katba na liang ka INDIA Bloc, ki la rai ban pynïeng ïa u Kodikunnil Suresh, MP ba la rim tam jong ka Lok Sabha.",BAM SMAI U DR. RICKY AJ SYNGKON BAD U SALENG SANGMA KUM KI MP KA LOK SABHA,https://batesitv.com/bam-smai-u-dr-ricky-aj-syngkon-bad-u-saleng-sangma-kum-ki-mp-ka-lok-sabha/
": Ka Hill State People’s Democratic Party (HSPDP) ha ka sngi Baar ka la ai jingmut ba dei ban don noh da ka Combined 80 Percent Reservation na ka bynta ki jaidbynriew Khasi-Jaiñtia bad Garo khnang ban khanglad ïa ka weng ïa ka jingshah shiliang jong kano kano ka jaidbynriew.Ha ka dorkhas ba la phah sha ka Expert Committee on the State Reservation Policy, u President ka HSPDP Bah KP Pangniang u la ong ba la donkam ban khmih bniah biang ïa ka Reservation Policy ba la pynmih ha ka 12 tarik Kyllalyngkot, 1972  na ka bynta ka jingïabiang lang ha ka ïohkam ïohjam jong ki jaidbynriew bapher bapher ka jylla.“Ka party ka sngewdei ban don noh ka jingbhah kaba mar 40% +40%  kaba long 80% na ka bynta ki jaidbynriew Khasi-Jaiñtia bad Garo khnang ba kan wanrah ïa ka jingïakhun kaba pynhun lang hapdeng ki jaidbynriew Scheduled Tribe jong ka jylla (kata) ki Khasi, Jaiñtia bad Garo, bad ba kan weng ruh ïa ka jingshah leh shiliang jong kano kano ka jaidbynriew,” ong u Bah Pangniang.Da kaba kdew ïa ka Office Memorandum kaba la pynmih ha ka 18 tarik Nohprah 1972 kaba ïadei bad ka jingmang kyrpang ha baroh ki kam ba lait ha ki District Level , u President u la ong, “ka party ka ai jingmut ba dei buh 90% na ka bynta ki nongthep kam trai shnong ha ki district bapher bapher ka Meghalaya, da kaba buh jingkynmaw ruh ba ka jingthungkam ha ki district ka rilum Khasi bad Jaiñtia ka dei ban long beit thik tang ïa ki ar tylli ki jaidbynriew, kata, tang ïa ki Khasi bad Jaiñtia, katba ka jingthungkam ha rilum Garo ka dei ban long beit thik tang ïa ki Garo.”“Ha ka para 2 jong ka Resolution kaba ong, “lada don ka jingduna ha ki nombar jong ki Scheduled Tribes bad Scheduled Caste dei ban rah noh shakhmat ha ka sien thungkam jong u snem uba bud bad ban pyndap ïa ka jingthungkam ha uta u snem lane kam dei ban palat ïa ka shisnem.  Ka Party ka la ai jingmut ba dei ban pyndam noh ïa kane rukom leh.U Bah Pangniang u la ïathuh ba ka party ka la tyrwa sha ka Committee ban khmih bniah biang ha kaba ïadei bad ka jingpyntreikam ïa ka State Reservation Policy ha kaba bhah ïa ki Seat pule.“Naduh ba la pynkha ïa ka Jylla Meghalaya, ka State Reservation Policy kaba la pynmih ha ka 12tarik Kyllalyngkot, 1972, ïa ka percentage la pyntreikam ruh na ka bynta ka bhah pule na ka bynta ki Khasi, Jaiñtia bad Garo khlem da don ïa ka kyndon  kaba khlem kdew shai eiei ha ka Reservation Policy. Namarkata, ka party ka sngewdei ban khmih bniah wat ïa kane ruh ka bynta,” u la bynrap.Shuh shuh u President ka HSPDP u la ong namarba kane ka mat ka long kaba kyllaiñ, ka Sorkar ka dei ban da bishar sani thik pa thik bad ban shim khia bha khnang ba kan ym ktah ïa ka shongsuk shongsaiñ hapoh ka jylla baroh kawei.“Nalor kine ki jingai jingmut ba la kdew haneng, ka party ka kyrmen ruh ba un mih u soh uba bha na ka jingai jingmut jong ka Committee ba la thaw da ka Sorkar,” u la ong.","PYNDAM NOH ÏA KA 40-40% KI KHASI, JAIÑTIA, GARO, AI JINGMUT HSPDP SHA KA EXPERT COMMITTEE",https://batesitv.com/pyndam-noh-ia-ka-40-40-ki-khasi-jaintia-garo-ai-jingmut-hspdp-sha-ka-expert-committee/
"Ka Shad ñiam Behdieñkhlam kaba ju long shisien shisnem jong ka Seiñ Raij Jowai ka la kut noh hapdeng ka jingiphuh iphieng ba la ïa shim bynta da ki khun ka Seiñ Raij Jowai ha ryngkat ka shad ka kmen bad ka put ka tem.Ha kane ka sngi, la sakhi lang da u Myntri Rangbah ka jylla u Conrad K. Sangma, u Myntri ka tnat Jngohkai Pyrtei Bah Paul Lyngdoh, ki MLA ba kynthup ïa u Bah Shanbor Shullai, Bah Wailadmiki Shylla, Kong Santa Mary Shylla, ki MDC, u Deputy Commissioner ka West Jaiñtia Hills Bah B.S. Sohliya, u Superintendent of Police Bah C. Syrti, ki ophisar Sorkar ryngkat ka jingdonlang u President ka Seiñ Raij Jowai Bah H. Toi, u General Secretary Bah A. Sumer nalor kiwei de.Ïa kane ka shad ñiam Behdieñkhlam kaba la khot ruh kum ka ‘saw sngi lai miet’ la pyndep ïa ki jinglehñiam naduh ka nguh ka dem, ka suit ka shor, ka jingpyndep ïa ka Siang ka Pha, ka jingleit rah ïa ka Symbood Khnong, ka Khnong Blai, ki Deiñkhlam, ka bam tyngkong, bad kiwei de ki kam ñiam kam rukom ba la pyndep da u Dolloi ka Elaka Jowai, u Langdoh, u Pator bad ki Waheh Wasan.Baroh ki Rot kiba la wan pynpoi ha kane ka sngi pynkut hapoh ka Syiem Aitnar ki don haduh 14 tylli, ïa kiba la shna kyrpang da ki dong bapher bapher hapoh ka Kmai Raij kumjuh na ka Seiñ Ummulong, ka Seiñ Raij Shillong nalor kiwei de.Mynta u snem ha ka jinglehniam naduh ka por mynstep ka la don ka Bam Tyngkong ha ïing Langdoh, ka kynting khnong ka Loompyrdi ha ïung Langdoh, ka Sympat ïung, katba haka por nongphai sngi kaba dei ka bynta ba kongsan jong ka lehñiam la pynhiar ïa ka Deiñkhlam, ka Kymbood Khnong, ka Khnong Blai bad ki rong ki rup kiba don 14 tylli la pynpoi ha pung ka Syiem Aitnar da ka jingsakhi lang jong ki hajar ngut ki nongwan peitkai kiba dei na kylleng ka Ri Khasi Jaiñtia.U Conrad K. Sangma haba kren ha kane ka sngi u la pynpaw ka jingsngewkmen ban wan sakhi lang ïa kane ka shad Behdieñkhlam ha ka sien kaba lai, ula pynsngew ruh ba ka jylla Megha laya ka long kaba riewspah bha ha ka riti ka dustur jong u barim bajah.",KUT KA BEHDIEÑKHLAM KA SEIÑ RAIJ JOWAI. POI 14 TYLLI KI ROT HA PUNG ‘SYIEM AITNAR’,https://batesitv.com/kut-ka-behdienkhlam-ka-sein-raij-jowai-poi-12-tylli-ki-rot-ha-pung-syiem-aitnar/
"Ki shnat treikam jong ka Khasi Students’ Union (KSU) ha ka sngi Balang ki la leit ban khang khyrdep ïa ki ophis treikam bad ki Bank ha rilum Khasi bad Jaiñtia namar ka jingbym burom ïa ka lehniam Behdeiñkhlam da kaba pynlong trei ha kane ka sngi shuti ba la pynbna da ka Sorkar.Ki dkhot ka KSU ki la leit khang khyrdep ïa ki ophis treikam kiba don ha sor Shillong bad khapsor namar ka jingbym burom ïa ka sngi lehniam Behdieñkhlam.Kane ka jingpynsangeh treikam bad ka jingphah khang noh ïa ki ophis treikam ka kynthup ïa ki Bank, ki Post Ophis, ki Ophis jong ki kompeni kiba don naduh ki thaiñ Mawlai kynthup ïa ka Ophis FCI Mawroh, shaduh Lumdiengjri, Motphran bad shaduh ki thaiñ Khyndai Lad, Laban, Laitumkhrah, Malki, Nongthymmai , Nongmensong bad kumjuh ruh sha kiwei pat ki Shnong ka Nongbah Shillong.",KHANG KHYRDEP KA KSU ÏA KI BANK BAD OPHIS SORKAR BYM BUROM ÏA KA BEHDIENKHLAM,https://batesitv.com/khang-khyrdep-ka-ksu-ia-ki-bank-bad-ophis-sorkar-bym-burom-ia-ka-behdienkhlam/
"Ka North East Small Finance Bank (NESFB) ka la pynbna ban pynrung kam ïa ki briew kane ka thaiñ shatei lammihngi hapoh kane ka Bank kumba 200 ngut ha u Nailur 2024.Kane ka jingkhot thung kam kan long ha kine ki shnat treikam, Guwahati, Lakhimpur, Nalbari, Tezpur, Jorhat, Diphu, Dibrugarh, Kokrajhar, Kamrup, Shillong, Siliguri, Agartala bad  Aizawl. Kane ka long ba ka bank kan ai kam ai jam ha kane ka thaiñ.Ha kane ka jingkhot thung kam kaba nyngkong ka jingkhot thung kam kan long na ka bynta ki ar tylli ki kyrdan ha baroh kitei ki shnat trei kam ki long “Relationship Officer – Assets” bad “Relationship Officer – Liabilities” kin kham pynshlur ïa kiba la pass degree bad kiba la trei teng laisnem ha ki kam bank.Ka thong jong ka NESFB ka long ban kyntiew kumno ban kynshew pisa, ban pynmih ki lad ïohkam ban kyntiew ïa ka ïoh ka kot ha North East bad ka Bank ka don ka jingthmu ban pynbun ïa ki nongtreikam jong ka bad kaba kham kyrpang ka long ïa ki samla na kato ka jaka.U Satish Kumar Kalra, MD bad CEO ka NESFB, la ong ba u burom ïa ka sap ka phong ba ki samla kane ka thaiñ ki don bad ki don ruh ïa ka sorkar ka kyrpang ban trei ha ki kam katkum ka thong ka jong ki kaba long ban kyntiew ïa ka ïoh ka kot bad kane ka long ka thong kaba kin sa pyntreikam ha kine san snem ban wan.",PYNTIP KA NESFB BAN PYNRUNG KAM 200 NGUT HAPOH KI KAM BANK HA NORTHEAST,https://batesitv.com/pyntip-ka-nesfb-ban-pynrung-kam-200-ngut-hapoh-ki-kam-bank-ha-northeast/
": Ka jingkilan met ha ka sien kaba khathynriew hapdeng ki shipai India bad Mongolia lyngba ka Joint Military Exercise Nomadic Elephant ka la sdang ha ka sngi Balang, ha Foreign Training Node, Umroi.  Kane ka jingkilan met kan long naduh ka 3 tarik haduh ka 16 tarik mynta bnai.Ki shipai ka India kiba ïashim bynta kin long kumba 45 ngut kiba la mihkhmat da ka Battalion jong ka Sikkim Scouts ha ryngkat bad ki shipai bad ki bor pahara na kiwei pat ki shnat katba ki shipai ka Mongolia ki la mihkhmat haduh 150 ngut ki Quick Reaction Force Battalion.Kane ka kilan met Nomadic Elephant ka dei ka jinghikai kaba la ju leh manla ka snem da ka ri India bad Mongolia. Ha ka edition kaba dang shudep mynshem snem la pynlong ha Mongolia u bnai Naitung, 2023.Ïa ka jingsdang kane ka kilan met la shimbynta da u His Excellency u Dambajavyn Ganbold, Ambassador ka Mongolia sha India bad u Major General Prasanna Joshi, General Officer Commanding 51 Sub Area ki shipai ka India.Ka jingthmu kane ka kilan met ka long ban pynkhlaiñ ïa ki shipai baroh artylli ki ri ban ïakhun ïa ki kam lehnoh ha kine ki jaka kaba hab ruh hapoh ka Sub Conventional kaba ha ka Chapter VII jong ka United Nations.Ïa kane ka kilan met yn pynleit jingmut ha ki kam khynra kaba la tip ka semi-urban bad ki kam kiew lum. Ki kam kilan met ki kynthup ïa ka jingkhynra ïa ki kam lehnoh, ka Establishment jong ka Joint Command Post, ka Establishment jong ka Intelligence & Surveillance Centre, ban pynthikna ba kan don ka jinghikai ha ka kam shong ïa ki lieng ïapom, ha ki jaka hiar ki jaka liengsuiñ, ka jingpynrung ïa ki Drones bad ki Counter Drone System napdeng kiwei. La ong ba u Major General Gyanbyamba Sunrev, u Chief jong ki General Staff ki shipai ka ri Mongolia u ban shim bynta ha sngi kut ha ka 16 tarik mynta u bnai, 2024 ha ryngkat bad u Lieutenant General Zubin A Minwalla, General Officer Commanding 33 Corps ki shipai India.Kane ka kilan met kan pynkhlaiñ ïa ka jingïatreilang hapoh ki kam ïada ri, kaba kynthup ïa ki jingïakren jingïadei paralok hapdeng kine ki artylli ki ri.",KILAN MET NOMADIC ELEPHANT KI SHIPAI KA RI INDIA BAD KA RI MONGOLIA,https://batesitv.com/kilan-met-nomadic-elephant-ki-shipai-ka-ri-india-bad-ka-ri-mongolia/
"Ka Hynñiewtrep Youth Council (HYC), Education Cell  kum ka jingrakhe ïa ka jingdap kaba 10 snem ki jingïaid lynti kan pynlong ïa ka Tur Shaphrang Academic Award, 2024 ha ka 17 tarik mynta u bnai.Kane ka jingai khusnam kan long na ka bynta ki samla pule ka jaitbynriew Hynñiewtrep napoh ki skul ka jylla Meghalaya kiba wan ha ka kyrdan Top 10 bad kiba ïoh 85% shajrong ha ka class x bad XII ha ka SSLC, HSSLC, CBSE, bad ICSE u 2024.Ki kot ba dei ban pynpoi ki dei ka Marksheet, Admit Card, Registration Card, Certificate, Passport size Photo, bad contact number ki khynnah ne ki bahaïing.Na ka bynta ka jingtip kaba bniah ki lah ban telephone hapoh ka 10 tarik mynta u bnai Naitung ha ki number  u Bah Enlang Sawian Education Secretary 7005624948, Bhaboklang Shohshang Assistant Education Secretary number 9862667315 bad Banpynbiang Riang Education Secretary number 8131925487.",YN SAM KHUSNAM KA HYC ÏA KIBA PAS HA KI EKSAMIN,https://batesitv.com/yn-sam-khusnam-ka-hyc-ia-kiba-pas-ha-ki-eksamin/
"Ka jingiakop rwai “Sur Kynud Niam, Season -2” ba la pynlong da ka DBMNTV ka la poi sha ka bakut da ka Grand Finale ha ka janmiet 3 tarik Naitung,  ha Don Bosco Youth Centre Laitumkhrah ha kaba la shim bynta da ki 10 ngut ki heprit, ki samla lud bad samla rangbah kiba la shah jied ban rung Final na ki 47 ngut kiba la shah jied ha ka Blind Audition bad ba la wan ban iakhun ha kane ka jingiakop rwai Sur Kynud Niam, Season-2, ka Rynsan iakop Rwai Sur Niam ha ka Ktien Khasi.Na ki 10 ngut ki nongiakhun ha kane ka janmiet, u Samla Kit Kupar Nongsiej u la wan banyngkong bad u la ioh ia ka khusnam bad ka buskit 35 hajar tyngka. U samla Franky Nongbri u la wan ba-ar bad ioh ia ka khusnam bad buskit 15 hajar tyngka bad ka Tia Vanezza Kurbah ka la rah ia ka nam ba-lai ryngkat ka khusnam bad ka buskit 5 hajar tyngka.U Bah Ronnie Wahlang, MCS, Additional Deputy Commissioner, East Khasi Hills, u la long u kongsan ban sam bad pynkhamti ia ki khusnam bad buskit sha baroh ki nongiashim bynta bad ha ki nongjop ha kane ka jingiakop final, Sur Kynud Niam, Season-2.Ha ka jingkren lyngkot ha kane ka janmiet, u Bah Ronnie Wahlang, u la iaroh ia ki sap ki phong bakynsai ba kine ki 10 ngut ki nongrwai ki la sei hakhmat ki kmie ki kpa bad ki paidbah ha ka lympung ia kop rwai. U la kyntu bad ai mynsiem shuh shuh ia ki samla ban tur shakhmat ban pynroi bad pynjanai ia ki sap ki phong jong ki. U la iaroh kyrpang eh ia ki kmie ki kpa kiba la theh la ka buit ka bor ban kyrshan bad ban pynshlur ia ki khun ban pynpaw pyrthei ia ki sap jong ki.Khlem da tyngkai ia ki kyntien, u Bah Ronnie u la ther da ki ktien jali jaum ia ki matti bajanai jong u Rev Fr Michael Makri, Director, Don Bosco Youth Centre bad u managing director ka dbmntv uba la pynlut ia ka bor met bad bor jabieng ban kyntiew ia ki sap jong ki samla ha baroh ki liang. U la iaroh ia ka bort rei shitom jong  Rev Phadar Makri uba la kyntiew ia ka Don Bosco  Youth Centre sha ka kyrdan International Standard na ka bynta ka jingmyntoi ki samla jong ka Meghalaya.U Rev Phadar Michael Makri u la ai ka jingkhublei sngewnguh ia baroh kiba la don bynta bad snoh kti ha kane ka lympung kaba la poi sha ka Grand Finale kaba shongkun mynta ka janmiet.  U la ai ka jingngewnguh bakyrpang ia ki nongialam ka seng Salesian jong ka Shillong Province kiba la kyrshan borbah man la ka por ia ki jingleh jingkam baroh ba ka Youth Centre ka pyntrei kam ban kyntiew ia ki samla ka jylla baroh kawei. U la ong ruh ba ka jingthmu jongki ba ki pynlong ia kum kitei ki jingiakop ka long ban khring ia ki samla ban pyndonkam ia ki sap jongki ha ki kam ba iohjingmyntoi bad ban lait na ki jingsniew kiba la shyrkhei ha ka imlang sahlang namar ban pynbun ia ki jingriaw niam ha ki rynsan social media bad ban ai ka rynsan ia ki khynnah bad ki samla ki ba don sap ban mih sha khmat.","RAH U KITKUPAR, FRANKY & TIA VANEZZA HA KA GRAND FINALE SUR KYNUD NIAM",https://batesitv.com/rah-u-kitkupar-franky-tia-vanezza-ha-ka-grand-finale-sur-kynud-niam/
": The Meghalaya Cricket Association has revealed its 28-member shortlist for the BCCI 2024-25 domestic season.The state team will be involved in two prestigious tournaments – the multi-day Col CK Nayudu Trophy from 13 October and the one day U-23 Men’s State A Tournament from 15 December.The MCA, following the recommendation of the ad hoc selection committee, has shortlisted 28 players for the season ahead based on their 2023-24 domestic record and their performances in selection matches that were held recently.Meghalaya were runners-up in the 2023-24 Col CK Nayudu Trophy plate group, finishing second only to Nagaland. Manish Sharma and Abhishek Kumar were electrifying with the ball, claiming 45 and 40 wickets respectively, and they have both been included in the list for this season as well. Some players have also been promoted from the U-19 team, such as Shavian Blah, who took 26 wickets in the Cooch Behar Trophy last season.The MCA will conduct selection-cum-preparatory camps before the U-23 tournaments one month prior to the start date and, in the meantime, the players have been advised to stay fit in practice and training and to update the MCA on their progress.MCA U-23 Men’s shortlisted players for 2024-25:Bipin Kumar Ray, Kush Agarwal, Indranil Chakravarty, Rohit Kumar Yadav, Agreas Cham Cham Sangma, Ronnie G Sangma, Gulgul Sangma, Gilseng Momin, PM Santhosh, Kevin Sanjeev Christopher, Aman Kumar, Navin Kumar Ray, Rurav Agarwal, Chandra B Thapa, Raghav Magotra, Jangrik Marak, Gavineal Marpna, Josiah Momin, Banialam Mylliemngap, Joydeepan Deb, Abhishek Kumar, Bharat Gurung, Swastic Chettri, Shavian Blah, Manish Sharma, Sachin Kumar, Thunun Marak, Avinash Rai.",28-MEMBER SHORTLIST FOR U-23 MEGHALAYA MEN’S CRICKET TEAM REVEALED,https://batesitv.com/28-member-shortlist-for-u-23-meghalaya-mens-cricket-team-revealed/
": Ki Pulit ka Anti-Narcotic Task Force (ANTF) East Khasi Hills District ha ka sngi Palei ki la ïohkem hynriew ngut ki suba nong khaii drok na ka shnong Mawiong, Shillong kaba hap hapoh ka Mawlai Police Station.Ha u kyrwoh ba la phah sha ki lad pathai khubor da u Superintendent of Police ka East Khasi Hills District, ki hynriew ngut kiba la shah kem ki dei kiba la tip kyrteng kum u Shanborlang Khongwir, 32 snem ka rta uba sah ha Mawlai Mawiong, u Bringson Kharumlong, 35 snem ka rta uba sah ha Mawlai Mawtawar, u Kitboklang Nongsiej, 29 snem ka rta uba sah ha Mawlai Umrynjah, u Return Dhar uba la 40 snem ka rta uba sah ha Mawlai Nongmali-III, u Wanlambok Lyngdoh, 25 snem ka rta uba sah ha Mawpat bad u Richard Marbaniang 24 snem ka rta uba sah ha New Nongstoiñ.Na kine ki hynriew ngut ki Pulit ki la ïoh kurup san synduk u drok uba khia 64.1 gram, hynñiew tylli ki mobile phone, T. 1,29,000 lak ka pisa, kawei ka kali Maruti car 800 kaba don ïa u nombar ML 05 E 8363 bad kawei ka thuk thuk Yamaha R15 bike kaba don ïa u nombar ML05 AC 9261.","SHAH KEM 6 NGUT KI SUBA NONGKHAÏI DROK, KURUP KI PULIT 64.1 GRAM U DROK, 1.29 LAK KA PISA",https://batesitv.com/shah-kem-6-ngut-ki-suba-nongkhaii-drok-kurup-ki-pulit-64-1-gran-u-drok-1-29-lak-ka-pisa/
"Ka seng kieng atiar Hynñiewtrep National Liberation Council (HNLC) ba la shah kheiñ be-aiñ ha ka Sorkar ha ka sngi Palei ka la maham tyngeh ïa u Chief Executive Member (CEM) jong ka Khasi Hills Autonomous District Council (KHADC) ban pyndam noh mardor ïa ka jingpynbna (Notification) ba la pynbna Raid ïa ka shnong Majai.“Ka jingpynshai jong u Bah Pynïaid Syiem ha ki lad pathai khubor ka dei tang ka jingïalam bakla.  Haba ka tyngab ka kyntait ban pynhap shilyngkhot ka doh na ka shyntur jong ka, u myrsiang da ka jingshalak u ong ïa ka, “ynda wan u slap bad kan don ka jingshlei um, hangno phin riehtngen? Phin sa ïap lada phi shong sah hangto halor u dieng,” ong u kyrwoh ba la phah da u General Secretary-cum-Publicity Secretary ka HNLC u Bah Saiñkupar Nongtraw.“Phi ju mlien ban thok, bad baroh ki riewsaiñpyrthei ki ju long kumta.  Kaba sngewsih ka long ba ki paidbah ki wad ïa ka hok na ki katto katne ki nongkam bymman kiba pynlo   ng ïa ki briew jong ngi ban duk tasam.  Ka Sorkar NPP, la ha KHADC bad ha ka Jylla, ki pynlong ïa ki paidbah ka shnong Sohra ban ïakynduh jingeh na ka jingthngan bad pynkylla khongpong ïa ka jingim jong ki.  Ha ka jaka ban kyntiew ïa ka Sohra sha ka District, la khang khyrdep pynban ïa ka MCCL bad la pyrshang ban pynlong ïa ki paidbah jong ngi kiba khlem kam khlem jam bad ki nongshong shnong bym larkam,” la kynthoh ka seng.“Ka HNLC ka maham ïa u CEM ba u dei ban pyndam noh mardor ïa ka jingpynbna (Notification) ba la pynmih dang shen ban pynlong ïa ka shnong Majai kum ka Raid, hynrei lym kumta.  Ïa ka shnong Majai la bat lakam da ki heh saipan jong ki bar jylla bad ki ‘Ingkhong shyllangmat’. Ka jingpynmih dang shen ïa ka jingpynbna ka la pynkmen haduh katta katta ïa ki bar jylla kiba sah ha Majai, kiba la leh kmen da kaba thang bom pakata bad ka shad ka kmen,” ong shuh shuh u kyrwoh.“Ki paidbah Hynñiewtrep ki la ngiah ïa ki jingshukor ki riewsaiñ pyrthei bad ka jingthok ka Sorkar.  Ki samla ki kwah ban ieng ha la ki jong ki kjat bad ban weng ruh ïa la ki jong ki jingeh, hynrei ka Sorkar ba ïalam da ka NPP ka knieh noh ïa ki kam jong ki bad ki kam barit baria, da kaba pynkupbor ïa ki bar jylla ha ka khih ka kamai.  Ka jingkhang  khyrdep ïa ka karkhana dewbilat bad ka jingkhang ïa ki kam khaii barit da kaba die shyiap bad maw ka la ktah ïa ka khih ka kamai.  Wat hapdeng ka jingïakhun da ka Hima bad u Syiem ban ïarap da kaba ailad ïa ka jingkhaii mawshun sha Bangladesh, ka KHADC ka wad ïa ki lad ki lynti ban ai jingkyrshan ïa ki nongkhaii bar jylla,” la kynnoh ka HNLC.“Bun na ki samla jong ngi kim donkam donjam watla ki don ïa ka kyrdan pule kaba heh, namarba ka Sorkar kam shym la lah ban plie ïa ki lad aikam na ka bynta jong ki.  Ka pule puthi ha kane ka ri ka dei kaba ïaleh pyrshah dalade. Ka dei ka pule puthi bymman namarba phi siew bad phi pynlut ha kaei kaei kaba phim lah ban pyndonkam pat hadien.  Namarkata, bun na ki samla ki leh ïa ki kam khaii drok namarba kam don ka lad ka kabu kaba plie ïa ka ïohkam ïohjam. Ki samla ki pep skul noh shiteng por  bad ki phai sha ka jingim ban leh kam bymman.  Ka pule puthi ha kane ka ri ka pynmih kham bun kiba biej ban ïa ki bastad.“Lada ki samla ki ïakhih na ka bynta ka hok, ka Sorkar ka khot ïa ki da ki nongpynkulmar shnong bad ki nongïaleh pyrshah.  Ki pyrshang ban pynjot ïa ka lawei jong ki samla jong ngi, kaba syriem ïa ka jingïakhih ha Tiananmen Square protest ha China.  Hato phi kwah ban ïohi ïa ka jingisih bad ka jingïaumsnam ha Sohra bad ha ka Bri u Hynñiewtrep baroh kawei? Hato phi kwah ba ngin hikai ïa ka jingisih bad ka jingïaumsnam ïa ki samla kumba leh ka RSS bad ka BJP ki hikai ïa ka jingisih bad ka jingïaumsnam ban thang ïa ki kot bakhuid jong kiwei ki jaitniam, ki ingmane bad ki skul?  Wat pynbor ïa ngi ban hikai ïa ka jingisih. Wat iehnoh ïa ki samla jong ngi ha Sohra ha ka jingmong.  Nga maham ïa phi bad ïa ka Sokar ba kan ym don kano kano ka bor kaba lah ban khñiot noh ïa ka mynsiem jong ki bad phim don ruh ka suloi heh ban pynïap ïa ki,” la ong shuh shuh u kyrwoh.","BYRNGEM KA HNLC ÏA U CEM KA KHADC, DAWA BAN PYNDAM ÏA KA JINGPYNBNA RAID ÏA KA MAJAI",https://batesitv.com/byrngem-ka-hnlc-ia-u-cem-ka-khadc-dawa-ban-pyndam-ia-ka-jingpynbna-raid-ia-ka-majai/
"Ka kynhun Search and Rescue Team jong ka tnat Fire and Emergency Services na Shillong kiba la ioh ia ka jingpan jingiarap na ki Pulit jong ka Umsiang Out Post ki la hiar sha ka shnong Umsiang, ha kaba ki la ioh sei ia ka met jong uwei u nongsharai masi ia uba la tip kum u Sofikul Ali uba la 35 snem ka rta na ka shnong Kahi Kuchi, kaba hap hapoh ka Kamrup District, Assam.Katkum ka jingtip ba la iohlum, la iathuh ba une u nongsharai masi uba dei u nongshong shnong jong ka jylla Assam u la ngam jyllop katba u dang pynjam na shiliang sha shiliang ia ki masi lyngba ka wah Umsiang ha ka 24 tarik Jylliew, 2024.Hadien kane ka jingjia, ka kynhun State Disaster Response Force (SDRF) na ka Jylla Assam kam shym la lap satia ia ka met jong une u nongsharai masi wat hadien arsngi ba ki la wad, kumta ki la pyntip sha ki Pulit jong ka Umsiang Out Post ha kaba ki la pan jingiarap na ka kynhun Search and Rescue Team (SRT) jong ka Jylla Meghalaya.Dei lyngba ka jingiarap jong ka kynhun Search and Rescue Team (SRT) na ka Jylla Meghalaya ki la lap ia ka met jong u nongsharai masi hapoh ka 2:00 baje noh sngi ka sngi Saitjaiñ hadien ba ki la sdang ia ka jingngam um naduh ka por 10:30 baje mynstep.Hadien kane, ia ka met jong une u nongsharai masi la aiti noh sha ki bor Pulit jong ka Jylla Assam na ka bynta ban leh katkum ki kyndon jong ka aiñ.",ÏOH SEI KA SRT ÏA KA MET U NONGSHARAI MASI HADIEN AR SNGI BYM LAP KI SDRF ASSAM,https://batesitv.com/ioh-sei-ka-srt-ia-ka-met-u-nongsharai-masi-hadien-ar-sngi-bym-lap-ki-sdrf-assam/
"Kumba 50 ngut ki briew ki la poi shah sumar ha Tirot Sing Memorial Civil Hospital, Mairang hadien ba ki la kem pang na kaba bamja ha ïing ïap briew kaba ha ka sngi Thohdieng ha ka shnong Nongdom, Eastern West Khasi Hills District.Ia kine kiba la kem pang la pynkit noh sha Civil Hospital, Mairang ha ka por janmiet sngi Thohdieng sa mynta ka sngi Saitjaiñ.Ka thymmei khubor ba la iohlum ka la iathuh ruh ba nalor kine ki 50 ngut tam ki dang don ruh kiba la leit shah sumar sha kiwei pat ki Hospital, kata sha Myriaw PHC bad sha Nongstoiñ Civil Hospital, West Khasi Hills District.Kat haduh ba la thoh ia kane ka khubor ym pat lah ban ioh jingkhein lut haduh katno ngut kiba la kem pang na ka jingleit ing iap briew ha Nongdom.U Medical Superintendent jong ka Tirot Sing Memorial Civil Hospital, Mairang u la iathuh ba ki nongpang kiba wan thiah pang ki dei kiba ioh ia ka jingpang prie bad pynhiar, khie suh bad la ong ruh ba ka jingpang ka dei na ka jingbam ia ka bam ba la sniew bad don ruh napdeng kiba la kem pang kiba la kham jur ka jingshitom ha kaba la la hap ban ai Oxygen.U Sordar jong ka shnong Nongdom, u la iathuh ba ki bor Sorkar tang shu ioh jingtip halor kane ka jingjia ki la leit leit mar sha ka iing iap briew ha ka shnong Nongdom ban leh test ia ka um bad shim nuksa ruh ia ka bam khnang ban pynlong ia ka jingleh tes kaba bniah ban lap ia ka daw ka jingkem pang ki nongleit sngewlem ha ing iap briew.",POI HOSPITAL KUMBA 50 NGUT TAM KIBA LEIT SNGEWLEM HA ÏING ÏAP BRIEW HA NONGDOM,https://batesitv.com/poi-hospital-kumba-50-ngut-tam-kiba-leit-sngewlem-ha-iing-iap-briew-ha-nongdom/
": Ki Pulit ka kynhun Anti-Narcotic Task Force (ANTF) ka East Khasi Hills District kiba la ïoh jingtip halor ka jingdon jong uwei u khynnah uba dang 10 snem ka rta uba tyrwa die ïa u drok ha ka thain Lower Jail Road, Shillong ha ka Sngi Saitjaiñ ki la hiar sha kane ka jaka bad leit shimti noh ïa une u khynnah ha ka por kumba 3:30 baje noh sngi.Ïa u drok ba la thep ha ki 16 tylli ki tyndong platik barit uba don ka jingkhia kaba 17.31 gram la ïoh ban kurup ruh na une u khynnah.Kat haduh ba la pynmih ïa kane ka khubor ki Pulit ki dang pynlong ïa ka jingtohkit kaba bniah ban tip bniah ïa kiba donkti ban phah tyrwa die ïa u drok ha une u khynnah.",TYRWA DROK U KHYNNAH BA DANG 10 SNEM HA LOWER JAIL ROAD,https://batesitv.com/tyrwa-drok-u-khynnah-ba-dang-10-snem-ha-lower-jail-road/
"Ki bar jylla ki la mih lut na ka shnong  Erpakon hadien ka jingshah pynïap jong u Bah Kyrmen Lyngdoh Nonglait. Kane ka jingpyndem jong ki bar jylla, ka long hadien ba Dorbar Shnong baroh kawei ka la rai ban ym shah shuh ïa ki bar jylla ba shong ban sah ne seng kam seng jam hapoh ka jylli jong ka shnong Erpakon, ka shnong kaba don ha Ribhoi District.Kum ban shu pynkynmaw, ka Dorbar Shnong Erpakon ka la rai ban ym shah shuh ïa ki bar jylla ban shong ban sah ne ban sengkam sengjam hadien ba u Bah Kyrmen Lyngdoh Nonglait u la duh noh ïa la ka jong ka jingim hadien ka jingshah tangon da ka kynja lyntang ha ka 11 tarik, Jymmang 2024, ha uwei na u nongtrei ka R.N Sharma Hotel ïa uba la tip kyrteng kum u Raju RajbharÏa u Raju la kem da ki Pulit jong ka Ri Bhoi halor kane ka jingjia.Ha ka jingïakren bad ki lad pathai khubor ha ka sngi Saitjaiñ, u Rangbah Shnong ka Erpakon Bah M. Thongni bad u Secretary Shnong Bah Lambor Kharshilot ryngkat ka jingdonlang jong ki nongïalam shnong ki la ïathuh ba ki ladep ban pynmih da ka hukum naduh ka 21 tarik, Jymmang 2024 ban kyrpad ïa baroh ki bar jylla kiba shong ba sah hapoh ka shnong bad khamtam kiba trei ha R.N Sharma Hotel ba ki dei ban mih noh mardor namar ka shnong ka la pynbna ba kam kam don shuh ka jingbah khlieh.Ka Dorbar Shnong ha ka sngi Saitjaiñ ka la lum biang ïa ka Dorbar Pyllun ha ka shnong Erpakon ha ka jingdon lang jong ki trai ba aiwai ïa ka RN Sharma Hotel.Ki la pynpaw ruh ba ka Dorbar Shnong ka dap da ka jingsngewkmen ba ka jingïalang ka la long kaba seisoh hadien ba ki bar jylla ki la mih noh hapoh ka shnong bad hadien ba ki bar jylla ba shongwai ha RN Sharma Hotel ki la mih lut napoh shnong naduh ka 13 tarik Jylliew. ïa kane ka la pyntip da ki trai jaka bad ki la pynpaw ruh ka jingkmen ba ha kane ka shnong mynta la don satang para Khasi.Kum ka shnong ka la ai khublei ruh ïa ki paidbah, ki kynhun sengbhalang kiba ai ka jingkyrshan ïa ka shnong bad ki la pypaw ruh kum kine ki jingjia kim dei shuh ban dang jia kaba ktah ïa ka shonguk shongsaiñ jong ki paidbah hapoh ka shnong.","NA KA JINGSHAH PYNÏAP U BAH KYRMEN L. NONGLAIT, MIH LUT KI BAR JYLLA NA SHNONG ERPAKON",https://batesitv.com/na-ka-jingshah-pyniap-u-bah-kyrmen-l-nonglait-mih-lut-ki-bar-jylla-na-shnong-erpakon/
"Ka Synjuk Nongsynshar Shnong Par Umkhen jong ki lai District ha ka jingïalang kaba la long ha ka sngi Saitjaiñ ka la shim ïa ka rai ban pynlong da ka jingïalang paidbah ha ka 6 tarik, Naitung, 2024 ha jingkieng Umkhen Thadrang halor ka jingthmu jong ka Sorkar Jylla ban pynkynriah noh ïa ka jaka thehñiut Marten na Mawlai sha ka shnong Nonghali ha u lum Sohlait ba jngai tang kumba 100 mitar eiei na ka Wah Umkhen.Ki don kumba 15 tylli ki shnong kiba don ha syndah ka wah Umkhen bad lada ka Sorkar kan wanrah ïa kane ka jaka thehñiut ha lum Sohlait kan wanrah ïa ka jingjaboh jong ka wah bad ka jingshah ktah jong ki shnong kiba don ha syndah jong ka wah Umkhen.Halor kane ka daw, ka Synjuk ka la ieng pyrshah ïa ka jingthmu jong ka Sorkar“Namar lada wanrah ïa ka Marten ha kane ka jaka ka Wah Umkhen kan sa duh noh ka jingitynnad jong ka bad kan long ka jingjaboh ïa ka wah Umkhen kham palat ban ïa ka wah Umkhrah. Halor kane ka Synjuk ka sngewkhia jur ha kaba ïadei bad kane jingthmu jong ka Sorkar,” ong u President ka Synjuk Bah Super Rngaid.“Lyngba une u kyrwoh, ka Synjuk ka kyntu ïa baroh ki nongshong shnong kiba don hapoh ka Synjuk kin shimkhia ban pyllait por khnang khnang ban ïashim bynta ha jingïalang paidbah ka ban sa long.  Ngi kyntu ruh ïa ki Dorbar Shnong ban shimkhia bad ban mih ryntih ban pyni ïa ka jingpyrshah ïa ka Sorkar. Ka Synjuk ka khot sngewbha ruh ïa ki sengbhalang kiba don ka jingsngewkhia ban ïa snohkti lang khnang ba ngin lah ban jop ïa kane ka jing angnud jong ngi,” u la ong.U Bah Rngaid u ïathuh ba ka jingpynlong ïa ka jingïalang paidbah ka long namarba ka Sorkar kam shym la sngap ïa ka jingdawa jong ka Synjuk watla bun ki jingthoh ba la ai ha ki tnat treikam ka Sorkar kiba ïadei bad kane ka kam.“Haduh mynta ka Sorkar kam shym la sngap ïa ka jingdawa jong ka Synjuk,” ong u President jong ka Synjuk.","BA THMU PYNKYNRIAH KA SORKAR ÏA KA MARTEN SHA NONGHALI, PYRSHAH KA SNSPU",https://batesitv.com/ba-thmu-pynkynriah-ka-sorkar-ia-ka-marten-sha-nonghali-pyrshah-ka-snspu/
"Ka 6th Installation Ceremony jong ka Rotary Club Shillong Heritage kaba la long ha ka 29 tarik Jylliew, 2024 ha City Hut Dhaba ka la pynskhem ia u Vikash Chokhani kum u President, u Anupam Choudhury kum u Secretary bad u Prashant Goenka kum u Treasurer na ka bynta ka samoi treikam jong u snem 2024-2025.Ha kane ka sngi la sakhi lang da u Secretary jong ka Salesian Provincial Conference South Asia u Rev. Fr (Dr). John Parankimalil uba la long kum u Kongsan bad uba dei ruh ha kajuh ka por u Secretary jong ka All India Don Bosco Education Society, New Delhi, nangta de ki dkhot jong ka Club bad kiwei kiwei kiba la shah khot sngewbha.Ka Rotary Club Shillong Heritage ka ju leh ia kiba bun ki kam trei mon sngewbha ha ka imlang ka sahlang bad dang shen ka la buh ia ka Skill Development Centre ha Jyoti Sroat Inclusive School,Shillong.",THUNG KA ROTARY CLUB SHILLONG HERITAGE ÏA KI NONGKITKAM BA THYMMAI,https://batesitv.com/thung-ka-rotary-club-shillong-heritage-ia-ki-nongkitkam-ba-thymmai/
"Ka jingther u lapbah ka lyiur naduh ka sngi u Blei uba dang bteng haduh ka Lah Sngi U Blei ka la wanrah ia ka jingtwa khyndew ha kylleng ki district jong ka jylla Meghalaya.Kat haduh ba la pynmih ia kane ka khubor, ka Batesi TV ka la ioh lum ia ki khubor kiba iadei bad ki jingjia twa khyndew ha ki ar jaka, kata, ha ka shnong Tiehsaw ha surok Nongstoin-Shillong Highway ha kaba wat ki kali heh ruh kim lait shuh ban iaid lyngba na kane ka surok. Ki nongtrei jong ka tnat PWD (Roads) tang shu ioh jingtip halor kane, ki la rah da ka kali puhshilum ban khat ia ka khyndew kaba la hab hapdeng surok khnang ban weng ia ka jingdheng kali na ka daw ka jingtwa jong ka khyndew.Sa kawei pat ka jingtwa khyndew ka la jia ha ka surok Lawbyrtun-Rngikseh kaba hap hapoh ka Mawthadraishan Community and Rural Developement Block, Eastern West Khasi Hills.  Ka kynhun jong ki ophisar ka Block ki la leit ban pynlong ia ka jingtohkit kaba bniah.Ha rilum Garo, ka khyndew ka la twa ha ka bynta jong ka surok Ringrey-Gandrak-Chitoktak ha kaba ka kynhun State Disaster Response Force ka la leit ban pynkhuid ia ka khyndew khnang ban pyllait ia ki kali kiba la ngat ha ka jingdheng kali hapdeng surok.Ha ka shnong Akkongre, ka jingtwa jong ka khyndew ka la khynniat jubor ia kawei ka kali sha khap surok bad ha kane ka jingjia kam shym la don kano kano ka jingjia ba sngewsih.Ha ka kyntoit Deran kaba don hajan ka shnong Chitoktak, Tura kawei ka ing ka la shah pynjulor na ka jingtwa jong ka khyndew.",TANG AR SNGI BA THER U LAPBAH JUR KA JINGTWA KHYNDEW KYLLENG KA MEGHALAYA,https://batesitv.com/tang-ar-sngi-ba-ther-u-lapbah-jur-ka-jingtwa-khyndew-kylleng-ka-meghalaya/
"Ka jingiai ther jong u lapbah lapsan naduh ka sngi u Blei bad bteng haduh ka Lah Sngi U Blei ka la wanrah ia ka jingjot bad ka jingsniew bad pra lut khait jong ka surok kaba pyniasoh naduh Ishyrwat ter ter shaduh ka shnong Umpling, Nongrah, Lapalang, Rynjah bad ia ka surok New Shillong.Kane ka jingjot jong kane ka surok ka dei na ka daw ka jingtuid jong ka um slap kaba la khoh lut ia ka rong surok bad ia ka khyndew kaba la pynmih ia ki thliew ki syar kat haduh ba ka la pynsuhsat ia ki kali ban iaid lyngba na kane ka surok.Ka kynhun lum Khubor jong ka Batesi TV kaba la leit jurip ia kane ka surok ka la lap ba ka jingjot jong ka surok ka la pynsyrtok ia ka leit ka wan jong ki kali bad khamtam eh ia ki thuk thuk ar shaka.Ka kynhun lum khubor ka la lap ruh ia uwei u rangbah uba da la ka mon sngewbha katba u dang wan phai na ka kam bylla u la iarap ban kdew lynti ia ki kali ban kiar na ka thliew kaba la mih hapdeng jong ka surok.","PRA LUT KHAIT KA SUROK HA ISHYRWAT, NGAM KI KALI HAPDENG KI THLIEW",https://batesitv.com/pra-lut-khait-ka-surok-ha-ishyrwat-ngam-ki-kali-hapdeng-ki-thliew/
": Ban pyniaid ia ki jingiatreilang hapdeng ka ri Japan bad ri India khamtam ha ka jylla Meghalaya,  ha ka Lah Sngi U Blei, u President ka Meghalaya Sports Association Bah John F. Kharshiing u la leit sha New Delhi ban iakynduh kyrpang ia u First Secretary (PR & Culture) ka Embassy jong ka ri Japan u Kobayashi Takashi bad ia ka Third Secretary ka Hakamata Maho.Kane ka jingiakynduh ka long ban thaw ia ki lad iatreilang ha ki kam bapher bapher ha ka Sports, Tourism bad Culture.Ha ka jingialang, ki ophisar ka Japan ki la ong, kumba long mynta ka ri Japan bad ka ri India ki la don ka jingiatreilang kaba jan hapdeng kiba bun ki kam ha kiba bun ki jylla ri India bad ki long kiba kloi ban nang pyniar ia kine ki jingtip sha ka jylla  Meghalaya ban nang pyniajan ki rukom iadei lyngba ka Culture bad ka Cherry Blossom Festival ka long kawei na ki lad treikam lang, kumjuh ha ka Tourism bad ki kam ialehkai Sports bad khamtam eh ban thaw ia ki lad ki lynti ban pynshlur ia ka jingnang ban kren ia ka ktien Japanese kum shibynta ban plie ki lad iohkam iohjam sha ka ri Japan na ka bynta ki samla ka jylla Meghalaya.Ki longheh ka ri Japan ki la mynjur ban pyniakynduh ia ki kynhun bapher bapher baroh ar liang halor kitei ki mat iakren ban pyniajan ka jingiatreilang kaba kham jan hapdeng ka ri Japan bad ka jylla Meghalaya India.",PYNÏAR U PRESIDENT KA MSOA ÏA KA JINGTREILANG BAD KI OPHISAR KA JAPAN,https://batesitv.com/pyniar-u-president-ka-msoa-ia-ka-jingtreilang-bad-ki-ophisar-ka-japan/
": Ka jingther jong u lapbah uba la neh la kumba katto katne sngi ka la wanrah ïa ka jingtwa khyndew kaba shyrkhei ha ka step Lah Sngi u Blei hapoh ka shnong Umlieh, West Khasi Hills District.Katkum ka jingïathuh u Sordar Shnong u Bah E.B Marngar, la ong ba ka jingtwa jong ka khyndew ka la jia ha ka por kumba 6.30 baje mynstep.Ha kane ka jingtwa jong ka khyndew, kawei ka ïing dewbilat ka la shah tap ha ka khyndew bad ka surok Umlieh-Mawlangsu ka la shah khang lynti bad sahkut ka leit ka wan bad kumjuh kawei ka kali maruti Van ruh ka la shah tap ha ka khyndew hynrei donbok ba ym shym la don mano mano ba mynsaw namarba ha kane ka por ki briew kim pat don satia hapoh jong katei  ka ïing ne ha ka kali.Kane ka iing ka dei jong u Bah Onisha Wahlang bad ka kong Miansidaris Lyngkhoi, katba ka kali ka dei ka jong u Bah Derik Nongphud na ka shnong Umlieh.","SHAH TAP LUP KA ÏING, KALI BAD SUROK HA KA JINGTWA KHYNDEW HA UMLIEH, WKH",https://batesitv.com/shah-tap-lup-ka-iing-kali-bad-surok-ha-ka-jingtwa-khyndew-ha-umlieh-wkh/
": Ka jinglong jingman jong ka  Sub Centre kaba don ha Umsih, Puksora, South West Khasi Hills District ka la long kaba sangsot haduh katta katta hadien ba la lap ba ka don ka jingpei um kaba long kumba mih ka umpohliew hapdeng ka kamra ha kane ka SubCentre.Kaba kham pynlyngngoh shuh shuh ka long ba ym dei tang ka jingtei barim kaba jaw um hynrei wat ka Building thymmai kaba dang shu dep shna ruh ka la jaw um bad ki jingkhang ruh kim da long bha ban khang.Kane ka jingpei um jong ka Sub Centre ka pynlong ia ki nongtrei ba kim biang shuh ha ka rukom ai jingsumar ia ki nongwan shim dawai, kumjuh ruh ban sah ha kane ka jaka hynrei ka la pynwit bad ktah ruh ia ka jingtreikam pura jong kane ka Sub Centre.Ha ka jingleit jurip jong ka Khasi Students Union (KSU) Ranikor Circle la lap ia kine ki jingshisha bad ka seng ka kyntu ia ka Engineering Wing jong ka tnat ka Koit ka Khiah bad kumjuh ruh ia u District Medical and Health Officer (DM&HO) jong ka South West Khasi Hills District ban phah peit bad phah maramot mardor khnang ba kan ym buh jingeh ia ki nongtrei ba dei ban sah ha kane ka jaka bad khamtam eh ia ki nongshim dawai na kane ka jaka sumar.","MIH KA UMPOHLIEW HAPDENG KAMRA KA HEALTH SUB-CENTRE HA UMSIH, SWKH",https://batesitv.com/mih-ka-umpohliew-hapdeng-kamra-ka-health-sub-centre-ha-umsih-swkh/
": U MP jogn ka Voice of the People Party (VPP) na Shillong Seat u Dr Ricky AJ Syngkon ha ka Lah Sngi  U Blei u la kyntu ïa ka Sorkar Pdeng ban tuklar lem na ka bynta ban shna pynbha ïa ka surokbah National Highway-06 ha East Jaiñtia Hills District bad kiwei ruh ki surok ha ka jylla.Ha ka dorkhas ba la aiti ha u Myntri ka tnat Road Transport & Highway u Nitin Jairam Gadkari ha ka 1 tarik Naitung, u Dr Syngkon ula ong, “nga kyrpad ïa ka ophis jong phi ban sngewbha tuklar bad shim mardor ïa ki sienjam ba donkam halor kane ka kam khnang ba kan weng ïa ka jingeh jong ki paidbah ka Jylla ba la kdew haneng”.U MP ula ong ba ka NH-06 ka dei ka surok ba kongsan bha kaba ïaid lyngba ka Jylla Meghalaya, Assam, Tripura bad Mizoram kumta ka la donkam ban pynbha noh ïa ka.Ka surok NH-06 ka pynïasoh ïa ki sor kiba kongsan ha ki saw tylli ki Jylla ba kynthup ïa ka Jorabad, Shillong, Jowai, Silchar, Aizawl, Agartala bad kut hajan ka khappud India-Myanmar.U la ong ba ki bynta jong ka surok kiba hap hapoh ka East Jaiñtia Hills District ka dei kaba la jot rathai bha khamtam ha ki bynta naduh Jowai haduh Ratacherra ha kaba ki nongleit nongwan ki hap ban mad ïa ka jingsohsat tang na ka jingsniew ka surok.“Ka jinglong jingman ka la nang sniew shuh shuh ha ka por lyiur bad ki briew ki ju sahkut da ki sngi ha surok ban poi sha ka jaka ba ki thmu ban leit. Kane ka la ïaid la katto katne snem bad ka la wanrah ïa ki jingeh ba khraw na ka jingduh kamai kajih bad wat ka jingduh ki mynsiem briew,” ula ong.",HAKHMAT U MYNTRI SORKAR PDENG KYRPAD U MP KA SHILLONG BAN SHNA PYNBNA ÏA KA NH-06 HA EJH,https://batesitv.com/hakhmat-u-myntri-sorkar-pdeng-kyrpad-u-mp-ka-shillong-ban-shna-pynbna-ia-ka-nh-06-ha-ejh/
"Ki nonghikai skul SSA kiba don hapoh ka shatri jong ka All Meghalaya SSA School Teachers Association (AMSSSATA) ha ka sngi Baar ki la ap da ki kynta ban ïoh ïakynduh ïa u Myntri ka tnat Puthi ka Sorkar Jylla u Rakkam A. Sangma ban pynsngew ha kaba ïadei bad ka jingdawa ban kyntiew noh ïa ka tulop jong ki nonghikai skul SSA kaba khlem pynkiew shuh mynta la phra snem kynthih.U President jong ka Association Bah Peter Thyrniang ha ka jingïakren bad u nongthoh khubor u la ïathuh ba u Myntri u la shah skhor ïa ki jingdawa jong ka Seng bad u la kular ba un sa rah hakhmat ka Kynhun Myntri na ka bynta ban ïathir ïatai shwa ban shim ïa kano kano ka rai.Ha ka dorkhas ba la aiti ha u Myntri, ka AMSSASTA  ka la kdew ba ka jingpynkiew tulop ka la long nyngkong eh ha u snem haduh u snem 2017 bad naduh u snem 2018 ka Sorkar kam shym la pynkiew shuh ïa ka tulop jong ki nonghikai skul SSA.“Ngi la shakri ha ki skul SSA la palat arphew snem bad ngi la noh synñiang sha u sup u thiar jong ka pule ka puthi nalor kiwei pat ki kam ba la bynshet ha ngi. Namar ka jingkiewdor jong ki marbam mardih, ngi kyrpad ban kyntiew ïa ka jingsiew tulop kaba long shispah na ka shispah,” la pynpaw ka Association ha ka dorkhas.U Bah L. Marngar u la ïathuh ba ka Association ka la pynsngew ruh ha u Myntri ha kaba ïadei bad ka hukum jong ka Supreme Court na ka bynta ki nonghikai kiba pas ïa ka eksamin Diploma in Elementary Education ba la pynlong ha ki snem ba ladep da ka National Institute of Open Schooling ba kin ym shah ktah na kane ka hukum.“Ki don da ki phew hajar ngut ki nonghikai SSA kiba la pyndep ïa ka eksamin D.El.Ed. ki ban shah ktah lada pyntreikam salonsar ïa ka hukum jong ka Supreme Court naduh ki snem kiba mynshwa. Ka jingkyrpad jong ngi ka long ba ka Sorkar ka pyntreikam ïa ka hukum shakhmat ym shadien,” ong u Bah Marngar.",AP KI NONGHIKAI SSA DA KI KYNTA HA SECRETARIAT BAN ÏAKYNDUH ÏA U MYNTRI KA TNAT PULE PUTHI,https://batesitv.com/ap-ki-nonghikai-ssa-da-ki-kynta-ha-secretariat-ban-iakynduh-ia-u-myntri-ka-tnat-pule-puthi/
"Ki Pulit jong ka Mendipathar Police Station ki la iohkem ia lai ngut ki snar nonglute na ka jylla Assam kiba donkti ban lute pisa da kaba pynap suloi ia ki riewpaidbah ha North Garo Hills District bad kane ka kynhun ka dei kaba ju donkti ban leh ruh ia ki kam pyntriem ha khappud jong ka jylla Meghalaya bad Assam.Kine ki lai ngut ki snar nonglute kiba la don mynta ha ka kti jong ki Pulit ki dei kiba la tip kyrteng kum u Sunil Boro bad u Sahadev Basumatary, katba u Turti Basumatary u dei uba la leit ban pyndem hi hakhmat jong ki Pulit da kaba aiti ruh bad kawei ka pistol lem bad ar tylli ki kuli ki bym pat pynbthei.Ki Pulit mynta ki dang pynlong ia ka jingthwet kaba jur ban iohkem sa ia u  Kaltu Rabha uba donkti lang ha kane ka kam lute.Ha u kyrwoh ba la phah da u Superintendent of Police jong ka North Garo Hills, u Pawar Swapnil Vasantrao, la iathuh ba ha ka janmiet 18 tarik Jylliew 2024 saw ngut ki runar ki bym lah ban ithuh durkhhmat kiba shong da ka Aprilia Scooty kaba don ia u nombar AS18J-0181 bad ka Bajaj Pulsar 220 (black) kaba don ia u nombar AS18 E-7925 ki la lute pisa 80 hajar na ki riewpaidbah bad ioh khung ruh ar tylli ki mobile phone bad ki simcard.Ha kane hi ka janmiet ki nongshong shnong jong ka Beldongpara, Goalpara, Assam ki la ioh bat ia ka Scooty Apprillia bad ia ka thuk thuk Pulsar 220 (black) kaba don ia u nombar AS 18 E 7925 ha ka shnong Beldonpara hynrei, ki  snar nonglute ki la lait phet da ka said na ki paidbah.Ha ka 19 tarik, Jylliew, 2024 ki lanot kiba kylla sohpdung ha ka kti ki nonglute ki la mudui da ka ejahar ha ki Pulit ia kaba la register case ha Mendipathar Police Station hapoh ka Section 392 Indian Penal Code (IPC) bad ka Sec. 25 (IA) (IB) Arms Act.Tang shu ioh pdiang ia kane ka ujor, ki Pulit hapoh ka jingialam jong u DSP, Special Operation jong ka North Garo Hills District Executive Force ki la khynra ia kawei ka jaka riehtngen ha khappud jong ka jylla Assam ha ka 24 tarik, Jylliew, 2024 ha kaba ki la iohkem ia u Sunil Boro, 33 snem ka rta uba shong basah ha shnong Upper Borgum, Goalpara District, Assam bad kurup ruh ia ka Scooty kaba don ia u nombar ASI8J-0181 kaba u la pyndonkam ban leit lute bad kiwei pat ki paralok ba la tip kyrteng kum u Kaltu Rabha, u Turti Basumatary bad Sahadev Basumatary ki la lait phet da ka said na ka kti jong ki Pulit.Ha ka 1 tarik, Naitung, 2024 u Turti  Basumatary, uba sah ha ka shnong Buglamari, Goalpara District, Assam u la leit ban pyndem hi dalade hakhmat jong ki Pulit ka North Garo Hills Police ryngkat bad kawei ka pistol lem bad ar tylli ki kuli ki bym pat pynbthei.Da ka jingialam lynti jong u Turti Basumatary ki Pulit ki la iohkem sa ia u Sahadev Basumatary na ka shnong Tikrikilla, West Garo Hills.Ki Pulit mynta ki dang pynlong ka jingthwet kaba jur ban iohkem sa ia u Kaltu Rabha uba dang don mynta ha ka jingphetrieh.","NGAT LAI NGUT KI SNAR NONGLUTE NA ASSAM HA SHRIP KI PULIT, DANG PHETRIEH UWEI",https://batesitv.com/ngat-lai-ngut-ki-snar-nonglute-na-assam-ha-shrip-ki-pulit-dang-phetrieh-uwei/
"Katto katne ngut ki Myntri jong ka Hima Mylliem ki la ujor sha ka Khasi Hills Autonomous District Council halor ka jingkynnoh leh sop sop jong u Syiem u Pa’iem Ainam Manik Syiem ha kaba ïadei bad dulir pynskhem khyndew jong ka Iew Mylliem rim, Hima Mylliem bad ka jingbym lum ïa ka Executive Dorbar bad ïa ka Dorbar Pyllun jong ki Bakhraw Batri ban pyntip paidbah halor ka pisa kaba kot T.5,58,30,451 klur ba la ïoh na ka jingsiew bailutksan da ka Sorkar ban pynheh ïa ka surok Shillong-Dawki.Shwa kane, ki Myntri ki la phah sha ka KHADC ïa ka ujor banyngkong ha ka 21 tarik, Risaw, 2023 bad ïa ka jingbishar kam arliang manla la pynlong ha ka sngi Baar ba la pynbeit da u Dy.CEM ka KHADC uba khmih ïa ka tnat Elaka u Bah Pynshngaiñ N. Syiem ban tohkit bniah halor kine ki jingujor jong ki Myntri pyrshah ïa u Syiem.U Myntri B.N Shanpru ha ka jingïakren bad ki nongthoh khubor u la kynnoh ba ka jingleh kyrkieh jong u Pa’iem Ainam Manik Syiem ban ai dulir pynskhem khyndew ïa ka Raid Mylliem khlem da ïoh jingbit na ka Dorbar Hima Mylliem ka long ka jingleh donbor bad ka jingdie be-aiñ ïa ka khyndew Hima kaba la kdew shai ha ka Rule 2 (37) jong ka Administration of Mylliem Syiemship Rule, 2015 bad ka jingpynkheiñ ïa ka kyndon 7 (e) jong ka Mylliem Act, (Mylliem Syiemship Act, 2007 bad ïa ka Rule 12 jong ka Administration of Mylliem Syiemship Rules, 2015.U la ïathuh ruh ba ha ka jingujor kaba nyngkong sha ka KHADC, la mudui pyrshah ïa u Syiem Ainam hapoh ka Section 7 (c) bad 7 (e) jong ka ‘The Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong of Mylliem Syiemship), Act, 2007 bad katkum ka aiñ jong ka Sorkar Pdeng kaba ïadei bad ka Right to Fair Compensation and Transparency in Land Aquisition, Rehabilitation and Resettlement Act, 2013.“Ka jingujor pyrshah ïa u Syiem bad ïa ki katto katne ngut ki Myntri ka long ba ngi ïohi ïa ki kam bad kim long kiba ïahap bad ka riti ka dustur bad ka synshar ka khadar. Ka jingujor ka long ruh halor ka jingpynduh bai rneng ïa ki Myntri da u Syiem kaba paw ruh kum ka jingleh donbor. Ngi sngewsih ban ïathuh ba ka jingsynshar jong u Syiem Ainam ka long palat na kaba palat liam namarba ïa ka dorbar ruh um ju khot tikna bad katkum ka rul ba dei ban khot shisien shisnem hynrei kata ruh um ju khot,” u la ong.“Ka jngkheiñ jingdiah ha ka Hima dei ban ai shisien shisnem hynrei mynta la hynriew snem u Syiem um pat ai jingkheiñ wat tang shisien ruh.  Kane ka dei kaba sngewsih tam namarba ïa ngi la jied da ki Kur bad ngi mihkmat ha ka Hima ban tip ïa ka jingpyndonkam ïa ka pisa pilaiñ bad ïa ki rukom treikam hynrei ïa kata ruh ngim don jingtip namarba ym don jingkheiñ jingdiah namarba um (Syiem ju khot ïa ka dorbar,” la ong shuh shuh u Myntri Shanpru.“Ha kaba ïadei bad ka khyndew ka shyiap, ka long kaba sngewsih ba u Syiem u leh khlem da khot ïa ka Executive Dorbar bad ka Dorbar Pyllun khamtam ïa ki kam kiba heh kiba ïadei bad ka Mylliem bad kiwei kiwei kiba ngi la ujor. U leh khlem ka jingpyntip lang. Ha ka jingshisha kane ka dei ka ri synshar paidbah, ka synshar lang bad ngi dei ban tip lang haba leh ïa kano kano ka kam hynrei u leh khlem kano kano ka jingpyntip lang ïa ngi,” ong u Myntri Shanpru.“Ka jinglum jinglang kam ju don hynrei na ka liang jong u Syiem u shu pynsngewtynnat tang ïa kito katto katne ban pyntyllun ïa ka kam.  Ngi la aiti ka jingujor bad ka shong ha ka KHADC kaei ka ban bishar bad kan sa don biang sa kawei pat ka jingbishar kam bad ngin ïai ap biang ïa kata.  Ïa ka ujor ngi la kdew ruh katkum ka rul jong ka Mylliem Act. Ngi kyrmen ba kane kan ym shlem shuh,” u la ong.Kiwei pat ki Myntri ki la bynrap ruh da kaba ong, “halor ka jingioh pdiang ïa ka bai lutksan na ka liang jong u Syiem u dei ban tip kham bha namarba u dei u Syiem uba synshar ha ka Hima.   Hadien ba la ioh ïa ka bailutksan na ka bynta ka Raid Mylliem um shym la pyntip ïa ka Dorbar baroh kawei bad ïa ka rai la shu shim hi tang da u Syiem bad ki katto katne ngut ki Myntri.  Kino kino ki jaka kiba hap hapoh ka Raid ka dei hi ka synshar ka khadar jong ka Hima.”",UJOR KI MYNTRI SHA KHADC BYM WANRAH U SYIEM HA KA DORBAR PYLLUN BA ÏOH ÏA KA BAILUTKSAN 5.58 KLUR,https://batesitv.com/ujor-ki-myntri-sha-khadc-bym-wanrah-u-syiem-ha-ka-dorbar-pyllun-ba-ioh-ia-ka-bailutksan-5-58-klur/
"Ki dkhot jong ka Synjuk ki Nongñiah Taxi Sor bad Khapsor ba la lamkhmat da u Bah Pynsuk Youroi bad kynthup ruh na ka Jets 24×7 ba lamkhmat da u samla Pynskhem Uriah ki la leit ban khang tala ïa ka ophis treikam jong ka Rapido ha Malki, Shillong ha ka sngi Baar.Ka jingleit khang tala ïa ka ophis treikam jong ka Rapido ka long halor ka jingkynnoh ba ka kompeni Rapido ka shu treikam be-aiñ hapoh kane ka jylla khlem ka License kaba biang da kaba knieh noh ïa ka pliangja jong ki trai jylla kiba la ïoh License kum ki Aggregator ban kamai da kaba kit ïa ki nongleit jingleit ha Shillong bad kiwei kiwei ki jaka jong ka jylla.“Kum ki Aggregator kiba la ïoh laisen ka pynsngewsih ïa ngi ba ngi hap ban ïakhun bad kiwei pat ki bym don laisen. Ïa ka laisen ngi la ïoh naduh u bnai Ïaiong, 2023. Naduh ba ngi ïoh laisen, ki (Rapido) dang kamai be-aiñ ha ka jylla jong ngi. Ha ka jingshisha ïa ka jingujor ngi la phah shaduh u Myntri ka tnat Transports ha u Risaw, 2023 hynrei haduh mynta ka Sorkar kam shym la leh eiei la jan dap shi snem,” ong u samla Uriah.“Kum ki local start-up ngi shem jynjar bha ban ïakhun bad ki Aggregator be-aiñ. Ka Rapido haba ka khot ïa ki nongñiah thuk thuk ban kamai kam ju pan ïa ka Permit bad ïa ka Police Verification,” u la ong.Shuh shuh u la ong ba ka jingkhang tala ïa ka Rapido ka long ban pynthikna ïa ka jingshngaiñ jong ki nongleit nongwan kiba leit jingleit da ki thuk thuk kamai ar shaka.“Ngi kyrpad ïa ki nongñiah thuk thuk ban kamai, kumba ma ngi baroh ngi don ïa ka hok ban kamai jakpoh tangba ngi dei ban ïaid da ka lynti kaba dei,” la kyrpad u samla Uriah uba dei ruh u Managing Director jong ka JETS 24×7.U la ong ba lada ki don ki kompeni kiba shu kamai beaiñ kan ktah bha haduh katta katta ïa ki Aggregator kiba ka Sorkar hi ka la ai ïa ka laisen.Hadien, kane Synjuk ki Nongniah Kali Sor bad Khapsor ki la leit ban ïa kynduh ïa u Executive Member jong ka KHADC uba peit ïa ka tnat Labour u Bah Victor Rani.U General Secretary jong ka Synjuk u Bah Pynsuk Youroi u la ïathuh ba ka Synjuk kaba don ïa ka jingsngewkhia halor  ka jingjyllei jong ki bar jylla kiba niah ïa ki taksi kamai, ka seng ka la dawa ïa ka District Council ban pynsahngeh noh ka jingai Labour License sha ki bar jylla bad u la ïathuh ruh ba ka Synjuk ka ladep pynsngew ïa kane ka mat jingdawa sha ka Council la ar snem mynshwa mynba u Bah Titortarwell Chyne u dang long u Chief Executive Member jong ka Council ha kaba u la kubur ba ladep ban pynsangeh ïa ka jingai Labour License, katba na ka liang jong ka Synjuk ka lap ba katba nang mih ki sngi ka jingjyllei jong ki bar jylla kiba niah ïa ki taksi kamai ka la nang kiew.",KHANG TALA KA JETS 24×7 BAD KI NONGÑIAH TAKSI KAMAI ÏA KA OPHIS TREIKAM JONG KA RAPIDO,https://batesitv.com/khang-tala-ka-jets-24x7-bad-ki-nongniah-taksi-kamai-ia-ka-ophis-treikam-jong-ka-rapido/
": Ka Khasi Students’ Union (KSU) ka la maham tyngeh ïa kino kino ki riewshimet bad kino kino ki kynhun kiba pyndonkam bakla ïa ka kyrteng, ka shab bad ïa ka kyrteng jong ki nongïalam barim jong ka KSU.“Ngi la ïoh jingtip ba don ki riewshimet bad ki kynhun kiba la leh bad thmu pyndonkam bakla ïa ka kyrteng ka seng, ka shab ka seng bad ka kyrteng ka nam ki nongïalam barim ka seng na ka bynta ka myntoi shimet jong ki. Ka seng ka maham tyngeh ïa kum kine ki briew bad ki kynhun ba lada ki leh tamti tamjat ban pyndonkam bakla na ka bynta ka nam ka burom malade kan ym artatien wat ban pyni da ka bor met ruh pyrshah ïa ki,” ong u kyrwoh ba la phah da u General Secretary ka KSU u samla Donald V. Thabah.Ka KSU ka kyntu ïa ki khun ka Bri u Hynñiewtrep ban ym shah ïalam bakla bad shah pynthame ha kino kino ki briew lane kynhun bad wat ki sengbhalang kiba leh mynleh ieid jaidbynriew tang na shynrong hynrei napoh napoh pat ki dei tang ki dalal jong ki bor Sorkar, ïarmangkalai bad mynder ri.“Kine ki kynhun ki dei kita ki suri kup snieh langbrot kiba leh ieid jaidbynriew tang ban ïoh nam bad ban pynjah kyrteng ïa ka KSU kaba la ieng skhem triang la 46 snem mynta ban long ka kynroh kaba skhem jong ka jaidbynriew Khasi. Ki paidbah ki lah ban sakhi ruh ba lada don kino kino ki mat kiba ka KSU ka ju shim na ka bynta ka bha ka miat u paid Khasi, kine ki kynhun ki ju mih kynsan kynsan ha kum kita ki por ban shim pat ïa kiwei ki mat tang ban pyntlot noh ïa ki mat kiba la shim ka KSU (overshadow).  Ki paidbah ki lah ban bishar ba lada leh eiei ka KSU wat tang ki mat kiba rit ruh, ki dkhot kin shah kem beit khlem daw kumba la paw ba haduh mynta san ngut ki dkhot ka seng ki dang shong sajia ha byndi kiba kynthup ruh wat ïa ar ngut ki nongïalam na ka CEC. Hynrei ki dkhot jong kum kitei ki seng kim ju shah kem ha ki bor Pulit kaba pyni ba lehse ïoh don kaei kaei (nexus) sha lyndet,” la kynthoh ka KSU.“Kyntang ïa wai ka KSU ka maham biang ba ym bit ban leh kino kino ki kam kiba ïa dei bad ka seng KSU kaba mynta bad mynshwa lane bad ki nongïalam ba mynta bad mynshwa khlem da ïoh jingbit na ka CEC jong ka KSU,” la ong u kyrwoh.",MANA KA KSU ÏA KINO KINO BA PYNDONKAM BAKLA ÏA KA KYRTENG JONG KA SENG,https://batesitv.com/mana-ka-ksu-ia-kino-kino-ba-pyndonkam-bakla-ia-ka-kyrteng-jong-ka-seng/
": Ka Press Information Bureau, Ministry of Information & Broadcasting, ka sorkar Pdeng, Shillong ka la pynlong ïa ka Vartalap, ka Media Workshop ha kaba ïa kane la pynlong hapoh ka jingïatreilang bad ka tnat Meghalaya Police halor ki 3 tylli ki Criminal Laws ‘Bharatiya Nyaya Sanhita’ (BNS), ‘Bharatiya Nagarik Suraksha Sanhita’ (BNSS) bad ka ‘Bharatiya Sakshya Adhiniyam’ (BSA) jong u snem 2023 ha Shillong. La ong ba kine ki aiñ kin sdang ban treikam naduh ka 1 tarik jong u bnai Naitung mynta u snem.Ha ka jingkren u Deputy Inspector General of Police (Eastern Range) Davis NR Marak ula ong ba kine ki aiñ la pynwandur bad la pyntreikam da ka sorkar hadien ba la khmih bniah bha bad ki aiñ runar kiba don mynta ha kaba kane kan nang pynkhlaiñ shuh shuh ïa ki aiñ ba la don lypa.U la ong ba kine ki aiñ ba thymmai kin long ka jingïarap ha kaba ïadei bad ka criminal justice system jong ka ri. U la ong ba kine ki aiñ ba thymmai kin ïarap ruh ïa ki nongshong shnong ha kiba bun ki liang. U la ong ba ka Bharatiya Nyaya Sanhita (BNS), ka pynleit jingmut halor ka Nyaya ne ka hok bad dei halor kane ba ka jingpynkylla ïa ka kyrteng ka thew sha ka jingpynshitom kaba long hapoh ka IPC ne ka Nyaya ha ka BNS.U DIG u la ong ba ïa kine ki aiñ la shim lyngba ka Bharatiya Nagarik Suraksha Sanita 2023 ne ka BNSS kaba la bujli ïa ka CrPC.Haba batai shaphang ka Bharatiya Sakshya Adhiniyam, u Marak u la ong ba ka Indian Evidence Act la pyntreikam naduh u snem 1872 bad la pyndonkam da ki katto katne ki jingpynkylla hynrei ïa ka lEA kam shym la kren halor kane ha ki snem ba la dep. Kane ka aiñ kaba thymmai ka Bharatiya Sakshya Adhiniyam, 2023 ne ka BSA ka ai ka lad ban pyni ïa ki sakhi bad kiwei pat ki jingdonkam.Ha kane ka jingïasyllok la pynïaid da u Ratul Barua, u News Editor barim ka Meghalaya Guardian and Communication Manager jong ka tnat Forest ka Assam. La donlang ka kong Patricia Mukhim, Editor ka The Shillong Times, Vivek Syiem, IPS, Assistant Inspector General of Police, Shillong, Khalid Khan, Additional Advocate General, Meghalaya, R L Blah, bad Anita Nongkhlaw.",PYNSHAI KA PIB ÏA KI NONGTHOH KHUBOR SHAPHANG KI LAI TYLLI KI AIÑ KAM BYMMAN BA THYMMAI,https://batesitv.com/pynshai-ka-pib-ia-ki-nongthoh-khubor-shaphang-ki-lai-tylli-ki-ain-kam-bymman-ba-thymmai/
": Ka Education Cell jong ka Khasi Students’ Union (KSU) ha ka sngi Baar ka la phah ïa ka shithi sha ka Myntri ka Koit ka Khiah ka Sorkar Jylla ka Dr. Ampareen Mazel Lyngdoh halor ki mat kiba ïadei bad ka bhah pule doktor MBBS kaba ju mang da ka Sorkar Jylla na ka bynta ki samla pule manla u snem.Ha ka shithi ka seng ka la pan jingshai na ka tnat ka Koit ka Khiah ïa ka jingdon ki Seats jong ki samla pule doktor ba ju phah da ka Sorkar Jylla sha ki jaka pule bapher bapher kylleng ka Ri India.Na ki daw ba ju sakhi ha ki snem ba ladep, ka KSU ka la kyntu ïa ka tnat ka Koit ka Khiah ba lada jia ba ki samla kiba dei ki Khasi ne Garo, lada ki ïoh ban rung lane ki kynjoh ban poi sha ka Open Category, kum ïa kita dei ban pynrung beit sha ka Open Category, khnang ba kiwei ki samla na ki Reserved Categories ruh kin ïoh bynta lang ban rung ha ki Categories ba la bhah kyrpang ïa ki, la ong ka seng ha ka dorkhas ba la soi da u Education Secretary u samla Pynkmenlang Sanmiet.Ka Seng, ka la ai jingmut ruh ïa ka tnat ka Koit ka Khiah, ba lada don ki samla hadien ba ki la pas ïa ka NEET exams, lada ki poi sha ka kyrdan ban ïoh rung sha ka All India Quota, kum ïa kita ruh dei ban ailad khnang ba kin don shuh shuh ki samla na ka jylla ki ban ïohlad ban leit pyntbit ha ka kam doktor.Ka seng ka la ban jur ïa ka Sorkar ba ka jingpynbeit ïa kane ka bhah ban ïoh leit pule Doktor ka dei ban long kaba shai, kaba khuid, ba suba, bym don jingleh shiliang ne shah liang bad ym dei ban buhrieh ïa ki jingshisha, hynrei dei ban long haba shit haba shai kaban pynhun lang ïa baroh.Ka Seng, ka wer bad ka kyrpad ïa ki shnong ki thaw, ki Hima ha kylleng ka Bri u Hynñiewtrep ban ym ai kot pynshisha lane Residential Certificate ïa ki bym dei ki paradoh parasnam, namar kane ka ktah ïa ka bhah leit pule ba la mang kyrpang ïa ki samla trai ri jong ka Bri u Hynñiewtrep.Kum kane ka jingjia, ka la jia teng ha u snem ba ladep, ha kaba ka seng ka hap ban ieng pyrshah bad dawa pynduh bad weng syndon ïa uwei u bar jylla uba kam ba u dei u trai tri.“Na ka bynta ka bha ka miat bad ka jingmyntoi ki samla ka ri, ka seng lyngba une u kyrwoh ka kyrmen skhem ba ka jingpynbeit ban phah leit pule doktor ïa ki samla ka r,i kan long kaba ïaid beit ïaid ryntih ha baroh ki liang bad kan nym don ka jingbuhrieh la ka long ha kano kano ka liang, ong ka dorkhas.Ka Seng ka kyntu ïa ka Sorkar ba kam dei ban pdiang kulmar ïa ki kot ki sla jong ki bar jylla kiba mlien ban ïalam bakla bad ruh kiba kam ba ki dei ki nongshong shnong jong kane ka jylla tang ban ïoh bynta ha ka bhah leit pule doktor kaba dei hok tang ïa ki samla pule trai ri.",PAN JINGKHEIÑ KA KSU NA KA MYNTRI SORKAR ÏA KA JINGDON KI SEAT PULE DOKTOR SHABAR KA JYLLA,https://batesitv.com/pan-jingkhein-ka-ksu-na-ka-myntri-sorkar-ia-ka-jingdon-ki-seat-pule-doktor-shabar-ka-jylla/
": Ar tylli ki kali rit kiba dei ruh ki kali shimet bad kawei ka kali Bolero Camper kiba ju pyndonkam da ki nongtrei jong ka Joint Stock Industrial Association Vozrozhdenie (JSIAV) kaba dei ka kompeni kaba dang pyntrei ïa ka surok Nongstoiñ-Wahkaji ki la ïingkhong na ka jingshah wiang ding ha ka step sngi Palei ha ka jaka sah jong ki nongtrei jong ka Kompeni kaba don ha ka shnong Ladweitang, Nongstoiñ, West Khasi Hills Distirct.Katkum ka jingïathuh jong u Manager ka JSIAV, la ong ba kane ka la jia ha ka por kumba 4:00 baje mynstep ha kaba ki nongtrei ki shu ïohsngew tang ïa ka jingpah jong ki kali kiba la shah wiang ding bad u la ïathuh ruh ba ki la don ki nongtrei kiba la pyntip mar mar ïa u sa kawei ka kali puhshilum kaba don ha ka surok Nongstoiñ-Mawkyrwat hajan ka jingkieng Kynroh ka la shah wiang ding.U Manager u la ïathuh ruh ba ka jingjulor jong ki kali ha kane ka jingshah wiangding ka la kot palat klur tyngka bad na ka liang jong ka kompeni ka ladep ujor da ka ejahar ha Nongstoiñ Police Station.",SHAH WIANG DING KI KALI KA KOMPENI KABA SHNA ÏA KA SUROK NONGSTOIÑ-WAHKAJI,https://batesitv.com/shah-wiang-ding-ki-kali-ka-kompeni-kaba-shna-ia-ka-surok-nongstoin-wahkaji/
"U MDC ka BJP na Tura Constitunecy u Bernard N. Marak ha ka sngi Palei ula ujor sha u Symbud Myntri Rangbah ka Jylla u Bah Prestone Tynsong uba peit ïa ka tnat District Council Affairs (DCA) da kaba kynnoh ba ki Municipal ki la pynkheiñ ïa ki kyndon jong ka Fifteen Finance Commission.Ha ka ujor u Marak u la ong, “ki Municipal ki la pynkheiñ ïa ki kyndon jong ka Fifteen Finance Commission bad ïa ka rai jong ka (Fifteen Finance Commission) Co-ordination Committee ba la pynkha ha ka 2 tarik, Rymphang, 2024 kaba la rai ba u CEM un khot ïa ka jingïalang ban ïathir bniah halor ki Plan/Project, ki jingtyrwa bad ki kam ban pyntyllun shakhmat ha kaba pyntreikam ïa ka Fifteen Finance. Ki Chief Executive Officer (CEO) jong ki Municipal kim shym la wan mih sha ka jingïalang kaba la buh ban long ha ka 27 tarik Jylliew, ha kamra jong u CEM, ïa kaba lah ban ñiew kum ka jingbym burom ïa ka ophis jong u CEM bad ki bor ba dei peit jong ka GHADC. La i kumba ki Municipal ki klet noh ba ki treikam hapoh ki jaka kiba hap hapoh ka Sixth Scheduled.“Ki kyndon jong ka Finance Commission bad ki rai jong ka Co-ordination Committee la pynkheiñ bad ym ñiewkor satia da ki Municipal. Ka rai kaba la shim ha ka jingïalang kaba la long ha ka 2 tarik, Rymphang, 2024 bad ha ka 8 tarik, Jymmang, 2024  ha kaba ïadei bad ki kam pisa jong ka Fifteen Finance Commission la pynkheiñ da ki Municipal namarba ki la phah ïa ki jingtyrwa bad pyntreikam katto katne ka pisa khlem ka jingtip jong ka GHADC kiba long pyrshah ïa ki kyndon.  Ka Co-ordination Committee ka la rai ba ki katto katne ki kyndon ha kaba ïadei bad ka jingpyntreikam ïa ka pisa bad mardor ïa ka shithi la phah da u Director ka tnat Urban Affairs hynrei haba tohkit na ka GHADC, ym don wat uwei ruh uba tip shaphang ka pisa kaba ladep ban pyntreikam da ka Municipal,” la kynnoh u Marak.“Ka jubab RTI ka la pynpaw ba ïa ki projek ladep ban pyntreikam khlem ka jingtip jong ka GHADC bad haba ïa ki jingshisha la phah sha ka GHADC, u CEM jong ka GHADC u la khot ïa ki CEO jong baroh ki Municipal kiba pyntreikam ïa ka pisa hapoh ka Fifteen Finance Commission na ka bynta ki Urban Local Bodies ban wan sha ka jingïalang kaba la long ha ka 27 tarik mynta u bnai, hynrei ym don satia uwei ruh uba wan mih. Kane ka long ka jingbym burom ïa ka shuki jong u CEM,” la ong shuh shuh u Marak.U la ïathuh ba ha ka 8 tarik, Jymmang, 2024 la rai ba ki Urban Local Bodies (ULB) kin pynlong ïa ki jingïalang bad ki nongmihkhmat na ki ADC hapoh ki jaka sor bad ha kyrdan jong u CEM/Dy. CEM. U CEM u la shimkhia ban khot ïa ka jingïalang ban ai ïa ki jingtip kiba bniah halor ki Plan/Project, ki jingtyrwa bad ki jingpyntyllun shakhmat ïa ki kam katkum ki kyndon hynrei ki CEO ki la kiar ban wan sha ka jingïalang.Shuh shuh u la ïathuh ba la rai da ka Co-ordination Committee ba ka tnat Urban Affairs bad ki MDC jong ki jaka sor kin pynkhreh ïa ki kam katkum ba la bthah.  “Ym don kawei ruh ka ban bud da ka Municipal kaba la pyntreikam ïa ka Fifteen Finance ha ka jaka jong ka tnat Urban Affair.  Ki Municipal ki ladep phah ïa ka jingtyrwa khlem ka jingïasyllok bad ki MDC jong ki jaka sor bad shwa ban ïasyllok bad ka GHADC. Ïa ka jingtyrwa la leh da ki Municipal Board kiba namar ka Schedule Area.  Katto katne ki projek ki dei kiba shu ïasyriem dur katba kiwei pat ki dei kiba palat na kaba la mang.  Ki paidbah ha ki jaka sor kin ym ïoh jingmyntoi na kane,” u la ong.“Namarkata, nga la thoh ïa ka shithi khyndiat sngi mynshwa sha u Director (Boro) bad ïa ka kopi la phah ruh sha phi lyngba ka email hynrei haduh mynta ym pat ïoh jubab satia,” la ong u Bernard.“Nga kyrpad ïa phi ban shimkhia halor kane ka kam da kaba pyndam noh mardor ïa ki jingtyrwa ba la phah da ki Municipal Board ba khlem ka jingïasyllok bad ki MDC na ki jaka sor bad ka GHADC bad ban pynsangeh lut ïa baroh ki jingsiew pisa ïa mynta tad haduh ban da ïa pynbeit,” la kyrpad u MDC ka Tura ïa u Myntri ka tnat DCA.",KYNNOH U MDC KA TURA BA PYNKHEIÑ KI MUNICIPAL ÏA KI KYNDON KA 15TH FINANCE COMMISSION,https://batesitv.com/kynnoh-u-mdc-ka-tura-ba-pynkhein-ki-municipal-ia-ki-kyndon-ka-15th-finance-commission/
": Ki Pulit ka Anti infiltration Directorate ba la lamkhmat da u Incharge Bah Olde Syiemlieh ryngkat ka jingsynran lang jong ki nongtrei na ka tnat Labour ka Sorkar Jylla ha ka sngi thohdieng ki la hiar sha ka thaiñ Sohra ban jurip ia ki jaka ba don ki nongbylla bar jylla kum ha ki Institute, ki Hotel, ki Guest House, ki Resturant bad kiwei kiwei.Ka jinghiar tohkit da ki Pulit jong ka Anti infiltration Directorate ka long kum shi bynta ban pyntikna ba ki briew kiba nabar ka jylla kiba wan trei bylla hapoh ka jylla Meghalaya la ki dei neem ki nong India bad ki dei neem kiba ladep ban leh ia ka Registration hapoh ka ophis jong ka tnat Labour.Ha ka jingiakren bad ki lad pathai khubor hadien ka jingjurip, u Inspector of Labour Bah Medonsamlem Dkhar u la ong ba ka jingjurip ia ki kot ki sla jong ki nongbylla bar jylla ka long ban pyntikna ba kino kino kiba wan trei bylla sngi sha ka jylla Meghalaya ki dei ban don ia ka Labour Registration bad ruh ban peit na bynta kito kiba ladep ban Register la ki pynthymmai neem ia ka Registration jong ki hadien ba lah kut ka por.Kumba ka long mynta, ha ka jinghiar jurip ki Pulit bad ka tnat Labour ki la lap ba bun na ki trai shnong kiba aikam ia ki nongbylla bar jylla ki dei kiba biang lut ki kot ki sla.",SA HA SOHRA KHYNRA NONGBYLLA BAR JYLLA KI PULIT KA ANTI-INFILTRATION DIRECTORATE,https://batesitv.com/sa-ha-sohra-khynra-nongbylla-bar-jylla-ki-pulit-ka-anti-infiltration-directorate/
": Ka seng kieng atiar Hynñiewtrep National Liberation Council (HNLC) ba la shah kheiñ be-aiñ ha ka Sorkar ha ka sngi Thohdieng ka la takraiñ ïa ka tnat Pulit jong ka jylla kaba la khot hajir ïa ki nongïalam sengbhalang ban tohkit halor kaba jingdon jingïadei bad ka seng.Ha u kyrwoh ba la phah sha ki lad pathai khubor u General Secretary cum Publicity Secretary ka HNLC Bah Saiñkupar Nongtraw u la ong, “haba u Champion Sangma, u DSP barim bad katto katne ki Pulit ki la phet noh na ka kam Pulit bad leit pynïasoh bad ka GNLA, ngi shem ba ka Sorkar lymne ka tnat Pulit kin khot hajir ïa ki Ophisar Pulit.  Hato ka long mo kaba dei ïa ka tnat Pulit ban shu khot hajir ïa u President jong kano kano ka seng haba katto katne ki dkhot jong ki kynhun sengbhalang ki leit ban pynïasoh bad ka HNLC da la ka jong ka mon?U la kam ruh da kaba ong, “haoid, ki lah ban don ki dkhot ha ki sengbhalang, kiba don jingïadei bad ngi, hynrei kata kam mut pat ba baroh kawei ka seng, u President lane u General Secretary kin ïadon bynta lang.  Ma ngi, kum ka kynhun, ngin ym len lada uno uno u dei u dkhot bapura, la ki dei na ki sengbhalang lane ki dei ki riewshimet.”“Kum ka nuksa, u Tarsan Lymba um dei uba don bynta ban pynthei ïa ki bom IED, hynrei ka Sorkar ka kem ïa u khlem kino kino ki sakhi satar.  Haba ki Pulit ki kem jubor khlem ki sakhi sabut, ka lah ban ktah ïa ka bor pyrkhat pyrdaiñ bad ka jingshah ktah kaba slem ha uta u briew,” u la ong.Shuh shuh, u nongïalam ka HNLC u la ong ba ki don ki khep haba ki Pulit ki kem ïa uba shu suba ba u dei u dkhot ka HNLC,  u don u pud ba lam sha ka jingïap jong ka kurim jong na ka daw ka heart attack bad uta u briew u mad ïa ka jingbym biang shuh ka bor pyrkhat pyrdaiñ.“Kaei kaba jia, haba ki Pulit ki kem bad kynnoh bymhok ïa u nongbsa ïa ka ing ka sem? Katba ka HNLC ka lah ban pynphai kylliang da kaba shu rahbor ne da kaba shu pynïap ïa kiba suba ba ki dei ki nongsyntiat ki Pulit, ma ngi, kum ka seng, ngi kiar na kita ki kam khlem da ïoh ïa ki sakhi sabut kiba biang,” u la bynrap.U Bah Nongtraw u la ong, ha ka jaka ban shimkhia ïa ka jingjyllei jong u drok, ka tnat Pulit bad ka Sorkar i kumba ki pynsyrwa kai da kaba kynnoh bad kem ïa ki samla.  Ka jingjyllei jong u drok ha ka imlang sahlang jong ngi, i kumba ka dei shi bynta ka skhim kam bymman jong ka sorkar.  U drok u pynjot ïa uba dih shimet bad ïa ka imlang ka sahlang, namarba u pynjot ïa ka imlang sahlang jong ngi. Ka paw kumba ka Sorkar ka kham sngewdei ban bret ïa ka pisa ha ki jingeh ban ïa kaba weng ïa ki jingeh, ka imlang sahlang jong ngi ka la shu shah ieh na kaba kynthih na kawei ka ding sha kawei pat.U la kynnoh shuh shuh, “ka jingkhynra ba dang shen jong ka HYC, ha kaba u samla la phla ba u la pyndonkam ïa u drok ba la ïoh na uwei u Pulit ka kynhun SWAT, ka pynpaw shynna ïa ki tynrai ba la khaii ïa u drok. Ka pynpaw ruh ba ka jingshalan beaiñ ïa u dewiong ba donkti da ki Ophisar heh kyrdan ka Sorkar, bad u Myntri Rangbah, u Myntri ka tnat Kam Pohing ki dei ki nongkhaii drok bad ki Kingpin.”",TAKRAIÑ KA HNLC ÏA KA TNAT PULIT HADIEN BA SHAH KHOT HAJIR U PRESIDENT KA HNYF,https://batesitv.com/takrain-ka-hnlc-ia-ka-tnat-pulit-hadien-ba-shah-khot-hajir-u-president-ka-hnyf/
"Ka  Meghalaya State Olympic Association (MSOA) ha ka kynti ka la pynkhreh ban pynlong biang sa ia ka 3rd Sohra Half Marathon kaba 21 kilomitar ha ka 14 tarik, Nailur, 2024.“Kane ka Half Marathon ka long ha ki lai bynta na ka bynta ban kyntiew ia ki kam shangkai pyrthei, ban khring ia ka jingmut jingpyrkhat jong kiba bun bad ka jingiakob mareh ka dei kaba la mynjur bad ai laisen da ka Athletic Federation of India (AAI),” la iathuh u Working President jong ka MSOA Bah John Kharshiiing ha ka jingiakren bad ki lad pathai khubor.U la pynshai ruh sha ki paidbah, khamtam sha ki kmie ki kpa, ba la phia ia ka rta na ka bynta ki nongiashim bynta ha ka jingiakob mareh, kata, kiba 16 snem, 17 snem shaneng katba kiba dangrit ka rta kim lah ban shim bynta ha ka ki jingiakob mareh.U la iathuh ba kin bun bha ki nongiashim bynta ki ban sa wan nabar ka ri India mynta ka kynti.“Ka jingangnud jong ngi ka long ba kane ka marathon kan long kum ka Boston Marathon, kaba khring da ki phew hajar kiba ia shim bynta na kylleng ka pyrthei,” ong u Bah Kharshiing.U la pynpaw ruh ba ka MSOA ka la ai jingkyrshan ia kiba leit ialehkai shabar lyngba ka “Yes Meghalaya Program”.U General Secretary jong ka MSOA Bah Finely Pariat, u la iathuh ba ka Sorkar Jylla ka la mynjur ia ka mang tyngka ha ka iakob mareh kaba 5k, 10k bad ia ka 21k bad la kyntiew ruh ia ka khusnam da ka song pisa na ka 1 lak sha ka 2 lak tyngka.Ka jingiakob mareh kan don ha ka kyrdan bapher bapher bad kum ka dak jingpynshlur ia kiba 60 snem kiba pyndep ia ka jingiamareh kaba 21k jong kiba 50 snem shaneng yn ai da ka khusnam song pisa, ym donkam ban jop, hynrei sha kiba pyndep ia ka jingiamareh kaba 21k.Ia ki khusnam da ka song pisa la kyntiew pynheh lut ha ki kyrdan mareh ki bapher bapher, u la ong.Ha ka 14 tarik, Nailur, 2024 yn sa khang ia ka surok ha ka por ba pynlong ia ka jingiakob mareh ha Sohra.","SA KA 3RD SOHRA HALF MARATHON YN PYNLONG KA MSOA HA KA 14 TARIK NAILUR, 2024",https://batesitv.com/sa-ka-3rd-sohra-half-marathon-yn-pynlong-ka-msoa-ha-ka-14-tarik-nailur-2024/
"Ka Meghalaya State Olympic Association (MSOA) ka la pyntip ba ka jingpynkhreh ia ka 6th Meghalaya Games ka ban pynlong ha West Jaintia Hills District ka la iaid shaid shaid shakhmat.“Lai sien ngi ladep wan sha Jaintia Hills ban jurip ia ka jaka. Kaba nyngkong ngi la iakynduh ia ki District Sports Officer bad ngi la khmiih ban peit ia ka jingpynkhreh ban pynlong ia ka Meghalaya Games kaba hynriew,” la ong u Working President ka MSOA Bah John F. Kharshiing.“Ngi sngewkmen hadien ba ngi ladep leit ar sien na ka liang ka ophis MSOA ngi la iakynduh ia ki DSO bad ngi la iasyllok bad ka West Jaintia Hills District Sports Association, ryngkat bad ki 25 tylli ki Association ha kaba ngi la jurip bad ngi sngewkmen ban lap ba ha West Jaintia Hills District ki don bun ki Hall kiba lah ban pynlong ia ki jingiakob ialehkai bapher bapher. Ka kabu ka long ba kine ki Hall ki iajan kawei ia kawei bad kabym da donkam eh ban ia iaid jngai, naba ka jngai eh ka dei 1 kilomitar tam,” la iathuh u Bah Kharshiing.“Ngi khmih lynti ba kin don 25 tylli ki jait jingialehkai (Discipline) ha kane ka Meghalaya Games kaba mynta,”u la ong.Kum ban shu pyntip hangne, ia ka 6th Meghalaya Games yn sa pynlong ha u snem 2025.Ha kaba iadei bad ka jinglut jingsep ka MSOA ka khmih lynti ba kan kham duna ia kaei kaba la pynlut ha Tura kaba la kot T. 23 klur.U General Secretary ka MSOA Bah Finely Pariat u la pynpaw ba dei ban kynmaw ba kane ka dang dei tang ka jingialehkai jong ki District bad ba ym dei ban khmihlynti than ba kiei kiei kin long kiba biang pura.",PYNKHREH KA MSOA BAN PYNLONG ÏA KA 6TH MEGHALAYA GAMES HA WEST JAIÑTIA HILLS,https://batesitv.com/pynkhreh-ka-msoa-ban-pynlong-ia-ka-6th-meghalaya-games-ha-west-jaintia-hills/
"U Deputy Commissioner, ka West Jaiñtia Hills District ula pynbna paidbah ba ka 2 tarik jong u bnai Naitung, 2024 kan dei ka sngi shuti ha baroh kawei ka District kum shi bynta na ka lehñiam Behdieñkhlam jong ka Seiñ Raij Jowai.Kumta la bthah baroh ki jaka treikam sorkar, ki Revenue, ki Magisterial Court bad kumjuh ruh ki jaka pule puthi kiba don hapoh u pud u sam jong ka West Jaiñtia Hills District kin khang khyrdep ha kane ka sngi.",PYNBNA U DC ÏA KA SHUTI BEHDIEÑKHLAM HA WJH,https://batesitv.com/pynbna-u-dc-ia-ka-shuti-behdienkhlam-ha-wjh/
"Over 425 nursing personnel and faculty members from across Meghalaya participated in a two-day intensive workshop on OT Nursing, organized by NEIGRIHMS’ Continuing Nursing Education (CNE) Cell from 27– 28June 2024.The workshop kicked off with a message from Director I/C, Dean & HOD Obstetric & Gynae Prof. Dr. A. Santa Singh. He highlighted the critical role nurses play in the often tense and fast-paced environment of the operating theatre. “Nurses are vital members of a multidisciplinary team working with cutting-edge technology,” Dr. Singh stressed. “Staying updated and making quick decisions are crucial in this setting. Proper shift handovers and meticulous instrument counts before and after surgery are essential to prevent errors.”Dr. C. Daniala, Medical Superintendent, delved into the complexities of advanced surgical techniques. He discussed the use of endoscopic, laparoscopic, and radiological procedures involving C-arm machines, which emit radiation. Dr. Daniala emphasized the importance of safety protocols to protect the health of staff working in operating theatres.The workshop also featured a keynote address by Dr. V. Connerstone Wann. Dr. Wann emphasized the specialized nature of OT nursing. “Nurses working in the OT require specific training to assist surgeons effectively in their respective specialties,” he explained. “Rotation to other wards may not be feasible due to the advanced skills needed.”A major highlight of the event was the launch of the “OT Nursing Procedure Manual.” This comprehensive manual, spearheaded by the CNE Cell under the supervision of Chief Nursing Officer Smt. R. Khonglah, is a collaborative effort by experienced OT nurses, infection control nurses, and the CNE Cell itself. Led by Smt. Irene A. Nongtraw (Nursing Superintendent OT cum CNE Cell Chief Co-ordinator & Chief Editor) and Smt. Greenita Syiemlieh (Asst CNE Co-ordinator & Editor), the manual was validated by heads of all surgical disciplines and is grounded in evidence-based research.The workshop provided participants with in-depth knowledge of essential OT practices. Interactive hands-on activities on both days further enhanced their learning, focusing on nurses’ responsibility to create a safe, patient-cantered surgical environment.This workshop at NEIGRIHMS serves as a testament to the ongoing commitment to excellence in nursing care. By equipping nurses with the latest knowledge and skills, the CNE Cell is empowering them to deliver the best possible care to patients undergoing surgery.",NEIGRIHMS HOSTS SUCCESSFUL STATE-LEVEL OT NURISNG WORKSHOP,https://batesitv.com/neigrihms-hosts-successful-state-level-ot-nurisng-workshop/
": Ka Khasi Students Union (KSU) East Jaiñtia Hills District Unit ha ka sngi baar ka la aiti da ka dorkhas ha u Deputy Commissioner jong ka East Jaiñtia Hills District ban pyrshah ia ka jingioh No Objection Certificate (NoC) da ki katto katne ki briew ban shna pynbha ia ka jaka mane blei ha ka jaka Sorkar.Kane ka jaka ba la thmu ban tei ia ka jaka mane blei ka don hapoh u pud u sam jong ka District Court, Khliehriat bad ha syndah ka ophis Deputy Commissioner.Ia ka dorkhas la aiti da ka seng ha u Deputy Commissioner hapoh ka jingialam jong u General Secretary u Bah Kwilnis Suciang.Ha u kyrwoh ba la phah sha ki lad pathai khubor, ka seng ka la iathuh ba ha ki snem ba ladep ka dei tang ka jaka mane blei ki nongtrei surok kaba tang shipor hynrei hadien ba kine ki nongtrei surok ki la leit phai noh kane ka jaka mane blei ka la iai bteng da ki katto katne ki bar jylla ki la tei beaiñ ia ka jaka mane blei.La pynpra noh ia kane ka jaka mane blei ha ki snem ba ladep namarba ym shym shym la ioh jingbit na ki bor sorkar.Ka Seng ka la iathuh ba haduh mynta ka dang don ka jingker sawdong da ki tin ia ia ka jaka mane blei bad la ioh jingtip ruh ba mynta ki bar jylla ki la ioh jingbit kumba 500 sq feet bad ki dang pan sa 250 sq feet ban shna sa ia ka jaka leit bar.Kum ban shu pynkynmaw ba ia kane ka jingtei jaka mane blei ha ki jaka sorkar ka Sorkar Jylla ka la pynmih da ka Office Memorandum (OM) ha u snem 2010 katkum ka Special Leave Appeal (Civil) no 8516 of 2006 ba la rai da ka Supreme Court. Lyngba kane ka Sorkar ka la shna ia ka polisi ba ia ki jaka mane blei lah ban shim wai ha kaba yn hap ban siew shisien siew 25 percent katkum ka dor iew jong ka khyndew lane 494 tyngka shi square feet kaba yn bthah bad ban pynbeit da ka tnat Revenue jong ka Sorkar Jylla.Hynrei katkum ka Office Memorandum la thoh shai ruh ba ia ka polisi kan treikam tang haduh u snem 2006 kaba mut ia ki jingtei ba palat une u snem la dei lupa kiba la long beaiñ katkum ka para 5.“Ka jingdon lypa ka jaka mane blei mynta da ki snem ka la pynkheiñ lypa ia ka ain namar ka jingdon jong ka dei ka bym ioh jingbit bad kaba la pynkheiñ ia ka Meghalaya Public Premises Unauthorised Occupation Act 1980,” la ong ka KSU.Ka seng ka la banjur ia u Deputy Commissioner ka la ban jur ba ia ki jaka Sorkar hi ym dei ban ai jaka ban tei ia kino kino ki kynhun niam halor ka nongrim ba ka lah ban wanrah ia ka jingñiew shiliang bad ka jingbym sngewthuh jingmut.Ka seng ka maham ba lada ia kane ka jingtei ia ka jaka mane blei ka iaid shakhmat ka seng kan sa khot ia kiwei pat ki riewshimet ne ki kynhun ba kin pan noh ia ki jaka kiba dei jong ka Sorkar bad ban tei ia la ki jong ki iing ne ki jaka mane jong ki hapoh East Jaintia Hills District.Na ka liang jong u Deputy Commisisoner u la mynjur ban pynsangeh shwa ia kane ka jingthmu bad ban dang wad kham bniah halor kane ka kam na ka Sorkar.Ka Seng ka la maham ba daleilei ym bit ban ai jingbit ban tei ia ki jaka man blei ha ki jaka Sorkar kiba dei ki ‘Public Premises’ bad ka Seng kan iai buddien ruh halor kane.",PYRSHAH KA KSU BAN SHNA PYNBHA ÏA KA JAKA MANE BLEI HA JAKA SORKAR HA KHLIEHRIAT,https://batesitv.com/pyrshah-ka-ksu-ban-shna-pynbha-ia-ka-jaka-mane-blei-ha-jaka-sorkar-ha-khliehriat/
": Ki Pulit jong ka Nongstoiñ Police Station ha ka sngi Saitjaiñ jong ka taïew baladep ki la kem ïa u Albertstar Nongphud, 43 snem ka rta uba la phetrieh hadien ka jingthang ïa la ka jong ka ïing, ïa ki tiar ki tar, ki jaiñ ki nep bad wat ïa ki kot skul jong ki khun.Ia une u kpa runar ki Pulit ki la ïoh kem na Nongstoiñ.Ki Pulit ki la ïathuh ba une u briew u la leh ïa kane ka kam bymman ha ka 5 tarik mynta u bnai ha ka shnong Phudumbah Sepngi, West Khasi Hills.Ki la ïathuh ba ha ka por 1:00 baje mynstep, une u briew u la sei ïa ki tiar ki tar na ïing ba bret lut sha phyllaw ha kaba u la wiang ding ïa ki. Hadien kane u la thang sa ïa ka ïing kaba ma u bad ka kurim lem bad ki khun ki ïa shong ïa sah.Ki bahaïing hasem jong ka kurim, ki la mudui da ka ejahar ha ki Pulit bad ia kpa runar ki Pulit ki la tian bishar ha kashari kaba la ai jingbit ia ki Pulit ban set ïa u hapoh ka Judicial Custody na ka bynta ban ioh pynlong ia ka jingtohkit kaba bniah.",KEM KI PULIT ÏA U KPA UBA THANG ÏA KA ÏING BAD ÏA KI KOT SKUL JONG KI KHUN,https://batesitv.com/kem-ki-pulit-ia-u-kpa-uba-thang-ia-ka-iing-bad-ia-ki-kot-skul-jong-ki-khun/
"Ka Federation of Khasi Jaiñtia and Garo Peoples  (FKJGP) East Jaiñtia Hills ka la pynrem jur halor ka jingshah pyniap jong ki saw ngut ki briew ha kaba ia ka met ba la teh ia ki kti da u tyllai la lap ha lyndet jong ka iew Umpleng ha ka step sngi Saitjaiñ.Napdeng ki saw ngut, lai ngut kiba la shah pyniap ki dei kiba la ithuh kyrteng kum u Ravi Rai, 23 snem ka rta na ka shnong Elam, Mechipradesh, Nepal, u Rajesh Rai, 26 snem na ka shnong Dharan Sunsari, Koshi Anchal, Nepal bad u Nasar Kyndait, 33 snem na ka shnong Dkhiah East Pohshnong, East Jaiñtia Hills District.“Ngi pynrem jur halor ka jingshah pyniap dusmon jnog u Nasar Kyndait bad lai ngut ki bar jylla ha kine ki khyndiat sngi da ka jingleh riewkhlaw da ki katto katne ngut ki riewthrang snam bym lah ban ithuh,” ong u kyrwoh ba la phah da u President u Bah D. Sumer bad u General Secretary u Bah Emlang Sutnga.Kum ka seng kaba peit ia ka bha ka miat ka seng kam lah ban pdiang da leilei ruh ban pyniap bein kum ki mrad bad lada dei shisha ba ki jingkynnoh katkum ba iohi  ha ki lad pathai khubor ba ki saw ngut la suba ba ki lah ban dei ki nongdie drok lane ki nongdih drok ha ka jingsngew hi ba lada dei kumba kynnoh ruh ym dei ban leh riewkhlaw hynrei dei ban ai jingsneng da ka rukom kaba dei bad pyni ha ka rukom ba dei ban im, ong u kyrwoh.“Lada shem ba ki tuh ki thiem ruh dei ban ai sha ki bor jong ka aiñ hynrei ym ban shim ia ka ain ha kti lajong bad ban thaw ruh ki lad ki lynti ban kin wanphai biang sha ka imlang sahlang kaba bha,” ong u kyrwoh na ka Seng.Ka seng ka la dawa ia ki bor jong ka aiñ ba ki dei ban thwet tyngeh khnang ba kin ym lait suk na ki kynjri jong ka aiñ.",DAWA KA FKJGP BAN PYNSHITOM TYNGEH ÏA KIBA PYNÏAP ÏA KI SAWNGUT HA UMPLENG,https://batesitv.com/dawa-ka-fkjgp-ban-pynshitom-tyngeh-ia-kiba-pyniap-ia-ki-sawngut-ha-umpleng/
": Ar sngi hadien ba ka Khasi Student Union (KSU) ka la pynieng ïa ka khyrdop Inner Line Permit (ILP) ha surokbah NH-6 ha ka shnong 20 mer, Pahammawleiñ Ri-Bhoi District, ka khyrdop ka la shah pynpra noh ha ka step sngi Baar bad ki banner ruh ki la shah thang.Ka KSU ka la kynnoh ba ïa kane ka kam la leh da ki Pulit jong ka Ribhoi District.U General Secretary jong ka KSU u samla Donald V. Thabah ha u kyrwoh ba la phah sha ki lad pathai khubor u la ong katkum ka jingïoh jingtip jong ka seng na ki riewpaidbah, ki Pulit ki la kyndang da ka puhshilum ïa ka khyrdop ILP ba la pynieng da ka KSU ha ka por kumba 11:00-11:30 baje mynstep bad ynda ladep pynpra ïa ka khyrdop la thang lut ïa ki nadong shadong ïa ki tum ki tam.Ka KSU ka la pynïeng ïa khyrdop ILP ha ka sngi Saitjaiñ ba la lamkhmat da u President rangbah u samla Lambokstarwell Marngar President bad u General Secretary u samla Donald Thabah.  Ha kane ka sngi, ki dkhot ka seng ki la pynlong ruh ka jingtalasi naphang ïa ki kali jong ki riewpaidbah kiba wan na kiwei kiwei ki jylla kum ka jingpyntreikam ïa ka ILP halor ka jingleh kuman ka Sorkar Pdeng ban mynjur ïa ka ILP ha Meghalaya bad ka jingbym lah jong ka Sorkar Jylla ban pyntreikam ïa ka Meghalaya Residents Safety and Security Act (MRSSA) ban tehlakam ïa ka jingrung bad ka jingmih laitlan jong ki mynder.","KYNNOH KA KSU BA PYNPRA KI PULIT ÏA KA KHYRDOP ILP HA 20 MER, PAHAMMAWLEIÑ",https://batesitv.com/kynnoh-ka-ksu-ba-pynpra-ki-pulit-ia-ka-khyrdop-ilp-ha-20-mer-pahammawlein/
"Ki dkhot jong ka Khasi Students Union, (KSU) Shillong Mihngi Circle ha ka sngi Baar ki la pynlong ka jingkhynra Work Permit ïa ki bar jylla kiba trei ha JN Complex, Polo, Shillong.Ha ka jingkhynra ba la lamkhmat da u President ka KSU Shillong Mihngi Circle u samla Sonstar Nongkhlaw, la lap ba haduh 252 ngut ki nongbylla bar jylla kiba la wanrah da u Kontraktor ki dei ki bym don satia ïa ka Work Permit.Katba ki dkhot ka KSU ki dang talasi ïa ki kot ki sla jong ki nongbylla bar jylla, la wan poi kyndit u Magistrate ryngkat ki ophisar na ka tnat Labour bad ki Pulit na ka tnat Anti-Infiltration Directorare.  Katba u Kontraktor um shym la wan mih satia.Ha kane kajuh ka sngi, ka KSU Nongthymmai Circle ba la lamkhmat da u General Secretary u samla Ribansing Nongrum ka la pynlong ïa ka jingkhynra ïa ki nongbylla bar jylla kiba trei bylla ha ki bynta bapher bapher jong ka shnong Nongthymmai ha kaba la lap ba bun ki dei ki bym don satia ïa ka Work Permit.Ki don haduh 191 ngut ki nongbylla ïa kiba ka KSU ka la phah leit phai noh sha ka jaka ba ki wan hadien ba la lap ba kim don satia wat ïa ki kot ki sla kiba baing.Hadien ba la phah song ïa ki tiar ki tar, u Kontraktor u la pynbiang hi ïa ka Bos ban kit ïa kine ki nongbylla bar jylla ban leit buh shaduh ka shnong Khanapara kaba don markhap bad ka jylla Assam.Ym tang ha nongbah Shillong, ka KSU Mairang Circle ba la lamkhmat da u General Secretary u samla Robin Nongrem ka la pynlong ïa ka jingkhynra ïa ki nongbylla bar jylla ha kaba la lap ba ki don arngut ki bar jylla kiba kam ba ki trei ha Post Office hynrei kim shym la trei satia ha ka shnong Mairang hynrei ki trei shabar ka shnong Mairang katba ki shong wai ha Mairang.Ka Seng ka la maham ruh ïa ki trai iing ba ki dei ban beh ïing noh ïa kine ki bar jylla mar mar bad ruh ka seng ka la ai por tang shi sngi ïa kine ki bar jylla ba ki dei ban mih noh na Mairang khlem da pynslem.Ka seng kan bteng ban khynra na phang ïa ki bar jylla kiba wan shong thap ha Mairang bad ka la kyntu jur ïa ki nongïalam shnong ba kin peit ngor bad ba kim dei satia ban shu ailad ïa ki bar jylla ban shong thap khlem ki jingdonkam hapoh ka shnong.","252 NGUT KI NONGBYLLA BAT KA KSU ÏA KI BAR JYLLA KIBA TREI HA JN STADIUM, POLO",https://batesitv.com/252-ngut-ki-nongbylla-bat-ka-ksu-ia-ki-bar-jylla-kiba-trei-ha-jn-stadium-polo/
"U Myntri Rangbah ka Jylla u Conrad Kongkal Sangma ha ka sngi Balang ula iathuh ba ki Pulit ki la mudui da ka ejahar pyrshah ia ki briew kiba donkti ban khynra Work Permit naphang ia ki nongbylla bar jylla kiba trei bylla ha kylleng ka nongbah Shillong.Ha ka jingiakren bad ki lad pathai khubor, u Myntri Rangbah u la ong ba kino kino ki riewshimet lane ki kynhun bapher bapher kim lah satia ban pynlong ia ki jingkhynra nongbylla bar jylla bad kim lah ruh wat ban shim ia ka aiñ ha ka kti hynrei lada ki don eiei ki dei ban pyntip sha ki bor jong ka aiñ.“Lada ki lap eiei, ki dei ban pyntip sha ki bor jong ka aiñ ba kan leh la ka jong ka kamram,” u la ong.Kum ban shu pynkynmaw hangne, ki dkhot jong ka Khasi Students Union na ki shnat treikam bapher bapher ki la khynra naphang Work Permit na ki bar jylla kiba trei bylla ha ki bynta bapher bapher ka nongbah Shillong.Ha ka sngi Baar ki dkhot ka KSU ki la pynlong ka jingkhynra Work Permit ïa ki bar jylla kiba trei ha JN Complex, Polo, Shillong ha kaba ka la mih ruh ka jingkynnoh ba ki dkhot ka seng ki la ktah kti ia ki nongtrei.Ha ka jingkhynra ba la lamkhmat da u President ka KSU Shillong Mihngi Circle u samla Sonstar Nongkhlaw, la lap ba haduh 252 ngut ki nongbylla bar jylla kiba la wanrah da u Kontraktor ban trei ha JN Complex, Shillong ki dei ki bym don satia ïa ka Work Permit.Katba ki dkhot ka KSU ki dang talasi ïa ki kot ki sla jong ki nongbylla bar jylla, la wan poi kyndit u Magistrate ryngkat ki ophisar na ka tna  Labour bad ki Pulit na ka tnat Anti-Infiltration Directorare. Katba u Kontraktor um shym la wan mih satia.Ym tang ha Shillong, ka KSU ka la pynjur ruh ia ka jingkhynra Work Permit wat ha ki shnat treikam bapher bapher kiba don ha rilum Khasi bad Jaintia kaba dang bteng haduh mynta.Halor kane, ka Meghalaya Human Rights Commission (MHRC) ka la shim sou moto halor ka jingshah shoh jong ki nongbylla bar jylla kiba trei na ka bynta ka jingshna pynbha ïa ka J.N Complex, Shillong ha ka sngi Baar.Ka Commission ka la phah ruh da ka notis sha u Superintendent of Police ka East Khasi Hills District ba un ai jubab kaba bniah halor kane ka jingjia hapoh ar taiew.","SAW TYLLI KI EJAHAR MUDUI KI PULIT ÏA KIBA KHYNRA WORK PERMIT, ÏATHUH U CM",https://batesitv.com/saw-tylli-ki-ejahar-mudui-ki-pulit-ia-kiba-khynra-work-permit-iathuh-u-cm/
"Ka rynsan ban jied ia ki thei bhabriew ne ka Miss Meghalaya bad Miss Teen Meghalaya 2024 ka la khring ia kiba bun bah ki thei samla, ha kaba palat 40 ngut kila wan ban pyrshang ha ka rynsan ban jied ia kiba biang tam, kaba la long ha Hotel Vivanta Khyndailad ha ka 6 tarik Naitung, 2024.Ka lahduh jong ka Miss Meghalaya 2024 kan phong ia ka pansngiat ka Miss Universe Meghalaya bad kan ioh rung beit sak sha ka rynsan iakhun ka Miss Universe India 2024. Katba kaba wan baar bad balai kan mihkhmat ia ka jylla ha ka Miss Northeast 2024, kaban long ha sor Itanagar, Arunachal Pradesh.Ha kajuh ka por, ka lahduh jong ka nam Miss Teen Meghalaya 2024 kan ioh rung beit sha ka jingiakop jong ka Miss Teen Diva 2025, kaban long ha sor Jaipur, Rajasthan. Ka Miss Meghalaya Organisation (MMO) ka la pynthikna ba ki thei samla kiba jop, kin ioh ia ka rynsan kaba paka ban pyni shuh ia ka sap ka phong jongki ha ka rynsan jong ka ri bad ha ki kyrdan bapher bapher.Ka Miss Meghalaya ka dei ka rynsan kaba nyngkong ban plie lad ia ki thei samla ha kane ka jingiakop ban ioh iashim bynta ha ka Miss Universe India.Ka jingiakhun kaba kut jong ka Miss Meghalaya bad Miss Teen Meghalaya 2024 kan long ha LARITI Multipurpose Hall ha ka 3 tarik Nailar 2024.",PALAT 40 NGUT PYRSHANG KI THEI DAIT RIAM NA BYNTA KA MISS MEGHALAYA,https://batesitv.com/palat-40-ngut-pyrshang-ki-thei-dait-riam-na-bynta-ka-miss-meghalaya/
": Ka Kynhun Myntri jong ka Sorkar Jylla ha ka sngi Balang ka la mynjur ïa ka jingtyrwa ban pyntreikam ïa ka skhim jong ka Sorkar Pdeng na ka bynta ban ai jingkyrshan pisa ïa ki koidi ki baduk kiba shah set ha ki along bapher bapher ka jylla.U Myntri Rangbah ka Jylla u Conrad Kongkal Sangma u la ïathuh ba kane ka dei ka skhim jong ka Sorkar Pdeng bad ka Sorkar Jylla la shu pyntreikam ïa ka pisa bad ka jylla kam donkam eiei ban siew shi naïa ruh namarba ïa ka pisa la siew lut nadong shadong da ka Sorkar India.“Kane ka skhim ka thmu beit thik tang ïa ki koidi kiba wan na ki longiing kiba duk, kiba dang shah set along bad ki bym don pisa ban pan jamin khnang ba kin dup lait noh na ka jingshah set along ne ban ïakhun ïa ki mukotduma,” ula ong.“Ngi la pynkhreh ïa kane mynta la khyndiat bnai bad mynta ngi long kiba la khreh ban pyntreikam noh bad la mynjur ruh mynta ka sngi da ka kynhun myntri ban pyntreikam ïa kane ka skhim,” la ïathuh u Myntri Rangbah.",DA KA PISA KA SORKAR PDENG YN KYRSHAN ÏA KI KOIDI BADUK BAN ÏAKHUN MUKOTDUMA,https://batesitv.com/da-ka-pisa-ka-sorkar-pdeng-yn-kyrshan-ia-ki-koidi-baduk-ban-iakhun-mukotduma/
"Iwei i Mei ieid iba la tip kyrteng kum i Kong Phip Lyngdoh iba la 76 snem ka rta iba shong basah ha ka shnong Diwon ka shnong kaba don ha ka thaiñ Umden, Ribhoi District i la jah rngai khlem wan phai shuh sha la ing naduh ba i la mih na la ing ha ka por 10 baje mynstep jong ka 8 tarik Naitung, 2024.Watla ki bahaing hasem ki la pyrshang ban wad nadu ka sngi ba la i la jah hynrei kim shym la lap dien satia bad kumta ki la pyntip noh ka dorbar shnong halor kane ka jingjia.U Bah Sterling Khymdeit uba dei u Secretary jong ka shnong Diwon u la ïathuh ba tang shu ioh jingtip halor kane ka jingjia, baroh shisngi la pynlong ïa ka jingwad shnong bad haduh mynta ym pat lap dien satia ia ine i meiieid.U la ïathuh ruh ba ki bahaing hasem ha ka 10 tarik Naitung, 2024 ki dang iai bteng ban wad ia ine i meiieid bad ong ruh ba lada ym lap satia, kin sa leit ujor da ka ejahar sha ki bor PulitKa Khun kynthei jong i mei ieid kaba la tip kyrteng kum ka Kong Them Lyngdoh, ka la iathuh ba ha ka por ba i meiieid i la mih na la ing i sem da ka jaiñ kyrshah rong Blue bad i phong da ka sopti rong rong lieh.","JAH I MEIIEID PHIP LYNGDOH NA KA SHNONG DIWON, RIBHOI DISTRICT",https://batesitv.com/jah-i-meiieid-phip-lyngdoh-na-ka-shnong-diwon-ribhoi-district/
": Sa lai ngut ki Nurse na ka jylla Meghalaya ki la shah jied ban leit trei sha ka ri Japan hadien ba ki la pyndep ïa ka jingshah hikai pyntbit ïa ka ktien Japanese lyngba ka Chief Minister Global Program.U Myntri Rangbah ka Jylla u Conrad K Sangma u la pynbna ba kine ki lai ngut ki Nurse ki la poi sha ka ka ri Japan dang shen.Lyngba ka CM Global Program, ïa ki Nurse yn sa bynta ban phah trei ha ki hospital bapher bapher bad ki Care Home kiba don ha ka ri Japan.Haba pyntip ïa kane ha ka X, u Conrad u la ai khublei kyrpang ïa kine ki lai ngut ki Nurse.“Nga sngewkmen ban pyntip ba sa lai ngut ki Nurse na ka jylla Meghalaya, ka Shishalapyntngen Lartang, ka Luanda B. Sangma bad ka Baniewkor Mukhim ki la poi sha Japan lyngba ka Chief Minister Global Program,” la pyntip u Myntri Rangbah.Ka jingjied ïa ki Nurse ka long lyngba ka Overseas Nursing Job Fair kaba la long ha u snem baladep ha nongbah Shillong.Lyngba kane ka Job Fair arphew hynñiew ngut ki Nurse na kane ka jylla ki la shah jied ban sdang ïa ka jingïaid lynti sha Japan hadien ba ki la pyndep ïa ka jingshah hikai pyntbit ban nang bad ban kren ïa ka ktien Japanese.Kane ka jingplie lad jong ka Sorkar ïa ki samla ka long ban pynïoh ïa ki lad ïohkam ïohjam bad ban ïarap ba kin nang kham tbit shuh shuh ïa ka kam kaba ki la angnud ban trei.Kum shi bynta jong ka “Skills Meghalaya” scheme, ka Sorkar Meghalaya ka la bei pisa ruh T. 50,000 hajar na ka bynta kawei ka Nurse lyngba ka Meghalaya State Skill Development Society (MSSDS). Kane ka jingai jingkyrshan ka long ban ïarap shuh shuh sa haduh 300 ngut ki Nurse ha ki snem ki ban sa wan.Ïa ka jingai jinghikai la pynlong da ki 10 ngut ki nonghikai Japanese ha NAVIS.  Wat hapdeng ki jingshah tynjuh kiba bun ban nang ïa ka ktien kaba thymmai, ki samla kiba angnud ban trei ïa ka kam Nurse ki la ïohmad ïa kawei pat ka jingim kaba thymmai sha kawei pat ka ri.",SDANG KI 3 NGUT KI NURSE NA MEGHALAYA ÏA KA JINGIM BATHYMMAI HA KA RI JAPAN,https://batesitv.com/sdang-ki-3-ngut-ki-nurse-na-meghalaya-ia-ka-jingim-bathymmai-ha-ka-ri-japan/
"Ki bahaïing hasem ki la leit ban kam trai ïa ki lai tylli ki metïap napdeng ki saw ngut kiba la shah pynïap dusmon ha kaba ïa ki metïap la lap ha lyndet ka iew Umpleng, East Jaiñtia Hills District ha ka step sngi Saitjaiñ.Hadien ba la pyndep ïa ka postmortem ha Civil Hospital, Khliehriat, ki Pulit ki la aiti noh sha ki bahaïing hasem ban pyndep ïa ka jinglehniam bakhatduh hadien ba ki la leit kam trai ïa ka met jong u Ravi Rai, 23 snem ka rta na ka shnong Elam, Mechipradesh, Nepal, u Rajesh Rai 26 snem na ka shnong Dharan Sunsari, Koshi Anchal, Nepal bad ïa ka met jong u Nasar Kyndait, 33 snem ka rta na shnong Dkhiah East Pohshnong, East Jaiñtia Hills District.Katba sa ïa ka met jong uwei ym pat shym la don satia ban kam trai haduh mynta.Halor kane ka jingshah pynïap dusmon jong kine ki saw ngut ki Pulit jong ka East Jaiñtia Hills District ki la register case ha Khliehriat Police Station bad ka jingtohkit halor kane ka dang ïaid shakhmat.Kum ban shu pyntip, ki Pulit jong  ka East Jaiñtia Hills District ha ka sngi Saitjaiñ ki la leit ban shimti ïa ki saw tylli ki met ïap kiba la shah pynïap dusmon bad ïa ki met jong ki la lap ha lyndet jong ka iew ha ka shnong Umpleng.Ïa ki metïap jong ki saw ngut la teh la khum lang na ki kti da u tyllai bad la pom dusmon ruh ïa ka met jong ki da ki tiar ba nep na ki bynta ka khlieh bad ryndang.Ka jingshah pynïap jong kine ki saw ngut ka long kaba ishyrkhei haduh katta katta.Ïa ka met jong kine ki saw ngut la lap da ki nongshong shnong jong ka shnng Umleng ha ka step sngi Saitjaiñ ha kaba la pyntip noh sha ki Pulit jong ka Umpleng Anti Dacoity Camp.Hadien kane, ki Pulit ryngkat bad ka kynhun CSU, Mobile Forensic Crime Scene Unit bad u Magistrate ki la leit sha ka jaka ban ba la lap ïa ki metïap ban pynlong ïa ka jingtohkit kaba bniah bad hadien ba ladep lum ïa ki sakhi satar la pynkynriah noh ïa kine ki metïap sha Civil Hospital Khliehriat ban leh ïa ka Postmortem.U Superintendent of Police jong ka East Jaiñtia Hills u la pyntip ba la thaw ïa ka Special Investigation Team (SIT) ban ïarap lem ïa u Investigating Officer (IO) na ka bynta ban pynlong ka jingtohkit kaba bniah halor kane ka jingjia khnang ban lap ksai ïa kiba donkti ha kane ka runar kaba la pynkyiuh bad pynher mynsiem lut ïa ki paidbah nongshong shnong jong ka jylla.",SHIMTI KI BAHAÏING LAI TYLLI KI METÏAP NAPDENG SAW NGUT KIBA SHAH PYNÏAP DUSMON HA UMPLENG,https://batesitv.com/shimti-ki-bahaiing-lai-tylli-ki-metiap-napdeng-saw-ngut-kiba-shah-pyniap-dusmon-ha-umpleng/
"Ki Pulit ka jylla kim pat lah satia ban ïohkem ïa ki riew bymman kiba donkti ban pynïap dusmon ïa ki saw ngut ki briew ha kaba la lap ïa ki metïap ha ka shnong Umpleng, East Jaiñtia Hills District.U Addl. SP Bah Banraplang Jyrwa ha ka sngi U Blei u la pyntip ba haduh mynta la lah ban ithuh tang ïa ki lai ngut kiba la tip kyrteng kum u Ravi Rai (23) na ka shnong Elam, Mechipradesh, Nepal, u Rajesh Rai, 26 snem na ka shnong Dharan Sunsari, Koshi Anchal, Nepal bad u Nasar Kyndait (33) na ka shnong Dkhiah East Pohshnong, East Jaiñtia Hills District.U la ïathuh ba ki Pulit ki la rejister da ka Criminal Case ha Khliehriat Police Station.“Ka jingtohkit haduh mynta ka dang ïaid shakhmat,” ong u Addl. SP.Ha ka sngi Saitjaiñ, ki paidbah ka shnong Umpleng ki la lap saw tylli ki metïap ba la shah pynïap dusmon ha kaba la teh lang ïa ki kti da u tyllai bad la pom dusmon da ki kynja tiar ba nep na ka met.Halor kane ka jingjia ki Pulit ki la thaw ruh da ka Special Investigation Team (SIT) ban ïarap ïa u Investigating Officer (IO) uba shah pynkhamti ban tohkit halor kane ka jingjia.",DA KA CRIMINAL CASE LA REGISTER KI PULIT BA SHAH PYNÏAP DUSMON SAW NGUT HA KA SHNONG UMPLENG,https://batesitv.com/da-ka-criminal-case-la-register-ki-pulit-ba-shah-pyniap-dusmon-saw-ngut-ha-ka-shnong-umpleng/
"Shillong, July 08 : Kum uwei na ki nongshong shnong uba don ka jingkithlieh na ka bynta ka thain Ri-War, u bah R Monarch Shabong na ka shnong Umniuh Tmar uba dei ruh u Editor jong ka kot khubor jong u ‘Rupang’, u la thoh sha u Myntri Rangbah ka jylla u Conrad K Sangma ban pynpaw ka jingsngewkhia halor ka jingtuid ei ki khyndew sboh na ki thain khappud ka thain Ri War sha ka ri Bangladesh.U la pynkynmaw ba naduh u snem 1990 ka Ri War Mihngi Development Council ka la ia kren bad ka sorkar lyngba ka tnat Soil and Water Conservation ban tei da ki kynroh ha ki bri ki bsah jong ki briew khnang ba ka khyndew kan ym tuid ei sha Bangladesh. Ha katei ka por ka sorkar ka la mang pisa ruh ban pyntyllun ia kane ka kam hynrei mynta kane ka jingthmu ka sorkar kam shym la poi shano shano ruh.Une u rangbah u la phah ia kane ka jingthoh ka dei namarba ka jingtuid ka khyndew sboh kam dei tangba ka ktah ia ki jingthung jingtep hynrei ka ktah bha ruh ia ka jinglong jingman ka suinbneng namarba ka jingshah rat ki dieng ki siej, ka pyntyrkhong ia ka mariang bad ka jingshit ka sngi ruh ka nangjur bad nalor kata ka pyntyrkhong ruh ia ki tyllong um.U Bah Shabong u la pynskhem shuh shuh ia kane ka jingthoh jong u da kaba bsuh lang ia ka kaiphod ba la pynmih da ka ka Indian Institute of Technology, New Delhi ia kaba la wad bniah da u Ravi Raji bad u Manabendra Saharia bad ha kane ka kaiphod kaba pyni ia ka jingshah ktah kiba bun ki jylla, la pyni ruh ba ka East Khasi Hills ha kane ka jylla jong ngi ka dei kaba shah ktah eh.Ha kane ka kaiphod ka pyni ba ka jingduh ia ka jingkhyndew ha ka shisnem ka long haduh 164. 52 Million ton ha ka shi hektar ha ka shisnem. Kumta u la kyrpad ia u Myntri Rangbah ba un shimkhia ia kane ka kam da kaba ia kren ruh bad ka sorkar India ba kan wad ia ki lad ki lynti kumno ban khanglad ia ka jingtuid ei ki khyndew sboh sha Bangladesh.","DA KI MILLION TON HA KA SHISNEM , TUID EI KI KHYNDEW SBOH NA EKH SHA BANGLADESH",https://batesitv.com/da-ki-million-ton-ha-ka-shisnem-tuid-ei-ki-khyndew-sboh-na-ekh-sha-bangladesh/
"Ka Employment Monitoring Cell jong ka Khasi Students Union (KSU) ha ka Lah Sngi U Blei ka la leit ban iakynduh ia u Chairman jong ka Meghalaya Public Services Commission (MPSC) ban pan jingpynshai halor ka jingpynmih result jong ka post Statistical Officer ha ka tnat Animal Husbandry and Veterinary (AH&Vety).Kane ka jingdawa jong ka seng ka long hadien ba la iohi ba ka MPSC ka la jied ia arngut ki samla, uwei na ka thup Khasi-Jaintia bad uwei na ka thup Garo katkum ka jingpynbna (notification) ba lah pyllait ha 27 tarik, Jylliew, 2024.Ha u kyrwoh ba la phah da u Information & Publicity Secretary jong ka KSU u samla Pynshai Rani u la ong, “kaba sngewlyngngoh ka long ba katkum ka Advertisement ba la pynmih ha ka 14.12.2020 pat, ka jinglaitkam ka dei tang na bynta kawei ka post bad ia kane la pynskhem biang da ka jingpynbeit (Corrigendum) ba la mih ha ka 14.09.2022 kaba dei ban long thik tang ia kawei ka post na bynta thup Khasi-Jaiñtia.”“Ka MPSC ka la pan bor ban ai jingpynshai halor kane ka bynta bad na ka liang jong ka seng ka la maham ba ym pat dei ban thung ia kane ka Post katba ym pat ioh ia ka jingpynshisha halor kane ka kam,” la ong u kyrwoh.","PAN JINGPYNSHAI KA KSU NA KA MPSC HALOR KA POST STATISTICAL OFFICER, AH&VETY.",https://batesitv.com/pan-jingpynshai-ka-ksu-na-ka-mpsc-halor-ka-post-statistical-officer-ahvety/
": Ki nongialam jong ka Khasi Students Union (KSU) Mawlai Circle kiba la ioh ia ka jingud jingnam na ki paidbah kiba ju pyndonkam manla ka sngi ban iaid na ka surok kaba pyniasoh na Mawtawar-Mawsiatkhnam-Umrynjah, ha ka Lah Sngi u Blei ki la hiar jurip ia ka jinglong jingman jong kane ka surok kaba la jot rathai bad kaba la buh jingeh ia ki paidbah nongleit nongwan.Ka seng hapoh ka jingialam jong u President u samla Biangbor Paliar ki la leit ban iakynduh ia u Executive Engineer ka National Highway Bye-pass Bah J. Tariang ban pynsngew halor ka jingsniew shaba palat jong kane ka surok kaba long u budlum jong kiba bun ki shnong kiba ka surok ka sam lyngba shaduh Shillong Airport ha ka shnong Umroi.Ha ka jingiakren bad ka Batesi Tv u samla Biangbor Paliar u la kyntu ia u MLA bad ia u MDC jong ka Mawlai Constituency ba kin buddien lem halor ka jingkular jong u Executive Engineer halor ka jingmang pisa 10 klur ban shna pynbha ia ka surok sa kumba 10 kilometer.",TUKLAR KA KSU BYM SHIMKHIA KI NONGMIHKHMAT KA MAWLAI ÏA KA JINGJOT KA SUROK,https://batesitv.com/tuklar-ka-ksu-bym-shimkhia-ki-nongmihkhmat-ka-mawlai-ia-ka-jingjot-ka-surok/
": Ki dukan jong ki bar jylla ki la shah khynra Trading License bad Labour License ha ka thaiñ Polo ha ka Lah Sngi u Blei ha ki bor ba dei peit jong ka Shillong Municipal Board (SMB), Khasi Hills Autonomous District Council (KHADC), tnat Food Safety, tnat Labour ryngkat ka jingsynran jong ki dkhot ka Federation of Khasi Jaintia and Garo Peoples (FKJGP.Ha kane ka jingkhynra, bun tylli ki dukan jong ki bar jylla ki la shah khang khyrdep namar ka jingbym pynthymmai shuh ia ka License ba ki la ioh na ka Shillong Municipal Board bad na ka District Council wat hadien ba la kut ka por.  Ki don ruh ki nongbylla bar jylla kiba la shah hukum ba kin sangeh ka treikam treijam namarba kim don satia ia ka Labour License.Ha ka jingiakren bad ki lad pathai khubor ki nongialam jong ka FKJGP ki la ong, ba katkum ka Meghalaya Identification, Registration of Migrant Workers Act, 2020 ka la kdew shai ba kino kino kiba aikam ia ki nongbylla kiba nabar ka jylla ki dei ban pynrung kyrteng ha ka tnat Labour.Ki la ong ruh ba kin sa leit ban iakynduh ia u Chief Executive Officer (CEO) jong ka Shillong Municipal Board (SMB) ban buddien halor ka jingbym patiaw jong ki bar jylla ban pynthymmai ia ka Trading License wat hadien ba ka por ka la kut.Ki Pulit Enforcement jong ka KHADC ki la hiar ban khynra ia ki Trading License bad Labour License ha ka shnong Demseiñiong bad ha Nongmensong kiba dei ki shnong kiba dang hap hapoh u pud u sam jong ka Council.La lamkhmat ia ka kynhun jong ki Pulit Enforcement da ka License Officer ka KHADC Incharge ka East Khasi Hills District u Bah Refreshal Shabong bad u Additional Superintendent ka tnad Enforcement jong ka KHADC u Bah H. Syiemlieh.Ha ka jingïakren bad u Bah Refreshal Shabong u la iathuh ba ka jingkhynra laisen ha kane ka sngi ka dang long tang ia ki dukan jong ki bar jylla kiba don ha ka shnong Demseiñiong bad u la iathuh ba ia mynta um pat lah ban ai ia ka jingkheiñ ba thikna katno tylli ki dukan jong ki bar jylla kiba don bad ki bym don ia ka Trading License.",SHAH KHANG KHYRDEP BUN TYLLI KI DUKAN BAR JYLLA HA KA JINGKHYNRA LAISEN HA POLO,https://batesitv.com/shah-khang-khyrdep-bun-tylli-ki-dukan-bar-jylla-ha-ka-jingkhynra-laisen-ha-polo/
"Ka Delimitation Committee ba la thung da ka Khasi Hills Autonomous District Council (KHADC) ha u bnai Risaw, 2023 khatduh iawai ka la aiti ia ka kaiphod ha u Deputy Chief Executive Member (Dy.CEM) u Bah Pynshngaiñ N. Syiem ha ka ophis treikam jong u ha ka Lah Sngi u Blei.Ia ka kaiphod, la aiti da ka Delimitation Committee ba la khlieh da u Chairman u Bah Strawell Kharsyiemlieh uba dei u nongbishar ba la shongthait jong ka District Council Court ryngkat bad ka jingsakhi lang jong ki dkhot ka Committee.U Bah Kharsyiemlieh ha ka jingiakren bad ki lad pathai khubor u la iathuh ba um pat lah ban iathuh bniah halor ka kaiphod ba la aiti sha ka Executive Committee.  U la ong ba ka kamram jong ka Delimitation Committee ka long tang ban shu pyniaryngkat ia ka jingdon jong ki nongthep vote ha 29 tylli ki Constituency hynrei ym ban phiah satia ia ki Constituency.Ka Delimitation Committee ka la pynlong ia ka jingpynsngew paidbah ha kyllleng ki jaka ha ki District jong ka rilum Khasi ban pan jingmut na ki paidbah bad na ki kynhun bapher bapher ha kaba iadei bad kane ka kam.Na ka liang jong u Bah Pynshngaiñ u la iathuh ba ka Executive Committee kan sa iathir iatai shwa halor kane ka kaiphod ba la ioh pdiang bad lada ka Executive Committee ka la hun yn sa rah sa ha ka Dorbar Lyiur jong ka Ingdorbar Thawain ka Council ka ban sdang naduh ka 10 tarik Naitung, 2024.",AITI KA DELIMITATION COMMITTEE ÏA KA KAIPHOD SHA U DY. CM KA KHADC,https://batesitv.com/aiti-ka-delimitation-committee-ia-ka-kaiphod-sha-u-dy-cm-ka-khadc/
"Ka jingbym lah jong ka Sorkar Jylla ban pyntreikam ia ka Work Permit bad ia ka Meghalaya Residents Safety and Security Act (MRSSA) bad ka jingsahteng ban ioh ia ka Inner Line Permit (ILP) ki shnat treikam jong ka Khasi Students Union (KSU) ha ka Lah Sngi u Blei la pynlong ia ka jingkhynra naphang ia ki nongbylla bar jylla kiba wan trei beaiñ hapoh ka Bri Hynñiewtrep khlem ka Work Permit kaba dei ka Aiñ Sorkar Jylla.Ha u kyrwoh ba la phah da u Information & Publicity Secretary jong ka KSU u samla Pynshai Rani ula iathuh ba mynta ka kynti, ka KSU Mawlai Circle ha ka jingkhynra, ka la lap haduh 177 ngut ki bar jylla kiba trei beaiñ hapoh u pud u sam jong ka shnong Mawlai.Ia kane ka jingkhynra Work Permit ba la ialam da u General Secretary u samla Eddie Robin Malngiang la lap ba baroh ki bar jylla kim shym la don ia ka Work Permit bad kaba kham sngewlyngngoh ka long ba kim shym la don wat tang ka EPIC ruh ban pynshisha ba ki dei ki nong India.Ha kane kajuh ka sngi, ka KSU Mawprem Circle ba la lamkhmat da u President u samla Aristone Thabah ka la khynra ia ki jaka trei bylla ha kiba bun ki bynta jong ka thaiñ Mawprem baroh kawei.Ha ka jingkhynra, ka seng ka la lap ba ki don haduh 100 tam ki mynder na ka ri Nepal bad ki bar jylla na ka jylla Assam, Uttar Pradesh bad Bihar ki bym don ia ka Work Permit bad ki jingpynshisha.Kine ki ar tylli ki tnat treikam jong ka KSU ki la phah song noh ia ki tum ki tam bad phah mih noh na shnong Mawlai bad na ka shnong Mawprem da kaba phah leit phai sha la ka jong ka shnong.","177 NGUT HA MAWLAI, 100 TAM HA MAWPREM LAP KA KSU BA TREI BE-AIÑ KI NONGBYLLA BAR JYLLA",https://batesitv.com/177-ngut-ha-mawlai-100-tam-ha-mawprem-lap-ka-ksu-ba-trei-be-ain-ki-nongbylla-bar-jylla/
"Ka Hynñiewtrep Integrated Territorial Organization (HITO) Mawryngkneng Circle ka la pynpaw ïa ka jingpyrshah halor ka jingthmu jong ka Sorkar ban pynkynriah ïa ka Marten ha ka shnong Nonghali, East Khasi Hills District,Ka seng lyngba u kyrwoh na u Vice President ka HITO Sengkmie Bah Shaniah Nongrum bad u President ka HITO Mawryngkneng Circle Garry S. Marboh ka la ong, ‘lada ka Sorkar ka lah ban pynshisha ba ka jingwanrah ïa ka Marten ha Nonghali kam don jingktah katkum ki kyndon Environmental Laws ka seng kan pdiang hynrei lada ki ïaid lait katkum ki kyndon, ka seng kan nym shong kli kti.’“Ngi pdiang ïa ka roi ka par hynrei lada kata ka roi ka par kan ktah pat ïa ki nongshong shnong bad khamtam ïa ka Wah Umkhen ngim lah ban pdiang.  Kum ka seng ngi pynpaw ïa ka jingpyrshah ïa ka jingthmu ka Sorkar lyngba ka tnad Urban Affairs ban pynkynriah ïa ka Marten ha ka shnong Nonghali.  Ka seng ka dawa, haba ka sorkar ka kwah ban leh ïa kaba donkam ka dei ban da twad jingmut shwa khnang ba kan nym jia kano kano hadien,” la ong u kyrwoh.Ka seng ka la pynpaw ba ka kyrshan ïa ka jingïalang paidbah ka ban long ha ka 6 tarik mynta u bnai bad lada jingïalang kan long katkum ka rai bad ka sur jong u paidbah lada ha kano kano ka sur ka ba u paidbah u rai.Ka seng ka kyntu ruh ïa ka Sorkar ba kam dei ban bamja khluit namarba kane ka jaka kaba ka la thmu ban buh ïa ka Marten ka don markhap bad ki jaka rep bad ka don ha syndah jong ka Wah Umkhen bad kan ktah ruh ïa ki dohum dohwah kiba im ha ha ka wah.",PYRSHAH KA HITO BA THMU PYNKYNRIAH KA SORKAR ÏA KA MARTEN SHA NONGHALI,https://batesitv.com/pyrshah-ka-hito-ba-thmu-pynkynriah-ka-sorkar-ia-ka-marten-sha-nonghali/
"U Bah Deimaya Lang Siangshai uba dei u Editor jong ka Kotkhubor Mawphor, ha ka sngi Thohdieng u la shah jied kum u President ba thymmai jong ka Shillong Press Club (SPC) ha ka elekshon ba la pynlong da ka Directorate of Information and Public Relations (DIPR) ka Sorkar Jylla.Katba u Bah Dominic Savio Diengdoh uba long u trai jong ka lad pathai khubor T7 News Channel u la shah jied kum u General Secretary khlem da don mano mano ruh ba ïaleh pyrshah, katba u Bah Gershome Hat uba dei u Editor jong ka Kotkhubor u Peitngor u la shah jied kum u Treasurer.Ki dkhot ka Shillong Press Club kiba la poi ban ïashim bynta ha ka jingïathep vote ki long 164 ngut na ki 188 ngut.Ha ka jingniew ïa ki vote shikynta hadien ba ladep ka jingthep vote, u Bah Deimaïalang Siangshai u la jop da kaba ïoh khur 91 vote, katba u Bah Jeo Thangkhiew bad u Bah Raphael Warjri kiba ïakhun pyrshah ki la ïoh khur mar 67 vote bad 6 vote.U Bah Gershome Hat uba la ïoh 113 vote da kaba pynliem ïa u Bah Martin Nongkhlaw uba la ïoh khur 50 vote.U Director jong ka DIPR, u Malthus Sangma, u la aiti ïa ki syrnot sha kine ki lai ngut kiba la jop ha kane ka elekshon.Ha kajuh ka por u  la ai khublei ïa baroh ki nongthoh khubor baroh kiba la ïatreilang na ka bynta ban pynlong ïa kane ka elekshon kaba ïaid beit ïaid ryntih.",SHAH JIED U BAH DEIMAÏALANG SIANGSHAI KUM U PRESIDENT BA THYMMAI KA SHILLONG PRESS CLUB,https://batesitv.com/shah-jied-u-bah-deimaialang-siangshai-kum-u-president-ba-thymmai-ka-shillong-press-club/
"Ka Dorbar Shnong Umkiang, ka sngewkhia halor ka jingbym shimkhia jong ka tnat MeECL ban pynïoh da u Transformer uba thymmai hapoh ka Dong Pahar Umkiang.Ha ka jingshisha ki nongshong shnong hapoh kane ka  Dong ki la shong dum khlem bording kumba ar bnai tam ei ei, kata naduh ka 20 tarik, Ïaiong, 2024, na ka daw ka jingsniew jong u Transformer uba don hapoh ka Dong Pahar Umkiang.U Waheh  Shnong Bah Lasting Pala, marmar u la pyntip sha ki bor ba dei peit, kata, sha ka ophis jong u SDO bad Engineer jong ka MeECL kaba don ha ka shnong Moowakhu, Khliehriat, East Jaintia Hills District, halor kane jingeh kaba kine ki nongshong Shnong ka Dong Pahar ki ïakynduh.Na ka por sha ka por u Waheh Shnong u la ju pynkynmaw ïa ki ophisar shaphang kane ka jingjia ne ka jingduhnoh u Transformer, hynrei ka jubab ba la ïoh ka long ba ki ladep ban pyntip sha Shillong (Head Quarter), hynrei haduh mynta ym shym la ïoh ïa ka jubab na ka bynta ban ïoh ïa u Transformer bathymmai na ka bynta Dong Pahar Umkiang.“Kane ka jingleh bym suitniew jong kane ka MeECL, ka la pynjynjar ïa ki nongshong shnong ban shong haba dum khlem jingshai wat lada dei ka hok ban ïoh jingshai bad ka long ruh kum ka jingiehbeiñ ïa ngi kiba sah sha kyndong ne ka thain khappud,” ong u Bah Pala.“Sa shisien ngi kyrpad ïa ka MeECL ban ai noh da u Transformer uba thymmai khnang ba kan long ka jingmyntoi ïa ki nongshong shnong ne ki nongpyndonkam bording,” la ong u kyrwoh.",AR BNAI TAM SHONG DUM KA DONG PAHAR UMKIANG BA LA SNIEW U TRANSFORMER,https://batesitv.com/ar-bnai-tam-shong-dum-ka-dong-pahar-umkiang-ba-la-sniew-u-transformer/
": Ki ophisar bad ki nongtrei ka Raj Bhavan ha ka sngi Thohdieng ki la pynlong ïa ka jingïalang sngewlem ha Raj Bhavan, Shillong ban pynpaw ïa ka jingsngewsih halor ka jingkhlad ba khlem pat dei por ka Suman Chauhan, ka khun jong u Lat ka jylla Meghalaya, u Phagu Chauhan, kaba la khlad noh na kane ka pyrthei ha kane ka step sngi Thohdieng ha AIIMS, New Delhi.Ïa kane ka jingïalang la ïalam da u Principal Secretary sha u Lat u Harish Chandra Chaudhary, IFS ha ka jingdonlang u Chief Electoral Officer, u Dr. B. D. R. Tiwari, IAS.Ka la don ka jingsngap kaba ar minit ban kynmaw ïa kane ka mynsiem kaba la khlad noh.Hadien ba ka la ïathoh shong kurim bad u Gyanendra Singh Chauhan, ka (L) Smti Suman Chauhan, ka la leit phah sumar na ka jingpang Bampong ha kine ki 3 bnai ba la dep. Ïa ka jinglehburom ba khatduh ha ka sngi Saitjaiñ hapoh ka shnong jong ka kaba ha Prayagraj (Allahabad), Uttar Pradesh.Ka la iehnoh shadien ïa la ka kurim, u khun bad kawei ka khun kynthei.","KHLAD KA KHUN KYNTHEI U LAT KA JYLLA, SNGEWLEM KI NONGTREI KA RAJ BHAVAN, SHILLONG",https://batesitv.com/khlad-ka-khun-kynthei-u-lat-ka-jylla-sngewlem-ki-nongtrei-ka-raj-bhavan-shillong/
"Ki kmie ki kpa kiba la ïap noh ka jingïatiplem ki la bret ïa la i jong i khun iba dang shu kha ha surok shnong Bakur Khliehshnong, West Jaiñtia Hills District.Katkum u kyrwoh ba la phah da u Superintendent of Police, West Jaintia Hills, la ïathuh ba la lap ïa i khunlung ha ka 2 tarik, Naitung, 2024 ha ka por kumba 11:00 baje mynstep.  Ki Pulit kiba la pynlong ïa ka jingtohkit kim shym la lap dien satia ïa ki kmie ki kpa jong i khunlung.Ki Pulit ki la register case ha Dawki Police Station hapoh ka Section 94 BNS, 2023 bad ïa ka metïap jong i khunlung la buh ha Ïalong Civil Hospital hadien ba ladep leh ïa ka post mortem.U SP u la pyntip, lada ki kmie kpa lane ki bahaing hasem jong i khunlung kiba kwah ban kam ïa ka metïap ki lah ban wad jingtip na ki Pulit ka Dawki  Police Staton da kaba telephone ha ki nombar: 9402303222/9862370673 bad ha Jowai PCR No: 9774065467/03652220782.",LAP ÏA I KHUNLUNG BA DANG SHU KHA BA LA KHLADNOH HA BAKUR KHLIEHSHNONG,https://batesitv.com/lap-ia-i-khunlung-ba-dang-shu-kha-ba-la-khladnoh-ha-bakur-khliehshnong/
": Ka Labour Party, ba la lamkhmat da u Keir Starmer, ka la jop kput ha ka general election da kaba ïoh 412 (+211) Seats katba ka Conservative Party jong u Myntri Rangbah u Rishi Sunak ka la hiar sha ka jingjop ba tang 121 (-250) tylli ki Seats ha ka Iingdorbar House of Commons kaba don 650 ngut ki dkhot.Ka Labour Party ka la jop 35% bad ka Conservatives party ka la jop 24%. Ka Labour party ka la tam da 20 points ïa ka Conservatives ha ka jingïathep vote.Hadien ka jingjop jong ka Labour, u Syiem Charles III, u la thung ïa u Starmer kum u Myntri Rangbahduh ba thymmai jong ka ri U.K.Haba kren sha ki paidbah nongshong shnong jong ka ri ha Downing Street hadien ba la pynbna ba un shimti kum u Myntri Rangbahduh ba thymmai jong ka ri, u Starmer u la ong, “ki kam jong ngi ki long kiba kyrkieh bad ngin sdang noh mynta.  Hynrei wat aratien, ngin tei thymmai ïa ka ri Bilat,”  u la bynrap.U Keir Starmer uba la don mynta 61 snem ka rta, un long u Myntri Rangbahduh ba thymmai jong ka ri Bilat kaba long kawei na ki khyndiat tylli ki ri ha ka pyrthei kaba dang pynneh ïa ka jingsynshar Syiem.Ha Yorkshire, u Sunak, u la jop ïa ka jingïakhun na Richmond seat, bad shim jingkitkhlieh ruh halor ka jingshah rem ka party.  Ki nongpeit pyrman ki ong ruh ba ka sainpyrthei jong u Sunak ka don mynta ha ka jingartatien namarba katkum ki dak ki shin ki pynpaw ba u lah ban shah rem wat ha ka Seat lajong ruh.U Sunak u la ai khublei ïa la ki jong ki nongkyrshan bad ong ruh ba un sa iehnoh ïa ka jinglong nongïalam ha ka Party.U Sunak, 44 snem ka rta, u la long u Myntri Rangbahduh uba khynnah tam jong ka ri Bilat bad uba nynkong eh napdeng ki bym dei ki dohlieh. U la shimti ïa ka kam Myntri Rangbah jong ka Bilat ha u bnai Risaw, 2022 hadien ka jinghiar shuki jong ka Myntri Rangbahduh barim ka Liz Trust.","JOP KPUT KA LABOUR PARTY HA UK, KUT NOH KA JINGLONG PM U RISHI SUNAK HA RI BILAT",https://batesitv.com/jop-kput-ka-labour-party-ha-uk-kut-noh-ka-jinglong-pm-u-rishi-sunak-ha-ri-bilat/
"U BJP National President u Jagat Prakash Nadda u la thung ïa arngut ki co-incharge bathymmai na ka bynta ka jylla Manipur, Mizoram, Meghalaya, bad Nagaland.Ïa u Dr Ajeet Gopchade la thung kum u co-incharge na ka bynta ka jylla Manipur, ha kaba kane kan wanrah ka jingkylla bad ka jingshimphang ban pynurlong ïa ka jingthmu jong ka BJP ha ka jylla.Ha kajuh ka por ïa u Devesh Kumar, MLC, un shimti kum u co-incharge na ka bynta ka Mizoram, kaba la banjur ïa ka jingthmu jong ka jingaiti ka BJP ban pynïar ïa ki dienjat jong ka BJP ha kane ka thaiñ.Katba ha Meghalaya bad Nagaland, la aiti ha u Anil Antony ban shimti ïa ka bynta kum u co-incharge, bad ai ïa ka kam ban pynkhlaiñ ïa ka BJP ba kan lah ban pynkhlaiñ ka jingïatehlok bad ki nongshong shnong.La ong ba kane ka jingpynbna kan long kaba dei ban treikam noh mardor ha kaba kine ki co-incharge ba thymmai kin trei ïa ka bynta jong ka lawei ka party bad khamtam ha kaba ïadei bad ki kam election ha kine ki jylla bapher bapher.",BYNSHET KA BJP HA U ANIL ANTONY BAN PEIT ÏA KA MEGHALAYA BAD NAGALAND,https://batesitv.com/bynshet-ka-bjp-ha-u-anil-antony-ban-peit-ia-ka-meghalaya-bad-nagaland/
"Saw ngut ki briew ki la shah pynïap dusmon ha ka rukom kaba ishyrkhei bha hapoh ka shnong Umpleng, East Jaiñtia Hills ha kaba ia ki kti ki kjat la teh da u tyllai bad nalor kata la lap ruh ia ki dak pom tari ha ka met jong kine ki saw ngut.U Superintendent of Police jong ka East Jaiñtia Hills District ha u kyrwoh ba la phah sha ki lad pathai khubor ha ka sngi Saitjaiñ u  la ïathuh ruh ba uwei na kine kiba la shah pynïap u dei uba la ithuh kyrteng kum u Ravi Rai, 23 snem ka rta bad uba dei u khun jong ka Devi Rai uba shong basah ha ka shnong Pastha Elam jong ka ri Nepal.Katba uwei pat u dei u Khasi-Pnar ïa uba la tip kyrteng kum u Nasar Kyndait, 33 snem ka rta na ka shnong Dkhiah East Pohshnong. Sa arngut kiwei pat ki dei na ka jaidbynriew Nepali ia kiba ym pat lah satia ban ioh kyrteng.U SP u la pyntip ba ka tnat Pulit ka la thung da ka Special Investigation Team (SIT) ban ïarap ïa u Investigating Officer (IO) na ka bynta ban pynlong shuh shuh ïa ka jingtohkit kaba bniah halor ka jingshah pynïap jong kitei ki saw ngut ki briew ha kaba ïa ka met jong kine ki saw ngut ba la teh da u tyllai na ki kti la bret ha kawei ka jaka kaba don ha lyndet jong ka iew Umpleng ha East Jaiñtia Jaiñtia Hils District.U la ïathuh ba ki Pulit jong ka Umpleng Anti-Dacoity Camp ki la ïoh jingtip halor kane ka jingjia ha ka sngi Saitjaiñ ha ka por 7.30 baje mynstep ba la pyntip ba ki don saw tylli ki metïap jong ki briew ki bym lah ban ithuh ba la lap ha lyndet jong ka iew Umpleng.Mar mar, ki Pulit ki la leit sha ka jaka ba lap ïa ki metïap ha kaba ki la shem ba la teh ïa ki kti da u tyllai bad lap ïa ki dak ot ha ka met jong ki saw ngut ïa kaba la ngeit ba ki la shah pynïap bad hadien kane ki Pulit ki la pyntip sha ka Crime Scene Unit, sha ka Mobile Forensic Crime Scene Unit bad sha u Majistor ban leit pynlong ïa ka jingtohkit kaba bniah ryngkat ka jingdonlang jong ki nongsakhi ban lum ïa ki sakhi satar bad ban pyndep ïa ki jingdonkam katkum ka aiñ.Hadien kane, ïa ki saw tylli ki metïap la pynkit noh sha Civil Hospital Khliehriat na ka bynta ban leh ïa ka post mortem.Shuh shuh ka thymmei khubor ka la ïathuh ba kine kiba shah pynïap la suba ba ki dei kiba nongdie bad ki nongdih drok namar na ka jaka ba la lap ïa ka metïap jong ki, ki Pulit ki la lap ruh ïa ki thyrnia injek.","SHAH PYNÏAP DUSMON UWEI U PNAR BAD LAI KI NEPALI HA UMPLENG, EAST JAIÑTIA HILLS DISTRICT",https://batesitv.com/shah-pyniap-dusmon-uwei-u-pnar-bad-lai-ki-nepali-ha-umpleng-east-jaintia-hills-district/
"Ka Khasi Students Union, CEC ryngkat ka KSU North Khasi Hills District Unit ha ka sngi saitjaiñ ba la lamkhmat da u President u samla Lambokstar Marngar bad u General Secretary u samla Donald Thabah ki la hiar sha ka thaiñ Ri Bhoi ban pyni bor ia ka Sorkar Jylla da kaba pynïeng ïa da ka khyrdop ILP ha ka shnong 20 Mer Pahammawleiñ, ha surokbah National Highway-6 ha Ri Bhoi.Ki dkhot ka seng ki la talasi naphang ïa ki kali bad ïa ki bar jylla kiba wan rung shapoh ka jylla ban tohkit ia ki kot ki sla bad pynphai kylla ruh ïa ki bar jylla ki bym don ia ki kot ki sla kiba biang.Tang shu ïoh jingtip ia kane, ki Magistrate bad ki Pulit ka Ri Bhoi ki la hiar ban leit ïakren ïa ki nongïalam jong ka KSU halor ka jingpynïeng ïa ka khyrdop ILP.Hadien kane, ki dkhot ka KSU ki la leit jurip ruh ïa ka Facilitation Centre ba la tei da ka Sorkar ha Umling ha kaba la lap ba kane ka khyrdop talasi mynder kaba la pynkylla kum ka jaka leh test Covid-19 ka la kylla long ka iingjah bad ka ktem riehtngen jong ki riewsniew.U samla Lambokstarwell ha ka jingïakren bad ki lad pathai khubor u la ong, ka KSU ka ladep ban dawa ruh ban pyntreikam ïa ka ILP bad ban pyntreikam ïa ka aiñ MRSSA ban khanglad na ka jingwan rung beaiñ ki briew kiba na shabar, hynrei kumba long haduh kine ki sngi, ka sorkar ka leh sting bad leh bym suidñiew kumta ka seng kam banse ban pynieng pynïeng noh ïa kane ka khyrdop ILP.“Kane kam dei ka sien ka banyngkong ba la pynïeng ïa ka khyrdop ILP da ka seng bad la bunsien ngi la pynïeng ïa kine ki khyrdop ILP. Ka daw ka long ban tehlakam na ka jingwanrung kynthep ki briew kiba nabar khlem da don ki kot ki sla kiba paka. Ka KSU ka dawa mardor na ka Sorkar India ba ka dei ban ai noh ïa ka ILP ban pyntreikam ha ka jylla bad kumjuh ruh ka sorkar Meghalaya ka dei ban pyntreikam noh ïa ka MRSSA ha ka jylla bad lada ka Sorkar ka dang buhteng, ka seng kan dang bteng ban buh kum kine ki kyrdop na ka bynta ban tehlakam na ka jingwan rung kynthep ki briew kiba na shabar ka jylla.Ha kaba iadei pat bad ka Facilitation Centre, u President ka KSU u la ong ‘kan myntoi aïu ba ka Sorkar kan tei ïa ka Facilitation Centre ha Umling kaba ym lah pat ban pyntreikam bad ka long tang ka jingpyrsyrwa ïa ka pisa u paidbah da ki klur tyngka.”U la kynthoh ruh ba ka jingdon jong ka Anti-Infiltration Check Gate jong ka Sorkar ha ka shnong Byrnihat ka long tang kum ka shynrong ba khlem jabieng namarba ka jingtalasi ïa ki kali bad ia ki briew kiba nabar ka jylla ka shu long kaba malu mala bad ka bym da pyrkhing satia.","PYNIBOR KA KSU ÏA KA SORKAR, PYNIENG KHYRDOP ILP HA 20 MER, TALASI NAPHANG ÏA KI KALI",https://batesitv.com/pynibor-ka-ksu-ia-ka-sorkar-pynieng-khyrdop-ilp-ha-20-mer-talasi-naphang-ia-ki-kali/
"Ka Sorkar Jylla ha ka sngi Balang ka la rai ban pynbeit ïa ka dor jaka ha New Shillong township (NST) Phase-II bad ha ka thaiñ Mawkhanu.“Ngi la buh katto katne ki jaka kaba don na ka bynta jong ngi bad katto katne ki jaka kiba don kiba dang lait thylli mynta ka sorkar jylla ka la pynbeit ïa ka dor na ka bynta kiwei pat ki tnat bad ki tnat ka Sorkar Pdeng bad kiwei ki Private Sector, khnang ba ngin dup lah ban pynmih khajna,” ong u Myntri Rangbah ka jylla u Conrad K Sangma ha ka jingiakren bad ki lad pathai khubor.“Mynta da ka jingkiew ka dor, kaba nyngkong, ngi sngew ba ka long kaba dei ban thaw katto katne ki polisi bad katto katne ki Base Rate halor ka nongrim ba ngin lah ban ai ka jaka sha ki Agency bapher bapher bad baroh kine kin long da ka jingai wai ka ban neh slem bad ïa ka dor ladep ban buh bad ka dor ka ïapher na ka Sorkar Jylla bad ka Sorkar Pdeng bad sha ki Private Sector, bad ki la don ki dor kiba la dep ban buh. Ka daw kaba kongsan ba la rai da ka kynhun myntri mynta ka sngi ka long ban buh ïa ka dor kaba skhem,” ula ong.“Lada baroh kine ki hap hapoh kajuh ka jaka, kadei ban don ka dor nyngkong kaba heh ba ka sorkar ka lah ban kamai na kane ka jingai wai ïa ki jaka,” u la bynrap.",MYNJUR KA SORKAR ÏA KA DOR BAI JAKA HA NEW SHILLONG BAD MAWKHANU,https://batesitv.com/mynjur-ka-sorkar-ia-ka-dor-bai-jaka-ha-new-shillong-bad-mawkhanu/
"Ka Sorkar Jylla sngi Balang ka la rai ban khang khyrdep noh ïa ka Meghalaya State Housing Board  (MSHB) bad ban pynlut pisa haduh T. 7.42 klur na ka bynta ban siew ïa ka Voluntary Retirement Scheme (VRS) sha ki 18 ngut ki nongtrei jong ka Board.U Myntri Rangbah ka Jylla u Conrad K. Sangma, ha ka jingïakren bad ki lad pathai khubor, u la ong, “kumba phi tip ba kane ka dei ka kam kaba la sah pongding la slem bha bad bun na ki nongtrei ha ka Housing Board ki la kyrpad ban leh kham kloi ïa kane.  Namarkata, la wanrah ïa kane ka mat ïatai mynta ka sngi bad ka kynhun Myntri ka la mynjur ïa ka jingtyrwa ban khang khyrdep noh ïa ka MSHB bad ban siew ïa ka VRS sha ki 18 ngut ki nongtrei jong ka Board.”Katkum ka jingïathuh jong u Myntri Rangbah ka jinglut pisa ban siew ïa ka VRR sha ki nongtrei kan kot kumba T.7.42 klur.Haba kylli kaei ka daw ba ka Sorkar ka la shim ïa kane ka rai, u Myntri Rangbah u la ong, “namarba kam da don shuh ka jingtreikam hapoh ka Housing Board kumba ka long mynta.  Ka la dei ruh ka jingdawa kaba la slem bha.  Ha ka jingshisha, la jan shiphew snem lada ngam bakla ha kaba ki don ruh ki khep ba ki nongtrei kim ïoh tulop thikna namarba ka dei ka Independent Board. Dei halor kine ki daw kaba la pynlong ïa ki nongtrei ba ki kwah ba ka Board kan khang khyrdep noh bad halor kata ka nongrim la shim ruh ïa kane ka rai.“Ïa ka Housing Board la thaw da kaba shim ram na ka HUDCO bad na ka LIC bad kine ki long ha ki snem 1988-89 bad mynta la jan baroh ki tnat treikam bad kiwei kiwei ki riewshimet ruh ki lah ban thaw ïa ki lad ban ïoh ïa ka ram.  Namarkata, ka jingtreikam jong kane ka Board kam don shuh,” u la ong.Haba kylli, hato ka Sorkar kan shim kum kane kajuh ka sienjam ïa kiwei pat ki PSU kim bym treikam shuh ha ka jylla, u Myntri Rangbah u la ong, “haoid ngi hap ban shong bad ban ïathir ïatai bad ban khmih bniah.  Haba ngi ïohi ba ki don ki jingtynjuh ba haba shwa ba ngin shim ïa ka rai ngi khot ïakren lang ïa ki kynhun sha ka jingïalang ban ïatai sani bha.”",RAI KA SORKAR JYLLA BAN KHANG KHYRDEP NOH ÏA KA MEGHALAYA STATE HOUSING BOARD,https://batesitv.com/rai-ka-sorkar-jylla-ban-khang-khyrdep-noh-ia-ka-meghalaya-state-housing-board/
"I Meiieid Kmoiñ Wahlang iba long kawei na ki nongiamareh Marathon na ka shnong Shngimawleiñ South West Khasi Hills District iba la don mynta 76 snem ka rta ba la paw bha ha kane ka jylla Meghalaya bad ha ka ri India da ka mynsiem kaba sngewkmen i la pan jingkyrshan na ki paidbah nongshong shnong jong ka jylla ha shwa ba in leit iashim bynta ha ka jingiakob mareh marathon ka ban sa long ha ka ri Australia.Ha ka jingiakren bad ki lad pathai khubor ha ka sngi Palei i Meiieid Kmoiñ Wahlang i la khublei ia u Bah Binning Lyngkhoi uba long u nongprat lynti ha ka jingmareh marathon bad kumjuh ia kiwei pat ki riewrangbah kiba ju don ryngkat bad i haduh kine ki sngi.Ha kane ka kynti, i meiieid Kmoiñ Wahlang i la kyrpad ia ki paidbah nongshong shnong jong ka jylla Meghalaya ba kin buh jingduwai lem na ka bynta jong i khnang ba kan ym don kano kano ka jingshah pynthud bad ka jingshah pynwit naduh ka sngi ba in sa mih na la ing ban leit sha Australia bad ban wan phai ruh da ka met kaba koit ba khiah.Kum ka longkmie na ka thaiñ nongkyndong kaba duna ha ka jingnang jingstad bad ha ka ioh ka kot, i meieid Kmoiñ Wahlang i la kyrpad ruh ia ki paidbah kiba lah ban ai jingiarap ha kino kino ki bynta namarba ka jinglut jingsep ha kane ka kynti ruh ka long kaba bun.",SHWA BAN LEIT MAREH MARATHON SHA AUSTRALIA PAN JINGKYRSHAN I MEIÏEID KMOIÑ,https://batesitv.com/shwa-ban-leit-mareh-marathon-sha-australia-pan-jingkyrshan-i-meiieid-kmoin/
"Ki Pulit jong ka East Jaintia Hills District ha ka sngi Palei ki kem ia uwei u briew ba la suba ba u dei uba donkti ha ka jingshah pyniap jong ki saw ngut ki briew ha kaba ia ki metiap la lap ha ka shnong Umpleng, East Jaintia Hills District ha ka step 6 tarik Naitung, 2024.Halor kane ka jingshah pyniap jong ki saw ngut ki briew, ki Pulit ki la register case hapoh ka Section 103/3 (5) jong ka BNS bad ka jingtohkit ka dang iaid shakhmat ban iohkem sa ia kiwei pat kiba donkti ha kane ka jingjia.Kum ban shu pyntip hangne, napdeng ki saw ngut kiba la shah pyniap, lai ngut ki dei kiba la ithuh kyrteng kum u Ravi Rai, 23 snem ka rta na ka shnong Elam, Mechipradesh, Nepal, u Rajesh Rai, 26 snem na ka shnong Dharan Sunsari, Koshi Anchal, Nepal bad u Nasar Kyndait, 33 snem na ka shnong Dkhiah East Pohshnong, East Jaiñtia Hills District.Katba ia uwei pat uba dang don haduh mynta ha ka jaka buh metiap ha Khliehriat Civil Hospital, ym pat don satia ban kam trai mano mano ruh.",SHAH KEM UWEI BA SHAH SUBA DONKTI BAN PYNÏAP ÏA KI SAW NGUT HA UMPLENG,https://batesitv.com/shah-kem-uwei-ba-shah-suba-donkti-ban-pyniap-ia-ki-saw-ngut-ha-umpleng/
"Ki Pulit jong ka Umiam Police Station, Ribhoi District ha ka 5 tarik mynta u bnai ki la kem ia ki arngut ki dkhot jong ka Hynñiewtrep National Liberation Council (HNLC) ba la tip kyrteng kum u Kynsaijun Thabah ba ju khot sin Kynsai, 32 snem ka rta, uba sah ha Umlyngka, Kynton Block-II bad ia u Sanborlang Rapsang ba ju khot sin Sanbor, 38 snem ka rta uba sah ha Mawlai Umjajew, East Khasi Hills District.Ha u kyrwoh ba la phah da u Superintendent of Police jong ka Ri-Bhoi District u Jagpal Singh Dhanoa, u la iathuh ba ha ka jingtohkit jong ki Pulit ia ka case ba la register ha Umiam Police Station hapoh ka Section 120B/506/384/511 IPC pule lang bad ka Section 10/13/17/18 UA (P), Act, saw ngut ki briew ki la shah kem ia kiba la tip kyrteng kum u Cyfrank Paul Pariat, Kitbok Mujai, Barnabas Lyngdoh bad u PWanpynshngai Dympep.Ha ka jingtohkit, u Cyfrank Paul Pariat u la phla ba u la leit shah hikai pyntbit sha Bangladesh bad u Kynsaijun Thabah na ka bynta shi bnai, kata, ha shiteng jong u bnai Naitung, 2023 haduh Nailar, 2023 bad hadien ba la pyndep ia ka jingshah hikai pyntbit ki la wan phai noh sha la ing.U SP u la iathuh ba ha ka 5 tarik, mynta u bnai ia u Kynsaijun la kem bad ha ka jingtohkit u la pha ba u dei u dkhot jong ka HNLC bad u la leit ban shah hikai pyntbit na ka bynta shi bnai bad u Cyfrank Pariat. Shuh shuh u la phla ruh ia ka kyrteng jong uwei uba don bynta lang ia uba la tip kyrteng kum u Sanborlang Rapsang uba la iarap ban kdew ia ka lynti iaid ban poi sha Bangladesh ha u snem baladep.Shuh shuh u SP u la iathuh ba ki Pulit ki la kem ia u Sanborlang ha ka sngi Palei halor kitei ki kyndon ba la pynngat bad ka jingtohkit ka dang iaid shakhmat ban iohlum shuh shuh ia ki jingtip kiba bniah.","SHAH KEM ARNGUT KI DKHOT HNLC, UWEI NA UMLYNGKA, UWEI NA MAWLAI UMJAJEW",https://batesitv.com/shah-kem-arngut-ki-dkhot-hnlc-uwei-na-umlyngka-uwei-na-mawlai-umjajew/
"Ka Federation of Khasi Jaiñtia and Garo People (FKJGP) Central Body ka pynrem jur ia ka jingkren laplah bad jingkren khyllung khynnah jong u Myntri Rangbah ka Jylla u Conrad Kongkal Sangma ban ong ba ‘Ym donkam Work Permit ha Meghalaya’ na ka bynta ki bar jylla kiba wan ban bylla sha ka jylla hynrei da kaba shu tap eit miaw ba ki dei tang ban shu pynrung kyrteng ha ka tnad Labour.Ka seng ka buh ka jing kylli, hato u Conrad Kongkal Sangma kum u Myntri Rangbah ka Jylla um tip mo ba ia ka Inter-State Migrant Workmen (Regulation of Employment and Conditions of Service) Act, 1979 (Work Permit) ka dei ka aiñ kaba ladep ban pynjur bad pyntreikam naduh ka 28 tarik, Naitung, 2011.Ka FKJGP ka sngew ba lada kat uta u khlieh nong synshar jong ka jylla um pat tip bha wat ia ki aiñ kiba la don lypa kum ka jaitbynriew bad kum ka jylla kumno ngin dang shaniah ha kum kitei ki nongialam kiba pyrshang ban ialam bakla ia ki paidbah tang namar ka jing kwah ban ailad bad ban iada iaki mynder kiba wan rung kyrthep sha kane ka jylla ka jong ngi na ka bynta ka jing myntoi ha ka saiñ pyrthei ban pynlong Vote Bank da ki mynder na ka bynta ban skhem ka shuki lajong, ong u kyrwoh ba la phah da u President u Bah Dundee C. Khongsit.Kum ka seng ngi dang khmih lynti ba lyngba ka jingpynkup bor jong u paidbah ba kita kiba don ha ka bor synshar kin shakri ia ka jaitbynrtiew bad ia ka jylla hi baroh kawei phewse wat ia ki aiñ kiba la don lypa ruh ki dang pyrshang ban pynjah klep, sa katno tam lei ban pynurlong bad ban bud dien sha Nongbah Delhi ia kata ka Resolution ba la dep ban mynjur ha ha ïing dorbar thaw aiñ jong ka jylla kum ka Inner Line Permit (ILP), Ka jingpynrung ia ka ktien khasi ha ka Khyrnit Baphra jong ka riti synshar jong ka Ri India, ong u kyrwoh.Shuh shuh halor ka jingong jong u Myntri Rangbah ka Jylla u Conrad Kongkal Sangma ba ki sengbhalang kim donhok ban talasi kot ia ki nong bylla bar jylla, ka FKJGP ka buh ka jingkylli hato kita ki Anti-Infiltration Check Gate kin shu long tang ki khyrdop lum khajna jongno re jongno bad kita ki Labour Inspectors ba la thung ha manla ki Block kin shu pynsyrwa kai ia ka pisa jong ka Sorkar da kaba shu shim tulop ei khlem da treikam satia, la kynthoh une u nongialam ka seng.Ka Sorkar jylla ka dei ban tip bad sngewthuh shai ba kata ka jing register Case saw tylli pyrshah ia ki dkhot sengbhalang kan ym pyntieng pynsmiej satia hynrei ki dkhot jong ka FKJGP kin iai long ki nongpeit pyrman ban khanglad ia ki mynder ban rung laitluid sha kane ka jylla jong ngi bad ki kynroh jong ki along kin nym pynduh mynsiem satia hynrei ki long ki jingai mynsiem ia ki dkhot jong ki sengbhalang bad kine baroh ki pyni bad pynpaw shai ba kam don ka jingshimkhia na ka liang jong ka Sorkar ha kaba iadei bad ka ishu mynder, u la ong.“Kyntang iawai ka FKJGP ka bthah ia baroh ki shnat treikam jong ka seng kiba don ha ka jylla hi baroh kawei ban bteng beit ia ka jing khynra mynder khnang ba kan long ka jingiada ia ka jaitbynriew na ka jing shah tyllep bad na ka bynta ka jing shngaiñ ki pateng ki ban sa wan,” la pynkut u kyrwoh.","HATO U CM UM TIP ÏA KA INTER-STATE MIGRANT WORKMEN (REGULATION OF EMPLOYMENT AND CONDITIONS OF SERVICE) ACT, 1979: FKJGP",https://batesitv.com/hato-u-cm-um-tip-ia-ka-inter-state-migrant-workmen-regulation-of-employment-and-conditions-of-service-act-1979-fkjgp/
"Shillong, 11 Naitung : Ha kane ka juk jong ka teknoloji kaba mynta, ki rynsan Social Media kum ka Youtube, ka Instagram, ka Facebook, ka X bad kiwei pat ki rynsan Social Media ki la plie lad shisha ia kiba bun ki samla bad ki hep kiba rit ba kin ioh pynpaw ia ka sap ka phong jong ki bad ym tang katta hynrei ka dei ruh kawei na ki lad kamai kaba ki lah ban kamai pisa katkum ka jinglah jong ki ban khring ia ki paidbah kiba peit.Na kane ka jylla jong ngi, ki la mih bun ki samla kiba la pyrshang katba don la ka buit ka sap ban khring ia ki paidbah lyngba ka jinglah jong ki ban pyni ia kata ka sap jong ki la ka long ha ka rwai ka siaw, ka put ka tem, ka ialeh biria bad kumta ter ter. Hynrei kim shym la poi pyrkhat pat ba ka sorkar kan phai khmat sha ki bad ban ithuh ia kata ka sap kaba ki don.Dei ha ka 11 tarik u Naitung , 2024 ba ka sorkar ka la pyni ia ka dak ka jingithuh ia kata ka sap kaba ki samla jong ngi ki don, da kaba ka pyllait paidbah ia ka Hello Meghalaya Content Creators Award 2024 lyngba ka jingiatreilang hapdeng ka Meghalaya Grassroot Music Project bad ka Hard Rock Café.U Myntri Rangbah ka jylla u Conrad K Sangma, u Myntri ka tnat jngohkai pyrthei u bah Paul Lyngdoh ha ryngkat ka jingdonlang u Chief Secretary u bah Donald P Wahlang ki la pyllait ia ka jingsdang ia ka Hello Meghalaya ha ka jingialang kaba la long ha Lariti Performance Centre kaba don ha Mawkasiang.Ha kane ka sngi la ai khusnam ia ki Content Creators lane kita ki riew donsap kiba lah ban sei ia ka sap jong ki lyngba ka jingring dur bad ia ka khusnam la phiah ha la ki jong ki jong ki bynta da kaba pynshong Nongrim ia ka jingmut jong ka Video kaba ki la pynwandur.Ia ka khusnam Best Social Change Influencer lane ka khusnam kaba wanrah ia ka khubor jong ka jingkylla ha ka imlang sahlang la ioh rah da u Jr. Storyteller Lyndon. Ia ka khusnam Best Green Influencer lane ka khusnam kaba ia dei bad ka jingpynneh pynsah ia ka mariang la ioh rah da ka Green Tech Foundation, ia ka khusnam Emerging Influencer of the Year la ioh rah da ka Warimeki Lyngwa, ia ka khusnam Best Food Influencer kaab pyni shaphang ka bam lane ka rukom shet rukom tiew la ioh rah da ka Triyan Babilsi.Nangta ia ka Best Traveller Influencer ne ka khusnam na ka bynta kito kiba shang kylleng ki jaka ban pyni ia ka jingitynnad ka jylla la ioh rah da ka Grace Marbaniang bad u Akkim Tito A Momin. Ia ka khusnam Best Lifestyle Influencer lane kiba pyni shaphang ka riam ka beit la ioh rah da ka Pema Leilani Ward Kyndiah. Ia ka Best Comedy Influencer lane kiba leh ia ki kam biria la ioh rah da ka kynhun jong ka Chi-iung.Na ka bynta ka Fashion Influencer pat la ioh rah da u Dr.Kham Chyrmang, khusnam Best Makeup Influencer la ioh rah da ka Rachel Anne Nongkhlaw, Best Music Influencer la ioh rah da u Wanjop Sohkhlet, Best Viral Influencer lane ka khusnam na ka bynta kito ki Video kiba sted bha ban saphriang paidbah la ioh rah da ka kynhun jong ka Biria Shillong.Infotainment Influencer la ioh rah da u Yowanmi Myria na ka Channel Technology Khasi. Na ka bynta ka Best Health and Wellbeing Influencer lane ka khusnam na ka bynta kito kiba pynphriang ia ka khubor shaphang ka koit ka khiah lyngba ka jingkilan met la ioh rah da ka Dapalei Stacy Warjri katab ia ka khusnam Best Podcaster pat la ioh rah da u Ferdinand Rani ia uba la ju tip kum u Code Freeman. Baroh ki nongioh khusnam ki ioh rah ruh ia ka song pisa kaba mar 25 hajar tyngka.",YM POI PYRKHAT KI SAMLA BA KA SORKAR KAN ITHUH IA KA SAP JONG KI HA KA BAN IA RING DUR,https://batesitv.com/ym-poi-pyrkhat-ki-samla-ba-ka-sorkar-kan-ithuh-ia-ka-sap-jong-ki-ha-ka-ban-ia-ring-dur/
"Ki nongïalam jong ka Khasi Students Union (KSU) Sengkmie ba la lamkhmat da u President u samla Lambokstarwell Marngar, u General Secretary u samla Donald Thabah ryngkat bad kiwei pat ki nongïalam ki la leit tur sha Sadar Police Station shuwa ban kynjatshai ka bneng tang shu ïoh jingtip ba ki Pulit ki la leit kem shiteng synñia ïa u President jong ka KSU Nongthymmai Circle u samla Eric Nongkynrih.Ka jingshah kem jong u President ka KSU Nongthymmai Circle ka la jia ruh tang hapoh khyndiat kynta hadien ba u Myntri Rangbah ka jylla u Conrad K. Sangma u la pyntip lyngba ki lad pathai khubor ba ki Pulit ki la pynngat saw tylli ki mukotduma ïa ki kynhun kiba leit ban khynra Work Permit ïa ki nongbylla bar jylla kiba trei ïa ka Project ha madan Polo.Ki Pulit ki la kem  ïa u samla Eric na iing sah jong u na Nongthymmai bad ka daw ka jingshah kem jong une u nongïalam ka KSU Nongthymmai Circle ka dei halor ka jingkhynra Work Permit jong ka KSU ïa ki nongbylla bar jylla kiba trei bylla ha ki thain Nongthymmai.Ki Pulit ki la rah ïa u samla Eric sha Sadar Police Station bad ki la bat kumba shi kynta eiei hapoh thanat hynrei namar ka jingleit tur ki nongïalam ka KSU sha Sadar, ki Pulit ki la pyllait noh kham hadien.Halor kane ka jingshah kem jong u samla Eric, ki nongïalam jong ka KSU Nongthymmai Circle ki la shong jingïalang kyrkieh ha ka step sngi Palei ban ïapyrkhat sani halor kane ka kam.Ha ka jingïakren bad ki lad pathai khubor u Vice President jong ka KSU Nongthymmai Circle u samla Richard Mawkhiew u la pynrem jur ïa ki Pulit namarba ka jingleit kem ïa u nongïalam jong ki ha ka por shiteng miet la kumba leit kem ïa ki lehnoh.U la ong, lada ki Pulit ki donkam ban pan jingshai eiei na ki nongïalam jong ka KSU ki la dei ban khot mynsngi mynshai ym ban leit kem ïa u briew ha ka por shiteng synñia.U General Secretary jong ka Circle u samla Riban Nongrum u la kyntu ïa ka Sorkar bad ïa ka tnat Pulit ba kim dei ban pyntyrha   ïoh ba ka ding kan klang.Kum ban shu pynkynmaw ba ha kine ki sngi, ki shnnat treikam jong ka Khasi Students Union ki la pynlong ka jingkhynra Work Permit bad Labour License na ki nongbylla bar jylla ha kylleng ki bynta jong ka nongbah Shillong.",SHITENG SYNÑIA KEM KI PULIT KA SADAR PS ÏA U PRESIDENT KA KSU NONGTHYMMAI CIRCLE,https://batesitv.com/shiteng-synnia-kem-ki-pulit-ka-sadar-ps-ia-u-president-ka-ksu-nongthymmai-circle/
"Ka Dorbar Dong Demseiñïong ka la pynpaw ka jingsngewkhia halor ka jingkhynra laisen khaïi da ka FKJGP Shillong City hapoh ka shnong ha ka 8 tarik mynta u bnai.U Rangbah Dong ka Dorbar Dong Demseiñïong Bah Anthony Nongkynrih ha u kyrwoh ba la phah sha ki lad pathai khubor ha ka sngi Palei u ïathuh ba ka Dorbar kam don jingtip halor kane ka kam ba la leh da ka FKJGP bad kum kine ki jaitkam ba la leh da kano kano ka seng ka long ka bym lah pdiang hapoh u pud u sam jong ka Dorbar bad kine ki jait kam ki lah ban wanrah ka jingbym shongsuk shongshngaiñ.U Bah Nongkynrih u la ong ba ha katei ka sngi ha ka por kumba 1:00 baje haduh ka 2:00 baje noh sngi ïa kane ka jingkhynra la ïoh jingtip da ki katto katne ki nongshong shnong.  Haba ki dkhot ka Dorbar ki la poi ha katei ka jaka ha kaba ki dkhot ka FKJGP ki don bad haba kylli na ki shaphang kitei ki kam bad ka jingthmu jong ka jingkhynra bad ba ki dukan ki la hap ban khang noh, ka la don ka jingïania ha katei ka jaka bad na ka liang u Secretary ka Seng Samla Demseiñïong ruh u la shah ktah kti.Kumta halor kane ka Dorbar ka pynrem jur ïa kane ka jingktah kti ki dkhot katei ka seng ïa u dkhot ka seng samla ha kaba kane yn ym lah satia ban pdiang.“Namarkata ngi phai sha ki bor pynïaid district ban shim ïa ki kam kiba donkam khnang ba kum kine ki jaitkam kim dei ban jia shuh hadien habud na ka bynta ki jingïada ïa baroh ki nongshong shnong,” ong ka kyrwoh na u Rangbah Dong.",KYNNOH KA DEMSEIÑIONG BA KTAH KTI KI DKHOT FKJGP ÏA U SECRETARY KA SENG SAMLA,https://batesitv.com/kynnoh-ka-demseiniong-ba-ktah-kti-ki-dkhot-fkjgp-ia-u-secretary-ka-seng-samla/
"Ka Chithi kaba dei ka phlim thymmai na rilum Jaintia kaba la pynbit pynbiang da ka Kong Simi Khongtiang bad la pynmih da u Fourness Dhar na ka Anthill Productions bad ka Cornelia Dkhar. Ia kane la phlim la pyni paidbah ha District Library Auditorium, Jowai ka ban kut haduh ka 23 tarik u Nohprah, 2023 bad nalor kata kane ka phlim ka la ïoh jingiaroh bha na kiba bun ki nongpeit ha ki jaka ba la dep pyni paidbah ia ka, namar ba ka iadei bad ka juk kaba mynta ha kaba bun ki samla ki bym sngewthuh iaka jingkordor ka longing longsem bad ban tehsong ia ka akor ka burom jong ka iing.Ka Kong Simi Khongtiang ka la pyntip ba ha u snem thymmai yn sa pyni paidbah ha nongbah Shillong.",LA PYNI PAIDBAH IA KA PHLIM CHITHI HA JOWAI,https://batesitv.com/la-pyni-paidbah-ia-ka-phlim-chithi-ha-jowai/
"Shillong, Nohprah 21 : Ka Khasi Students’ Union ba la lamkhmat da u President, Samla Lambokstarwell Marngar, Reuben Najiar (Asst. General Secretary) bad Manly Nongpluh (Finance Secretary) ha ka janmiet jong 21 tarik u Nohprah 2023, ka la leit kynduh kyrkieh ia i Kong Ampareen Lyngdoh, Cabinet Minister i/c Health Department, Government of Meghalaya halor ka thung kam thung jam ha NEIGRIHMS kaba la mih bun tylli ki jingkynrum kynram.Kat kum ka jinglum jingtip jong ka Seng, ka shem ba na bynta ka post jong Record clerk, kumba 15 tylli eiei ki jingkylli ki dei ha ka ktien Hindi bad kane hi ka long kaba pynduh nong ia ki samla Khasi ba la pynkhreh bad thoh ia ka eksamin na bynta kane ka post. Kane ka rukom buh jingkylli ka la iaid lait na ki kyndon ba la buh da ka eksamin kaba dei ban long ha ka ktien phareng (English). Shuh shuh ka Seng ka la ioh khubor ruh ba ki bor pyniaid jong ka NEIGHRIMS ki kwah ban pynmih noh mardor ïa ka result jong ka eksamin watla ym pat lah ban pynshisha ia ki kot ki sla jong ki nongïaleh ïaka eksamin bad wat hapdeng kiba bun kine ki kynrum kynram. Kane ka jingleh jong ki bor pyniaid ka NEIGRIHMS ka pynartatien ia ka Seng ba ioh lehse ka don eiei sha lyndet.Ka Seng ha ka dorkhas jong ka, ka la pynpaw ruh ia ka jinglynngoh halor ka eksamin jong ki Nursing Officer ba la pynlong lyngba ka NORCET -5 examination ba ladep ha kine ki khyndiat bnai, ha kaba ki don 194 tylli ki post na bynta ki nurse bad na kine 175 tylli ki post ki la leit sha ki shynrang kiba wan na kiwei pat ki jylla bad tang 17 ngut ki kynthei. Kumba ju long hi ha kiwei kiwei ki medical institute ka ratio jong ki kynthei bad shynrang ka dei 80:20 hynrei yn da phai pat sha NEIGRIHMS ka kylla khongpong bad kine kiba laioh ia ka kam, kim shym la don ia kano kano ka experience (practical) namar ba ka NEIGRIHMS kam sym pan ia kata bad kane kan buh jingeh ia ki nongshah sumar kiba wan ban sumar ia lade ha katei ka jaka.Ka Seng ka iai ban biang ruh halor ka Grade B bad C post ba la pynlong da ka agency ba nabar ba tip kyrteng ia ka kum ka HLL, ba bun na ki samla Khasi ki ngat ban thoh eksam sha Guwahati, Jorhat, Dibrugarh bad Delhi. Kane ka la buh jingeh shibun bah ia ki samla kiba duna ia ka jingioh jingkot bad ka Seng ka lap ruh ba bun na ki samla Khasi kim shym la lah ban leit thoh ia ka eksamin jong ki.Ka Seng ka buh jingkylli ba balei ba ka NEIGRIHMS kam lah ban pynlong hi ia ka eksamin kam bad ka hap ai sha ka agency kum ka HLL bad ka NORCET bad lyngba kine ngi iohi ba bun tang ki briew na kiwei pat ki jylla kiba ioh kam, lehse ka lah ruh ban long ba ki bor pyniaid kiba ha khmat jong ka NEIGHRIMS ki kwah ban pynrung ia ki briew na ki jylla ki jong ki.Ka Seng ka kyntu ia ka Sorkar jylla ba kan khmih bad bishar bha halor kane ka bynta bad kyntu ba nangne shakhmat ka NEIGHRIMS ka dei ban pynlong hi ia ka eksamin bad ym dei ban shu ai pateng ha kiwei pat.Na ka liang jong i Dr. Ampareen Lyngdoh i la kular ban shim khia halor kine ki mat ba ktah ia ki samla wad kam wad jam jong ka jylla.",PYRSHAH KA KSU HALOR KA EKSAMIN THUNG KAM THUNG JAM HA NEIGRIHMS,https://batesitv.com/pyrshah-ka-ksu-halor-ka-eksamin-thung-kam-thung-jam-ha-neigrihms/
"Shillong, Nohprah 21 : Ka Khasi Students’ Union lyngba ka Education Cell hadien ba ka la ioh ïa ka jingujor na ki samla pule ka jylla ki ban ïakhun ïa ka ekamin CSIR NET exam 2023 ka ban long ha ka 26, 27 bad 28 tarik u Nohprah 2023, kiba hap ban leit ïakhun ïa kane ka eksam shabar jong ka jylla kum sha Jorhat bad Dibrugarh.Ka seng mynta ka sngi ka 21 tarik u Nohprah 2023, ha ka jingïalam u samla Richest Malngiang bad u samla Shelkitbok Kharbani Assistant Education Secretary CEC ka la leit ban ïa kynduh ïa u Education Minister jong ka sorkar jylla u Rakkam A Sangma ha ka ophis treikam jong u ha Secretariat. Ha kane ka sngi la don ryngka ruh u Adviser ka myntri pule puthi ka sorkar jylla u Bah Himalaya Shangpliang.Ka seng ha kane ka jingïakynduh ka la ïoh ban ïakren bad pynpaw halor kane ka jingeh jong ki samla pule ki ban ïakhun ïa kane ka eksamin, hadien ka jingiakren bad ki nongïalam ka seng, na ka liang jong u Myntri ka pule puthi u la kular ba un shimkhia mardor ïa kane ka kam, bad ha khmat jong ki nongialam ka seng hi u la phone sha u Senior Director National Testing Agency (NTA) ban khmih bniah ïa kane ka kam bad ban pyntikna ba ki samla pule ka jylla ki dei ban ïoh thoh ïa kane ka eksamin hapoh ka jylla la jong.",UJOR KA KSU HA U MYNTRI PULE PUTHI HALOR KA EKSAMIN CSIR NET 2023,https://batesitv.com/ujor-ka-ksu-ha-u-myntri-pule-puthi-halor-ka-eksamin-csir-net-2023/
": Ki nonghikai hapoh ka jingïalam ong u MLA ka VPP na Mawlai Constituecy u Bah Brightstarwell Marbaniang ha ka sngi Palei ki la ïathuh ba ka jingïakhun mukotduma ha Supreme Court ka dang ïaid mynta hapdeng ki nonghikai bad ka Sorkar ha kaba ïadei bad ka jingpynmih ïa ka jingpynbna kaba khang ïa ki nonghikai ban ïashim bynta ha ka jylli jong ka saiñpyrthei.Ha ka jingïakren bad ki lad pathai khubor u Bah Marbaniang u la pyntip ba ha u snem 2022, ki nonghikai ki la ujor sha ka Ingbishar Meghalaya High Court pyrshah ïa ka Sorkar hadien ba ka la pynmih ïa ka jingpynbna ba la khang ïa ki nonghikai ban ïashim bynta ha ka saiñpyrthei.U Bah Marbaniang u la ong hadien ba ka Sorkar ka la pynmih ïa kane ka jingpynbna, ki nonghikai ki la pyrshang ban ïakynduh markhmat ïa ka Sorkar ban pynshai bad ban batai bad kumjuh ruh ban dawa ïa ka Sorkar ba kan weng noh ïa kane ka jingpynbna hynrei ka Sorkar kam shym la sngap satia ïa kane ka jingkyrpad.“Ngi la ïoh ïa ki jingkren jong u Myntri Rangbah uba ong lada ki nonghikai ki pyrshah ïa ka jingbthah jong ka Sorkar ki lah ban mudui sha ka Ingbishar bad kane ka la pynlong ïa ngi ban ujor sha ka Ingbishar Meghalaya Court ha kaba ka Ingbishar ka la pynksan ïa ngi,” la ïathuh u Bah Marbaniang.U Bah Marbaniang u la ong, hadien ba ka Single Bench ka la pynksan ïa ki nonghikai, ka Sorkar Jylla ka la ujor sha ka Division Bench ha u snem 2023 bad sa shisien ka Ingbishar ka la pynksan biang ïa ki nonghikai.“Ha u snem 2023, ka Sorkar Jylla ka la leit ban tied ïa ka jingkhang jong ka Ingbishar Supreme Court bad ka jingshong bishar banyngkong eh ka la long ha ka 11 tarik mynta u bnai bad ka mukotduma ka dang ïaid shakhmat ha Supreme Court” u la bynrap.U la ong ba ka mukotduma kam dei satia hapdeng u riew shimet pyrshah ïa ka Sorkar hynrei ka dei ka mukotduma hapdeng ki nonghikai jong ka Jylla Meghalaya pyrshah ka jingpynbna jong ka Sorkar.“Kum ki nonghikai, ngi ruh ngi don ka hok ban thep vote, ka hok ban ïakhun ïa ka elekshon bad ban kitkam ha ki seng saiñpyrthei bad lada ki leit katkum ka histori jong ka Jylla Meghalaya ki don bun ki nonghikai kiba la ïakhun ïa ki elekshon  bad ki la jop bad ki la noh synñiang shikatdei eh sha ka roi ka par jong ka jylla,” la ong u Bah Marbaniang.Shuh shuh u la ong ba kane ka jingïakhun pyrshah ïa ka Sorkar Jylla kan pynthikna ba ki pateng ki ban sa wan kin ïoh ïa ka lad ban ïakhun ïa ki elekshon.U la bynrap ba ka kyndon jong ka UGC ka ong, “kum shi bynta ka kam ba ngi trei, ka dei ka kamram jong ngi ban hikai bad ban tynrong ïa ka jingkitkhlieh,”“Tang hadien ka jingpynmih ïa ka Service Book da ka Sorkar Meghalaya, ka jylla ka la shim kylliang na ka Jylla Assam ka bym khang satia ïa ki nonghikai hynrei dei tang hapoh khyndiat snem ba ka Sorkar Jylla ka la wanrah ïa ka aiñ kaba khang ïa ki nonghikai ban ïashim bynta ha ka saiñpyrthei,” u la bynrap.","KUM KI NONGHIKAI, NGI DON KA HOK BAN THEP VOTE, BAN ÏAKHUN ELEKSHON: BRIGHSTARWELL MARBANIANG",https://batesitv.com/kum-ki-nonghikai-ngi-don-ka-hok-ban-thep-vote-ban-iakhun-elekshon-brighstarwell-marbaniang/
": Ka shnong Kharang, kaba hap hapoh ka Mawkynrew Community and Rural Development Block ha ka sien kaba ar kan sa pynlong biang ia ka jingiakob ñiah kali bulbering na ka bynta ka kynhun jong ki shynrang bad ka kynhun jong ki kynthei.Ha ka jingiakren bad ki lad pathai khubor, u General Secretary jong ka Kharang Sports and Social Welfare Club (KSSWC) Bah Badonnam Kharbihthai u la iathuh ba ia kane ka jingiakob niah kali bulbering yn sa pynlong ha ka 20 tarik, Kyllangkot, 2024.Ka khusnam na ka bynta ki shynrang kan long T. 30 hajar ia ka kynhun lahduh, T. 20 hajar ia ka kynhun kaba wan baar bad T. 10 hajar ia ka kynhun kaba wan balai.Katba ka khusnam na ka bynta ki kynthei ka long, T. 10 hajar ia kiba iohrah ia ka nam lahduh, T. 5 hajar ia kiba wan baar bad T. 3 hajar ia ka kynhun kaba wan balai.Kan sa don ruh ka khusnam ba kyrpang ban ai sha ka kali bulbering kaba la shna itynnat ha kane ka jingiakob.","PYNIM KA SHNONG KHARANG ÏA KA NIAH KALI BULBERING, KA JINGÏALEHKAI KI KHYNNAH",https://batesitv.com/pynim-ka-shnong-kharang-ia-ka-niah-kali-bulbering-ka-jingialehkai-ki-khynnah/
"Ka Bouncer Association of Meghalaya ha ka sngi Palei ka la pynkut noh ïa ka Shillong Arm Fight 2023, All India Arm Wrestling Championship kaba ar sngi lynter kaba la long ha u Soso Tham Auditorium ha kaba la iashim bynta da ki nongïalehkai na kylleng ka Ri.Ia kane ka rynsan iakob iakhun kti ba la pynlong da ka People’s Federation of Arm Wrestling India (PFAWI) ryngkat ka jingïatreilang bad ka Bouncer Association of Meghalaya (BAM) lem bad ka Treilang Welfare Society (TWS) da ka jingkyshan jong ka tnat Sports and Youth Affairs jong ka Sorkar Jylla la sakhi lang da u Myntri Rangbah ka Jylla u Conrad K. Sangma.Ha ka result jong ka jingiakob ki shynrang, u Dipankar Mech na Assam u la ïoh khur ïa ka nam Champion of the Champions, katba ha ka liang jong ki kynthei la ioh rah da ka Yogesh Choudhury na Haryana.Ha kane ka jingiakob la pynïakhun ruh ïa kiba don jingduna ha ki dkhot met ha ka sitting category ha kaba u Hubert L. Nonglait u la jop ia ka kyrdan banyngkong, u Graham Jones Kharbani ia ka kyrdan kaba ar bad u Name Nangsan Kupar K.Warjri ha ka kyrdan ba lai. Ha ka standing category u Johnborlang Pyngrope, u Nihi Lamare bad u Marelad Kanai ki la ioh khur ïa ka jingjop. Kiwei pat ki nongjop ki long u Daniel Nongkhlaw, u Hubert Paliar bad u Banshanlang Terang ha ka jingiakhun kaba 55 kilo. U Nilay Sankar, u Razedul Ali bad u Revel Born Star Snaitang ha ka kyrdan kaba 65 kilo. U Deepankar Mech, u Jackson Lyngdoh bad u Alexion Roy Mylliem Umlong ha ka kyrdan kaba 75 kilo; u Tridip Medhi, u Alan S Marbaniang bad u Kishore Chettri ha ka kyrdan kaba 85 kilo. U Bakham Maian Khongwir, u Banbatjuban Khongwir bad u Ishan Kashyap ha ka kyrdan kaba 85 kilo shaneng.Haba phai pat sha ka liang jong ki kynthei, ka Angelis Kharumnuid, ka Airikmen Shabong bad ka Milartita Lyngdoh Nongbri ki la jop ha ka kyrdan kaba 50 kilo. Ka Bandarika Kharkongor, ka Senebi Syngkli bad ka Angel Mary Mylliem Umlong ki la jop ha ka kyrdan kaba 55 kilo.  Ka Wandalin Syiemiong, ka Payal Bhommik bad ka Olivia Dkhar ha ka kyrdan kaba 60 kilo. Ka Margareth Pathaw, ka Aiboklin Rina bad ka Yimri Jagoi ki la jop ha ka kyrdan kaba 65 kilo. Ka Yogesh Chaudhury, ka Soram Rani bad ka Ribasuk Lyngdoh Mawphlang ki la jop ia ka kyrdan kaba 65 kilo shaneng.",ALL INDIA ARM WRESTLING C’SHIP: LAH DUH U DIPANKAR MECH BAD KA YOGESH CHOUDHURY,https://batesitv.com/all-india-arm-wrestling-cship-lah-duh-u-dipankar-mech-bad-ka-yogesh-choudhury/
"Ka BJP Meghalaya State Unit ha ka sngi Palei ka la mih ban ieng pyrshah halor ki jingkren jong u MP ka TMC u kalyan Banerjee pyrshah ïa u Vice President u Jagdeep Dhankar hapoh ka Parliament bad katba u Kalyan Banerjee u MP uba mihkhmat ïa ka TMC u dang pyrthuh bud ïa u Vice President bad u Rahul Gandhi u nang ring dur hangta.Ki dkhot ka BJP da kawei ka sur ki la pynrem ïa kane ka kampoh jong ka TMC.U nongai ktien ba khmat jong ka BJP Meghalaya u Bah Mariahom Kharkhrang u la ong “ngi ïalum hangne ym dei tang kum ka dak jong ka jingpyrshah ïa kaei kaba la jia, hynrei ban pynsngew ha u Vice President jong ka ri India baroh kawei ba ngim sngewïahap bad kane ka jingjia. Baroh ki don ka mon laitluid ban kren na bynta lade hynrei ngi dei ban kynmaw ïa kawei,ba ngi dei ban don nongrim ban kren da ka jingkitkhlieh bad ym ban shu kren klumar ne pyrthuh bud kumba ju leh ka liang pyrshah naka por sha ka por.”“Ka jingthmu jong ki MP ka Liang Pyrshah ban kren bein ïa u Myntri Rangbahduh ka ri ka pynlong ïa ki dkhot ban kren tam pud ha kane ka kynti. Ka jingmut jingpyrkhat jong ki ka lah poi shaduh u pud ba kim sngewthuh shuh ban pynïapher ïa ka jingpyrshah bad ka jingpynthohbria bad kane ka pynlehrain ïa ka ri hi baroh kawei, haduh ba la i thamula ban peit ne ban sngap,” la bynrap u Bah Kharkhrang.",THER KA BJP MEGHALAYA PRADESH ÏA KA TMC BA PYNHIAR DOR ÏA U VICE PRESIDENT,https://batesitv.com/ther-ka-bjp-meghalaya-pradesh-ia-ka-tmc-ba-pynhiar-dor-ia-u-vice-president/
": Ka Myntri ka Koit ka Khiah jong ka Sorkar Jylla ka Dr. Ampareen Lyngdoh ha ka sngi Palei ka la ong ba ym pat don satia mano mano ruh ba ngat biang ha u khñiang jingpang COVID ha ka jylla ïa mynta.Ka Myntri ha kane ka sngi ka la lum jingïalang ïa ki Ophisar jong ka tnat ka Koit ka Khiah ban ïapyrkhat halor ka jinglong jingman ha ka ri hadien ba u khñiang jingpang COVID u la sdang ban sar ha ki katto katne ki bynta jong ka ri.“Kumba ka long mynta, ka World Health Organization ka la pynbna ba la mih pyrthei sa uwei u khñiang jingpang ba thymmai.  Watla ïa une u khñiang jingpang ba thymmai la lap naduh kaba sdang jong une u snem hynrei la shem ba na ki dak ki shin um long uba khlaiñbor,’ la ong ka Myntri.Da kaba pynpaw ba ki paidbah kim dei ban sheptieng, ka Myntri ka la ong ba ka tnat ka Koit ka Khiah ka la peitngor bha lyngba ka Integrated Disease Surveillance Program jong ka tnat ka Koit ka Khiah.Hynrei, na ka liang jong ki bor ba dei peit ïa ka tnat ka Koit ka Khiah ki la ai jingmut, ha kum kine ki por ba la dei ki aiom lehkmen ba ïalum briew, ki paidbah ki dei ban deng da ki Mask haba ki leit shano shano, ban thet ïa ki kti, bad ban bud ïa ki kyndon ïada katba lah.  Kito kiba don ïa ki jingpang kum ka hypertension, diabetes, kidney bad kiwei kiwei, ki dei ban shim lypa ïa ki lad jingïada lada ki ïoh ïa ka jingpang baiong khlieh suhkhriat.","DENG ÏA KI MASK HA KI JAKA PAIDBAH, BTHAH KA MYNTRI KA KOIT KA KHIAH",https://batesitv.com/deng-ia-ki-mask-ha-ki-jaka-paidbah-bthah-ka-myntri-ka-koit-ka-khiah/
"U Bah Ronaldstone Syiem uba dei u Corespondent jong ka Kotkhubor The Shillongtimes na West Khasi Hills District u la khladnoh na kane ka sla pyrthei ha ka step Sngi Thohdieng ha Woodland Hospital, Shillong hadien ba ka jingshitom ka la ban ïa u mynta la katto katne bnai.U Bah Ronald u dei u khun  jong  ka Kong Rakhelda Syiem bad u Bah Kresmohon Diengdoh na ka shnong Mawkhlam-Nongpyndeng .La kha ïa u Bah Ronald ha ka 6 tarik, Nailar, 1986 bad  u shong u sah ha ka shnong Upper New- Nongstoiñ bad la ka kurim ka Kong Ba-ailang Lyngdoh Nonglait lem bad u khun shynrang ba marwei.U dei uwei napdeng ki nongthoh khubor uba la paw bad ih bha ha kane ka kam bad u la don bynta shibun ban noh synniang ha ka imlang sahlang lyngba ka kam pathai khubor kaba u la shakri mynta la palat 14 snem.Na ka liang ka Journalist Association of West Khasi Hills (JAWKH) ka la pynpaw ïa ka jingsngewsih kthang halor ka jingkhlad kyndit jong une u dkhot bad u para nongthoh khubor napoh ka District kaba la long shisha ka jingduhnong  kaba khraw ïa ka kynhun ki nongpathai khubor jong ka District bad ka Jylla hi baroh kawei.Ka Association ka phah ïa u kyrwoh sngewlem sha ki bahaiing hasem, sha ka kurim bad sha u khun ba ai ba u Blei un pyntngen ïa ki khamtam ha kum kane ka por ba u lyoh badum u la wan kah ïa ka ïing sem ka jong ki.Ki bahaing hasem ki la pyntip ba ka jingleit ontep donburom ïa ka met ba dang sah jong u Bah Ronal kan long ha ka 24tarik mynta u bnai ha u lum jingtep ka Balang Presbyterian Nongpyndeng ha ka por 2.30 baje nohphai sngi.Ka Shillong Press Club bad ka kynhun ki nongthoh khubor na Ribhoi District ki pynpaw ïa ka jingsngewsih kaba kthang tang shu ïoh jingtip halor ka jingkhladnoh jong u Bah Ronaldstone Syiem.Ha u kyrwoh  sngewlem ba la phah sha ka kurim jong u Bah Ronald, ka Kong Baailang Lyngdoh Nonglait, ka Shillong Press Club bad ki nongthoh khubor ka Ribhoi District ki la ñiew tang ruh ïa u synniang u bynhei ba u Bah Ronald u la noh sha u sup u thiar jong ki lad pathai jingtip naduh ba u la sdang ban trei kum u nongthoh khubor jong ka Kotkhubor Kynjatshai bad ha All India Radio la palat 15 snem.",KHLADNOH U BAH RONALD U NONGTHOH KHUBOR KA THE SHILLONG TIMES,https://batesitv.com/khladnoh-u-bah-ronald-u-nongthoh-khubor-ka-the-shillong-times/
"Ka Meghalaya Body Building and Fitness Federation ka la phah ia u kyrwoh ai khublei sha ki nongjop kiba la mihkhmat ia ka Association sha ka World Fitness Federation Mr. and Ms. India 2023 kaba la long ha nongbah Jaipur, Rajasthan naduh ka 15 tarik haduh ka 17 tarik, Nohprah, 2023.Ha kane ka rynsan iakop pyni dohksah ba la pynlong da ka World Fitness Federation (WFF) Rajasthan ka samla Whitney Maqueen Lyngdoh Mawphlang kaba la long ka lahduh ha ka Women’s Sports Model Category bad ioh khur takma rupa ha ka Bikini Model Category, katba ka samla Sawakani Lakiang ka la ioh khur ia ka takma rupa ha ka Women’s Sports Model Category bad ia ka takma rnong ha ka Bikini Model Cateory.Ha ka liang jong ki shynrang, u Vivian Pajuh u la ioh khur ia ka takma rupa ha ka Men’s Bermuda Beach Model Short category, u Ebenesar Khongsit u la ioh khur ia ka takma rnong ha ka Men’s Body Building Fitness Category, u Wanraplang Thubru u la ioh khur ia ka takma rnong ha ka Men’s Body Building Super Body Category, u Pyndapbor Dkhat u la ioh khur ia ka takma rnong ha ka Men’s Body Building Junior Category, u BadonKupar Kharbhih u la ioh rung ha ka kyrdan bahynriew ha ka Men’s Body Building Athletic Category lem bad u Lalremmawia Sangma.","ÏOH TAKMA KA WHITNEY, SAWAKANI BAD KIWEI HA KA WFF MR & MS INDIA 2023",https://batesitv.com/ioh-takma-ka-whitney-sawakani-bad-kiwei-ha-ka-wff-mr-ms-india-2023/
"Ka BJP Mahila Morcha ha ka sngi Thohdieng ka la rakhe ïa ka Christmas bad khynnah ba la ri bad sumar da ka Gods Dream Home kaba don ha ka shnong Pynthorbah ha ryngkat ka jingsakhi lang jong u Myntri ka Sorkar Jylla u Bah AL Hek uba long ruh u MLA jong ka BJP. u Chief Spokesperson jong ka BJP u Bah M. Kharkrang, ka President jong ka Mahila Morcha ka Kong Sukhi Pariat bad kiwei kiwei ki nongkitkam jong ka party.Ha kane ka jingrakhe la pynlong ïa ka jingduwai kaba kyrpang na u Pastor Crosslin Marbaniang bad la sam ruh ïa ki jingai sngewbha sha ki khynnah kiba la ri ha kane ka ing ri khunswet.Ha kajuh ka por, ka BJP Youth Wing, BJYM ka la rakhe ïa ka Christmas ha Reid Chest, TB Hospital Shillong ha kaba ki nongïalam jong ka seng ki la ïakynduh ruh ïa ki nongthiah pang, ki bahaiing bad ïa ki nongtrei jong kane ka jaka ai jingsumar.U President ka BJYM, u la ïasyllok bad wad jingtip ïa ka jingduna ba ki nongpang ki ïakynduh na ka por sha ka por.“U Myntri Rangbahduh jong ka ri u Narendra Modi bad u National President ka BJP u J.P Nadda ki don ïa ka jingthmu ban buddien halor ka jingbuh ïa ki Awareness Program bapher bapher ban pynduh tyllong ïa ka jingpang Tuberculosis lyngba ka TB Mukt Bharat Abhiyan shuwa u snem 2025,” la ong u nongïalam ka BJYM.U la kyrpad ïa ki nongpang ba kin wad jingtip shaphang ka skhim kaba la ai sha ki briew kiba don ïa ka jingpang TB ïa kaba la tip kum ka Nikshay Poshan Yojana Scheme kaba lah ban ai jingïarap ïa ka jingtei ka koit ka khiah ïa ki briew ba don ïa ka jingpang TB.Ha kane ka sngi, ka BJP Schedule Tribe (ST) Morcha ka la pynlong ïa ka jingrakhe bad ki khynnah baduk ha Anganwadi Centre, Shillong cantonment da ka jingsakhi lang jong ka ST Morcha State General Secretary ka Kong Euneescy Khyriem, ka Vice President  ka Kong Priambada Blah bad ka ST Morcha Shillong City President ka Kong Wanpynbiang Tariang.La sam ruh ïa ki jingai sngewbha bad ïa kiwei pat ki jingai sngewbha ba ki khynnah kin dup lah ban pyndonkam ha ka pule puthi.",RAKHE KA BJP ÏA KA CHRISTMAS BAD KI KHYNNAH BA LA RI DA KA GOD’S DREAM HOME,https://batesitv.com/rakhe-ka-bjp-ia-ka-christmas-bad-ki-khynnah-ba-la-ri-da-ka-gods-dream-home/
"Ka Hynñiewtrep Achik National Movement (HANM) ha ka sngi baar ki la aiti da ka dorkhas ha u Director jong ka tnat Pynroi Sor ka Sorkar Jylla u Bah E. Kharmalki ban kyrpad ïa ka Sorkar ba kan ithuh ïa u Motphran kum u mot sahnam.“Ïa une u mot sahnam la tei na ka bynta ki 26 ngut ki rangbah Khasi (Labour Coprs) kiba la len lade ban leit ïashim bynta ha ka thma bah ba nyngkong ha ka ri France ban kit ïa ki tiar siat, ki suloi bad kiwei kiwei ki tiar ba donkam jong ki shipai Phareng bad la plie ïa une u mot sahnam ha u snem 1927,” la ong ka seng ha ka dorkhas.“Ka Seng ka sngew ba dei ban ïada bad ban pynneh pynsah ïa une u mot sahnam da ka aiñ ban kynmaw burom ïa ka jingaiti lut jong ki rangbah Khasi ha ka thma bah Banyngkong,” ong ka dorkhas bad bynrap, “ngi kyrpad ïa ka tnat Pynroi Sor ba kan pynbna ïa u Motphran kum ka jingtei u menbarim hapoh ka Meghalaya Heritage Act, 2011 and Regulation, 2012.",DAWA KA HANM ÏA KA SORKAR BAN ITHUH ÏA U MOTPHRAN DA KA AIÑ,https://batesitv.com/dawa-ka-hanm-ia-ka-sorkar-ban-ithuh-ia-u-motphran-da-ka-ain/
"Ka Synjuk ki Nongsynshar Shnong Nongthymmai Pyllun, Shillong kaba la shong pyrkhat kam ha kine ki sngi ba ladep ka la rai ban kyntu ïa ka Khasi Hills Autonmous District Council (KHADC) ha kaba ïadei bad ka Delimitaion of MDC Constituency ban ap shuwa shipor bad ban ïa ïoh ban mir jingmut lang khnang ba kan long ka jingmyntoi ïa baroh lang.“Katkum ka jingsngewthuh ba ka don ka jingthmu ban wanrah ïa ka jingphiah bad pynbun Constituency lyngba ka Review Committee on Sixth Schedule ka ban wanrah ha kane ka Dorbar Tlang jong ka Parliament, kumta ngi sngewdei ban da ïa pyrkhat bha ïa kane ka kam khnang ba kan ym wanrah ïa ki jingeh hadien habud,” ong u kyrwoh ba la phah da u President ka SNSNP u Bah Bantylli L. Narry.“Ka Synjuk ka kyrshan tyngeh bad ai mynsiem ïa ka jingdawa ki ASHA ha kaba ïadei bad ka jingpynkiew ïa ka tulop jong ki.  Ka kyntu ïa ka Sorkar ba kan kham pynkloi ïa kane ka kam namar ngi sngewthuh ïa ka jingkordor ka jingtrei jong ki,” la ong ka Synjuk.Ka Synjuk ka la shim ruh ïa ka rai ban weng noh na ka jinglong dkhot na ka Synjuk ki Nongsynshar Shnong ka Bri U Hynniewtrep (SKNSBH) tad haduh da ïoh ïa ki nongkitkam ba pura bad kiba la ïoh ïa ka jingpynkupbor na ki Dorbar Shnong jong ki.“Kumta ha kaba ïadei bad kane ka kam ka kyntu bad pynpaw sha ka sorkar ne kino kino ki bor synshar ba ha kano kano ka kam ba ka SKNSBH ka shim rai ka Synjuk kan ym lah ban pdiang khlem da ïoh ban ïa puson bad rai lang,” la ong ka Synjuk.",KYRPAD KA SNSNP ÏA KA KHADC BAN AP SHWA SHIPOR ÏA KA JINGPHIAH CONSTITUENCY,https://batesitv.com/kyrpad-ka-snsnp-ia-ka-khadc-ban-ap-shwa-shipor-ia-ka-jingphiah-constituency/
"U Myntri Rangbah ka Jylla Cornad Kongkal Sangma ha ka sngi Baar u la ïathuh ba ka Kynhun Myntri jong ka Sorkar Jylla ka la mynjur ban ym kheiñ satia ïa ki nongaplai kam kiba la heh rta hapoh ka Department of Textiles.Naduh u snem 2015, ka Department of Textiles ka la pynsangeh ïa ki jingthungkam bad ïa ki eksamin.  Kane ka la wanra jingeh khamtam ïa kito kiba la pyndep ïa ki jingshah hikai pyntbit jong ka Sericulture & Handloom Sector, kï la ïoh baibam ruh na ka Sorkar. Wat hapdeng ka jingpyndep pura ïa ki jingpule bapher bapher, ki nongaplai kam ki la hap ban shu ap sah ïa ki jingshah thungkam, ïa kaba yn hap ban leh katkum ka jingbishar bniah.Haba kren halor ka mat, u Myntri Rangbah u la ïathuh ruh ba jingpynbeit ïa ka jingsahteng ban thungkam ka la jia naduh u snem 2015.  Ban weng ïa kane ka jingeh, ka Kynhun Myntri ka la rai ban pynlong ïa ki eksamin, da kaba ailad ïa ki nongaplai kam kiba la pyndep ïa ki jingshah hikai pyntbit ha ki jaka pule ba la ïoh jingithuh da ka tnat ki lah ban aplai ïa ka kam.  Ïa ka jingthungkam yn leh da ka lynti kaba pyrkhing bha.Ka jingeh kaba mih mynta ka long ba 115 na ki 196 kiba la pyndep ïa ka jingshah hikai pyntbit ki dei kiba la palat ka rta thungkam.  Da kaba wanrah ïa ki kyndon kiba kyrpang, ka Kynhun Myntri ka la shim ïa kawei ka rai ban ym kheiñ shuh ïa ka rta jong kito kiba la palat ka rta thungkam hapoh ka Department of Textiles.La khmihlynti ba kane ka rai kan plie ïa ka jingkhang na ka bynta ki nongthepkam kiba la don jingtbit kiba la ïai ap khmihlynti ban ïoh rung kam hapoh ka tnat.U Myntri Rangbah u la pynpaw ruh ïa ka jingkyrmen ba kane ka sienjam kan pynmyntoi ym tang ïa ki nongaplai kam kiba la heh ka rta hynrei kan pynkylla dur ruh wat ïa ka Department of Textiles.",MYNJUR KA SORKAR BAN YM KHEIÑ ÏA KA RTA KIBA LADEP PYNTBIT BAN RUNGKAM HA DEPARTMENT OF TEXTILES,https://batesitv.com/mynjur-ka-sorkar-ban-ym-khein-ia-ka-rta-kiba-ladep-pyntbit-ban-rungkam-ha-department-of-textiles/
": Ka Kynhun Myntri jong ka Sorkar Jylla ha ka sngi Baar ka la mynjur ïa ka Captain Williamson Sangma State University Amendment Bill (Ordinance), kaba plie lad ban pynïar ïa ki jingpule hapoh kane ka University.Kane ka jingpynbeit thymmai ka long ban pynrung ïa ki kyndon jong ka University Grants Commission (UGS) kiba ïadei bad ka State University.Ïa ka Captain Williamson Sangma State University, kaba long ka skulbah banyngkong eh jong ka Jylla Meghalaya, la plie paidbah ha ka 14 tarik, Kyllalyngkot, 2023, da u Myntri Rangbah Conrad Sangma. Ïa kane ka skulbah la suit la shor ha ka kyrteng jong u Myntri Rangbah banyngkong eh jong ka Jylla Meghalaya, ïa kaba la sdang nyngkong eh tang kum ka Technical University, da kaba plie ïa ki jingpule ha ki lain bapher bapher.Ban weng ïa ki jingeh ki ban sa wan ha ki snem kiba hadien ka Kynhun Myntri ka la shim da ka rai ban pynkylla noh sha ka skulbah pura jong ka jylla.",BSUT KA SORKAR DA KI KYNDON KA UGC HA KA CAPT. WILLIAMSON SANGMA STATE UNIVERSITY,https://batesitv.com/bsut-ka-sorkar-da-ki-kyndon-ka-ugc-ha-ka-capt-williamson-sangma-state-university/
": Ka tnat Kam Pohing jong ka Sorkar Jylla ha ka sngi baar ka la pynmih ia ka hukum lyngba u Secretary Bah Cyril VD Diengdoh ban pynkynriah kam ia u Superintendent of Police jong ka East Jaintia Hills District u Jagpal Singh Dhanoa kum u Superintendent of Police jong ka Ri-Bhoi District, katba ia u Giri Prasad M. uba dei u Superintendent of Police ba mynta jong ka Ri Bhoi District la pynkynriah kum u Superintendent of Police jong ka East Jaintia Hills District.Kane ka jingpynkynriah kam ia u Jagpal Singh Dhanoa na East Jaiñtia Hills District ka la iatakhuh lang bad ka hukum ba la pynmih da ka Iingbishar Meghalaya High Court kaba la pynmih ha ka sngi baar kaba la bthah ia ka tnat Kam Pohing bad ia ka ophis u Director General of Police (DGP) ban pynkynriahkam mardor ia u Jagpal Singh Dhanoa halor ka jingbym lah jong u ban tehlakam ia ka jingtih dewiong be-aiñ ha East Jaintia Hills District.Ka Iingbishar ka la shim ia kane ka rai hadien ba la shong bishar ia ka PIL No. 2/2022 kaba iadei bad ka jingujor Suo Motu halor ka kam tih dewiong beaiñ ha ka jylla.  Ka Iingbishar ka la pynpaw ba Jagpal Singh Dhanao la pyntip ba ula shakri ha East Jaintia Hills naduh u snem 2021, bad kumta u la dei ban tip bha ha kaba iadei bad ka jinglong jingman hapoh ka district.“Ka 19th interim report ka pynpaw ba u Dhanoa um lah ban tehlakam ha kaba iadei bad kane ka kam beaiñ,” la ong ka Iingbishar.  Ka Iingbishar ka la ailad ruh ia ka Sorkar Jylla ban ai jubab halor ka 19th Interim Report bad ia mynta ka Iingbishar kam shim satia ia ki sienjam bad ki jingpynkhein kyndon.Ha kaba iadei bad ka jingpynkynriah kam, u C.V.S Reddy, uba dei mynta u Deputy Inspector General of Police (WR), Tura u la shah pynkynriah kum u Deputy Inspector General of Police, CID, Shillong, u Siddharth Kumar Ambedkar uba dei u Superintendent of Police, East Garo Hills District u la shah pynkynriah ban shimti kum u Commandant, 5th MLP Bn, Samanda, u Jagpal Singh Dhanoa uba dei u Superintendent of Police jong ka East Jaintia Hills District u la shah pynkynriah kum u Superintendent of Police jong ka Ri-Bhoi District.  U Giri Prasad M, uba dei u Superintendent of Police jong ka Ri-Bhoi District u la shah pynkynriah ban shimti kum u Superintendent of Police jong ka East Jaintia Hills District, Khliehriat.Saw ngut ki ophisar IPS kiba la pyndep ia ka jingshah hikai pyntbit ha SVP, NPA, Hyderabad, ba kynthup ia u Naman Kumar la thung kum u Sub Divisional Police Officer (SDPO), Raksamgre, u Dewansh Pandey, kum u Sub Divisional Police Officer (SDPO), Amlarem, u Ishan Gupta kum u Sub Divisional Police Officer (SDP0), Dadenggre bad u Ashish kum u Sub Divisional Police Officer(SDPO), Sadar, Shillong.U Bah Stephen A. Rynjah, uba dei u Superintendent of Police, Anti Infiltration Directorate, Tura  la shah pynkynriah kam kum u Superintendent of Police, East Garo Hills District, u Billy Graham Marak, uba dei u Commandant jong ka 5th MLP Bn, Samanda u la shah pynkynriah kum u Superintendent of Police, Anti Infiltration Directorate, Tura, u Bah Banraplang Jyrwa, uba dei u Additional Superintendent of Police jong ka East Jaintia Hills u la shah pynkynriah kum u Deputy Commandant jong ka 6th MLP Bn, Umran.  U Bah Baniateilang Diengngan uba dei u Deputy Commandant jong ka 6th MLP Bn, Umran u la shah pynkynriah kum u Additional Superintendent of Police jong ka East Jaintia Hills.U Bah Gilbert Amrstrong Lyngdoh Marshillong, uba dei u Assistant Commandant jong ka 3rd MLP Bn, Sahbsein u la sahh pynkynriah kum u Assistant Commandant jong ka 4th MLP Bn, Sohpian, katba u Nawab Thorem uba dei u Deputy Superintendent of Police, CID, Shillong u la shah pynkynriah kum u Deputy Superintendent of Police, Anti Infiltration Directorate, Shillong.",SHA RIBHOI DISTRICT PYNKYNRIAH KA TNAT KAM POHÏING IA U SP KA EAST JAIÑTIA HILLS,https://batesitv.com/sha-ribhoi-district-pynkynriah-ka-tnat-kam-pohiing-ia-u-sp-ka-east-jaintia-hills/
"Shillong, Nohprah 19 : Ka Regional Democratic Alliance (RDA) kaba long ka shatri jong ka UDP bad HSPDP ha ka sngi baar ka la pynbna paidbah ban pynieng da u nongïalam barim ka Hynñiewtrep Youths Council (HYC) u Bah Robertjune Kharjahrin kum u kyrtong ha ka Elekshon Lok Sabha 2024 na Shillong Parliamentary Seat.Ia kane ka rai, la pynbna da ka RDA hadien ba wai ka jingialang kaba la long ha nongbah Shillong.U chariman ka RDA Bah Metbah Lyngdoh u la iathuh ba u Bah Rorbertjune un iakhun ha ka shab jong ka Bom.",DA U BAH ROBERT JUNE KHARJAHRIN SEI KA RDA BAN ÏAKHUN ELEKSHON MP,https://batesitv.com/da-u-bah-robert-june-kharjahrin-sei-ka-rda-ban-iakhun-elekshon-mp/
"Ka tnat Kam Pohing (Political) jong ka Sorkar Jylla lyngba u Chief Secretary u Bah DP Wahlang ka la pyntip ha kaba iadei bad ka rai jong u Myntri Rangbah ka Jylla Assam u Himata Biswa Sarma bad u Myntri Rangbah ka Jylla Meghalaya u Conrad K. Sangma ha ka jingialang kaba la long ha Assam halor ka ishu ia pynbeit pud kaba la long ha ka 30 tarik, Nailar, 2023, u Lat ka Jylla u la pynjlan ia ka por ban phah ia ki kaiphod sorjamin sha ka Sorkar Jylla da ki lai tylli ki Regional Committee haduh ka 31 tarik mynta u bnai.","HADUH 31 TARIK NOHPRAH, AI POR KA SORKAR ÏA KI RC BAN PHAH KAIPHOD",https://batesitv.com/haduh-31-tarik-nohprah-ai-por-ka-sorkar-ia-ki-rc-ban-phah-kaiphod/
": Ka tnat Kam Pohing jong ka Sorkar Jylla ha ka sngi baar ka la pynmih ia ka hukum lyngba u Secretary Bah Cyril.V.D.Diengdoh ban kyntiew kyrdan ia ki Ophisar IPS hapoh ka Jylla ka ban treikam naduh ka 1 tarik, Kyllalyngkot, 2024.Katkum kane ka hukum, lai ngut ki ophisar IPS kiba la shah kyntiew sha ka kyrdan Deputy Inspector General of Police ki long u Dr Raghvendra Kumar M.G, u Ramesh Singh bad ka Kong Claudia Anne Lyngwa.U Dr Raghvendra Kumar M.G un shimti kum u Deputy Inspector General of Police (WR), Tura katba ka Kong Claudia Anne Lyngwa kan shimti kum ka Deputy Inspector General of Police (TAP), Shillong.Arngut kiwei pat ki ophisar ISP kiba la shah kyntiew kyrdan ki long u Jerry F.K Marak u ban dang bteng ban bat kum u Inspector General of Prisons, Shillong bad ka Jubi G.Momin, kan dang bteng kum ka Superintendent of Police, Anti Infiltration Directorate, Shillong.San ngut kiwei pat ki Ophisar IPS kiba la shah kyntiew kyrdan ki long u Priyanshu Pandey, u Deepak Kumar Palecha, u Bah Herbert G Lyngdoh u ban dang bteng kum u Superintendent of Police, Anti Infiltration Directorate, Shillong, ka Mary Gnora T. Sangma, ka ban dang bteng kum ka Principal jong ka Police Training School, Umran, u Bah Vivek Syiem, u ban dang bteng kum u Superintendent of Police, City ka East Khasi Hills, Shillong.Lai ngut ki ophisar IPS kiba la shah kyntiew kyrdan ki long u Pawal Swapnil Vasantrao, u Pankaj Kumar Rasgania bad u Vikash Varma.  Da kane ka jingkyntiew kyrdan, u Pawal Swapnil Vasantrao un shimti kum Commandant jong ka 1st MLP Bn, Mawiong, Pankaj Kumar Rasgania un shimti kum u Superintendent of Police, CID, Shillong u Vikash Varma, un shimti kum u Superintendent of Police, SCRB, Shillong.","SHIMTI U R. MUTHU BAD U DP MARAK KUM KI IGP, KA KONG CA LYNGWA KUM KA DIG",https://batesitv.com/shimti-u-r-muthu-bad-u-dp-marak-kum-ki-igp-ka-kong-ca-lyngwa-kum-ka-dig/
"Ka Meghalaya Education Commision ha ka sngi Balang ka la pan jingmut na ka Meghalaya State Olympics Association (MSOA) shaphang ka jingkynthup ia ka jingialehkai Sports ha ka pule puthi na ka bynta jingmyntoi ki khynnah bad ki samla pule.U Working President jong ka MSOA, Bah John F. Kharshiing, uba la iashim bynta ha ka jingiaphylliew jingmut ba la pynlong da ka State Education Commission ha DERT Annexure Conference Hall, Shillong u la pynpaw ba ka jingthmu ka long ban kyntu ia ka commission ban pyrkhat lang kaei ba kin lah ban leh na ka liang jong ki ban pynshlur ka jingkiew ka Sports lem bad ka pule puthi.  Kane ruh ka lah ban pynroi ka jingshim bynta ba bun, naduh ki khynnah ba dang 6 snem shaneng haduh kiba heh.U Bah Kharshiing u la pyni da ka Presentation kaba la ai kyrteng, “Education and Sports: A Balanced Approach” bad kren ruh shaphang ka jingdonkam jong ka Sports ban tei ia ka met, ka pyrkhat pyrdaiñ bad ki jinglongbriew ba tei ia u briew shimet. U Bah Kharshiing u la banjur ia ka jingdon ka Meghalaya Sports Policy, 2019 bad Meghalaya Youth Policy, 2021.U Bah Kharshiing, u la ai kopi ia ka Presentation bad ka Meghalaya Sports Policy, 2019 sha ka Chairperson jong ka Commission ka Professor SM Sungoh kaba dei ka Head jong ka Department of Education, North Eastern Hill University ha ka jingdon lang jong ki dkhot ka Commission.U Working President ka MSOA, u la buh hakhmat ka Education Commission ia ki mat ban pynbiang ki jaka lehkai ba biang bad ban tip la ki skul aiu kiba biang ia ki jaka ialehkai, ka jingshim bynta ban lap ki khynnah don sap ha ka Sports ka jylla, jingthung kam ia ki Coaches ba la biang ka kyrdan jingtip, ka jingdon jong ki ‘physical education Teachers’ na ka bynta baroh ki 15,000 skul ha Meghalaya, ka jingdon ki Sports Specialist & Professionals, ki Sports Psychologist, ki Physiotherapist, ki Masuers, ki Sports Hostels, ki Olympians na ka bynta ka Sports Science center, ka jingdon jong ki sports schools ha manla ki district, ban ai Sports Marks ia ki nonglehkai ba dang pule, ka bhah kam kyrpang na ka bynta kiba jop khusnam, ka jingkiew ha ka song pisa, ka jingpynbeit ia ka Sports University Acts, ka por ba la buh khnang na ka bynta sport ha ki skul, ka Health Checkup ba shisien shiteng snem lyngba ka MHIS ia ki khynnah skul, ka jingpynurlong ki Sports Program, jingwad bniah ia ka rukom leh ki ri Scandinavian kiba la lah ban pynheh pynsan ia ki khynnah ban triem ha ka pyrkhat pyrdain bad ka jingai khusnam lyngba ka YESS Meghalaya na ka bynta ki skul Clubs bad Districts, lyngba YESS Meghalaya program lah ban pynshlur ki jait jinglehkai Sports ba kan khring ia ki khynnah bad ki kmie ki kpa ban shim ia ka Sports kum ka lad kamai ja kpoh.Ka Prof SM Sungoh, ka la ai khublei ia ka MSOA na ka bynta ka Presentation bad ong ruh ba ki mat ba la iathir iatai ha kane ka sngi kan sa rah sha ka Committee ba dei peit ia kane ka phang bad hadien katan yn sa phah ia ki jingai jingmut sha ka Sorkar Jylla.",PAN JINGMUT KA EDUCATION COMMISSION NA KA MSOA BAN KYNTHUP ÏA KA SPORTS HA KA PULE PUTHI,https://batesitv.com/pan-jingmut-ka-education-commission-na-ka-msoa-ban-kynthup-ia-ka-sports-ha-ka-pule-puthi/
"Ka Sohlap Shella Ecotourism Cooperative Society Ltd (SSECSL) kum shi bynta ka jingrakhe ïa ka National Energy Conservation Day ka la pynlong ïa ki prokram ba kyrpang kum ka jingpynshlur bad ai mynsiem ïa ki paidbah ka thaiñ Shella ban ri bad sumar ïa ka mei mariang bad ïa ka jingitynnad kiba don sawdong jong ka khnang ba kan long ka jingkyrkhu na ka bynta ki pateng ki ban sa wanHa kane ka sngi ka Society ka la pynlong ïa ka prokram kum ka Strength Challenge, Trekking cum Camping bad E-Cycle Show Case kiba long kum ki nuksa ban pynshlur ïa ki paidbah ban pyndonkam.Ka society ka ai khublei kyrpang ruh ïa ki riew rangbah jong ka shnong kiba la wan ban ai mynsiem, u Acting Wahadadar ka Shella Confederacy u Bah Komen Laitmon bad kumjuh juh ïa u Bah Benny Warjri uba la long u Resource Person ha kane ka sngi kynthup ruh ïa ka Shangkai Tours and Travel bad Sabdat Club kiba long ki Synjuk ban ïasnohkti lang ban pynlong ïa kane ka prokram. Kane ka long katkum u kyrwoh ba la phah da u Secretary jong ka Sohlap Shella Ecotourism Cooperative Society Ltd u Bah Bansynshar Ora.",PYNSNGEWTHUH KA SSECSL BAN PYNNEH PYNSAH ÏA KI SAWDONG SAWKUN KA MARIANG,https://batesitv.com/pynsngewthuh-ka-ssecsl-ban-pynneh-pynsah-ia-ki-sawdong-sawkun-ka-mariang/
"Ka BJP Meghalaya Mahila Morcha ha ka sngi Saitjaiñ ka la pynrem jur ïa ka jingshah pynïaid lyngkhuid kawei ka kynthei riewlum ha ka shnong Belgavi, Karnataka.U National President jong ka BJP u Jagat Prakash Nadda u la pynrem ur ïa kane ka kam runar bad thung ruh ïa ka Fact Finding Committee kaba san ngut ki dkhot ban leit jurip ha ka jaka ba kawei ka kynthei riewlum ka la shah pynïaid lyngkhuid. La bthah ïa ka komiti ban phah kham kloi ïa ka kaiphod sha u National President jong ka party.Ka State President jong ka Meghalaya BJP Mahila Morcha ka Kong Sukhi Pariat ka la kynthoh halor kane ka jingjia da kaba ong, “ka Meghalaya BJP Mahila Morcha ka pynrem jur ïa kane ka jingleh riewkhlaw pyrshah ïa ka kynthei riewlum. Kane ka kam riewkhlaw pyrshah ïa ka burom jong ka kynthei ka long pyrshah ïa ki kyndon jong ki riewshai bad ka long kaba pangnud ïa ki nongshong shnong ban pyrkhat, ka paw shai ba ki kynthei ki long ki bym donbor ha ka jylla ba la synshar da ka Congress.”“Ka Sorkar Jylla ka dei ban shim ïa ka jingkitkhlieh namarba ka pynshlur ïa kum kine ki runar bad kiba don ïa ka jingmut jingpyrkhat kaba dang dum, ki nongleh kam bymman ki dei ban shah tian bishar hakhmat ki bor jong ka aiñ bad ka hok ka dei ban ieng rasong,” la bynrap ka Kong Pariat.“Ngi dkhot kynthei jong ka BJP, ngim lah ban pdiang kum ïa kine ki jingjia kiba mynta ki long tang ki nongsoi ha ki manla ki jylla ba la synshar da ka Congress. Ka party jong ngi kaba kyntiew sha ka shukit President jong ka ri ïa ka kynthei riewlum bad jied ruh ïa u riewlum kum u Myntri Rangbah jong ka jylla,” ka la ong.“Ha kawei pat ka liang, ngi don ki seng saiñpyrthei kum ka Congress kiba don ïa ka jingkhim jingmut ha ka pyrkhat pyrdaiñ ba ki kynthei bad ki riewlum kim don jingshngaiñ ha ki jaka kiba hap hapoh ka jingsynshar jong ki. Nga kyrpad ïa ki paid nongthep vote ba kin ai jingsneng ïa ka Congress ha ka elekshon Lok Sabha.  Kumba u Myntri Rangbahduh ka ri u Narendra Modi u ong, “Congress Mukt Bharat, ka ri India kaba laitluid na ka Congress, ka dei ban urlong,” ka la pynkut.","SHAH PYNÏAID LYNGKHUID KA KYNTHEI RIEWLUM HA KARNATAKA, KA LONG KA JINGLEHRAIÑ, ONG KA BJP MEGHALAYA",https://batesitv.com/shah-pyniaid-lyngkhuid-ka-kynthei-riewlum-ha-karnataka-ka-long-ka-jinglehrain-ong-ka-bjp-meghalaya/
"U President jong ka Meghalaya Retired Deficit School Teachers Assocation (MRDSTA) u Babu E.D Nongsiang ha ka sngi Saitjaiñ u la ong ba ka Sorkar Meghalaya Democratic Alliance (MDA) ba la ïalam da ka National People’s Party (NPP) kam dei ban khanglad ïa ki nonghikai ba kin ïashim bynta ha ka saiñpyrthei ne wat ban ïakhun ïa ka elekshon lada ka Sorkar Jylla hi kam pat lah ban pynbiang lut ïa baroh ki jingsiew jingtda kumba ka leh ïa ki shakri Sorkar. “Kumba ka leh ka UGC hapoh NEHU ki shah ïa ki nonghikai ba kin ïakhun elekshon tangba ki hap ban shim shuti la kumno kumno shi snem, lada ki jop ki la leit sha ka kam nongmihkhmat bad lada ki rem ki leit phai biang sha University,” ong u Babu Nongsiang bad bynrap, “ngi ruh kham mynshwa ngi long kumta, lane, ka rul jong ka Sorkar kam ong shai ïa ngi ki nonghikai skul Deficit namarba ka baibam tymmen ruh ngim ïoh, ka siew ka tda ha ka pang ka shitom ruh ngim ïoh bad kiwei kiwei ruh ngim ïoh bad ngi ong ba dei ban shah. Ki shah baroh shikatto.”“Dei tang mynta ar snem ne lai snem eiei, ngi ïohi ïa kato ka aiñ kaba ym shah shuh ban ïaleh elekshon (ïa ki nonghikai). Lada kim pat lah ban pynbiang ïa ki jingdonkam kumba ki pynbiang ïa ki nongtrei Sorkar, ka Sorkar ka dei ban shah ïa ki (nonghikai) ban ïaleh Elekshon namarba ki nonghikai ki dei hi ma ki, kiba hikai, kiba pyrkhat ïa kiei kiei na ka bynta ka jylla bad ka ri. Lada ki (nonghikai) ïashim bynta ha ki seng saiñpyrthei ruh kan biang bha,” u la bynrap.Kum ban shu pynkynmaw hangne, ka Ïingbishar Meghalaya High Court lyngba ka Single Bench u Justice HS Thangkhiew ha ka 5 tarik, Nohprah 2022 bad kumjuh ka Division Bench ba kynthup ïa u Chief Justice Sanjib Banarjee bad u Justice W. Diengdoh ha ka 22 tarik Nailar 2023 ka la pyndam noh ïa ka hukum ba la pynmih da ka Sorkar Jylla ha ka 23 tarik Lber 2021 bad kumjuh ki kyndon ka Meghalaya State Education Policy 2018 kaba khang ïa ki nonghikai Kolej kiba hikai ha ki Aided Institution ne ki Kolej kiba ïoh jingïarap na ka Sorkar ba kin ïakhun ïa ka Elekshon ne ban shim bynta ne kitkam ha ki seng saiñpyrthei da ka jingujor mokotduma jong ka kynhun ki nonghikai ba kynthup ïa u Brightstarwell Marbaniang, u Dr. Batskhem Myrboh bad kiwei.Ka Sorkar Jylla ka la ujor sa sha ka Ingbishar Supreme Court hadien ba ka la shah rem arsien ïa ka mokotduma kaba la ujor pyrshah da ka kynhun ki nonghikai kolej ba kynthup ïa u Bah Brightstarwell Marbaniang bad kiwei pat, ka kashari jong ki arngut ki Nongbishar jong ka Supreme Court ka Justice Hima Kohli bad u Justice Ahsanuddin Amanulla ha ka 11 tarik, mynta u bnai, ki la shong bishar ïa kane ka mokotduma ha kaba u Bah Brightstarwell Marbaniang ruh u la leit ban sakhi da lade ïa ka jingshong bishar ïa ka mokotduma kaba ma u ryngkat kiwei pat ki para nonghikai kiba la shah ujor.Haba shong bishar kane, ka Kashari ka la rai ba ïa kane ka mokotduma yn shim bishar lang ryngkat bad kawei pat ka mokotduma na Kerela namar ka don ka jingïasyriem bad kane ka mokotduma ba ka Sorkar Jylla ka la ujor pyrshah ïa ki nonghikai Kolej hadien ba ka Ingbishar Meghalaya High Court ka la pynksan ba ki nonghikai Bolej ki lah ban ïa shim bynta ha ka kam saiñ hima sima kata ban long ki dkhot jong ki seng saiñpyrthei.Ka Kashari ka la pynmih ïa ka hukumba ki nongshah shah ujor, kata, ka kynhun jong u Bah Brightstarwell Marbaniang ban File ïa ka Counter affidavit hapoh saw taiew.Shuh shuh ka Kashari ka la pynmih hukum, lada ki kwah ban File ïa ka Rejoinder Affidavit hapoh ar taiew hadien ba la dep ban File ïa ka Counter Affidavit.Ha kane ka jingïaleh mokotduma na ka liang jong ka Sorkar ki don 7 ngut ki Muktiar ba kynthup ïa u Advocate General u Amit Kumar, u Avijit Mani Tripathi, ka Rekha Bakshi, Aditya S. Pandey, ka Shaurya Sahay bad u Upendra Mishra. Katba na ka liang ka kynhun jong ki nonghikai la mihkhmat da ki san ngut ki muktiar ba kynthup ïa u Rajiv Kataria, ka Debjani Das Purkayastha, u H.R. Nath, u James Hitler Mawphiang bad ka Anu Gupta.Lah ruh ban kdew, katkum ka Code of Professional Ethics ïa ki nonghikai kolej ka University Grants Commission (UGC) ka pynshlur ba kin tynrong lem ïa ka khia ka shon ha ka imlang sahlang bad ban ïarap ha kaba kit lyngkor ha ka synshar khadar ne Public Office kaba u paidbah u bynshet.","KA SORKAR KA DEI BAN SHAH ÏA KI NONGHIKAI BAN IALEH ELEKSHON, ONG KA MRDSTA",https://batesitv.com/ka-sorkar-ka-dei-ban-shah-ia-ki-nonghikai-ban-ialeh-elekshon-ong-ka-mrdsta/
": U President jong ka Meghalaya Retired Deficit School Teachers Association (MRDSTA) u Babu ED Nongsiang, ha ka sngi Saitjaiñ u la pynpaw ïa ka jingsngew bynñiaw halor ka jingbym ïoh baibam tymmen jong ki nonghikai skul Deficit ynda ki la shongthait hadien ka jingshakri kumba 30 snem ban noh synñiang sha ka pule ka puthi bad sha ka jylla.Ha ka jingïakren bad ki lad pathai khubor hadien ba la wai ka jingïalang kaba la long ha Jail Road Boys Higher Secondary School, Jail Road, Shillong u Bah Nongsiang u la ong, “ki don (ki nonghikai skul Deficit) napdeng jong ngi, kiba la shakri 29 snem, 30 snem wat haduh 35 snem hynrei ynda la shongthait kim ïoh eiei. Kane kam ïahap. Ngi tip ba u MLA lada u jop shi samoi ruh u la ïoh baibam tymmen, tang san snem u la ïoh baibam tymmen. Kam ïahap shuh ka rukom trei kaba tang 5 snem bad ka 30 snem.”“Ka sorkar ka ai ïa ki (MLA) namarba ki shna hi ïa ka aiñ ban ai ïalade, katba ïa ngi ki nonghikai kiba ïaksaid katno katno ruh ka eh,” u la ong.“Ngi kynmaw ha u 1996-1997, ka don ka Fourth Pay Commission, ki (Sorkar) mut pynduh noh (ban ai ïa ka Fourth Pay Commission) ïa ki nonghikai skul Deficit. Da ka jingïakhih, ngi la ïoh ïa ka Fourth Pay bad ka Fifth Pay Commission leilei ngi ïoh da kaba suk nabar ngi la ïakhih na shwa,” la ïathuh u Babu Nongsiang.Haba bynrap lang ïa kane, u Vice President jong ka Association u Babu Ronjit Marbaniang u la ong, “u Founder President jong ka Khasi Jaiñtia Deficit School Teachers Association (KJDSTA), Babu Teibor Shanpru, u dang im, mynta kumno ngin ieh ïa u. U dei uba la lamkhmat ban kyntiew ïa ka pule ka puthi, hynrei ngi sngewsih ban ong ba mynta ka pule ka puthi ka la hiar sha trai.”Da kaba pynpaw ïa ka jingbym shngaiñ ka lawei jong ki pateng ba mynta kiba kwah ban long nonghikai skul, u Babu Ron u la ong, ‘mynta kiba dei ban wan sha kam hikai, haba ki ïohi ïa ka “Security” ïa ki kam don, kam pynshlur ïa ki nonghikai kiba la tbit bad ban rung sha ka kam hikai skul bad kiba rung (sha ka kam hikai skul) ka long tang namarba kim ïoh kam. Ha ka juk mynta, ki kmie ki kpa kin ym phah ïa ki khun ki kti jong ki ban long ki nonghikai namarba ki ïohi ïa ka jingïaksaid jong ngi ka long kaba eh haduh katta katta,” bad bynrap, “ynda ngi la phong ïa kane ka juti kaba ngi la shongthait ngi sngewthuh bha.” “Ngi la ïakren bad ka Sorkar Jylla ïa ka baibam tymmen naduh ka por ba u Dr. Mukul Sangma u dang long u Myntri Rangbah. Haba ngi pynpaw ïa kane, u sngewsynei, u sngewsih. U ïam, haba u kynmaw ïa ka jingeh kaba ki nonghikai ki mad, khamtam ki kmie ki kpa jong u, kiba dei ki nonghikai.  Kane ka dei ha ka 11 tarik, Lber, 2015 ha Assembly,” la pynkynmaw u Babu Ron.“Kaba sngewsih kaba ngi hap kynthoh ruh ïa ki nongmihkhmat badonburom jong ngi, ki shakri 5 snem ki la ïoh ïa ka (penshon), hynrei ka tulop jong ngi kaba rit, eiei ruh ngim ïoh. Mynshwa leilei ka tulop Deficit kaba rit, hynrei da ka jingïakhun ka la shu biang, ngim don wat tang ban pynlang pisa ruh, wat ban ai ka jingnang jingstad ïa ki khun ruh ka shem (shitom). Ngi hikai ïa ki khun jong kiwei, katba ïalade patde kaba eh ngi mad. Ka dei kaba eh bha lada ki (Sorkar) kwah ba ka pule ka puthi kan kiew,” u pynpaw u Babu Ron.“Ka Sorkar ka dei ban weng ïa kine ki jingeh jong ki nonghikai. Ym dei ba ngi pyrkhat tang ïalade ba ngi kren kumne, hynrei ngi pyrkhat ïa ka pule ka puthi jong ka jylla baroh kawei. Ban kiew ka pule ka puthi, ngi donkam ïa ki nonghikai kiba tbit (ban rung sha ka kam hikai skul). Kita ki nonghikai kiba dei ban wan, kin wan kumno, haba tang ban ïoh tulop ruh hap mih sha surok, hap shah synreit um, hap shah shoh, hap shah bom, hap shah tied. Kita ki dei kiei kiei kiba ngi sngewsih ban kynthoh.  Ki nongthaw aiñ, lada kim lah ban shimkhia ïa ka pule ka puthi, ka jylla kan ym kiew lano lano,” u la ong.U la ïathuh ruh ba ki nonghikai skul Deficit ki la hap ban pynlong da ka jingïakhih ban ïoh ïa ka jingsiew DA.“Ka sorkar kam dei ban sngewthuh bakla ba ngi khlem noh synniang eiei. Ngim ïakren ïa ka (jingnoh synniang) sha ka Pla ïarong jong ka Sorkar, hynrei ngi kren ïa ka “Human Resources,” ngi la noh synniang shikatdei eh na ka bynta ka jingmyntoi jong ka jylla. Kata ka dei kawei ka bynta kaba ka Sorkar ka hap ban pyrkhat bha. Lada ym don nonghikai kane ka jylla kan ym poi hangno hangno ruh,” la ong shuh shuh u Babu Ron.“Ngi kyntu ïa ka Sorkar, khamtam ïa u Myntri Rangbah ka Jylla uba bat ïa u shabi ban pynïaid ïa ka jylla,” u la bynrap.","KI MLA KI SHAKRI 5 SNEM KI LA ÏOH PENSHON, MA NGI PAT 30 SNEM NGIM ÏOH EIEI: BABU ED NONGSIANG",https://batesitv.com/ki-mla-ki-shakri-5-snem-ki-la-ioh-penshon-ma-ngi-pat-30-snem-ngim-ioh-eiei-babu-ed-nongsiang/
"Kum ka jingpynkhreh ïa ka jingrakhe kynmaw burom ïa ka jingwan longbriew jong u Khunlung Jisu sha kane ka sla pyrthei, ka St. Joseph’s Church, Mawkhar Parish ryngkat ka jingïatreilang bad ka Lam Jingshai Choir, ka Prayer Group, lyngba ka jingkyrshan ba ratbah ki Lyngdoh Sohblei jong ka Parish, ki pynlong ïa ka Christmas Carol mynta u snem ha ka sngi U Blei.Ha kane ka jingïaid Carol ka la long kaba kham kyrpang mynta u snem namar hapdeng ka jingïaid ha ki surok ha ryngkat ki jingrwai bad ki jingduwai ba riewblei ba ka jingwan u longbriew jong u Jisu Khrist ha ka dur jong u khyllung Jisu, un wanrah ka jingsuk, ka jingkmen bad ka bha ka miat bad khamtam eh ba ka jingngeit kum ki khun Khristan kan nangrhem bad khlaiñ shuh shuh.Ïa kane ka jingïaid Carol ka la long kaba kham phylla namar la don ka jingkit lang ïa ka Shyngoid hapoh ka kali, ka jingdon ki khynnah kiba riam kum ki Riewstad bad kiwei kiwei de ki jingpynitynnad.  La sdang ïa ka jingïaid Carol phyllaw jong ka ingmane bad ïaid ter ter sha Jaïaw Lansonalane, nangta sha Chapel Road, sha Jaïaw Pdeng nangta la pynkut biang ha Parish da ka jingïakmen lyngba ka Christmas Concert kaba lyngkot.La sdang ïa kane Christmas Carol da ka jingduwai na u Parish Priest  u Rev. Fr.  Teibor Lyngdoh bad la pynkut pat da ka jingduwai bad jingïadih sha lang.",SDANG KA ST. JOSEPH’S CHURCH DA KA CHRISTMAS CAROL BAN PYNKHREH ÏA KA RAKHE CHRISTMAS,https://batesitv.com/sdang-ka-st-josephs-church-da-ka-christmas-carol-ban-pynkhreh-ia-ka-rakhe-christmas/
": Ka tnat Food Civil Supplies and Consumer Affairs ka Sorkar Jylla ha ka sngi Palei ka la khot ïakren ïa ki nongïalam jong ka North East Petroleum Mazdoor Union (NEPMU) ban ïakren sani hadien ba kane ka kynhun ki nongñiah trok kit umphniang ki la byrngem ban sangeh ka jingwankit ïa ka Petrol bad Diesel sha Meghalaya naduh ka 12 tarik mynta u bnai.Ka NEPMU ka la shim ïa ka rai ban sangeh wan kit ïa umphniang Petrol bad Diesel hadien ba ki dkhot kiba la shah kem halor ka jingkynnoh ba ki donkti ban die tuh shiteng lynti ïa ka umphñiang kim pat lait satia na ka along ki Pulit haduh mynta mynne.Da kane ka jingïakren kaba la long ha ka sngi Palei ha Nongpoh, Ribhoi District, ka NEPMU ka la rai ban wankit biang ïa ka umphniang sha Meghalaya.Ïa kane ka jingïakynduh, la lamkhmat da u Additional Deputy Commissioner jong ka East Khasi Hills u Bah P.T Passah bad u Additional Deputy Commissioner ka Ri Bhoi u Bah M.B tongper katba na ka liang jong ka Mazdoor Union la ïalam da u General Secretary u Ramen Das bad na ka liang ka Petroleum Dealer Association of Meghalaya pat la ïalam da u Bah Kennedy C. Khyriem.Ha ka jingïakren bad ki lad pathai khubor hadien ba la wai ka jingïakynduh, u Additional Deputy Commissioner ka East Khasi Hills u Bah PT Passah, u la ïathuh ba kane ka jingïakynduh bad ka Mazdoor Union ka la long kaba seisoh hadien ba ka Union ka la rai ban sangeh noh ïa ka jingïakhih da kaba byrngem ban sangeh wan kit ïa ka umphniang sha Meghalaya.U la ong ruh kane ka jingshim rai jong ka Mazdoor Union ban weng noh ïa ka jingïakhih ban sangeh wanrah umphniang sha Meghalaya, ka dei ruh hadien ba la pynpaw ïa ka jingeh ki paidbah bad ba la pynsngewthuh shai ba lada ki sangeh ban wan kit ïa ka umphniang kane ka wanrah ka jingeh kaba khraw ïa ki paidbah ka jylla Meghalaya.U la pynshai ruh da kaba ong, kumba ka Mazdoor Union ka la dawa na ka Sorkar Jylla ban pyllait along noh ïa ki dkhot ka Union kiba la shah kem halor ka jingkynnoh ba ki la die tuh ïa ka Umphniang ha shiteng lynti kumba la ïoh kem dang shen ha ka jingkhynra da ki Pulit ka Meghalaya bad kane ka jingdawa ka long kaba ym lah ban leh eiei da ka Sorkar namar ïa kane ka kam la shaniah ha ka ïingbishar badon burom ba kan ai ïa ka jingbishar kaba hok ba lada kita ki dkhot jongki kim don bynta kin sa lait hi na ka jingpynshitom kiba dei katkum ka aiñ.","WENG KA MAZDOOR UNION ÏA KA JINGÏAKHIH, KULAR BAN WANRAH PETROL BIANG SHA MEGHALAYA",https://batesitv.com/weng-ka-mazdoor-union-ia-ka-jingiakhih-kular-ban-wanrah-petrol-biang-sha-meghalaya/
"U Myntri Rangbahduh ka ri u Narendra Modi u la kular ban ai jingkyrshan ïa ka Sorkar Meghalaya khnang ba kan dup lah ban kynjoh sha ka thong ha kaba ïadei bad ka jingthmu ban tei ïa Administrative City ha New Shillong Township ha ki san snem ban sa wan.U Myntri Rangbah ka Jylla u Conrad Kongkal Sangma uba la leit sha Delhi ban ïakynduh ïa u Myntri Rangbahduh ka ri, u la ong ba u la pynsngew ha u Myntri Rangbahduh shaphang ki kam pynroi bapher bapher bad ïa ki prokram bapher bapher jong ka Sorkar.“Nga la aiti ïa ka kaiphod ba bniah bad nga la pyni ruh ïa ka Presentation ha u bad u la pynpaw ka jingsngewkmen ban ïohi ïa ki jingtrei bapher bapher kiba la urlong ha kane ka jylla bad u la pynpaw ka jingsngewkmen khamtam eh ba baroh ki kam pynroi ba la mang pisa na ka bynta ka jylla ha ki san snem ba la leit noh ka la nang kiew ar shah ha ki san snem ba ladep, kaba la jan kot lai shah na kaba ju long ha ki 5-6 snem mynshwa,” u la ong.U Sangma u la ïathuh ba u la pyntip ha u Modi ïa ki jingthmu jong ka Sorkar Meghalaya bad ki thong bapher bapher ba la buh ban pyndep ha ki san snem ki ban sa wan.  “(Nga la) kyrpad ïa u Modi ban tuklar bad ban ïarap lem ïa ngi, ban kdew lynti ïa ngi bad ban kyrshan lem ïa ngi ba ngin dup lah ban kynjoh sha ka ka thong kaba ngi la buh ha ki san snem ki ban sa wan,” u la ong.“Nga la ïasam ruh bad u halor ka jingthmu ban don ïa ka New Shillong Township ha kaba ngi la thmu ban tei ïa ka Administrative City ba thymmai bad ka Secretariat ba thymmai bad nga la ïasam bad u ïa ka Plan bad ka Designs ba la shu leh malu mala bad pan jingkyrshan na u ban pynthikna ba ki projek kin nang tyllun shakhmat. U la pynpaw ka jingsngewkmen ban ïohi ïa kine ki kam pynroi bad u la kular ruh katba lah ban ai jingkyrshan na ka liang jong u,” u la bynrap.Shuh shuh, u Myntri Rangbah u la ïakynduh ruh ïa ka Myntri Pla Tyngka ka Nirmala Sitharaman bad kyrpad ïa ka ban kyntiew ïa ka jingbhah pisa bad ban ai tam ïa ka Externally Aided Projects (EAP) sha ka Jylla Meghalaya da kaba pynshong nongrim katkum ki kam ba ladep leh.“Nga la pyntip ïa ka shaphang ki projek bapher bapher kiba dang ïaid shakhmat lyngba ka bhah pisa ba ka Sorkar India ka ju ai jingkyrshan ïa ki jylla bapher bapher lyngba ka EAP bad ïa ki kam pynroi bapher bapher kiba la nang ïaid shakhmat,”  u la ong.“Ka Myntri ka la shah skhor bha bad ka la kular ban ïarap bad ban kyrshan ïa ngi.  Ngi khmihlynti ïa ka jingkyrshan jong ki bad na ka Tnat Pla Tyngka bad na u Myntri Rangbahduh ka ri khnang ba ngin dup lah ban kynjoh ïa ki thong bapher bapher ba ngi la buh na ka bynta ka jylla Meghalaya,” u la bynrap.",PAN JINGKYRSHAN U CONRAD NA U MODI BAN TEI ÏA KI PROJEK THYMMAI HA NEW SHILLONG,https://batesitv.com/pan-jingkyrshan-u-conrad-na-u-modi-ban-tei-ia-ki-projek-thymmai-ha-new-shillong/
"U Bah Prestone Tynsong uba long u Symbud Myntri Rangbah jong ka Jylla u la takrain tyngeh ia ka Voice of the People Party (VPP) bad kynnoh ruh ba kane ka seng saiñpyrthei ka pynlong ishu politik ia ka jingshim rai jong ka sorkar ban ai jaka sa 1.4 akar na ka jaka jong ka Shillong Municipal Board ban pynkynriah ia ki briew kiba sah ha Them Iew Mawlong.Ha ka jingiakren bad ki lad pathai khubor ha ka Lah Sngi u Blei, u Bah Prestone u la kynnoh ba ka VPP ka la shu kynthoh khlem da tip ia ki jingshisha bad khlem tih bniah ia ka jingdon jong ki briew kiba sah ha Them Iewmawlong.“Kito ki nongialam kiba wohnia ia ka rai ba la shim da ka Sorkar, ki lehkai politik. Ka dei ka jinglehkai politik. (Kumno ki kynthoh) khlem da tip ia ki jingshisha bad khlem da tip ia ka nombar jong ki briew kiba sah ha katai ka jaka (Them Iewmawlong,” ong u Bah Prestone.“Ngam kwah ban iapynphai nia, ngam kwah ban iapynlut kai ia ka por bad kine ki jait kam kaba ki kren,” u la bynrap.“Haba ngi ong ba ki donkam sa khyndiat ka jaka kaba heh 1.4 akar kaba mut ba ia kane ka jaka yn ym aiti sha kine ki briew (kiba sah ha Them Iewmawlong) hynrei ban aiti sha ka Shillong Municipal Board.  Ka jaka, kam dei ka jong, hynrei ka jaka ka dei ka jong ka Municipal,” la pynshai u Symbud Myntri Rangbah.“Dei na kata ka daw ba nga ong, wat lehkai politic. Lada phi donkam ia ka jingpynshai, wan ban iakynduh ia nga bad ngan sa batai lut ia phi katba donkam,” ula ong.“Phim lah ban shu ialam bakla ia ki paidbah. Mynno ngi la ong ba ngin ai jaka ia ki?  Ia ka jaka yn ai sha ka Municipal bad ka Municipall kan sa leh kat kaba donkam ha kaba iadei bad ki nongtrei ki jong ka,” la pynshai shuh shuh u Bah Prestone.“Nga la iohi ia ka jingkren jong ki, lada ngim lah, dei ban aiti ia kane ka ishu sha ka VPP. Hato kin leh aiu haba kim tip eiei hi ruh wat ia u A bad u B ne kim don jingtip eiei, hynrei ki shu pyrshang tang ban ialam ia ki paidba nongshong shnong jong ka jylla,” u la ong bad bynrap, “ki paidbah ruh ki sngewthuh bha ia kata bad nga kyntu ia kine ki nongialam (jong ka VPP) ba kim dei ban sngewthuh bakla bad kim dei ruh ban ialam bakla ia ki paidbah.”",ISHU THEM IEWMAWLONG: TAKRAIÑ U BAH PRESTONE BA PYNLONG ISHU POLITIKS KA VPP,https://batesitv.com/ishu-them-iewmawlong-takrain-u-bah-prestone-ba-pynlong-ishu-politiks-ka-vpp/
"Shibnai tam mynshuwa ki Pulit pyniaid kali jong ka Lumdiengjri Traffic Police ki la hap ban maramot dalade hi ia ka surok GS Road ha Lumdiengjri marpyrshah bad ka thanat namarba ka la pynsuhsat ia ka leit ka wan jong ki kali kat haduh ba ka la wanrah ia ka jingdheng kali kaba jur namar ka jingsniew shaba palat jong kane ka surok.Ka tnat Pulit ka la phah ruh da ka jingthoh sha ka Sorkar Jylla da ka jingkyrpad ban phah maramot noh ia kane ka surok.Hynrei ka sorkar kam la sngap satia bad ka jingsniew jong kane ka surok mar pyrshah bad ka Lumdiengjri Police Station ka la nang sniew haduh katta kat haduh ba la paw sa ki mawria bad ka jingkhoh jong ka rong na ka jingpei jong ki pipe um.Ka jingkylli kaba mih mynta ka long, lada hapdeng sor Shillong ka Sorkar kam patiaw ban maramot ia ki surok ba kongsan tam ha ka leit ka wan, katno tam lei lei ia ki surok kiba sniew sha ki shnong nongkyndong.","PAW KI SHYIENG KI SHRUH KA GS ROAD HA LUMDIENGJRI, YM PATIAW KA SORKAR",https://batesitv.com/paw-ki-shyieng-ki-shruh-ka-gs-road-ha-lumdiengjri-ym-patiaw-ka-sorkar/
"Watla u Bah Bull Nongjop Lyngdoh u la khladnoh na kane ka sla pyrthei la 29 snem mynshwa hynrei ka Khasi Students Union (KSU) kam shym la klet noh ïa une u nongïalam barim jong ka seng uba la len lade bad uba la aiti ïa ka la jong ka jingim na ka bynta ki dawbah jong ka jaidbynriew.Ha ka sngi Palei, ka KSU ka la rakhe kynmaw burom ïa ka lyngkhuh sngi ïap kaba 29 snem jong u Bah Bull da kaba leit buh syntiew hakhmat u durmot uba ka seng ka la shna pynsahkynmaw ha ka shnong Malki, Shillong.Ha kane ka sngi, la ïashim bynta lang da ki dkhot bad ki nongïalam jong ka KSU ba la lamkhmat da u General Secretary u samla Donald V. Thabah ryngkat lang bad ki bahaing hasem jong u Bah Bul kynthup i para kynthei, Kong Hana Lyngdoh.Ka KSU ka la pynmih ruh da ka jingthoh lyngkot shaphang ka jingim bad ki kam jong u Bah Bull u la leh mynba u dang im ha kane ka sla pyrthei kum u nongïalam baradbah jong ka KSU.U samla Donald Thabah haba kren ha kane ka jingïalang balyngkot u la pynkynmaw ïa ki kam radbah jong ka KSU mynba u Bah Bull u la shimti kum u nongïalam jong ka seng ha u snem 1983 haduh u snem 1990.U la ïathuh ruh ïa ka jingkren jong ki nongïalam ka All Assam Students Union (AASU) kiba ong ba u Bah Bull u dei shisha u nongïalam u bym lah shuh ban ïanujor badno badno ruh.“U Bah Bull Lyngdoh u la khladnoh dang ha ka rta kaba 42 snem. Ha shwa ba u khlad, u la im ïa ka jingim  basuhsat namarba ha ka jingïakhih pyrshah ïa ki Nepali ha u snem 1987 bad ka jingïakhih pyrshah ban wanrah ïa ka lynti Rel ha kane ka jylla ha u snem 1989, u Bah Bull u la shah pyntyrha, shah bom shah tied, shah pynsajia ha ki bor jong ka aiñ tad haduh ba ka met jong u kan da khrew. U la im ïa ka jingim kaba jynjar hynrei um sngew eiei, kaei kaba u la leh, ka la wanrah ïa ka jingshngaiñ jong ka jaidbynriew,” la ong u samla Thabah.“Shibun tylli ki shnong Khasi kiba la dei ban kylla long ki shnong Nepali, kum ka shnong Mawlai, Mawprem bad Nengmensong, hynrei dei ka jingïakhun jong u (Bah Bull). Mynshwa ka Ribhoi ka dei kaba dang hap hapoh ka East Khasi Hills, ïa kaba la tip kum ka Ribhoi Subdivision bad ki poiei ki dawa ban pynkylla ïa ka Ribhoi Subdivision sha ka Gorkha Subdivision. Dei kane, kaba pynlong ïa ki nongïalam barim, kum u Bah Bull N. Lyngdoh, Bah Herlambok War, kim lah ban shah bad ki hap ban mih ban ïakhun haduh shisnem lynter tad haduh ba ki mynder ri kin da hap ban phet na ka Bri u Hynñiewtrep,” la ïathuh u General Secretary ka KSU.Haba pynpaw ba ka KSU ka la shah kynthoh laiphew jait ha kiwei pat ki jaidbynriew, u Samla Thabah u la ong, “kiwei ki jaidbynriew ki bym dei na ka jaitbynriew jong ngi, ki kynthoh, laiphewjait laiphew rukom bad ki kynnoh ym tang ïa u Bah Bull hynrei ïa baroh ki nongïalam ka KSU bad ïa baroh ki dkhot ka KSU. Ki kynnoh ba ngi leh donbor, pynïapher jaidbynriew, bad pynisih jaidbynriew, hynrei ngi kiba don hangne ha la ka jong ka khyndew ka shyiap ngi tip bha ïa kaei kaba ngi leh bad kaei kaba u Bah Bull u leh.”“Nalor ki nongshun jong ka jaidbynriew, ki don ki kruiñ kiba long ki nonglilam ïa ka jaidbynriew jong ngi, kiba pyndonkam ïa ka jinglong jong ka jaidbynriew jong ngi, ban ïa bishni, ban ïa peit matdong iwei ïa iwei bad shna ïa ki khana lamler pyrshah ïa ki nongïalam ka KSU, naduh ka por u Bah Michael Syiem, Bah Paul Lyngdoh haduh ka kane ka khyllipmat ba mynta,” la kynthoh une u nongïalam ka KSU bad bynrap, “ka jingthmu ba shapoh jong ki, kam dei ba ki sngewkhia ïa ka jaidbynriew lane ba ki sngewkhia ba ka KSU ka long kum u diengpynkiang ïa ka roi ka kiew, hynrei ka jingthmu jong ki ka dei ban pynhun ïa ki mynder ri kiba la thong da ki spah tyngka.”U la ong ba ha ki 45 snem ba ka KSU ka la ai jingshakri ïa ka jaidbynriew kam pat ju shet kylla ne ban randien na ka bynta ki dawbah ka jaidbynriew.","ONG KI NONGÏALAM KA AASU: U BAH BULL U DEI U NONGÏALAM BYM LAH BAN IANUJOR, ÏATHUH U GS KA KSU",https://batesitv.com/ong-ki-nongialam-ka-aasu-u-bah-bull-u-dei-u-nongialam-bym-lah-ban-ianujor-iathuh-u-gs-ka-ksu/
"Ka dorbar khynnah jong ka shnong Mawlat, East Khasi Hills District ha ka 4 tarik u Nohprah, 2023 ka la pynthymmai ia ki nongkitkam ha kaba u heprit Pynshngaiñ Khongjoh u la shah jied kum u Sordar Khynnah, u heprit Dayomi Suting kum u Asst. Sordar, ka heprit Darisha Kshiar kum ka Secretary, u heprit Jubandeipor Kshiar bad ka heprit Ribanjanai Kshiar kum ka Asst. Secretary, u heprit Headingson Khongjoh kum u Publicity Secretary, u heprit Dancel Kshiar kum u Sports Secretary, ka heprit Ibanshisha Khongjoh kum ka Education Secretary lem bad 7 ngut ki dkhot.Ha u kyrwoh khubor ba la phah sha kada u Sordar jong ka shnong Mawlat u Bah Maron Suting ryngkat bad ki video ba la ring hi, u la iathuh ba ia kane ka dorbar khynnah ha ka shnong Mawlat la sdang ha ka 22 tarik, Iaiong, 2016 bad la pynthymmai biang ha ka 4 tarik, Nohprah, 2023. U Bah Maron Suting u la pynpaw ba katkum ka jingshem jong u kum u Sordar jong ka shnong, ba kane ka dorbar khynnah ka long kaba donkam shisha khamtam eh ha kaba iadei bad ka khuid ka suba, ka pule ka puthi, ka jingialehkai sports bad khamtam eh ha kaba iadei bad ka jingiamir jingmut lem bad ka burom ka akor.",SHIM JINGKITKHLIEH KI HEPRIT KA MAWLAT ÏA KA JINGKHUID BAD KA PULE PUTHI,https://batesitv.com/shim-jingkitkhlieh-ki-heprit-ka-mawlat-ia-ka-jingkhuid-bad-ka-pule-puthi/
"Watla ka elekshon sha ka Khasi bad Jaiñtia Hills Autonomous District Council kam pat thikna haduh lano kan long hynrei ki nongkyrshan jong ka Hill State People Democratic Party (HSPDP) Nongstoiñ Unit ki la kwah eh ba ki nongïalam ba hakhlieh jong ka party kin jied noh ïa ki nongkitkam jong ka party hapoh ka Nongstoiñ Constituency.U Bah Ekstarly Lyngkhoi uwei na ki nongkyrshan baradbah jong ka HSPDP uba long ruh uwei na ki Volunteer ba hakhmat eh ha ka por jong ka jingïakhih Hill State ha ka jingïakren bad u nongthoh khubor u la ong, hadien ba ki nongïalam jong ka party ki la weng noh ïa baroh ki nongkitkam jong ka Nongstoiñ Unit ki nongkitkam ki la lum ïa ka jingïalang ha ka 27 tarik u bnai baladep ha Nongstoiñ hynrei na ka liang jong ki nongkitkam kiba la shah weng kim shym la khot satia ïa u ha ka jingïalang bad um tip satia kaei ka daw kaba kim shym la khot satia ïa u.Haba kylli, la u don jingtip neem kiei ki mat ba ki ïakren ha ka jingïalang, u Bah Lyngkhoi u la ong, “haduh mynta ngam pat tip satia kaei ka jingthmu jong ki haba ki lum ïa ka jingïalang. Ha ka jingshisha ki nongïalam jong ka Central Excecutive Committee (CEC) ka Party ki la dei ban shimkhia ban thung noh da ki nongkitkam kiba thymmai ha ka jaka jong kiba la shah weng bad ban pyntip ruh sha baroh ki nongïalam jong ka District na ka bynta ban ïatai ïathir sani bha kumno ban pynkhlaiñ biang ïa ka party hapoh Nongstoiñ Constituency kaba dei ka jabieng jong ka HSPDP naduh ka por ba ka jingïakhih dawa jylla ba pura ka la sdang.",STAIT KA HSPDP HA NONGSTOIÑ UNIT BA SHAH WENG KI NONGKITKAM,https://batesitv.com/stait-ka-hspdp-ha-nongstoin-unit-ba-shah-weng-ki-nongkitkam/
"U Myntri ka tnat Jngohkai Pyrthei u Bah Paul Lyngdoh ha ka sngi Baar u la byrngem ban mudui da ka ‘Defamation Case’ halor ka khubor kaba kynnoh ba ka don ka jyrsieh bamsap kaba T.1300 klur ha ka jingpyntreikam ïa ka Eco-Tourism Project ha East Garo Hills (EGH).Ha ka jingïakren bad ki lad pathai khubor u Bah Paul u la kyntait war ba kam don satia kano kano ka jyrsieh bamsap ha ka Eco-Tourism Project ha East Garo Hills bad ong ruh ba ka Rural eco-tourism Circuit Project ha Garo Hills ka dei kaba la mang pisa da ka North Eastern Council (NEC) ha u snem 2017 na ka bynta 12 tylli ki project, ha kaba 9 tylli ki dei ha East Garo Hills, kawei ha West Garo Hills bad ar tylli ha South West Garo Hills ha ka jinglut kaba kot T. 14.39 klur.U la ïathuh ba kawei kawei ka projek ka kynthup ïa ka jingshna ïa ka Traditional Dwelling Cottages ba don bad ka jingthiah, ka kamra shongkai, ka paiñkhana, ka jaka peitkai bad kiwei kiwei kaba kot T. 9.91 lak bad haduh mynta 955 na ki kam la lah ban trei pyndep.“Na ka T. 14.39 klur, haduh T. 1361.45 lak ladep siew sha ki Kontraktor ba pyntrei ïa ka kam ba la p yndep bad ki don pat ki kam kiba dang sah ban pyndep noh artat,” u la ong.U Myntri u la pyntip ba ki don bun tylli ki daw kaba pynslem ban pyndep ïa kine ki projek na ka daw ka jingdon jong ka elekshon shiteng samoi ha East Garo Hills, ka jingwan lynshop ka khlam COVID-19, ka jingpyrkhing ban leit ban wan jong ki nongbylla na ka daw u COVID bad ka jingbym don ki surok kiba biang ban poi sha ki jaka ba pyntrei nalor ka jingpynthud jong   u slap bad kiwei kiwei de ki daw.Na ka liang jong u Myntri Rangbah ka Jyllla u Conrad K Sangma ruh u la kyntait war halor ka jingkynnoh ba ka don ka jyrsieh bamsap ha ka jingpyntreikam ïa ka song pisa kaba kot T.13 klur jong ka Eco-tourism Project“Haba kane ka khubor ka la mih, ka jinglap jong ki bad ki jingkheiñ ki dei kiba bakla suda bad ka khubor ka dei kaba la ïalam bakla nadong shadong. Ki jingkheiñ ki bakla.  Ka dei ka projek ba 13 klur bad ki don kumba 8-9 tylli ki jaka ba la shna ïa ka projek.“U nonglum khubor u dei ban da tih bniah bad ban da wad jingtip thikna shwa ban pynmih ïa kine ki khubor, bad ym dei ban shu ïalam bakla ïa ki paidbah,” u la bynrap.",BYRNGEM U MYNTRI BAN MUDUI ‘DEFAMATION CASE ’ ÏA KA JINGKYNNOH BAMSAP 1300 KLUR NA KA ECO-TOURISM,https://batesitv.com/byrngem-u-myntri-ban-mudui-defamation-case-ia-ka-jingkynnoh-bamsap-1300-klur-na-ka-eco-tourism/
": U Nongaitkien ka BJP u Bah M. Kharkrang ha ka sngi palei u la ong ba kan long kaba bha palat lada u MLA ba la mihkhmat la hynriew sien kynthih ïa ka Pynthorumkhrah Constituency u Bah Alexander L. Hek uba long ruh u Myntri Sorkar un shah jied kum u kyrtong na Shillong Parliamentary Constituency na ka bynta ka elekshon Lok Sabha ka ban sa long ha u snem 2024.“Lada mynjur ïa u Bah AL Hek, uba la long u MLA la hynriew sien kynthih, kan long kaba sngewtynnat palat,” ong u Bah Kharkhrang ha ka jingïakren bad ki lad pathai khubor ha ka sngi thohdieng.Une u ophisar IPS barim u la ong ba ki nongïalam jong ka Party kim pat pan eiei halor kane.  “Namarkata, kam pat don satia kano kano ka kyrteng ban phah sha Delhi ïa mynta,” u la ong.U Bah Hek dang shen u la pynpaw, “ka shong ha ki nongïalam bahalor jong ka party ban shim ïa ka rai (ba ngan ïakhun ne ngam ïakhun).”Une u Myntri Sorkar u la phla ruh ba ki don lai ngut ki kyrtong kiba kwah ban ïakhun ïa ka elekshon na Shillong.Haba kylli, u Bah Kharkrang u la ong, “kam dei ka kam sngewbha ban sei kyrtong, hynrei ngi hap ban peit la ngi don ne em ïa ki kyrtong kiba biang.”“Baroh ka long haba shai na ka bynta kiei kiei bad ngi kwah ban ïohi lada ngi ïoh ïa ka kyrtong kynthei. Ngim pat khang ïa ka jingkhang, ngi plie lut ïa baroh,” u la bynrap.Ha kajuh ka por, une u nongaiktien u ong shuh shuh ba ka party kan ym ïatreilang badno badno ha ka elekshon Lok Sabha ka ban sa long.“Kan ym don kano kano ka jingïatreilang.  Ha ki elekshon ba ladep, ka BJP ka ïakhun beit (ïa ki elekshon) marwei,” u la ong.",KMEN KA BJP LADA MYNJUR KI NONGÏALAM BAN PYNIENG ÏA U BAH AL HEK HA KA ELEKSHON MP,https://batesitv.com/kmen-ka-bjp-lada-mynjur-ki-nongialam-ban-pynieng-ia-u-bah-al-hek-ha-ka-elekshon-mp/
"U Working President ka UDP u Bah Paul Lyngdoh ha ka sngi Thohdieng u la ong ba ka UDP ka ladep ïaid sakhmat ban sei la u jong u kyrtong na ka bynta ban pynïakhun na Shillong Seat ha ka elekshon Lok Sabha, ka ban sa long ha u snem ban sa wan.“Ka lynti ban jied ïa u kyrtong kan long shi bnai ne duna ïa kata,” ong u Bah Paul ha ka jingïakren bad ki lad pathai khubor.Lah ban kdew hangne ba ka NPP ka la kyrshan ïa u kyrtong monlang ba la pynieng da ka UDP ha ka elekshon Lok Sabha ha u snem 2019.U State President ka NPP, Bah Prestone Tynsong u la ong ba ha u snem 2019 ka NPP ka la mynjur ban kyrshan ïa u kyrtong monlang ba la pynieng da ka paralok ba ïatreilang ha ka kynhun jong ka MDA, ka UDP, hynrei mynta ka kynti ka NPP kan sei la ki jong ki kyrtong bad kam shym la don kano kano ka jingïakren halor kane.Haba kylli, hato u President barim ka HYC u Bah Robertjune Kharjahrin u dei ne em uba hakhmat eh u ban pan tiket, u Bah Paul u la ong ba u Bah Kharjahrin u ladei lypa uwei na kiba pan tiket bad uba la pynpaw ïa ka jingkwah ban ïakhun ïa ka elekshon na Shillong Parliamentary Seat.“Kumba ngi la ïakren, kin don 3-4 ngut ki nongpan tiket bad nga tharai yn sa lah ban pyntip hapoh khyndiat sngi ne khyndiat taiew,” u la bynrap.Haba pyntip ba ka jingpynkhreh ïa ka elekshon MDC ka la ïaid shakhmat, u Bah Paul u la ong ba ka State Election Committee jong ka UDP ka la shong jingïalang bunsien halor kane ka kam.“Ngi lah ban pynbna ïa ka thup kyrteng banyngkong eh jong ki kyrtong la kumno kumno ha kaba kut jong u bnai Kyllalyngkot,” la bynrap u Bah Paul.",IAID SHAKHMAT KA UDP BAN WAD KYRTONG NA SHILLONG SEAT; ONG U BAH PAUL LYNGDOH,https://batesitv.com/iaid-shakhmat-ka-udp-ban-wad-kyrtong-na-shillong-seat-ong-u-bah-paul-lyngdoh/
"Ka Hynñiewtrep Youth Council (HYC) ha ka sngi balang ka la kyrpad ïa u Myntri ka tnat Social Welfare ka Sorkar Jylla ba un tuklar lem khnang ban pynthikna ba ki ophis treikam ka Sorkar Pdeng ki dei ban pyntreikam ïa ka jingbhah kam kaba 44% ïa ki Scheduled Tribes jong ka jylla.Ka HYC ka la dawa ruh ban thaw noh ïa ka Fast Track Courts khnang ban pynstet ïa ka jingpynkut ïa ki NDPS Cases bad ban pyntreikam ïa ka Prevention of Illicit Traffic in Narcotic Drugs and Psychotropic Substances Act, 1988 (PIT-NDPS Act).Ha ka shithi ba la aiti ha u Bah Paul Lyngdoh, u President ka HYC u Bah Roy Kupar Synrem u la ong, “namarkata, ngi kyntu ïa ka Sorkar Meghalaya ba kan shim ïa ki lad ki lynti ban pynthikna ba ki ophis treikam ka Sorkar Pdeng/Institutions/Undertakings, bad kiwei kiwei kiba don ha ka Jylla Meghalaya ba ki dei ban bud bad ban pyntreikam ai ka Office Memorandums bad ïa kiwei kiwei ki jingbthah ba la pynmih da ka Sorkar India lyngba ka Ministry of Personnel, Public Grievances and Pensions Department of Personnel and Training New Delhi, khnang ba ki samla riewlum kin ïoh lem ïa kane ka jingmyntoi.”U la ong ba katkum ka Office Memorandum No.360 1711 12004-Estt.(Res.) ba la pynmih da ka Sorkar India lyngba ka Ministry of Personnel, Public Grievances and Pensions, Department of Personnel and Training New Delhi, ha ka 5 tarik, Naitung, 2005; ka Office Memorandum kaba la pynmih ha ka 4 tarik, Naitung, 2007 bad ka Compendium of Intructions No. F.No.36011/1/2022-Estt.(Res-I) kaba 14 tarik, Risaw, 2022, ka Sorkar India la pynthymmai ïa ka bhah ban mang kyrpang ïa ki Scheduled Castes, Scheduled Tribes bad Other Backward Classes lada jia ba ka don ka jingthung kam ha ki post Group ‘C’ bad “’D’ khnang ban pynrungkam ïa ki samla na kane ka thaiñ.Katkum kine ki Office Memorandum bad ki jingbthah, ha ka jylla Meghalaya ka jingbhah kyrpang ka long tang 1 % ïa ki Scheduled Castes, 44% na ka bynta ki Scheduled Tribes bad 5 % na ka bynta ki Other Backward Classes.“Ngi ïoh jingtip ba bun na ki ophis ka Sorkar Pdeng kiba don hapoh kane ka jylla Meghalaya kim shym la bud katkum ka jingkdew ha ka Office Memorandum bad bun na ki samla riewlum ki la duh noh ïa la ka hok ban rungkam ha ki ophis ka Sorkar Pdeng na ka daw ka jingbym bud ïa kaba la kdew ha ka Office Memorandum,” ong  u Bah Synrem bad bynrap ba u Myntri u la kular ba un sa shimkhia ïa kane bad ki bor ba dei peit.Shuh shuh u Bah Synrem u la ong ba seng ka la kyntu ïa ka Sorkar ban shim ïa ki lad ki lynti ban pynthikna ka Fast Track Courts/Special Courts katkum ba la bsut hapoh ka DREAM Project, na ka bynta ban tian bishar ïa ki case hapoh ka NDPS Act dei ban leh kham kloi katba lah, khamtam ha East Khasi Hills District.“Ïa mynta ym don wat tang kawei ruh ka Special Courts ban tian bishar ïa ki case hapoh ka NDPS Act, namar kata ki jingtian bishar ki shu sah lyngkran da ki snem bad kane ka pynduh mynsiem khamtam ïa ki nongsakhi bad ïa ki paidbah ban ïarap ïa ki tnat treikam ka Sorkar ha kaba ïakhun pyrshah ïa u drok,” u la ong.U la ai khublei ruh ïa ka tnat Social Welfare kaba la pynbna paidbah ïa ka Drug Reduction, Elimination, and Action Mission (DREAM) ha ka 27 tarik, Jylliew, 2023 da kaba buh hakhmat ïa ka thong ban pynlong ïa ka jylla kaba lait, na u drok,” bad ong, “ka dei ka polisi kaba donkam, khlem pep, da kaba buh ïa ka thong ban rat dyngkhong ïa u jingdih ba sniew bad ban pynlong ïa ka jylla kaba lait na ka jingshah teh mraw ha u drok.  Hynrei kaba pynsngewkhia ïa ngi ka long ba kane ka Mission/Policy kam dei ban long tang kum ka dulir jong ka Sorkar kaba don tang ha ka kot sada hynrei ka bym lah ban pyntreikam katkum ka jingthmu.”Une u nongïalam ka HYC u la ïathuh ruh ba ka seng ka la kyrpad ïa ka Sorkar ban pyntreikam ïa ka Prevention of Illicit Traffic in Narcotic Drugs and Psychotropic Substances Act, 1988 (PIT-NDPS Act).“Ngi kyntu ïa phi ban shim ïa ki lad ki lynti ban kyndang naphang pyrshah ïa ki snar nongkhaïi da kaba kem bad pynngat kyndon ïa ki nongleh kam sniew/nongkhaïi, kiba la shah kem bun bun sien, hapoh ki kyndon jong ka PIT-NDPS Act,” u la ong.U la bynrap ba ka Sorkar Jylla ka la thaw ïa ka Advisory Board katkum ka jingbthah jong ka PIT-NDPS Act, 1988 bad haduh mynta hadien ka jingai jingmut, tang 9 ngut ki briew kiba donkti ha ka jingkhaïi drok kiba la shah kem hapoh ki 3 snem.“Ngi kyrpad ïa ka tnat ba kan pynshitom pyrshah ïa ki nongpynkheiñ aiñ,” la ong u Bah Synrem.","BYM TREIKAM KA BHAH 44% ÏA KI ST HA KI OPHIS SORKAR PDENG, PHAH TUKLAR KA HYC HA SORKAR",https://batesitv.com/bym-treikam-ka-bhah-44-ia-ki-st-ha-ki-ophis-sorkar-pdeng-phah-tuklar-ka-hyc-ha-sorkar/
"Ka North Eastern Hill University Students’ Union (NEHUSU) ka la rai ban thaw da ka Gender Sensitization Committee hadien ba ka la don ka jingjia shah jrong kti jong ki kynthei hapoh ka skulbah North Eastern Hill University (NEHU).Ha u kyrwoh ba la phah ha ka sngi baar, u Finance Secretary ka NEHUSU u Mandor Diengdoh u la ong hadien ba ki khubor ki la poi sha ki paidbah, ki la don bun tylli ki jingjia kiba la kynnoh pyrshah ia u Nantu Das, uba bat kum u in-charge jong ka Security bad u Asst Director jong ka Sports Department, NEHU ha kaba ka shithi ujor ka la poi sha ka NEHUSU.U la ong, “hadien ba la bishar da ka NEHUSU ia ki jingujor la lap ba u nongleh kam bymman u donkti bunsien ban leh ia ki kam runar ha kaba ki lanot ki sheptieng ban kren na ka daw ba ki lehraiñ ban pynpaw ialade hakhmat ka pyrthei.”Hadien kane ka jingjia, u la ong, ki la don ruh ki jingujor na ki samla pule khamtam da ki Research Scholars kiba la kam ba u Guide jong ki,  u don kti ha ki kam pohdor.Da kaba pynpaw ba ka NEHUSU ka la ioh pdiang bun tylli ki jingujor na kiba bun ki samla pule, u samla Diengdoh u la ong, “ka NEHUSU ka sngewdei ban don ia ka jingpynsngewthuh ia ka longkynthei ka longshynrang hapoh ka skulbah na ka bynta ki samla pule, ki nonghikai bad ki nongtrei.”“Ka NEHUSU ha kaba iadei bad kane, kan sa pynlong ia ka jingpynsngewthuh lyngba ki jingiathir iatai, ki jingiathir nia bad khamtam eh ban thaw ia ka Gender Sensitization Committee ka ban shimkhia ia ki jingshah thombor, ka jingpynkheiñ ia ka jingmynjur bad kiwei kiwei de ki kam kiba iadei bad kine ki jait kam,” la ong u kyrwoh.“Bun ki jingjia kiba iadei bad ki jingshah jrong kti kin sa nang paw pyrthei ha kine ki sngi ki ban sa wan namarba ki samla pule ki la nang kham iohbor na ka jingioh jingkyrshan bad ka jingai mynsiem sha ki samla pule da ka Union,” u la ong.U la ong shuh shuh ba ka jingangnud jong ka Union ka long ban sngewthuh ia ka jinglong kynthei jinglong shynrang bad ba ka shlem pule ka dei ban long kaba shngaiñ.“Ka NEHUSU kaba mynta ka kut jingmut ban rat dyngkhong ia kine ki kam pohdor da kino kino ki nongtrei, ki ophisar ne ki nonghikai pyrshah ia ki samla pule,” la ong ka Union.",THAW KA NEHUSU DA KA KOMITI BAN BISHAR ÏA KI JINGSHAH JRONGKTI KI KYNTHEI HA UNIVERSITY,https://batesitv.com/thaw-ka-nehusu-da-ka-komiti-ban-bishar-ia-ki-jingshah-jrongkti-ki-kynthei-ha-university/
"U Badonkupar Synnah u la pynshohbiej ia ki paidbah nongkyrshan, hadien ba u la lah ban khur ia ka jingjop ha ka kyrdan iakura jong ka light welterweight 60-63.5kg fight ha ka sngi kaba ar jong ka 7th Elite Men’s National Boxing Championship mynta ka sngi ha SAI Indoor Hall, Shillong.Kane ka lympung iakura ka ban kut ha ka 1 tarik u Nohprah, la pynlong da ka Meghalaya Boxing Association ha ryngkat ka Boxing Federation of India bad la kyrshan lang da ka tnat Sports and Youth Affairs jong ka Sorkar Jylla.Ha kane ka sngi, u Synnah uba la iakhun pyrshah ia u Roopesh Shukla uba na Madhya Pradesh, u la khur ia ka jingjop hadien ba u la tam point bad ban pynhun ia ki paidbah nongkyrshan kiba la wan ban sakhi ia kane ka jingiakura. Te kumta u Badon u la long uba nyngkong eh na ki nongiakura ka Jylla ban jam sha kawei pat ka wat jingiakhun.Ha kane ka sngi kaba ar, la lah ban pynlong haduh 78 tylli ki bouts bad ki rangiakura na kylleng ka ri ki la khmih lynti ban ialehkai bha na ka bynta ban jam sha kawei pat ka wat jingiakhun bad ruh ban khur takma.Ha kane ka rynsan iakura la wan iashim bynta da ki khlur iakura jong ka ri, kynthup ia u rangiakura uba la khur ia ka takma ksiar ha ka South Asian Games u Sachin na Services uba la iakhun pyrshah ia u Vishal Kumar uba na Punjab ha ka 54-57kg featherweight bad u la lah ban khur ia ka jingjop da kaba tam point.U rangiakura uba la khur ia ka takma rupa ha ka Asian Championship 2019 u Ashish Kumar na Himachal Pradesh u la iakhun pyrshah ia u rangiakura na Manipur u Kingson ha ka featherweight. Hapdeng kane ka jingiakhun kaba iakhaid bha, hynrei u Kumar u la lah ban khur ia ka jingjop.Kiwei pat ki rangiakura ka Jylla (Meghalaya), ba kynthup ia u Kordor Marwein ha ka lightweight 57-60kg, u la shah rem ha u Aditya Nagar na Uttar Pradesh hadien ba u rephri u la hap ban pynsangeh noh ia ka jingiakhun ha ka wat kaba nyngkong. Kane ka jingpynsangeh ka la wan hadien ba u Kordor u la shah kura tyngeh ha utei u rangiakura uba na UP.Ha ka 48-51kg flyweight, u Khrawbok Marwein u la iakhun pyrshah ia u rangiakura uba na Bihar u Shiv Kant. Watla u la shah kura bad khyllem ha madan, hynrei u la pyrshang katba lah ban iakhun tyngeh bad ha kaba kut u la shah rem noh hadien ba u la shah tam point ha utei u rangiakura uba na Bihar.",PYNI U BADONKUPAR SYNNAH ÏA KA SAP KURA DA KA JINGJOP HA KA 7th ELITE MEN’S NATIONAL BOXING C’SHIP,https://batesitv.com/pyni-u-badonkupar-synnah-ia-ka-sap-kura-da-ka-jingjop-ha-ka-7th-elite-mens-national-boxing-cship/
": U Myntri Khynnah ba dei khmih ïa ka tnat Micro, Small and Medium Enterprises, u Bhanu Pratap Singh Verma u la ïashim bynta ha ka Viksit Bharat Sankalp Yatra kaba la long ha ka shnong Tynring kaba hap hapoh ka Mawryngkneng Block jong ka  East Khasi Hills District, Meghalaya mynta ka sngi.Ha ka jingai jingkren jong u, u Myntri u la ong ba ka Viksit Bharat Sankalp Yatra, ka dei ka campaign ha kylleng ka ri ban ai jingtip khnang ban pyntreikam pura ïa ki skhim ka Sorkar India ha baroh ki jaka rilum, ki jaka nongkyndong bad ki jaka sor. U la kren shaphag ka thong jong ka Yatra kaba long ban ai jingtip ïa ki bynta ka imlang sahlang kiba shem jingeh kiba dei ban ïoh bynta ha ki skhim bapher bapher hynrei ki bym pat ïoh jingmyntoi na kine ki skhim.Ka Sorkar Pdeng ka la shim shibun ki sienjam na ka bynta ka roi ka par jong ki riewlum bad ka imlang sahlang ha ki jaka nongkyndong ha kine ki khyndai snem ba la dep bad ka la wanrah ïa ka roi ka par sha kine ki jaka. U Myntri Rangbah Duh, u Narendra Modi u niewkor bha ïa ka roi ka par kaba pura ha ka thain shatei lammihngi jong ka ri bad u la pynthikna ba ki briew na kane ka thain ki ïoh kham bun ki jingmyntoi na baroh ki skhim Sorkar. Ki jylla ka thain ki la ïoh mad ïa ka roi ka par kaba stet ha kine ki khyndai snem ba la dep haba ka Sorkar ka la peit bniah ïa ka jingkyntiew ïa ki lad ka leit ka wan bad ki jingdon jingem. Ka jingstet ka roi ka par ha kane ka thain ka pyni ba ka Sorkar Pdeng ka peit bha ïa ka jingkyntiew ïa ki lad ka leit ka wan ha kane ka thain bad ka jingtei ïa ki surok bah ha ki jaka ba jynjar ban poi ruh. Na ka Look East Policy kaba rim, mynta la pyntreikam ïa ka Act East Policy.U Myntri u la sam certificate ïa khyndai ngut ki briew kiba ïoh jingmyntoi na ka Pradhan Mantri Awas Yojana Gramin. Ha ka jingkren shaphang kane ka skhim, u Myntri u la ong ba ka jingpyntreikam ïa ka PMAY-G – ka skhim pynïoh iing ïa baroh – ka la pynurlong ïa ki jingangnud jong kiba duk ba suk ba kin don ka iing lajong. U Myntri u la kren shaphang ki jingkylla kiba la wan lyngba ki skhim jong ka Sorkar kum ka Pradhan Mantri Jan Arogya Yojana, PM Garib Kalyan Anna Yojana, Deendayal Antyodaya Yojana, PM Awas Yojana (Rural), PM Ujjwala Yojana, PM Kisan Saman abad ka Kisan Credit Card.Ha ka jingkren shaphang ka Tnat Micro, Small & Medium Enterprises, u Myntri u la ong ba kane ka Tnat ka trei borbah ban pynkupbor ïa ki MSME khnang ba kin kiew shaphrang ha ka rukom kaba ïaineh bad khnang ba kin ïahap bad ki jinglong jingman ha kylleng ka pyrthei. Ki longkmie na kane ka thain ki lah ban ïoh ki jingmyntoi na ki skhim jong kane ka tnat namar ka don ka subsidy kaba 33% na ka bynta ki briew na kane ka thain, la ong u Myntri.Ha ka jingkren shaphang ka skhim ba thymmai ba la plié paidbah da u Myntri Rangbah Duh ha ka 17 tarik u Nailur, ka Pradhan Mantri Vishwakarma Yojana (PMVY), u Myntri u la ong ba ka thong jong ka Sorkar ka dei ban kyntiew ïa ka jingim jong ki nongsaindur bad ki nongshna tiar bad ai ïa ki ka teknoloji ka ban pynkhlain shuh shuh ïa ki ba kin lah ban don bynta ha ki iew ha kane ka juk mynta. Kane ka skhim, kaba peit ïa 18 tylli ki jait kam tynrai, kan pynkup bor ruh ïa ki nongsaindur lyngba ka jingtip shaphang ki tiar katkum ka juk mynta, ka jingpynïaid iew, ka jingsngewthuh shaphang ki kam digital bad ki kam pisa bad ruh ka jingkyrshan jong ka jingïoh shim ram, kiba kyntiew ïa ka jinglah pynmih tiar jong ki bad kaba plié lad ban pynïaid iew ïa ki mar jong ki ha ka rukom kaba kham seisoh bad kaba kham ryntih, la ong u Myntri.Hapoh ka jingïalam jong u Myntri Rangbah Duh, ka India ka la kiew shaphrang ha baroh ki kam bad mynta ka don ha ka kyrdan kaba 5 ha ka ïoh ka kot ha kane ka pyrthei, la ong u Verma da kaba bynrap ba shen ka ri kan sa kylla sha ka ri kaba don ha ka kyrdan kaba lai ha ka ïoh ka kot.U Myntri u la ong ba la sdang ïa ka Viksit Bharat Sankalp Yatra da kaba shim ïa ka rukom treikam kaba pura ha ka jingïadon bynta ki tnat Sorkar India bad ki Sorkar Jylla ban pynthikna ïa ka jingïashim bynta jong baroh na ka bynta ka bha ka miat jong ki briew jong ka ri bad khnang ban pynurlong ïa ka thong jong ka jingïoh ïa ka ri kaba la kiew shaphrang. U la kyntu ïa ki nongmihkhmat, ki ophisar bad kiwei kiwei ba kin ïashim bynta ha ka Viksit Bharat Sankalp Yatra ban ai jingtip ïa ki briew bad ban pynshlur ïa ki ba kin leit shim ïa ki jingmyntoi ba ki dei ban ïoh.U Myntri ka tnat Animal Husbandry and Veterinary jong ka Sorkar Meghalaya, u Alexander Laloo Hek u la ong ba ka Sorkar Pdeng ka la wanrah shibun ki sienjam ba thymmai na ka bynta ka roi ka par jong ka Jylla bad ka ri baroh kawei. U la kyntu ïa ki briew ba kin shim ïa ki jingmyntoi na ki prokram bad ki skhim jong ka Sorkar. Ka Sorkar hapoh ka jingïalam jong u Myntri Rangbah Duh, u Narendra Modi ka dang ïaleh katba lah ban pynthikna ba ym don kano kano ka thain jong ka ri kaba sahdien, la ong u Hek.Ha shuwa kane baroh, u Myntri u la leit jngoh ïa ki stall ba la pynkhreh ha kane ka jaka. La don ruh ki prokram ‘Jan Bhagidari’ bapher bapher kum ka jingïathuh ki briew shaphang ki jingshem jong ki shaphang ki skhim Sorkar Pdeng, ka jingpyntreikam pura ïa ki skhim kum ka Ayushman Bharat, Jal Jeevan Mission, Jan Dhan Yojana, PM Kisan Samman Nidhi Yojana, ODF Plus status, ki quiz competition, ka jingpyni ïa ka jingpynher drone, ki health camp bad kiwei kiwei. Kane ka prokram mynta ka sngi ka la khring bha ïa ki briew bad la pynlong ruh ïa ka jingbam smai ‘Sankalp Pledge”. Ki heh ophisar jong ka sorkar jylla ki la ïashim bynta ha kane ka prokram.",HALOR KA ROI KA PAR PYNTIP U MYNTRI KHYNNAH KA MSME HA KA VIKSIT BHARAT SANKALP YATRA HA TYNRING,https://batesitv.com/halor-ka-roi-ka-par-pyntip-u-myntri-khynnah-ka-msme-ha-ka-viksit-bharat-sankalp-yatra-ha-tynring/
"Ka North Eastern Police Academy (NEPA) ha ka sngi baar ka la pynbam smai ia ki 377 ngut ki Ophisar Pulit kiba kynthup ia ki Deputy Superintendents of Police (Dy. SP) bad ki Sub-Inspectors (SI) kiba dei na ka Jylla Assam, Arunachal Pradesh, Mizoram, Tripura bad Nagaland.Kane ka jingpynbam smai ka long hadien ba kane ka kynhun ne 52nd Batch ki la pyndep pura ia ki jingshah hikai pyntbit.Na kine ki 377 ngut, 82 ngut ki dei ki Dy. SP bad 295 ngut ki dei ki SI, kata 331 ngut na Assam, 9 ngut na Arunachal Pradesh, 8 ngut na Mizoram, 21 ngut na Tripura bad 8 ngut na ka jylla Nagaland.U Myntri Rangbah ka Jylla Assam u Himanta Biswas Sharma u la long u kongsan ha kane ka sngi.  U Director jong ka North East Police Academy, u Gya Nendra Pratap Singh u la pynbam smai ia ki ophisar kiba la pyndep ia ka jingshah hikai pyntbit ha NEPA.Ki bahaing hasem jong kine ki Pulit, ki Ophisar Pulit jong ka NEPA, Meghalaya, bad Assam ki la sakhi lang ha kane ka sngi ba la pynlong ruh ia ka passing out parade ba la shim salute da u Himanta Biswas Sharma.Haba kren kum u Kongsan u Himanta Biswas Sharma u la ai khublei ia ki Ophisar bad ia ka jingtrei shitom jong ka NEPA bad ia u Director u Gya Nendra Pratap Singh.  U la ong ba ka kam jong ki Pulit Ophisar ka long ban shakri ia ka ri bad ban noh ruh ia u synñiang u bynhei na ka bynta ka bha ka miat jong ki paidbah ha ka imlang ka sahlang.“Ki ophisar kiba iashim bynta ha kane ka Passing Out Parade ki la plie lynti hi dalade ialade.  Ki la pyndep ia ka jingshah hikai pyntbit bad manla ka jinghikai ka long kaba kongsan namarba kan long ka jingmyntoi ban ai jingshakri ha ka ri,” u la ong.U Sarma u la iaroh ruh ia ka jinglen lade jong ka tnat Pulit ha ka ri baroh kawei bad pynpaw ruh ia ki kam ba ki la leh ban pynneh pynsah ia ka shongsuk shongsaiñ, ban tohkit ia ki kam runar, ban iarap ruh ia ki paidbah haba wan kino kino ki jingshah lynshop na ki bor jong ka mariang.",BAM SMAI KI 377 NGUT KI DY. SP BAD SI KIBA LA PYNDEP ÏA KA JINGSHAH HIKAI PYNTBIT HA NEPA,https://batesitv.com/bam-smai-ki-377-ngut-ki-dy-sp-bad-si-kiba-la-pyndep-ia-ka-jingshah-hikai-pyntbit-ha-nepa/
"Ka jingpynkhreh na ka bynta ban pyni nam ia ka jngriew spah jong ka riti dustur bad ka kolshor jong ka Bri u Hyniewtrep ka Khasi Hills Autonomous District Council ha kane ka kynti ka la pynbna ba kan sa pynlong ia ka Monolith Festival ha ka shnong Mawphlang, East Khasi Hills District.Mynta ka jingpynkhreh ban shna bad ban maramot ia ki iing trep jong ki Hima bapher bapher ka la nang iaid shaid shaid ha Heritage Village kaba don ha Mawphlang.Halor kane ka jingthmu jong ka District Council, u Chief Executive Member (CEM) jong ka Khasi Hills Autonomous District Council (KHADC) Bah Pyniaid Sing Syiem ryngkat ka jingsynran lang jong u Chairman ka Ingdorbar Thawain ka District Council u Bah Lamphrang Blah bad u Executive Member ba peit ia ka tnad Larirti u Bah Victor Rani lem bad ki ophisar bad ki bor pyniaid ka Hima Mawphlang ha ka lah sngi U Blei ki la leit ban jurip ia ka jingpynkhreh ban pynlong ia kane ka tamasa.Ha ka jingjurip, la sakhi ba ka jingmaramot ia ki iing trep jong ki Hima bapher bapher ka dang iaid shaid namarba ki don ki iing trep kiba la sdang ban sator bad ban pra.La sakhi ia ka jingtap thymmai da u tynriew, ki phlang ban shna pynitynnad bad ka jingker da ki siej ia kaba la shna pynwan dur bha khnang ba kin khring bha ia ki nongwan jngoh kai pyrthei ki ban sa wan sakhi ha ka Monolith Festival ka ban sa long la kumno kumno ha u bnai Nohprah mynta u snem.Ha kane ka tamasa yn sa don ruh ka jaka ba kyrpang ia kaba la tip kum ka Children Park khnang ba ki khynnah khunlung kin ioh ban lehkai sngewbha ia kaba yn shna la ka jong na ka bynta ki kynthei bad ki khynnah shynrang.Ha jingjurip la sakhi ruh ia ka jingwan tuid jong ki nongjngohkai pyrthei nabar jylla sha ha Heritage Village bad la khmihlynti ba ka Komiti kaba peit ia kane ka tamasa kan sa buh tarik ban pynlong ia kane ka tamasa na ka bynta ban pynpaw pyrthei ia ka jingriewspah jong ka kolshor jong u Khasi.U Bah Pyniaid ha ka jingiakren bad ki lad pathai khubor u la iathuh ba ka jingpynkhreh ia kane ka tamasa ka long naduh kaba maramot ia ki ing trep bad kumjuh ruh ban shna pynitynnat shuh shuh ia ki lynti iaid kjat.Katkum ka jingiathuh jong u Bah Pyniaid ka Sorkar Jylla lyngba ka tnat Jngohkai Pyrrthei ka la mang pisa T.4 klur ia ka KHADC na ka bynta kane ka tamasa katba ka KHADC kan pynlut pisa nalade kumba 50 lak tyngka eiei.",YN BUH NAM KA KHADC ÏA KI DUR SHIPAI BA SHLUR JONG KI HIMA KHASI HA HERITAGE MUSEUM,https://batesitv.com/yn-buh-nam-ka-khadc-ia-ki-dur-shipai-ba-shlur-jong-ki-hima-khasi-ha-heritage-museum/
"Ki nongtrei Accredited Social Health Activist (ASHA) ha ka sngi Thohdieng ki la mih sha surok ban pynlong da ka jingïaid rally kaba jai jai kum ka jingpyrshah ïa ka jingkuman jong ka Sorkar Jylla halor ki jingdawa ba kynthup ruh ïa ka jingpynkiew ïa ka jingsiew bainong.Wat hapdeng ka jingther jong u slap, da ki spah ngut ki nongtrei ASHA ki la ïashim bynta ha kane ka jingïaid paidbah kaba la pynkut ha madan Malki.Ka President jong ka Meghalaya ASHA Workers’ Union (MAWU) Kong Marajune Myrsing haba kren ha ka jingïalang ka la ong ba kan ym don kano kano ka jingpyndem lada ka Sorkar kam lah ban ai ïa ka jingkular ba la dawa da ki ASHA.Ki nongtrei ASHA ki la dawa ïa ka Sorkar Jylla ban pynkiew ïa ka jingsiew Honorarium na ka T. 2,000 sha ka T. 5,000Haba pynpaw ba ki ASHA ki don ka hok ban dawa, ka Kong Myrsing ka la ong, “ka Myntri ka Koit ka Khiah ka la pyndep ba ka bainong jong ki nongtrei ASHA ka long T. 5,000 hynrei ka tip ba ka Sorkar Jylla ka siew ïa ngi tang T. 2,000 kaba long tang T. 66 shi sngi.“Ngan pynkynmaw ruh ïa ka Myntri ka Koit ka Khiah ba ka Sorkar Jylla ka la siew ïa ngi da ka fxed honorarium kaba T. 2,000 hadien ba ka la pynduh noh ïa ka ABF/MBBS, ïa kaba ym shym la pynkhuid satia mynta la bun bun snem,” ka la bynrap.Shuh shuh ka kong Myrsing ka la ong ba ka Union kan sa shong jingïalang lashai ka sngi ban shim rai biang kumno ban pynlong ïa ki jingïakhih ha ki sngi ban dang wan.“Nga pynbna ba ïa ki peace rally ba la pynlong ha ki District la pynkut mynta ka sngi bad nangne shakhmat kan ym long shuh da ka peace rally hynrei da ka protest rally. Nga kyntu ïa ki dkhot jong ka Executive Committee ba kin ïashim bynta lang ha ka jingïalang ka ban long lashai ka sngi na ka bynta ban rai ïa ki jingïakhih,” ka la ong.Ka jingshakri ha ka koit ka khiah ha ki 7,000 tyllli ki shnong ka la shah  ktah na ka daw ka jingpynlong jong ki ASHA ïa ka jingïakhih kaba khlem pud sngi kaba la kynjoh mynta sha ka sngi kaba shiphew.Ha ka 15 tarik mynta u bnai, ka Myntri ka Koit ka Khiah ka Dr. Ampareen Lyngdoh ka la pyni ïa ka Official Data halor ka jingsiew bainong ba la ai ïa ki nongtrei ASHA bad katkum kane ka Data ka pynpaw ba ka nongtrei ASHA na ka Kyrdem PHC ka la ïoh T. 82,000 kum ka “performance incentives” bad ka “regular honorarium” na ka bynta hynriew bnai.Katkum ka Official Data, bun na ki nongtrei ASHA ki la ïoh ïa jingsiew kaba long naduh T. 23,000 haduh  T. 82,000 ha ki hynriew bnai kata naduh ka 1 tarik Ïaiong, haduh ka 30 tarik, Nailur 2023 katkum ka tarik ba la siew sha ki Bank Account.Ka Dr. Ampareen ka la ong ba ka kyndit ban ïohi ba ki nongtrei mon sngewbha ki ïoh ïa ka jingsiew kaba heh.","NGI ÏOH JINGSIEW TANG 66 TYNGKA SHI SNGI, DAWA KI ASHA ÏA KA BAINONG KABA T.5 HAJAR",https://batesitv.com/ngi-ioh-jingsiew-tang-66-tyngka-shi-sngi-dawa-ki-asha-ia-ka-bainong-kaba-t-5-hajar/
"Ka Delimitation Committee ba la thaw da ka Khasi Hills Autonomous District Council (KHADC) kan sa pynlong da ki public hearing na ka bynta ki 23 tylli ki Constituency kum ka jingpynkhreh na ka bynta ban wanrah ia ka Delimitation Bill shwa ba ka elekshon jong ki Autonomous District Council kin long ha u snem ban sa wan.U Chairman jong ka Delimitation Committee u Dr S. Kharsyiemlieh ha ka jingiakren bad ki lad pathai khubor ha ka sngi thohdieng u la ong ba ha kine ki Public Hearing yn sa sngap ia ki jingpynsngew bad ki jingai jingmut jong ki paidbah na ki 23 tylli ki Constituency ki ban sdang naduh ka 21 tarik Naiwieng, haduh ka 15 tarik u Nohprah.U Dr. Kharsyiemlieh, uba long ruh u Nongbishar ba la shongthait jong ka District Council Court, u la ong ba ia ka public hearing na ka bynta ki ar tylli ki Constituency ka South West Khasi Hills, Mawkyrwat bad Langrin yn sa pynlong ha ka ophis jong ka district council ha Mawkyrwat ha ka 21 tarik Naiwieng, ha Mairang, Eastern West Khasi Hills ha ka 24 tarik Naiwieng, ha Shillong, East Khasi Hills (na ka bynta ka Sohryngkham, Mawkynrew, Nongkrem, Langkyrdem Laitkroh, Nongshken bad Mawsynram) yn sa pynlong ha ka 28 tarik Naiwieng, ha Sohra Civil Subdivision (na ka bynta ka Sohra bad Shella) yn pynlong ha ka 1 tarik, Nohprah, ha Nongpoh, Ri Bhoi (na ka bynta ka Jirang, Nongpoh, Mawhati, Umsning bad Umroi) yn pynlong ha ka 6 tarik Nohprah, ha Shillong (na ka bynta ka Mylliem, Laban-Mawprem, Nongthymmai, Laitumkhrah-Malki, Mawkhar-Pynthorumkhrah, Jaiaw, Mawlai, Mawphlang, Diengiei bad Nongspung-Sohiong) yn sa pynlong ha ka 13 tarik Nohprah, bad ha Nongstoiñ, West Khasi Hills (na ka bynta ka Nongstoiñ, Rambrai-Jyrngam bad Mawshynrut) yn sa pynlong ha ka 15tarik Nohprah.Kine ki public hearing kin sdang naduh ka por 11 baje mynstep haduh ka por 4 baje janmiet.“Ngi pdiang sngewbha ia ki jingai jingmut bad bad ki jingpynsngew na ki kynhun bapher bapher. Namarkata, ngi kyntu ia ki paidbah ba kin wan shakhmat ban iashim bynta ha kine ki jingpynsngew paidbah,” u la ong.Haba kylli, u Dr. Kharsyiemlieh u la ong, ia mynta ka Mawlai ka dei kaba don ia ki nongthep vote haduh 45,000 hajar tam bad ka Laban-Mawprem ka dei kaba duna tam ki nongthep kata, tang 12,000 hajar.U la iathuh ba ka jingthmu jong ka KHADC ia ka komiti ka long katkum ka jingthoh ba la ioh pdiang da ka council ia ka jingdonkam ban pynkynriah ia ki shnong na kawei ka Constituency sha kawei pat.",PAN JINGMUT KA KHADC NA KI PAIDBAH SHWA BAN PHIAH ÏA KI CONSTITUENCY,https://batesitv.com/pan-jingmut-ka-khadc-na-ki-paidbah-shwa-ban-phiah-ia-ki-constituency/
"Ha ki lai sngi lynter ba la pynlong ia ka 2nd edition jong ka Kelvin Cinema Festival 2023, kata, ha ka 9, 10 bad ha ka 11 tarik u Naiwieng 2023 ha SoSo Tham Auditorium Shillong, la sakhi ia ki sap shna phlim jong ki khasi ba la pyni ha kane ka tamasa ba la bei pisa da ka Shankar Lall Goenka & Jeevan Ram Mungi Devi Goenka Public Charitable Trust ha ryngkat ka jingiatreilang bad ka Fraternity Art Cine Entertainment, Shillong.Ha kine ki lai sngi lynter la pyni haduh 12 tylli ki phlim kiba la shah jied na kylleng ka ri India bad napdeng kine ki 12 tylli, la pyni paidbah ruh ia ki lai tylli ki phlim lyngkot ba la shna ha ka ktien Khasi ia kiba la ai kyrteng kum ‘ka Pateng, ka Jyllop bad ka Gray.Ha ka sngi pynkut ia kane ka tamasa pyni phlim, la sakhi lang da ka Editor jong ka Kotkhubor The Shillong Times ka Kong Patricia Mukhim kaba la long kum ka Kongsan, ka Rima Das kaba dei ka National Awardee, kaba la long kum ka symbud Kongsan kiba la sam ia ki khusnam sha ki nongjop ha kane ka tamasa pyni phlim.Ia ka nam Best Film la ioh da ka ” Son of the Soil” ba shna da ka Akashnya Bhahabati, katba ia ka nbam Best Director la ioh da u Sankirang Khongwir uba la shna ia ka phlim, ‘Ka Pateng,’ ia ka nam Best Actor na ki shynrang la ioh da u Pynkmen Lyngdoh Mawnai uba la ak ha ka phlim “Ka Pateng bad Jyllop’, ia ka nam Best Actor na ki kynthei la ioh rah da ka Millo Sunka kaba la iashim bynta ha ka phlim ‘Noctural Burger,’ ia ka nam Best Cinematography la iohrah da u Bah El Dhar na ka phlim ‘Pateng,’ ia ka nam Best Sound Design la ioh da u Sukanya Bhawal na ka phlim ‘Ek Divas’ bad ia ka nam Best Editor la ioh rah da ka Reema Maya bad u Rohan Kapoor na ka phlim Noctural Burger.Haba kren sha ki lad pathai khubor u Bah El Dhar bad u Bah Sankirang Khongwir ki la pynpaw ia ka jingkmen ba ki la shah jied ban ioh ia shim bynta ha kane ka tamasa pyni phlim bad ioh khur ruh ia ki khusnam. Ki la ong ruh ba lada don kum kine ki tamasa ki iohlad ban pyni ia ki phlim ba ki khun samla kiba don sap ha ka kam shna phlim kin dup iohlad ban pynpaw pyrthei ia la ka sap ka phong ba ki don.",PAW KA SAP SHNA PHLIM KI KHASI HA KA KELVIN CINEMA FESTIVAL 2023,https://batesitv.com/paw-ka-sap-shna-phlim-ki-khasi-ha-ka-kelvin-cinema-festival-2023/
": U Bah Robert June Kharjahrin uba la shakri la 20 snem kynthih kum u dkhot sengbhalang kata kum u dkhot barim jong ka Khasi Students Union (KSU) bad kum u nongïalam ba la shongthait jong ka Hynñiewtrep Youths Council (HYC) ha ka sngi Saitjaiñ u la pynbna ba u dang don ka jingangnud ban bteng ïa ka jingshakri jong u ïa ka ri bad ka jaidbynriew lyngba ka sain hima sima.Ha ka jingïakren bad ki lad pathai khubor hadien ka jingshah pynkup burom ha ka sngi ba la pynskhem ïa ki nongkitkam ba thymmai jong ka Hynñiewtrep Youths Council (HYC), u Bah Robert June Kharjahrin ula ong, “lada ki nongïalam jong ki seng saiñpyrthei ki ibit ïa nga, nga la long uba la pynkhreh ban ïakhun ïa ka elekshon MP.”Haba kylli, u la ong, “ha ka jingim jong nga, nga kham snoh sha ki Regional Party bad haba ngi pyrkhat ïa ki Regional Party, ka UDP bad ka HSPDP ki dei ki sengriewlum kiba la slem bad kiba la ïoh jingieid bad ïoh jingshaniah na ki paidbah bad kiba la noh ïa u synñiang u bynhei sha ka Bri u Hynñiewtrep bad sha ka jylla baroh kawei.”“Ngan tyrwa ïalade ban ïakhun na ka Regional Democratic Alliance (RDA) bad kata pat ka shong ha ka jingibit bad ka shong ha ka jingïasngewthuh jingmut lang jong ki nongïalam.  Lada ha kano kano ka dur ruh, u synñiang u bynhei jong nga nangne shakhmat ngan shakri ïa ka ri bad ka jaidbynriew katba lah ei ngan noh lyngba ka sain hima sima,” ula ong.Dang shen ka Regional Democratic Alliance (RDA) kaba la pynthymmai ïa ki nongïalam ba kynthup ïa u Bah Metbah Lyngdoh uba long u President ka UDP kum u Chairman bad u President ka HSPDP kum u Secretary ki la shim ïa ka rai ban ïakynduh biang sa shisien ban pyrkhat ha kaba ïadei bad u kyrtong monlang ban pynïakhun ïa ka elekshon MP sha Lok Sabha na Shilong Parliament Constituency ka ban sa long ha u snem 2024.Da kaba pynpaw ïa ka nongrim kaba la pynlong ïa u ban rung sha ka jylli jong ka saiñpyrthei, u Bah Kharjahrin u la ong, “kum u rangbah uba don ïa kata ka jingkitkhlieh bad kum u khun jong ka Bri u Hynñiewtrep uba thrang shisha ban ïohi ba ka jaidbynriew jong ngi kan don hapdeng kata ka jingïada kaba biang bad ngin don hapdeng kita ki jingkiew irat ha ki liang baroh nga la rai ban ïasnohkti ban ïashim bynta ha ka sainhima sima.  Nga ngeit skhem ba lyngba ka saiñhima sima ngin sa lah ban bteng ïa ka mishon kaba ngi la don ha ka mynsiem bad nga ngeit skhem ba ka jaidbynriew Hynñiewtrep kan ai ïa ka kti ka mon kti ka diang kaba ngin lah ban pynurlong ïa ki mat ki jura kiba ka jaidbynriew jong ngi bad ka jylla ka la angnud la slem bah,” u la bynrap.“Halor u pud u sam ngim lah ban len ba ngi donkam ïa ka jingpynbeit ïa ka North East Organisation Act  bad ïa ka Sixth Schedule, ka jingdawa ban pynrung ïa ka ktien Khasi ha ka khyrnit Baphra, ka jingdawa ban wanrah ïa ka roi ka par ha ki liang baroh bad kum ka jylla jong ngi ngi donkam shibun na ka Sorkar India bad dei na kane ka daw ba ka la don ha ka jingmut ba ngan tyrwa ïalade ba ngan ïakhun ïa ka elekshon MP,”ula ong.“Kumba nga la pynïasoh ïalade bad ki kynhun Sengbhalang nga don tang kawei ka thong ban ïakhun na ka bynta ban ïada ïa ka ri bad ka jaidbynriew jong ngi pyrshah ïa ki nongshun kiba nabar bad bapoh jong ka jylla. Nga don ka jingangnud ban pynneh pynsah ïa ka jinglong bakyrpang jong ka jaidbynriew bad kumjuh ban kyntiew ïa ka jaidbynriew Hynniewtrep ka jylla ha ki liang baroh,” ula ong.“Da kata ka jingangnud bad da kata ka jingthrang ka la pynlong ïa nga ban neh ha ka kynhun sengbhalang la jan dap 20 snem nga la leh ha la ibor iba rit ban noh synñiang lyngba ka sengbhalang bad nga dang sngewthuh biang biang ba ki dang don shibun ki mat ki jura ïa kiba ngim pat lah lehse ban pynurlong ha kane ka kynti hynrei ka jaidbynriew ka donkam pat ïa ka jingïada da ka Inner Line Permit (ILP), ïa ka khyndew ka shyiap, ïa u pud u samla, ka jingpynrung ïa ka ktien Khasi ha ka Khyrnit Baphra bad kiwei pat ki mat ki jura kiba dang donkam shisha kum ka jaidbyniew jong ngi,” u la bynrap.Haba kynthoh ba ki MP kiba la mihkhmat ïa ka Shillong Parliamentary Constituency kim shym la lah satia ban pynurlong wat tang ïa kawei ruh ka mat jingdawa na ka Sorkar India, u Bah Kharjahrin u la ong, “ngi dei ban wad ïa ki lad ki lynti kumno ban pynbor ïa ka Sorkar India ba kan ai ha ngi ïa kita ki jngdawa jong ngi. Ha kine ki snem kiba ladep, ngin ym lah ban len ba kita ki nongmihkhmat ïa ka jaidbynriew Hynñiewtrep bad ïa ka jylla Meghalaya kim shym la lah ban pynurlong ïa ki mat ki jura.”",ELEKSHON MP : TYRWA U BAH ROBERTSON KHARJAHRIN SHA KA RDA KUM U KYRTONG MONLANG,https://batesitv.com/elekshon-mp-tyrwa-u-bah-robertson-kharjahrin-sha-ka-rda-kum-u-kyrtong-monlang/
"KA SORKAR KA DEI BAN PYNKHLAIÑ IA KA NARCOTIC ACT: U MLA jong ka North Shillong Constituency u Bah Adelbert Nongrum ha ka sngi balang u la pynpaw ka jingpyrshah bad pynrem jur ia ki briew kiba donkti ban die pylleiñ pylleiñ ia u drok hajan ka Sweeper Lane mar pyrshah ka Bhutia Market ha ka lah sngi U Blei ia kaba la ioh ban ring video da ki nongleit nongwan bad pynsaphriang ha ka rynsan Social Media.“Nga pynpaw ia ka jingpyrshah bad ka jingpynrem halor ka jingjia ha ka 6 tarik, Naiwieng 2023 halor ka jiingiadie iathied ha kaba iadei bad u drok haba shit haba shai la kum ba die kwai die sikret khlem don jingtieng ne burom shuh ha ka jaka kaba don mar pyrshah ia ka Bhutia Market hajan Sweeper’s Lane ha kaba nga ngeit ba baroh ngi la iohi ba ka la saphriang ha ki Social Media bad kane kan long ka thma pyrshah ia u drok,” ong u Bah Adelbert ha u kyrwoh ba la phah sha ki lad pathai khubor.“Nga ai ka jingiaroh ia ki briew jong ka aiñ kiba la pyrshang ban trei shitom na ka por sha ka por bad ngi sakhi ia ka jingioh kurup ia kine ki jingdih buaid na ki kali paidbah, na ki kali Sorkar ka ban wanlam ka jingduh jingshahniah balei ki jia kumne,” u la ong.“Ka Sorkar ka dei ban shim kyrkieh ia ka jingkit khlieh kumno ban pynkhlaiñ ia ka tnat Pulit bad ban pyntreikam da ka buit thymmai ban phong da ki riam ki ban nym pynithuh ialade ba ki dei ki briew jong ka aiñ (plain clothes) bad ban pynkhlain ia ka jingiaid syntiat (patrolling),” la ai jingmut u Bah Nongrum.“Ka Sorkar ka dei ban shim kyrkieh kloi kloi ban pynkhlaiñ ia ka Narcotic Act kaba long synjor kumba long mynta.  Hooid khlem pep kan dei ka jingiatreilang na baroh ki liang, hynrei ka Sorkar kum ka Kmie ka dei ban pyntreikam pyrkhing ban khanglad ia ka jingwan rung laitluid jong kine ki jingsniew sha kane ka jylla ka jong ngi,” u la bynrap.“Kan long lehnohei bad sepei lada ngi trei borbah napoh hynrei ka jingpyrkhing pat kam don, ki jingsniew kin nang ioh ban rung laitluid, kum ban pynkynmaw ha ki por jong ka Covid-19 ladon ka jingpyrkhing ia ki briew baroh shuwa ban rung sha ki jylla ban hap ban pyndep shuwa ia ki kyndon ha Byrnihat Entry Check–Gate bad lada ka Sorkar ka don ia ka jingkitkhlieh ia la ka jong ka jylla bad khamtam ka jingieid ia ki khun samla kan pyntreikam kumjuh na ka Entry Check-Gate Byrnihat, lym kumta kane ruh kan long kum kawei pat ka khlam ka ban ym lah ban ioh ia ka dawai ban pynkhiah,” u la ong.“Lyngba kane nga ngeit ba ngin lah ban pynduna, ngin lah ban tehlakam bad ban pynsangeh (reduce, control & stop), namar kumba ka long mynta ka jingkhaii bad ka jingdawa ka long laitluid,” la bynrap u Bah Nongrum.",PYNREM U BAH ADELBERT NONGRUM IA KI NONGDIE DROK HA SUROK HAJAN SWEEPER LANE,https://batesitv.com/pynrem-u-bah-adelbert-nongrum-ia-ki-nongdie-drok-ha-surok-hajan-sweepers-lane/
"Ka Regional Democratic Alliance (RDA) kaba long ka shatri jong ka United Democratic Party (UDP) bad ka Hill State People’s Democratic Party (HSPDP) kan sa shong jingialang ha ka 7 tarik Naiwieng, ban iathir iatai halor ka elekshon Lok Sabha ka ban sa long ha u snem ban sa wan.Ka thymmei khubor ka iathuh ba kine ki ar tylli ki seng saiñpyrthei kin sei tang uwei u kyrtong monlang ban pyniakhun na ka Shillong Parliamentary Seat.Ka UDP ka don mynta 12 ngut ki MLA bad arngut na ka HSPDP ha ka Iingdorbar Thawaiñ kaba 60 ngut ki dkhot.  Kine ki ar tylli ki seng saiñpyrthei ki dei kiba iatreilang hapoh ka Sorkar MDA ba la ialam da ka NPP.Ka State Election Committee jong ka UDP kan sa iakynduh ha ka sngi baar shwa ban shong jingialang ha ka kynhun RDA.Ka khubor ba la iohlum la iathuh ba u President ka Khasi Author Society (KAS) u Dr DRL Nonglait bad u President barim ka HYC u Bah Robertjune Kharjahrin ki pan tiket na ka UDP ban iakhun ia kane ka elekshon.","SHWA BAN SEI KYRTONG HA KA ELEKSHON MP, 7 TARIK YN SHONG JINGIALANG KA RDA",https://batesitv.com/shwa-ban-sei-kyrtong-ha-ka-elekshon-mp-7-tarik-yn-shong-jingialang-ka-rda/
": Ki nongïalam ba hakhmat jong ka Voice of the People Party (VPP) ha ka sngi Thohdieng ki la leit ban ïa kynduh ïa u Director jong ka North Eastern Indira Gandhi Regional Institute of Health and Medical Sciences (NEIGRIHMS)  ha kaba ïadei bad ka rai ban pynlyngkot ïa ka rta thepkam na ka 35 sha ka 30 snem ha ka kam Nursing Officer ba kane ka shlem ai jingsumar ha ka Advertisement ka la pynbna paidbah ha u bnai ba ladep.Ha  ka jingïakren bad ki lad pathai khubor u General Secretary ka VPP, u Dr AJ Synkon ula ong ba ka jingïakynduh ïa u Director ka long beit ban wad ki daw ba la pynlyngkot ïa ka rta thep kam Nursing Officer.U la ïathuh, hadien ba ladep ban ïakren bad u Director u la pynpaw ba ka daw jong ka jingpynlyngkot ïa kane ka rta thepkam kam dei ka jingleh jong ka NEIGRIHMS hynrei ka dei beit ka hukum ba ka Sorkar Pdeng lyngba ka Ministry of Health and Family Welfare.U la ong ba hadien ba ka party ka la sngewthuh shai ba kane ka hukum ka dei kaba pynmih da ka Sorkar Pdeng na ka liang ka Party kan sa buddien ïa kane ka kam namarba kane ka rai kan ktah shibun ïa ki samla Khasi bad ki samla riewlum ha kylleng ka ri.U la ong ba ka party kan sa leit ban pynsngew sha ki tyndong skhor ka sorkar jylla ha kaba ïadei bad kane ka kam namarba donkam kum ka jylla ban pynmih ïa ka sur kaba tang kawei, kata, ba ka rta thepkam ka dei ban neh beit 35 kumba la ju ïaid baroh shikatta.","BA PYNRIT KA RTA THUNGKAM NURSING OFFICER, ÏAKYNDUH KA VPP ÏA U DIRECTOR NEIGRIHMS",https://batesitv.com/ba-pynrit-ka-rta-thungkam-nursing-officer-iakynduh-ka-vpp-ia-u-director-neigrihms/
"Ka Khasi Student Union, Barrak Valley Circle kum shi bynta ban ithuh ithaw ia ki samla pule kiba dang shu wan thymmai na ka bynta ban bteng ia ka jingpule, ha ka sngi Saitjaiñ jong ka taiew baladep ka la pynlong ia ka prokram sam khusnam bad kumjuh ka jingpdiang burom ia ki samla khasi kiba sah ha Silchar, Assam.Ha kane ka sngi, ka seng ka la pynkup burom ia ki 45 ngut ki samla kiba la pas bha kiba wan na kylleng ka them Barrak Valley.La sakhi lang ha kane ka sngi, da u President jong ka KSU u Samla Lambokstar Marngar ryngkat ka jingsynran lang jong u Assistant Secretary ka KSU u Samla Rueben Najiar bad ki dkhot jong ka Central Executive Committee, u Chairman ka Khasi Jaintia Village Development Council Bah Sebastian Pakyntieñ, u President jong ka Barak Valley Khasi Jaintia Welfare Organisation Bah Charles Rymbai, u General Secretary jong ka Barrak Valley Khasi Jaintia Welfare Organisation u Bah Wanbor Pdang bad kiwei kiwei.La pynphuh pynphieng ia kane ka jingialang da ki jingshad tynrai bad la pynlong ruh ia ka jingiakop Master Freshers bad Miss  Freshers ha kaba ia ka nam jop la iohrah da u Samla Hamjngai Bareh kum u Mr. Freshers bad ka samla Manisha Pohdweng kum ka Miss Freshers jong u snem 2023.",PDIANG BUROM KA KSU BARAK VALLEY ÏA KI SAMLA KHASI BA PULE HA SILCHAR,https://batesitv.com/pdiang-burom-ka-ksu-barak-valley-ia-ki-samla-khasi-ba-pule-ha-silchar/
"Ka Khasi Hills Autonomous District Council (KHADC) ha ka sngi Balang ka la rakhe ia ka lyngkhuh sngi iap kaba 64 snem jong u Rev. JJM Nichols Roy uba dei u riewkhraw jong ka jaitbynriew khasi bad ia uba la ñiew ruh kum u Kpa jong ka Sixth Schedule.Shwa ban sdang ka jingrakhe kynmaw burom, u Chief Executive Member jong ka Khasi Hills Autonomous District Council (KHADC) Bah Pyniaid Sing Syiem ryngkat ki Executive Member, ki MDC bad ki nongtrei jong ka Council ki la  buh syntiew ha u durmot jong u Rev. JJM Nichols Roy uba la tei sah pynkynmaw ha phyllaw jong ka District Council.Kum ban shu pynkynmaw hangne, ia u Rev JJM Nichols Roy la kha ha ka 12 tarik, Jylliew 1884 bad une u riewkhraw jong ka jaitbyndriew Khasi u la khladnoh na kane ka sla pyrthei ha ka 1 tarik Naiwieng 1959.Haba kren ha kane ka sngi, u Pyniaid Syiem u la ong, “ka jingiatylli hapdeng ki jaidbynriew riewlum bapher bapher ha ka thaiñ shatei Lammihngi jong ka ri India ka dei namar ka Sixth Schedule lane ka District Council kaba la aibor ba kin lah ban pynneh pynsah bad ban pynkhlaiñ shuh shuh lyngba ki kyndon aiñ bapher bapher ba ki MDC ki lah ban wanrah ka aiñ ka ban ithuh haduh kane ka pateng ba mynta.  Shibun bah ki jingmyntoi kiba ngi ioh da ka jingdon jong ka District Council.U la ong ruh, lada ianujor bad kiwei kiwei ki jaitbynriew, kiba bun ki jaitbynriew kim tip shuh naei ki wan namarba kim don ia ka aiñ ka ban iada ia ka jinglong bakyrpang jong ki hapoh ka riti Synshar jong ka ri India hadien ka jingioh jong ka ri India ia ka jinglaitluid. “Hynrei ka jaitbyndriew Khasi-Pnar ka dang lah ban tip naei ngi wan ngi mih, namarba la pynioh ia ka jingiada ba kyrpang hapoh ka riti synshar jong ka ri India lyngba ka Sixth Schedule kaba long ka stieh iada,” ula ong.",KYNMAW BUROM KA KHADC ÏA KA LYNGKHUH SNGI ÏAP KABA 64 SNEM U REV. JJM NICHOLS ROY,https://batesitv.com/kynmaw-burom-ka-khadc-ia-ka-lyngkhuh-sngi-iap-kaba-64-snem-u-rev-jjm-nichols-roy/
": Ka Meghalaya State Planning Board (MSPB) ha ka sngi Balang ka la bthah ïa ka tnad Kam Pohïing ka jylla, Transport, ïa ka tnad PWD bad ïa ka tnad Pynroi Sor ba kin ai jingmut bad ba kin thawlad ban weng ïa ka jingdheng kali kaba jur bha manla ka sngi ha sor Shillong.U Chairman jong ka Board, Bah Metbah Lyngdoh ha ka jingkren bad ki lad pathai khubor hadien ba la wai ka jingïalang jong ka MSPB u la ong ki tnad bapher bapher jong ka Sorkar Jylla ki la ïatai sani bha ha kaba ïadei bad ka jingdheng kali kaba baroh ki paidbah ki mad jingeh manla ka sngi.U la ong ruh ba ka bynta kaba kine ki tnad treikam kin ai jingmut ka long kumno ban wad ïa ki lad ki lynti khnang ban lait na ka jingdheng kali. U la bynrap ba ka State Planing Board kam shym la buh por ïa kine ki tnad treikam ba kin phah ïa ki jingai jingmut hynrei la shu bthah ïa ki saw tylli ki tnad treikam jong ka Sorkar ba kin leh pynstet kham kloi ia kane ka kam.Ha kane ka jingïalang la rai ban khot ïa ka tnad Bording ban ai jingmut halor ka rukom pynpoi bording sha ki paidbah ka jylla.U Bah Metbah u la ïathuh ruh ba ki tnad Sorkar kiba la poi sha kane ka jingïalang ki kynthup naduh ki ophisar sorkar ka tnad Kam Pohing, PWD, PHE, Transport, Urban Affairs, Agriculture, Power, Water Resources, ka tnat Soil, Fisheries nalor kiwei kiwei.U la iathuh ba ka Board kan sa khot biang ïa ka jingïalang ban shong pyrkhat kam halor ki jingai jingmut na ki tnad bapher bapher khnang ba kin lah ban tip kumno ban pyntyllun shakhmat ïa kane ka jingthmu.","BA JUR KA DHENG KALI HA SHILLONG, PHAH THAWLAD KA MSPB ÏA KA TNAT HOME, PWD BAD URBAN",https://batesitv.com/ba-jur-ka-dheng-kali-ha-shillong-phah-thawlad-ka-spb-ia-ka-tnat-home-pwd-bad-urban/
"Ka Sorkar Meghalaya ka la pyntreikam ia ka Meghalaya Residents Safety and Security Act, 2016 ka la buh hakhmat ia ka jingthmu ban pynthikna ia ka jingshngaiñ jong ki nongshong shnong ka jylla da kaba bishar sani bha bin pa bin ia ki nongshong wai kiba sah ha kylleng ki bynta jong ka Jylla.Ka jingpyntreikam ia kane ka Aiñ kan iada ia ki riew shim kabu bad ia ki runar ban ioh jaka rieh hapoh ka jylla bad ban pyrkhing da ka aiñ na ka bynta ban khanglad ia ka jingrung kyrthep be-aiñ bad ki nongbylla ba wan trei be-aiñ kiba lah ban rung bad sah ha ki shnong bapher bapher.Na ka bynta ka jingpyntreikam ia kane ka aiñ, ka Sorkar da ka jingiatreilang bad ka NIC, Meghalaya ka la pynbna paidbah ia ka online application ha ka 8 tarik Nailur 2023 khnang ba ki nongshong shnong (trai iing/nongshong wai) kin dup lah ban pynrung kyrteng ialade da ka jingpynshisha na ki bor synshar shnong.Namarkata, baroh ki trai iing/ki nongshong wai kiba sah hapoh ki hynñiew tylli ki shnong, kiba kynthup ia ka shnong Nongrim Hills, Pohkseh, Nongrah, Nongmensong, Lapalang, Riat Laban bad Wahdienglieng la jied ha ka wat ka banyngkong, ba ki dei ban pynrung kyrteng ialade ha ka App lyngba ka website https://megrssa.nic.in ia kaba lah ban plie lyngba ki PC, Laptop, Tablet bad Smart Phone. Ki trai ing bad ki nongshong wai ki lah ban pynrung kyrteng ruh lyngba ka Mobile App da kaba shu sei (downloaded) na ka website ba la kdew.Ia ki kot ki sla ba donkam bad kiwei kiwei ki jingtip kiba bniah lah ban ioh na ka ophis jong ka Deputy Commissioner, East Khasi Hills, Shillong bad na ki Rangbah Shnong jong kine ki shnong ba la kdew haneng.",BTHAH KA SORKAR ÏA KI TRAI ÏING BAD NONGSHONG WAI BAN PYNRUNG KYRTENG LYNGBA KA MRSSA,https://batesitv.com/pyntreikam-ka-sorkar-ia-ka-meghalaya-residents-safety-and-security-act-2016/
"Nongstoiñ, Risaw 23 : Hadien ka jingïawad kaba haduh 18 sngi ïa u Bah Lostar Nongphud u ba la jah rngai naduh ka 4 tarik Risaw, 2023, kiba ha ïing ha sem ki la lap ïa ka metïap jong u ha ka sngi U Blei ka 22 tarik u Risaw 2023.Ïa ka met jong u Bah Lostar la lap ha kawei ka wahduid kaba don ha ka khlaw kaba la tip kum ka Mawthawphan kaba hap hapoh ka shnong Tiniang, West Khasi Hills District.Ki nongïalam shnong ki la pyntip sha ki pulit ka Nongstoiñ Police Station bad ki pulit ki la wan ban shimti noh ïa ka metïap ban leh ïa kaba donkam.Kum ban shu pynkynmaw hangne ba u Bah Lostar Nongphud 40 snem ka rta na ka shnong Mawsiangbah u la jah rngai naduh ka 4 tarik Risaw 2023 katba u dang leit wad kseh na khlaw bad une u rangbah u dei ruh uba don ïa ka jingshitom khie ring kaba ju khie man ka por.",LA LAP ÏA KA METÏAP U RANGBAH BA JAH RNGAI NA MAWSIANGBAH,https://batesitv.com/la-lap-ia-ka-metiap-u-rangbah-ba-jah-rngai-na-mawsiangbah/
"Ka Deputy Commissioner jong ka East Khasi Hills District ka Kong R.M. Kurbah ha ka lah sngi U Blei ka la pynjari da ka Section 144 CrPC kaba mana ïa ki paidbah ba kim dei ban pyntuid ïa ki jaboh jaboh sha Pung Umïam da kaba pyntreikam ïa ka hukum jong ka Ingbishar Meghalaya High Court kaba la pynmih ha ka 3 tarik, Risaw, 2023 kaba bthah ban wanrah biang ïa ka jingkhuid jingsuba jong ka Pung Umïam da kaba pynthikna ïa ka jingkhuid jingsuba jong baroh ki wah kiba tuid sha kane ka pung.’“La lap ba ka  jingbret pathar ïa ki jaboh jabaiñ sha ka pung da ki nongleit jingleit, ki nongleit bam khana, ki nongdie dukan bad kiba buh ïa ki dukan paki dulan bad kiwei kiwei.  La sngewdei ba ka long kaba donkam ban khanglad ïa kine ki kam be-aiñ na ka bynta ka bha ka miat jong ki paidbah,” la ong ka Hukum ba la pynmih da ka Deputy Commissioner.Namar Kata, ban pynthikna ïa ka jingkhuid jong ka pung bad ki sawdong sawkun, ka Deputy Commissioner ka la mana tyngeh katkum ka Section 144 CrPC ban pyntuid jaboh, ne ban pyntuid ruh ïa ka um jaboh sha pung Umïam na baroh ki jaka kiba hap hapoh u pud u sam jong ka East Khasi Hills District.“Namar ba kane kam ka long kaba kyrkieh, kane ka hukum kan treikam noh mardor ha baroh ki jaka ba la kdew hangne tad haduh ban da pynbna da kumwei pat,” la ong ka hukum na ka Deputy Commissioner.",PYNJARI SECTION 144 CrPC KA DC-EKH BA JUR KA JINGPYNTUID JABOH SHA PUNG UMÏAM,https://batesitv.com/pynjari-section-144-crpc-ka-dc-ekh-ba-jur-ka-jingpyntuid-jaboh-sha-pung-umiam/
"U Myntri Rangbah ka Jylla u Conrad Kongkal Sangma ryngkat ka jingsynran lang jong u Chief Secretary u Bah D.P. Wahlang, u Director General of Police ka Jylla u Dr. L.R. Bishnoi, ka Deputy Commissioner jong ka East Khasi Hills District ka Kong R.M. Kurbah bad kiwei kiwei ki heh ophisar ka Sorkar Jylla ha ka lah sngi U Blei ki la leit jngoh ïa ka ïing mala ki Singhania ba la pluh ha ka sngi Saitjaiñ jong ka taiew baladep ha Thana Road, Police Baar.Ïa ka ding la lah ban pynlip hadien 40 kynta ka jingïakhun jong ki Pulit ka tnat Pynlip ding bad ki bor shipai.Hadien ka jingjurip u Myntri Rangbah u la shong pyrkhat kam bad ki Ophisar halor kane ka jingjia.  U la bthah ruh ïa ki Ophisar ban ai kaiphod halor kane ka jingjia, kaba la dkhat ruh ïa kawei ka mynsiem briew.  U la bthah ruh ïa ki Ophisar ban sorjamin ïa ki jingshngaiñ jong kane ka ing mala bad ban wad ïa ka daw jong ka jingsdang ka jingpluh jong ka ding.U Myntri Rangbah u la pynpaw ka jingsngewlem ïa ka longiing longsem kiba la shah ktah ha kane ka jingjia.  U la ong ba kane ka jingjia kaba sngewsih ka la ktah bha namar ba ka la jia ha ka jaka iew kaba dei ka kad khaii, kaba khim, bad kaba buh jingeh wat ïa ki kali pynlip ding ban rung.  U la ong ba kane ka dei ka jingshah tynjuh kaba khraw bha, hynrei la jan baroh ki nongtrei jong ki tnat treikam bapher bapher, khamtam ka tnat Fire and Emergency Services, ki shipai, ki shipai suiñ, Assam Rifles, BSF, Pulit, ki bor synshar District bad ki paidbah ki la ïatreilang ban tem ïa ka jingpluh jong ka ding.U la ïaroh ruh ïa ki kynhun bapher bapher, kiba la pynthikna ba ka ding kan ym pur sha kiwei pat ki ing mala kiba don markhap bad sha ki ing shong briew.  U la ïathuh ba ïa ka jingtip kaba bniah yn sa lum halor kane ka jingjia khnang ban lap ïa ka daw tynrai  ka jingsdang jong ka ding.“Ngin sa peit bha halor kane ka kam bad ngin sa wanrah da ki lad ki lynti kumno ban tem bad ban kiar ïa kum kine ki jingjia ha ki sngi ki ban sa wan,” u la ong.U la ong ba kane ka ïing mala ka don bun tylli ki kudam bad dei na kane ka daw ka la buh jingeh bha ïa ki kynhun ai jingïarap watla ki la pyrshang katba don la ka buit bad ka bor ban ïakhun pyrshah ïa ka jingpur jong ka ding.U la ong ba ha ka jingïalang jong ka Kynhun Myntri ka ban sa long ha ka 18 tarik mynta u bnai, yn sa ïathir ïatai halor kane ka jingjia.Kane ka jingjia pluh ding ka la pynkynmaw ruh kumno ban shim ïa ki lad jingïada.  Ka Sorkar ka dei ban shim ïa ki lad ki lynti ban pynthikna ba baroh ki ïing mala ha ka jylla ki dei ban don ïa ki tiar pynlip ding.",HA KA CABINET YN ÏAKREN KA SORKAR IA KA JINGPLUH KA ÏING MALA KI SINGHANIA HA THANA ROAD,https://batesitv.com/ha-ka-cabinet-yn-iakren-ka-sorkar-ia-ka-jingpluh-ka-iing-mala-ki-singhania-ha-thana-road/
"WANRAH KA ILP, YN SA ÏA PEIT ÏA KA RAILWAYKa Khasi Students’ Union (KSU) ka pynpaw ia ka jingsngewkmen halor ka jingshimkhia ka sorkar ban ia treilang lem ba ki nongialam niam ban rat dyngkhong ia u drok na ka jylla Meghalaya bad na ka Jaidbynriew Khasi. Ka seng ka sngew ba ka jingiatreilang hapdeng ka sorkar, ki nongialam niam, ki nongsynshar shnong bad hima bad kumjuh ruh bad ki seng treimon sngewbha ka dei ka dak ban pyni ia ka jingsdang ban ia khun pyrshah ia ka jingwan rung u droks sha ka jylla uba rung pat ha ki khynnah skul bad samla haduh ban da pynjot thiaw ia ka jingim ka jong ki bad kaba ktah kylla pat ia ka iing ka sem ka jong ki, ka s kawei. KHASISTUOngsuk shongsain bad ka imlang sahlang hi baroh UNIONKi nongialam ka KSU kiba kynthup ia u samla Lambok Starwell Marngar (President), samla Biangbor Paliar (Vice President), samla Donald V. Thabah (General Secretary) bad u samla Reuben A. Najiar (Assistant General Secretary) dang ha ka 6 tarik u Risaw 2023 ki la leit ban ia kynduh ia u Symbud Myntri Rangbah, u Bah Prestone Tynsong uba dei peit ruh ia ka kam pohiing ha iing treikam jong u. Ha kane ka jingiakynduh la iathir bad ia syllok janai bha halor ka jingbam pong u drok ia ka imlang ka sahlang bad kumno ban tehlakam ban pynduh jait shi syndon ia une u jingdih iakjakor. Ki nongialam ka seng ki la pynpaw ia ka jingsngew bynniaw halor ka jingsynjor ka ain ban pynshtiom ia ki nongkhaii drok ha kaba wat kito kiba la snar bha ha kane ka kam ki kloi ban lait na phatok. U samla Lambok u la pynsngew ruh ha u Bah Prestone ba ia ki nongdih hap khein kum ki nongpang bad ka donkam shibun eh ia ka sorkar ban seng ia ki jaka ai jingsumar lane kita ki Rehabilitation/De-addiction Centre ha man la ki shnong ha Sor Shillong. U samla Lambok u la pynsngew ruh ba u drok mynta u la ksam wat shaduh ki shnong barit sha nongkyndong.Kumta u la kyntu ba ka sorkar ka dei ban buh ia kine ki jaka ai jingsumar ha baroh ki thain naduh ki kyrdan District, Sub-Division bad Block.Ha kaba ia dei pat bad ki nongkhaii drok, ka KSU ka la ju lap bunsien ha man la ki shnong ki thaw ba haba ki dkhot ka seng lem bad ki nongsynshar shnong ki ju ioh kem ia kine ki snar khaii drok. la iohi ba tang da ki bnai lane taiew ki la lait na phatok bad ki la bteng biang ia kane kajuh ka kam. Ka la don ka khep ruh ha South West Khasi Hills, ha kaba u nongkhaii drok u la ujor ejahar kylla pyrshah ia ki dkhot ka KSU haba ki kem ia u. ka KSU ka la pynsngew ba lada ka ain NDPS ka dang iai tlot bad synjor kumba long mynta ka mut ka jingdih bad khaii drok kan kynrei palat shah namar ka jingtlot ka ain kan ai mynsiem shuh shuh ia ki briew ba na jylla bad khamtam kiba nabar jylla ba kin pynlong ia ka jylla kum ka ktem khaii bad dih drok. Ka jingrung u droks lyngba ki bar jylla ka shyrkhei bha lyngba ka jingiohi na ki lad pathai khubor haba bunsien kiba shah kem ki dei beit kiba na shabar kumba la sakhi ha East Jaintia Hills.Na ka liang u symbud myntri rangbah ba ka tnad pulit lem ba Ka tnad Social Welfare ki la ia treilang kumno ban the lakam ia ka jingdih bad khaii drok ha jylla. U Bah Prestone u la pyntip ba la pynkha ia ka Advisory Committee ka ban bishar ia ki nongkhaii drok bad ka jingpynshitom kan ym long shuh tang da ki taiew ne ki bhai hynrej wat da ki bun snem ruh. U la pyntip ruh ba ka sorkar kan sa ia syllok bad baroh ki nongialam seng treimon sngewbha, seng niam bad nongsynshar shnong ban pynduh jait ia ka jingdih drok ha jylla kaba la kylla sha ka jingbymshong shngain ka imlang ka sahlang lyngba ka tuh ka thiem, ka thok ka shukor bad ka lute.U President ka KSU la pynpaw ruh ba ka sorkar ka dei ban khot ia ki nongaikhubor ban sakhi lang bad pyni paidbah haba ka tnad pulit ka thang ia ki drok ba la ioh kem ha kaba une u myntri u la kular ban bishar ia kane ka jingdawa.Ki nongialam ka KSU ki la twad jingmut ruh halor ka MRSSA bad u Bah Prestone u la ong ba na ka liang ka sorkar jylla ka la ioh ia ka jubab na ka Ministry of Home Affairs (MHA), GOI halor kane ka mat. U Bah Prestone u la ong ba ka MHA ka la ai lad ia ka sorkar jylla ban pynbit pynbiang bha ia ka MRSSA ha shwa ban pyntreikam pura ia ka ha jylla. Ka KSU ka la buh jingkylli ruh halor ka mat Inner Line Permit hynrei u Bah Prestone u la jubab ba ka dang sahkut sah ha ka sorkar pdeng. Khatduh ka KSU ka la pynsngew ba ynda la pyntreikam pura ia ka ILP ha Meghalaya kumba long ha Arunachal Pradesh. Mizoram Nagaland bad Manipur, ka seng kan sa ia pynbeit bad ki paidbah bad sorkar halor ka mat railways.",THANG ÏA U DROK BA ÏOHKEM HA KHMAT KI NONGPATHAI KHUBOR : KSU,https://batesitv.com/thang-ia-u-drok-ba-iohkem-ha-khmat-ki-nongpathai-khubor-ksu/
": Ka jingiapyni bor kaba la neh ar sngi kynthih hapdeng ki Pnar kiba sah ha ka shnong Lapangap, West Jaiñtia Hills District bad ki Karbi kiba sah ha West Karbi Anglong District ka la thanda hadien ba ki bor synshar jong ka West Jaintia Hills bad ka West Karbi Anglong ha ka sngi Palei ki la iakynduh markhmat ha ka shnong Lapangap ban pynkut noh ia ka jingiakynad hapdeng kine ki ar jaidbynriew kiba sah ha khappud jong ka Jylla Meghalaya bad ka Jylla Assam.Na ka liang jong ka West Karbi Anglong District la mihkhmat da ka Deputy Commissioner ka Krishna Baruah bad u Superintendent of Police u I. Barua katba na ka liang jong ka West Jaintia Hills la mihkhmat da u Deputy Commissioner u Bah B.S. Sohliya bad u Superintendent of Police u Bah Chemphang Syrti.Ha kane ka jingialang, ki Karbi ki la dawa ba dei ban phut noh ia ki tynrai dieng ba la thung ha ki lum Pynthor bad lada ki Pnar ki ailad ban phut ia ki dieng ka jingsuk kan wan biang bad ki Pnar kin ioh ban ot ia u kba ba ladep thung kynthup ruh ia u kba uba ki la rep ha Nongjrong.Ki bor pulit jong ka jylla Assam ki la kular ban ai jingiada ia ki Pnar haba ki leit ot ia u kba uba ki la rep ha Nongjrong bad na ka Liang jong u Deputy Commissioner jong ka West Jaintia Hills u la mynjur ia kane ka jingbuh kyndon jong ki Karbi bad la shim ia ka rai ban leit phut ia ki tynrai dieng lashai ka sngi Thohdieng.Ha kaba iadei bad kane u Waheh Shnong jong ka shnong Lapangap u Bah Deimonmi Lyngdoh u la pyntip ba un lum da ka dorbar paidbah ha ka por janmiet ban pynsngew hakhmat ki paidbah ia kane ka jingdawa jong ki Karbi, hadien ba u Deputy Commissioner jong ka West Jaintia Hills District u la pynpaw ba kan bha ban phut noh shwa ia ki tynrai dieng ban ia kaba duh noh ia u kba u khaw.Namar kane ka jingiakynad, ki nongrep jong ka shnong Lapangap ki la sangeh ban leit rep sha ki lyngkha ki risai bad na ka liang ki Karbi ruh ki la sangeh ban pyni bor biang ia ki Pnar ha Lapangap.","DAWA KI KARBI BAN PHUT ÏA KI TYNRAI DIENG NA LUM PYNTHOR, KULAR KI PULIT ASSAM BAN ÏADA ÏA KI PNAR",https://batesitv.com/dawa-ki-karbi-ban-phut-ia-ki-tynrai-dieng-na-lum-pynthor-kular-ki-pulit-assam-ban-iada-ia-ki-pnar/
"Ki pulit jong ka Khliehriat Police Station bad ka kynhun Anti Narcotic Task Force (ANTF) jong ka East Jaiñtia Hills District ba la lamkhmat da u Addl. Superintendent of Police (ASP) u Bah Banraplang Jyrwa ha ka sngi Saitjaiñ ki la ïoh kurup shibun ki dawai jyrhoh kiba  bun jait ba la khaïi be-aiñ da ki snar khaïi drok.  Ki Pulit ki la ïoh kurup ruh ïa ki mashin shna drok. Arngut kiba donkti ban khaïi be-aiñ ïa kine ki dawai ki la shah kem ha ki Pulit.U Superintendent of Police ka East Jaiñtia Hils u Jagpal Singh Dhanoa ha u kyrwoh ba la phah sha ki lad pathai khubor ha ka sngi U Blei u la ïathuh, ki Pulit ki la ïoh ïa ka jingtip kaba tikna bha na ki tnat syntiat ba u don uwei u briew uba la tip kyrteng kum u Altaf Hussain, u la ïoh pdiang ïa u drok kiba dei ki dawai bad u la buhrieh ïa kine ki dawai ha kawei ka kudam buh tiar jong u kaba don ha Dkhiah, East Jaiñtia Hills District.Mar mar ki Pulit jong ka Khliehriat Police Station ryngkat bad ki Pulit ka ANTF East Jaiñtia Hills District ki la pynlong ka jingkhynra bad ïoh bat ïa u Hussain.Ha ka jingtohkit, u Altaf Hussain u la ïalam ïa ki Pulit sha ka kudam buh tiar jong u bad na kane ka kudam ki Pulit ki la ïoh kurup haduh 9883 tylli ki bilor dawai jyrhoh Phensedyl. Da ka jingphla  jong u Hussain, ki Pulit ka Khliehriat Police Station ryngkat ka jingïatreilang bad  ki Pulit ANTF, West Jaiñtia Hills ki la ïoh kem sa ïa uwei uba la tip kyrteng kum u Ratan Dkhar uba la phla ruh ba u don kawei ka karkhana barit ha ka ïing jong u ha Ummulong bad ha kane ka karkhana barit la khleh ïa ki dawai bad la ju shalan beaiñ sha ka ri Bangladesh.Na ka iing sah jong u Ratan Dkhar,  ki Pulit ki la ïoh ban kurup shuh shuh sa 600 tylli ki bilor dawai jyrhoh Elcodyl kiba don 100 ml ha uwei u bilor, 10 tylli ki bilor dawai Flavouring Agent kiba don 500 ml ha uwei u bilor, 11 bilor ki dawai ba la ai rong lane ki Food Colour kiba don 1 kilo ha uwei u bilor, 10 kilo ka dawai Diphenhydramine Hydrochloride (ingredient of Phensedyl), 1 kilo ka dawai Chlorphenirame Maleato (ingredient of Phensedyl), 7 tylli ki kot ba buh jingthoh (books on Pharmacology and Drug preparations), 34 tylli ki bilor dawai Phensedyl kiba don 100ml ha uwei u bilor bad 780 tylli ki bilor ba 100 ml, kiba thylli ban thep ïa ka dawai Phensedyl.Nalor kine ki dawai beaiñ ba la ïoh kurup, ki Pulit ki la ïoh ban kurup shuh shuh sa 46 tylli ki synduk kot ba la thep ïa ki dawai Phensedyl, shi synduk kot ki jingtap bilor, shi plastik ka dawai Phensedyl, kawei ka Bottling Machine ban khleh dawai, ar tylli ki Machine tylliat lane ki Sophisticated Machine na ka bynta ban shna ïa ki dawai.  Ki Pulit ki la ïoh kurup ruh sa ïa ka pisa kaba T. 11, 790 hajar.Ha ka jingtohkit jong ki Pulit u Ratan Dkhar, u la phla shuh shuh ba dang doh sa ar ngut ki briew na ka jylla Assam kiba donkti ha kane ka kam khaïi dawai beaiñ, u Altaf Hussain, 32 snem ka rta, na ka shnong Badarpur, Karimganj Assam bad u Shahin Rahman, 32 snem ka rta na ka shnong Lathimara, Katogorah,  Assam kiba ju ïarap ban pynpoi beaiñ ïa ki dawai jyrhoh.Ki Pulit i la kem noh ïa kine ki ar ngut lem bad u Ratan Dkhar uba na ka shnong Ummulong, West Jaiñtia Hills District, uba la ai ïa ka kyrteng jaka ba shna dawai ha Dkhiah, East Jaiñtia Hills District.Ki Pulit ki la register case ha Khliehriat Police Station hapoh ki kyndon jong ka Section 22(c)/25/29 NDPS Act bad ka jingtohkit ka dang ïaid shakhmat ban lap dien shuh shuh ïa kiba donkti ha kane ka kam khaïi drok beaiñ.","NA KARKHANA HA UMMULONG KURUP KI PULIT EJH ÏA KI DAWAI BEAIÑ BA SHALAN SHA BANGLADESH, KEM 3 NGUT",https://batesitv.com/na-karkhana-ha-ummulong-kurup-ki-pulit-ejh-ia-ki-dawai-beain-ba-shalan-sha-bangladesh-kem-3-ngut/
"Ka Khasi Students Union (KSU) Mawiongrim Unit ka la byrngem tyngeh ia ki bor pyniaid jong ka Adsan Mahindra ba kam dei ban pyndonkam bakla ia ka kyrteng jong ka shnong Mawiongrim da kaba pynkylla sha ka kyrteng Barapani.Ka seng ka la ioh jingtip halor kane na ki nongshong shnong jong ka shnong Mawiongrim hadien ba ka Adsan Mahindra ka la pyllait ia kawei ka Advertisement ha ka rynsan Social Media bad kiwei kiwei ki lad pathai khubor da kaba pynpaw ba ka Adsan Mahindra ka don ha Barapani.Hapoh ka jingialam jong u President u samla Domayan Skhemiew ha ka sngi Palei ki la leit ban iakynduh ia ki bor pyniaid jong ka Adsan Mahindra bad dawa ba dei ban pyndam mardor ia ka Advertisement ba la shu pynkylla kyrteng khlem nongrim ia ka shnong Mawiongrim sha ka ‘Barapani.”Ka seng ka la pynpaw ba kane ka jingleh jong ka Adsan Mahindra ka la pynbitar ia ka Seng bad ia ki paidbah nongshong shnong jong ka shnong Mawiongrim bad na kane ka jingleh jong ka kompeni ka la ialam bakla ia kiba bun bad khamtam ia ki briew kiba nabar.Mar mar ka Seng ka la dawa ia ki bor pyniaid jong ka Adsan Mahindra kaba don hapoh u pud u sam jong ka shnong Mawiongrim ban pynbeit noh mardor hapoh shitaiew hynrei lym kumta ka seng kam banse ban shim da kiwei pat ki sienjam ba tyngeh pyrshah ia kane ka kompeni die kali.“Ka Seng ka maham tyngeh ia baroh ki kompeni lane ia ki briew kiba ju wan leh ia ka khaii ka pateng hapoh u pud u sam jong ka shnong Mawiongrim ba kim dei ban leh klumar lane ban pyndonkam bakla ia ka kyrteng jong ka shnong Mawiongrim ia kaba la buh bad la suit la shor naduh ki por u mynbarim,” ong u kyrwoh ba la phah da u General Secretary ka KSU Mawiongrim Unit u samla Macdonald Jitem.","PYNKYLLA KYRTENG ‘BARAPANI’ KA ADSAN MAHINDRA ÏA KA MAWÏONGRIM, BYRNGEM KA KSU",https://batesitv.com/pynkylla-kyrteng-barapani-ka-adsan-mahindra-ia-ka-mawiongrim-byrngem-ka-ksu/
"Shillong, Nailur 18: Ka Singer and Dancer’s Association hapoh ka jingialam jong u samla Gabriel T Mawlong kum u President ka la pynkut noh ia ka Grand Finale jong ka Singing and Dancing Superstar-Season 1 kaba la long ha ka sngi saitjain jong ka taiew baladep ha Mission Compound, Shillong.Ki nongbishar ha ka jingiakop rwai ki long u khlur rwai jong ka Bollywood u Amit Paul uba long ruh u kaitor ba pawnam jong kane ka jylla Meghalaya bad u samla Wanjop Sohkhlet. Katba ki nongbishar ha ka jingiakop shad ki long u Samla Micky Paul Mawlong bad u Samla Phrangsngi Lyngdoh Mawphlang.Ha kane ka sngi u Amit Paul bad u samla Gabriel Mawlong ki la pyniap biej ia ki nongiashim bynta ha kane ka jingiakob da ki sur jingrwai na ki ryndang ba syiang ki jong ki.Ha ka jingpynbna ia ka result jong ka jingiakob rwai, ia ka nam lahduh la ioh rah da ka samla Clarincy Mary Lwai kaba la ioh khur ia ka song pisa kaba 50 hajar tyngka ryngkat bad ka syrnot, katba u samla Sunny bad u samla Ford Sohtun ki la iohrah ia ka kyrdan kaba ar ryngkat bad ka song pisa kaba 30 hajar tyngka lem bad ka syrnod bad ia ka kyrdan kaba lai la iohrah da u samla Fardy. C Nengnong uba la ioh pdiang ia ka song pisa kaba 25 hajar tyngka bad ki syrnot.Haba phai pat sha ka jingiakob shad, ia ka nam lahduh la ioh rah da ka kynhun ka Wansai Fusion kaba la ioh khur ia ka song pisa kaba 50 hajar tyngka, katba i heprit Insanylla Suting i la iohrah ia ka kyrdan kaba ar ioh khur ia ka song pisa kaba 30 hajar bad i heprit Haphilakmen Lyngdoh iba la iohrah ia ka kyrdan kaba lai i la ioh khur ia ka song pisa kaba 25 hajar tyngka.La sakhi lang ha kane ka sngi, da u MDC jong ka Sohra Constituency u Bah Titostarwell Chyne uba la long kum u kongsan, u MLA jong ka Mawsynram u Bah Olan Sing Suiñ, bad kiwei kiwei kiba la shah khot sngewbha.Ka Association ha kane ka sngi, ka la pynlong ruh ia ka jingpynkhalai nusi ha kaba ia ka First Prize la ioh da u serial No 11746, baar da u Serial No 57406 bad balai da u Serial No 131233.Ki nongpyniaid ki la pyntip ruh ba nongjop ia ka lucky draw ki la ban wan shim ia ki khusnam hapoh 30 sngi da kaba shu telephone ha u number 9366497955.",SINGING AND DANCING SUPERSTAR: SEASON- 1: LAHDUH KA CLARINCY MARY LWAI BAD KA WANSAI FUSION,https://batesitv.com/singing-and-dancing-superstar-season-1-lahduh-ka-clarincy-mary-lwai-bad-ka-wansai-fusion/
"Ka tnad Custom ha ka sngi Saitjaiñ ka la iohkem ïa lai ngut ki snar nongkhaïi ksiar tuh na nongbah Shillong bad ïoh kurup ïa ki biskit ksiar bar ri kiba shongdor haduh 1 klur.Ka tnat Custom kaba la ioh jingtip kaba thikna halor ka jingkhaïi tuh ïa ki Biskit ksiar bar ri lyngba ka khappud India-Bangladesh na Meghalaya lyngba kawei ka kali na Guwahati, ki ophisar jong ka ophis u Commissioner of Custom Preventive (CCP), Shillong, ki la ïoh bat ïa kawei ka Mahindra XUV 500 ha ka step sngi Sajtiaiñ na Jhalupara, Shillong. Ha kane ka kali u don uwei u briew uba na Rangia, Assam watla u dei uba na West Bengal.U snar nongkhaii ksiar tuh, ha ka jingtohkit, ula phla ba ia ksiar bar ri la pynpoi na ka ri Bangladesh ka dang don bad u bad markumta ki Ophisar ka Custom ki la khynra bad ïoh kurup 14 tylli ki biskit ksiar ba la song ha ki artylli ki bek plastik.Kine ki biskit ksiar ki don ka jingkhia kaba 1632.450 gram bad ki shongdor 1,01,78,326 klur tyngka, ong u kyrwoh na ka CCP.Hadien kane, ki ophisar ka Custom ki la ïoh jingtip sa ïa uwei u briew uba donkti lang bad  uba la aiti ïa ki hynniew tylli ki biskit ksiar bad ha ka jingbuddien marmar, ki ophisar ka CCP ki la ïoh bat ïa une u briew na Jhalupara. Une ula phla ba u la leit shim ïa ki ksiar na kawei ka Kynthei ha ka dukan kaba don ha ïewduh, Shillong.Ha ka jingtohkit bniah ïa kane ka dukan, la ïoh ban kurup ïa ka pisa 9.5 lak tyngka kaba dei ka pisa ba la thied ïa kine ki biskit ksiar. ïa kane ka pisa ruh la kurup noh da ka Custom.Ha ka jingtohkit ïa kane ka Kynthei, la shem ba ïa kane ka ksiar la pynpoi tuh na khappud ka Indo-Bangladesh.Lai ngut ki briew ki la shah kem bad ka jingtohkit mynta ka dang ïaid shakhmat, ong u kyrwoh na ka CPP.Dang ha u bnai ladep, ki Ophisar ka CCP, Shillong ki la ioh kurup 5 tylli ki biskit ksiar kiba don ka jingkhia 582.70 gram, na uwei u briew hajan Jorabad. ïa une u briew la ïoh bat na kawei ka Maruti Car.Ïa ka ksiar la pynpoi na Bholaganj kaba don ha khappud Indo-Bangla. Ha ka jingbuddien marmar la hiar khynra ïa ka ïing ha Lumpariang, kaba dei ka jaka ba leit shim ïa kane ka ksiar, la ïoh kurup ïa ka pisa India ba T. 3.96 klur ïa kaba la ngeit ba ka dei ka pisa ba die ïa ka ksiar.Ka jingtohkit ïa kane ka jingjia ruh ka dang ïaid shakhmat.Ka CCP ka la iathuh ba ka tnad Custom ka la buh thong hakhmat ban ïakhun pyrshah ïa ki kam shalan beain ha khappud naduh ka jingkhaïi drok, sikret, ki mar jong ki mrad khlaw, ka pisa thok bad kiwei kiwei.Ka CCP ka la kular ruh ban buhrieh bha ia ka kyrteng jong ki nongai jingtip bad yn sa ai ruh bad ka khusnam kaba lait na ka jingsiew khajna sha ka Income Tax.","NGAT 3 NGUT KI SNAR KHAÏI KSIAR TUH NA SHILLONG, KURUP KI CUSTOM ÏA KI BISKIT KSIAR BA 1 KLUR",https://batesitv.com/ngat-3-ngut-ki-snar-khaii-ksiar-tuh-na-shillong-kurup-ki-custom-ia-ki-biskit-ksiar-ba-1-klur/
": Ka Hill State Peoples Democratic Party (HSPDP) ha ka sngi Baar ka la aiti da ka dorkhas ha u Myntri Rangbah ka Jylla u Conrad Kongkal Sangma da kaba kyntu ïa ka Sorkar Meghalaya ryngkat bad ki lai tylli ki Autonomous District Council (ADC) ba kin ym ailad ban pyntreikam ïa ka Uniform Civil Code (UCC) ha kane ka jylla Meghalaya.Ha ka dorkhas ba la soi da u President ka party u Bah K.P. Pangniang bad u General Secretary u Bah Panborlang L. Ryntathiang, ka HSPDP ka la ong, “ka party ka sngewkhia lada ka Sorkar Pdeng ka ïaid shakhmat ban pyntreikam ïa ka UCC ha ka jylla Meghalaya.  Ka party ka ieng ha ka nongrim, namarba ka Jylla Meghalaya ka don la ka jong ka jinglong ba kyrpang, ha kaba ïadei bad ki riti ki dustur, ki jingïoh pateng ha ka spah ka phew bad kiwei kiwei, ka jingpyntreikam ïa ka UCC kan pynjngut noh ïa ki kyndon bad ki jingïada ba la ai da ka riti synshar jong ka ri hapoh ka Article 29 bad 244 ryngkat bad ka Khyrnit Bahynriew.”",THOH KA HSPDP SHA KA SORKAR JYLLA BAN PYRSHAH ÏA KA UCC,https://batesitv.com/thoh-ka-hspdp-sha-ka-sorkar-jylla-ban-pyrshah-ia-ka-ucc/
"Shillong, Nailur 14: Da kaba pyntreikam ïa ka Rules 16,17 jong ka Prevention of Cruelty to Animals (Regulation of Livestock Markets) Rules 2017 bad ka Rules 77, 80, 83 bad 84 jong ka Transport of Animals (Amendment) Rules, 2001, ka Deputy Commissioner jong ka East Khasi Hills District ka la pynmih ïa ka jingbthah ban ym shah shuh ïa ki briew ba kin patan ïa ki syiar ha madan ne patan na ka khlieh bad na ki thapniang haba thmu ban pynïap na ka bynta ban bam doh.Yn ym shah shuh ban teh ïa ki syiar na ryndang, na ki kjat lane ki thapniang ne ban rah da khongpong.La bthah ruh ba ki sem bad ki ruh thep syiar dei ban shna da kiba ailad ïa ki syiar ba kin ïoh ban ieng, ban dem ha madan, ban pyiar ïa ki sner bad ban phai shadien ne shakhmat katkum ka jingsngewbit jong ki.  Dei ban kiar katba lah ban shu thynñian ïa ki syiar ha kawei ka sem ne ka ruh syiar.Dei ban shna ïa ka jingkhang kaba kham heh ban ailad ïa ki syiar ba kin rung ne mih, ka sem ne ka ruh kam dei ban long kaba khim, kaba lah ban pynmynsaw, ne ka pynjynjar ïa ki syiar.  Dei ban ai bam bad kham bun ka um haba donkam. Ki sem syiar ki dei ban don ïa ki jingshai kiba biang, ka pongshai bad ka jingïada na u slap, ka jingkhluit bad ka lyer khriat.Haba kit ïa ki syiar ha ki kali, dei ban pynthikna ba ki syiar ki dei ban long kiba koit ba khiah.  Ki ruh thep syiar haba kit da ki kali ki dei ban long kiba khuid bad kiba la synreit dawai shwa ban thep ïa ki syiar.Ki ruh thep syiar ki dei ban long kiba kylluid bad kiba biang ka pongshai.Ïa ki syiar dei ban pynbiang bad ki jingbam bad ka um shwa ban thep ïa ki ha ki ruh syiar na ka bynta ban pynkit sha kiwei ki jaka.Dei ban pynthikna ruh ba ïa ki syiar dei ban da set bha khnang ba kin lait na ka jingshah tuh.Ïa ki syiar ba la pynkit na kawei ka jaka sha kawei dei ban tah bad ka jingthoh, “CARE IN TRANSIT.”La bthah ruh ba ïa ki kali kiba kit ïa ki syiar dei ban bud pyrkhing ïa ki kyndon jong ka Transport of Animals Rules 1978 bad ka Transport of Animals (Amendment) Rules, 2001 bad 2009 khnang ban ïada na ka jinglehbeiñ bad ka jingjynjar jong ki syiar.","MANA KA DC BAN TEH ÏA KI SYIAR NA RYNDANG, NA KJAT, NA THAPNIANG NE RAH KHONGPONG",https://batesitv.com/mana-ka-dc-ban-teh-ia-ki-syiar-na-ryndang-na-kjat-na-thapniang-ne-rah-khongpong/
"Ka tnat ka Koit ka Khiah jong ka Sorkar Jylla mar mar ka la phah pynlong ia ka jingtohkit kaba bniah hadien ba la ioh jingtip ha ka lah sngi U Blei ba la lap ia ki ar tylli ki prek hapoh u dawai Capsule Amoxycilling ba la ai sha kawei ka nongpang kaba leit shim dawai na Pomlum PHC, East Khasi Hills District.Ka kynhun kaba kynthup ia u Senior Specialist ha ka Pharmacology bad u nongpeit ia ki dawai na ka MMDSL, kynthup ruh ia u Inspector of Drugs jong ka East Khasi Hills bad u Logistics Manager ki la leit mar mar sha kane ka PHC ban pynlong ia ka jingtohkit.Kane ka kynhun tohkit, ka la lap ba ki ar tylli ki prek ba la thep hapoh u dawai Capsule, katkum ba la kam da kawei ka longiing ba shim dawai, u kham heh ban ia u snep dawai Capsule bad kane ka la pynsuba eiei halor kane ka jingujor jong ka nongshim dawai.Ia ki nuksa jong u dawai capsule la shim ruh na kiwei ruh ki dawai bad la shem ba kim shym la sniew ne don satia ki prek ne kino kino ki kynja tiar hapoh ki snep dawai.“Ngi la peit bniah la ka don shisha ne em ka jingujor ia une u dawai na kiwei kiwei pat ki jaka ai dawai.  Hynrei kam don satia kaba kum kata.  Watla, katta ngi la pynlong ka jingtohkit sa shisien ban pynthikna ba kum kine ki jingjia kim dei ban don,” ong u kyrwoh na ka tnat ka Koit ka Khiah. “Ngi kyrpad ia ki paidbah ai ka jingiatreilang ha ka jingpyrshang jong ngi ban ai ia ka jingshakri kaba kham bha sha ki paidbah.  Ki paidbah ki lah ban pyndonkam ia u Helpline Number 14410 lada ki don ia kino kino ki jingujor halor ki dawai dashin bad kiwei kiwei, khnang ba ngin dup lah ban ai jingpynshai ia ki,’ la bynrap u kyrwoh.",LYNGNGOH KA KYNHUN TOHKIT BA JRONG U PREK BAN ÏA U SNEP DAWAI CAPSULE,https://batesitv.com/lyngngoh-ka-kynhun-tohkit-ba-jrong-u-prek-ban-ia-u-snep-dawai-capsule/
"PYNREM JUR ÏA WAHEH SHNONG, THANGSKAIKa Synjuk Waheh Shnong (SWS) East Jaintia Hills District, ha ka sngi thohdieng ha ka jingialang jong ka Executive Committee da kawei ka sur ka la rai ban pynrem jur ia u Waheh Shnong jong ka shnong Thangskai, East Jaintia Hills uba ai syrnot nongshongshong bapura (Permanent Residential Certificate) ia u wei u bar jylla u bym dei satia u trai ri trai muluk na ka shnong Thangskai, kat haduh ba ka syrnot ka la ktah wat ia ka bhah pule Doctor jong ki khun ka Bri u Hynñiewtrep.“Ka jingleh jong u Waheh Shnong ka shnong Thangskai, nalor ba ka la tuh ia ka bhah pule Doctor jong ki khun ka Bri u Hynñiewtrep, kane  kan sa ktah ruh ia ka jaitbynriew trai ri trai muluk ba rit paid jong ngi hadien habud. Kumta, ka SWS-East Jaintia Hills District, ka pynrem jur ia kane ka jingleh jong u Waheh Shnong,” ong u President ka SWS-EJHD u Ma Hambertus Nongtdu ha u kyrwoh ba la phah sha ki lad pathai khubor.U President ka synjuk, u la ong, “kane ka jingleh jong u Waheh Shnong, ka la wanrah ruh ia ka jingjahburom bad ka jingduh jingshaniah ia kiwei ki Waheh Shnong jong ka East Jaintia Hills District. Kumta, lyngba une u kyrwoh, ka Synjuk, ka la dawa ïa ka Dorbar Shnong Thangskai bad ïa ki bor sorkar kynthup ia ka Jaiñtia Hills Autonomous District Council (JHADC), ban pynduh pyndam noh shisyndon ia ka syrnot jong u bar jylla.”U kyrwoh u la ong shuh shuh ba ka Synjuk kam lah ban pdiang ia ka Shnong Thangskai kaba buh pynban ia ka Jaitbynriew ha ka jingeh bad ka jingma.  “Ka SWS-EJHD, mynta hi ka sngi lyngba une u kyrwoh, ka la rai ban kyntu bad ka pynkynmaw ia baroh ki Dorbar Shnong ne ia ki waheh Shnong ha East Jaintia Hills District, ba ki dei ban long kiba husiar bha ha kaba ai ia ki syrnot bapher bapher, khnang ba kane kan ym buh ia ka ri bad ka jaitbynriew ritpaid jong ngi ha ka jingeh hadien habud,” la bynrap u kyrwoh.Ka SWS-EJHD ka kyntu ruh ia ki bor Sorkar bad ruh ia kiwei kiwei pat ki bor ba ki dei ban da bishar bniah bha ia baroh ki syrnot na ki shnong ba la aiti sha ki bad ban pyntip wut wut sha ki Dorbar Shnong lada  don kino kino ki jait syrnot kiba i shankhmat.“Na ka bynta ka iap ka im jong ka ri bad ka jaibynriew ka Synjuk ka la rai ba nangne shakhmat yn shna noh tang kawei ka dur ka dar (format) na ka bynta ki syrnot bapher bapher ia kiba yn sa pyndonkam ryntih ha baroh ki shnong ha East Jaintia Hills District, bad kumba ka long mynta kane ka kam ka dang don hapoh ka jingbishar bniah jong ka SWS-East Jaintia Hills District,” la iathuh u kyrwoh.",DAWA KA SWS-EJH ÏA KA JHADC BAN PYNDUH PYNDAM ÏA KA PRC U BAR JYLLA,https://batesitv.com/dawa-ka-sws-ejh-ia-ka-jhadc-ban-pynduh-pyndam-ia-ka-prc-u-bar-jylla/
"U Timothy Jones Dhar, u nonghikai ha ITI Shillong bad u Madhav Singh u nonghikai ia ka Sobjek Science ha Alpha English HS School ki long ki arngut na Meghalaya napdeng ki 75 ngut ki nonghikai na kylleng ka ri kiba la shah jied ban ioh pdiang ia ka National Teachers’ Award ha ka 5 tarik, Nailur, 2023 ha New Delhi.U Babu Dhar u dei uba tbit bha ha ka jinghikai shna kali ha ka ITI Shillong bad um shym la poi pyrkhat ba un shah jied ban ioh pdiang ia kane ka khusnam watla u trei minot thop manla ka sngi ha ka karkhana shna kali.Une u Babu u dei u Mechanic shna kali ha Jowai, West Jaintia Hills ha ki snem 1998. U la shah thung kum u Mechanic Motor Vehicle Inspector ha Shillong Industrial Training Institute, Rynjah naduh u snem 2013.“Nga sngewkyndit ban ioh ia kane ka jingithuh. Nga la pyrshang ban leh ia kaba bha tam ha ka kam ba nga trei kum u mekhanik ka long kaei kaei kaba ngam lah ban sngewthuh. Nga ju dwai ba ngan iai bteng ban ioh ia ka lad ban shakri bad ban hikai,” ong u Babu Dhar.U Babu Madhav, u dei u khun jong u Sidheswar Singh bad ka Champa Devi kiba sah ha Nongpoh. U la pyndep ia ka jingpule ha Ri-Bhoi bad u la pyndep ia ka M.Sc (Botany), B. Ed bad mynta u la jan pyndep ruh wat ia ka jingpule LLB.Ka President Droupadi Murmu kan sa pynkup burom da ka National Teachers’ Award 2023 sha ki 75 ngut ki nonghikai na kylleng ka ri ha ka jingialang ka ban sa long ha Vigyan Bhawan, New Delhi ha ka jingrakhe ia ka sngi burom jong ki nonghikai.","U TIMOTHY JONES DHAR BAD U MADHAV SINGH, KIN ÏOH NATIONAL TEACHERS AWARD",https://batesitv.com/u-timothy-jones-dhar-bad-u-madhav-sing-kin-ioh-national-teachers-award/
"Shillong, Nailur 01: Ka Hynñiewtrep Integrated Territorial Organisation (HITO) ha ka sngi thohdieng ka la dawa ïa ka Khasi Hills Autonomous District ban bishar bad ban pynduh noh ïa ki Trading Licenses jong ki bar jylla kiba la ïoh No objection Certificate (NOC) na ka R&R Colony Welfare Society, Rynjah.Ki nongïalam jong ka HITO ha ka jingïakynduh ïa u Chief Executive Member (CEM) ka KHADC u Bah Pynïaid Sing Syiem ka la pan jingpynshai ruh halor ka jingai NoC da ka R&R Colony Welfare Society sha ki bar jylla ban ïoh ïa ka Trading License na ka bynta ban seng dukan ha ki bynta bapher bapher jong u pud u sam ka shnong Rynjah.Ha ka jingïakren bad ki lad pathai khubor, u President ka HITO u Bah Donbok Dkhar u la ïathuh ba ka seng ka la ïoh jingtip ba ki don shibun ki bar jylla kiba la ïoh Trading License na ka R&R Colony Welfare Society.U la ïathuh ba ha u snem 2007, ka R&R Colony Welfare Society ka la pynmih ïa ka Resolution ba la soi lang da u MLA u Bah A.L Hek bad u MDC Bah Sanbor Shullai bad kane ka Resolution ka aibor ïa ka Society ban ai NoC ïa ki briew kiba sah ha kane ka Colony na ka bynta ban ïoh ïa ka Trading License.“Ka R&R Colony ka hap hapoh ka jingpeit jong ka Dorbar Shnong Rynjah ba la pynkupbor da ka Hima Mylliem bad dei namar kane ka jingai NoC da ka R&R Colony Welfare Society ka long kaba be-aiñ bad ka long pyrshah ïa ka Mylliem Act 2007 and Rules 2015 ba la mynjur da ka KHADC,” la ong u Bah Donbok.U la ïathuh ba ha ka jingïalang, ka Seng ka la dawa ïa u CEM ban thung ïa ka jingtohkit kaba bniah da kaba khot hajir ïa ka Dorbar Shnong Rynjah ba kan pynshai kumno kane ka Society ka ïohbor ban ai NoC ïa ki briew kiba sah hapoh ka RR Colony.“U CEM u la ïaroh ïa ki sienjam ba ka HITO ka la shim bad shen ka Executive Committee jong ka District Council kan sa pynmih ïa ka jingpynbna ba ïa ka NoC yn lah ban ai tang da ka Dorbar Shnong jong ka Rynjah, ym da ka Society,” ong u Bah Donbok haba jubab ïa ka jingkylli ki lad pathai khubor.",DAWA KA HITO ÏA KA KHADC BAN PYNDAM NOH ÏA KI TL KA RR COLONY WELFARE SOCIETY,https://batesitv.com/dawa-ka-hito-ia-ka-khadc-ban-pyndam-noh-ia-ki-tl-ka-rr-colony-welfare-society/
"Ka Hynñiewtrep National Youth Front (HNYF) Seng Kmie lyngba u Secretary u Bah Lamsuk Langstang ka la pyntip paidbah ba ka seng ha ka Central Executive Committee (CEC) kaba la long ha ka 26 tarik mynta u bnai ka la shim ia ka rai ban weng kam noh ia u Assistant Secretary HNYF Seng Kmie u Bah Edward Thangkhiew, uba bashong basah ha Mawlai Umjajew,Shillong.“Kumta la kyrpad ia baroh kiba ju iadei kam bad u Bah Edward Thangkhiew ba ju khot u Eddy ba ka seng nangne shakhmat kan ym don jingkitkhlieh shuh bad ngin ym ithuh bad pdiang ia ka jingiadei kam u Bah Eddy ha ka kyrteng ka seng,” la ong u kyrwoh.",WENG KAM KA HNYF ÏA U ASST. SECY. U BAH EDWARD THANGKHIEW,https://batesitv.com/weng-kam-ka-hnyf-ia-u-asst-secy-u-bah-edward-thangkhiew/
": Ka Khun Hynñiewtrep National Awakening Movement (KHNAM) ka la pynpaw ïa ka jingsngew lyngngoh halor ka jing bym pynrung ïa uwei ruh u trai jylla, kata, napdeng ki Khasi bad Garo, ha ka Expert Committe ban khmih bniah ïa ka  State Reservation Policy.“Ngi sngewlyngoh ruh ba tang uwei ruh u Khasi/Garo kim don ha kane ka Committee bad kumba paw baroh hi ki dei ki bar jylla. Ngi la khmihlynti ba ki jong ngi ruh kiba sngewthuh bha ïa ka Reservation Policy bad ïa ki 51 tylli ki lynti ïaid jong ka kin don lang ha kane ka Committee,” ong ka KHNAM ha u kyrwoh ba la phah sha ki lad pathai khubor lyngba u Vice President Bah Thomas Passah.“Ngi sngewlyngngoh ruh bad khlem buh ïa kane ka Committee ban pyndep ka ki kam baroh.  Haduh mynta ngi ïohi ba ka Sorkar ka don ïa ka jingsheptieng ym ïa ka jingshimkhia ha kaba ïadei bad ka jingdawa ban pynkylla noh ïa ka Reservation Policy,” la ong u kyrwoh.“Ka Sorkar mynta ka sngi ka la thaw ïa ka Expert Committee ban pule ïa ka State Reservation Policy bad ki dkhot jong kane ka Committee baroh ki dei lut ki bar jylla. Ka KHNAM ka pynpaw ïa ka jingbymïahap halor ka jingpyndonkam jong ka Sorkar ïa ka kyntien “STUDY RESERVATION POLICY” lane kaba mut kane ka Committee kan shu pule ïa ka Reservation Policy bad kan shu phah pat sha ka Sorkar ïa kaei kaba ki la pule bad shem,” la ong shuh shuh ka KHNAM.“Na ka liang ka KHNAM ha ka jingïalang jong ki seng saiñpyrthei kaba la long ngi la pynpaw ïa ka jingpyrshah ïa ka jingthaw ïa ka Expert Committee namarba ngi sheptieng ïoh ka shu pynslem ïa ka por, hynrei haba baroh ki la kwah da ka Expert Committee bad ka jingkwah jong kiba bun paid ka ieng. Ka rai hi ha kane ka jingïalang ka long ban pynkylla ïa ka Reservation Policy ym ban pule ïa ka. Na kata ka daw ngi shem ba kane ka Committee ka la ïaidlait na kaei kaba la ïa rai ha ka jingïalang,” la bynrap shuh shuh u kyrwoh.",LYNGNGOH KA KHNAM BYM PYNRUNG UWEI RUH U TRAI JYLLA HA KA EXPERT COMMITTEE,https://batesitv.com/lyngngoh-ka-khnam-bym-pynrung-uwei-ruh-u-trai-jylla-ha-ka-expert-committee/
": Ka Hynñiewtrep Youths Council (HYC) ka la kynthoh tyngeh ia ka Sorkar Jylla kaba phah ia ki Pulit pahara ha khappud tang 10-15 ngut katba ia ki Karkhana pynjot mariang la pynbiang ia ki Pulit pahara haduh 50-60 ngut.“Ha kine ki khyndiat sngi, ngi iohi ba don ar jait ki Pulit ha kane ka jylla ka jong ngi. Ka kynhun Pulit kaba nyngkong ka dei jong kito ki Pulit kiba bom kput ia ki paidbah, ki Pulit shynrang kiba ktah kti bad bom dusmon ia ki longkmie, ki Pulit kiba don 50-60 ngut kiba ieng rasong ha ryngkat ki tiar ialeh kum ki Tear Gas bad ki Suloi ban iada ia ki Karkhana jong ki bar jylla bad kumjuh ruh ka kynhun Pulit kaba shah hukum ha ki heh bar jylla jong ka Topcem ban bom kput ia ki khun Hynñiewtrep.  Sa kawei pat ka kynhun Pulit ka dei kaba don ha khappud (Block 1 Area) Khanduli Sector. Kine ki Pulit ha khappud kiba don kumba 10-15 ngut kiba hap ban mareh na ki jaka ap pahara ban iada ia la ka jingim namarba ki tieng palat ioh shah lun maw bad shah siat da ki jri ha kita ki Karbi,” la ong u kyrwoh ba la phah u General Secretary ka HYC sha ki lad pathai khubor ha ka sngi u Blei.“Ki jingkylli kiba ngi kwah ban kylli na u Myntri ka tnat Kam Pohing ka Jylla, ka long hato hakhmat ka Sorkar Jylla ka dang kham kor ki karkhana pynjot mariang ne khamkor u pud u sam bad ki khun Hynñiewtrep bashong basah ha Khappud?  Balei la buh Pulit tang 10-15 ngut ha Khanduli Sector hynrei da ki 50-60 ngut pat ban iada ia ki Karkhana pynjot mariang? Balei la ai hukum ia ki Pulit iada karkhana pynjot mariang ban pyndonkam Tear Gas, ban bom kput ia ki paidbah, ban phah ktah kti ha ki Pulit shynrang ia ki longkmie katba ym shym lah ai hukum pat ia ki Pulit ha khappud ban pyndonkam ia ki suloi ba ki bat ha ki kti ban iada ia u pud u sam ne ban siat Tear Gas ia kita ki Karbi kiba wan rung shapoh u pud u sam ka Jylla ha Lapangap?” la buh jingkylli ka HYC.“Ka Sorkar bad ka tnat Pulit ki dei ban jubab halor kine ki jingjia. Hato kine ki Pulit ki phet hi ba ki tieng iap bad ba duna briew ne namar ba kim ioh hukum na ki bahalor ban bom bad siat ia ki Karbi kiba thmu pyniap ia ki Pulit bad ki paidbah ha Khappud?  Balei ngi ong ba ki Karbi ki thmu pyniap ia ki Pulit bad ki khun Hynniewtrep ha Lapangap ka dei namar katkum ki Pulit Meghalaya, lada phi lun maw ne siat da ka jri kata ka ladei ka kam thmu pyniap briew bad ia kata ngi lap lyngba ka jingjia ba dang shen ha Tura ba shah lun maw ka Mini Secretariat, ki Pulit ki la thep ha ki kyndon thmu pyniap briew ia ki paidbah kiba don ha kato ka sngi. Lada ka Sorkar kam lah ban ai hukum ia ki Pulit ha khappud, te balei pat la ai hukum ban siat Tear Gas ia ki nonghikai, balei la ai hukum ban bom kput da ki lathi ia ki longkmie ha Lumshnong bad balei la ai hukum ban siat iap ia u (L) Cheristerfield Thangkhiew?” la buh jingkylli shuh shuh ka HYC.“Ngi dawa ba ka Sorkar ka dei ban phah da ki spah ngut ki Pulit ha man ki Border Out Post (BOP) bad ha ki Out Post (OP) ha ki khappud ha ryngkat ki tiar ialeh kiba biang bad nalor kata ka dei ban ai hukum noh mardor ia ki Pulit ba ki dei ban pyndonkam ia ki Tear Gas, ban kawut lathi bad siat ruh lada donkam ban iada ia u pud u sam bad ia ki paidbah ha khappud,” ong u kyrwoh.“Lada ka Sorkar kam nud ban phah Pulit da ki spah ha ki BOP bad OP ha ki khappud ha ryngkat ki tiar ialeh bad ka hukum kaba shai, na ka liang ka seng ngi dawa ba ka la bha ia ka Sorkar ba kan shu ai noh da ki tiar ialeh kum ki suloi, ki kuli bad kiwei kiwei ki tiar ia ki riewpaidbah ha khappud ba kin iada hi noh ia la ka khyndew ka shyiap bad ia la ka jingim namar kumba ka long mynta ym i shaniah ia ki Pulit ka Meghalaya,” la kynthoh ka seng.",AR JAIT KI PULIT HA KA JYLLA : PULIT IADA KARKHANA PYNJOT MARIANG BAD PULIT IADA KHAPPUD – HYC,https://batesitv.com/ar-jait-ki-pulit-ha-ka-jylla-pulit-iada-karkhana-pynjot-mariang-bad-pulit-iada-khappud-hyc/
"Ki Pulit jong ka East Jaintia Hills District ha ka sngi baar ki la iohkem ia u Issei Sungoh na iing sah jong u na Dkhiah East, Lad Sutnga halor ka jingdonkti ban pynngop ia ki khynnah bad ia uwei u samla lud lyngba ka Facebook ban leit shim ia ka pisa kaba u la dawa na uwei u briew uba shong basah ha kawei ka shnong kaba hap hapoh ka jylli treikam jong ka Lumshnong Police Station.U kyrwoh khubor ba la phah sha ki lad pathai khubor ha ka sngi balang da u Superintendent of Police ka East Jaiñtia Hills u Jagpal Singh Dhanoa, la iathuh, ‘ha ka 19 tarik mynta u bnai ki Pulit ki la ioh jingtip na uwei u nongshong shnong uba sah hapoh ka jylli treikam jong ka Lumshnong Police Station ba u la ioh ia kawei ka phone call na uwei u briew u bym lah satia ban ithuh uba la dawa pisa bad byrngem ruh ban leh eiei pyrshah ia u lymda u siew ia ka pisa ba la shah dawa.”“Ha ka 21 tarik mynta u bnai ki Pulit ki la pynlong ka jingbuddien ia u nongshah dawa pisa bad ha ka por kumba 3 baje eiei, katba u dang pynieng ia ka kali ha Dosti Hotel, Ladrymbai, arngut ki briew ki la rung jubor hapoh ka kali jong u.  Ha kum kane ka por, ki Pulit kiba la ap shrip lypa ki la iohbat ia kine ki argnut ki briew,” la iathuh u SP.Ia kiba la shah kem la ithuh kyrteng kum u Daruis Pakem, 19 snem ka rta na ka shnong Moolaitbri Sumer, katba arngut kiwei pat kiba la shah kem ki dang dei tang ki khynnah rit kiba dang hapoh 18 snem ka rta.U SP u la iathuh, ha ka jingtohkit, kine kiba la shah kem ha ki Pulit ki la phla ba ki shu pynlum ia ka pisa ha ka kyrteng jong uwei briew uba ki shu ithuh paralok lyngba ka Facebook.Ki Pulit ki la kynnoh ruh ba dei ma u, uba la telephone ia uba la shah dawa pisa bad la iathuh ruh ba u Issei Sungoh u la pyniadei paralok bad ki arngut kiba la shah kem lyngba ka Facebook bad bthah ruh ia ki ban leit shim ia ka pisa kaba u la dawa na u nongshah dawa pisa.U SP u la iathuh shuh shuh ba u Issei Sungoh u dei uba la shah kem teng ha ki Pulit jong ka East Jaiñtia Hills halor ka jingdonkti ban pynbthei ia u Bomb IED ha Khliehriat Police Reserve ha u snem 2021 bad u la lait na along hadien ba u la ioh jamin na ka Ingbishar.Halor kane ka jingjia, ki Pulit ki la register case ha Lumshnong Police Station bad pynngat hapoh ka Section 386/120-B jong ka Indian Penal Code (IPC) bad ka jingtohkit mynta ka dang iaid shakhmat.",LYNGBA KA FACEBOOK SHAH PYNNGOP KI KHYNNAH HA UBA PYNBTHEI BOM BAN DAWA PISA,https://batesitv.com/lyngba-ka-facebook-shah-pynngop-ki-khynnah-ha-uba-pynbthei-bom-ban-dawa-pisa/
"Kum shi bynta ka jingrakhe ia ka sngi ba la pynkha ia ka Indian Youth Congress (IYC), ka Meghalaya Pradesh Youth Congress (MPYC) ha ka sngi Balang ka la iashim bynta lang ban rakhe ia kane ka sngi, da kaba pynher ia ka lama jong ka Indian Youth Congress (IYC) ha ophis treikam jong ka seng ha Congress Bhavan, Shillong.U Vice President jong ka  Meghalaya Pradesh Youth Congress (MPYC) u Samla Banphira Basaiawmoit ha ka jingiakren bad ki lad pathai khubor u la ong ba ka jingrakhe ia kane ka sngi, kan long ban pynrung sha ki para samla ha kane ka jylla Meghalaya bad ha ka ri India baroh kawei ia ka mynsiem ban shakri ia ka imlang ka sahlang, ban kyntiew ia ka jylla Meghalaya ha baroh ki liang.U la ong ruh ba haduh mynta hi ka Congress ha kane ka Jylla Meghalaya ka dang khlain bad kum ka party ka donkam ban leh bun kiei kiei khnang ban ioh biang ia ka jingshaniah jong ki paidbah.Ha kajuh ka por u la ong shuh shuh ba ka jingleit phai biang jong u Rahul Gandhi kum u MP jong ka Lok Sabha kan nang pynkhlain shuh shuh ia ka seng Congress bad kan nang ai mynsiem shuh shuh ia ki paidbah nongshong shnong ha ka ri India.",KA JINGLEIT PHAI U RAHUL GANDHI SHA LOK SABHA KAN PYNMYNTOI ÏA KA CONGRESS: MPYC,https://batesitv.com/ka-jingleit-phai-u-rahul-gandhi-sha-lok-sabha-kan-pynmyntoi-ia-ka-congress-mpyc/
"U khlur ak phlim bapawnam jong ka Bollywood u John Abraham ha ka sngi Balang u la wan iuhkjat ha madan ialehkai jong ka Sports Authority of India (SAI), ha NEHU, Shillong ban iakynduh kyrpang ia ki khynnah ialehkai sports kiba la shah jied ha ka Super Elite Pathway Programme ba la pyniaid da ka Meghalaya State Olympic Association naduh ki bnai baladep.Ha kane ka sngi, la donlang ruh u Ian Campbell na ka ri Australia, kynthup ruh u President jong ka Meghalaya State Olympic Association (MSOA) u Bah John F. Kharshiiing bad kiwei kiwei. Ha ka jingiakren bad kine ki khynnah, u John Abraham u la iaroh ia ka sap ka phong kaba ki don bad ia ka Meghalaya State Olympic Association (MSOA) kaba la trei shitom da ki bun bun bnai ban wad ia ki khynnah kiba don ia ki sap ialehkai sports na kylleng ka jylla Meghalaya da ka jingai jingkyrshan jong ka Sorkar Jylla.",ÏAROH U JOHN ABRAHAM ÏA KI KHYNNAH KIBA SHAH JIED HA KA SUPER ELITE PATHWAY,https://batesitv.com/iaroh-u-john-abraham-ia-ki-khynnah-kiba-shah-jied-ha-ka-super-elite-pathway/
"Shillong, Nailar 17: Ka Khasi Hills Autonomous District Council ka la rai ban khot ia ki samla pule kiba don ka mon ban wad jingtip shuh shuh shaphang ka riti ka dustur bad ka lariti jong ka jaidbynriew Khasi khnang ban buh jingthoh na ka bynta ka jingmyntoi jong ki longdien ka pateng ka ban sa wan.Ha ka jingiakren bad ki lad pathai khubor ha ka sngi palei, u Chief Executive Member jong ka Khasi Hills Autonomous District Council u Bah Pyniaid Sing Syiem u la iathuh ba ki don 17 tylli ki bynta ban wad jingtip shuh shuh bad ban tih bniah halor kane ka bynta.U la iathuh ruh ba ia kane ka kam la bynshet ha u Executive Member uba peit ia ka tnat Pule Puthi jong ka council da ka jingiarap ban bei pisa da ka ka sorkar Jylla.“Ngi la iakynduh ruh la ar sien kynthih ia u Myntri Rangbah Conrad Kongkal Sangma halor kane ka jingthmu bad ka la long ka jingiakren kaba seisoh ha kaba u Myntri Rangbah ruh u la kular ban bei pisa ia ka KHADC na ka bynta ban leh ia kane ka jingwad bniah halor ka riti ka dustur bad ia ka lariti jong ka jaidbynriew Khasi,” ong u Bah Syiem.“Ngi ladep nadong shadong.  Ngi ladep phah ruh ia ka jingtyrwa sha ka Sorkar Jylla na ka bynta ban mang pisa halor kane ka jingthmu,” u la bynrap.",HA KI SAMLA PULE YN PHAH TIH BNIAH KA KHADC ÏA KA LARITI KA JAIDBYNRIEW KHASI,https://batesitv.com/ha-ki-samla-pule-yn-phah-tih-bniah-ka-khadc-ia-ka-lariti-ka-jaidbynriew-khasi/
"Shillong, Nailar 12 : Ka Khusnam sah kynmaw ia ka Crystal Gayle Kharnaior la pynlong ha Raj Bhavan ha kaba u Lat ka Jylla u Phagu Chauhan, u la long kum u kongsan ha ryngkat ka jingdonlang jong u Myntri ka Sorkar Jylla u Bah Paul Lyngdoh.U Lat haba kren ha kane ka sngi u la kynthoh ba dei ban don ka shlem kaba shngaiñ na ka bynta ki barikor ba kin kyrsoi ia la ki sap tynrai bad ka Sorkar ka dei ban kyrshan ia ki jingpyrshang jong ka synjuk Riti Academy.U la ban jur ruh ba ki iktiar Sorkar Kmie ki lah ban theh ki jingiarap lada ka don ka jingtreilang na jylla da baroh ki briew naduh ki kynrem lyndan haduh ki riew paidbah.Ia ka khusnam sahkynmaw ia ka Crystal Gayle Kharnaior 2023 la ainam sha u Bah Ian Lyngdoh Nongkynrih na ka bynta ka kot kaba la u thoh halor ki jingkieng jri sha Ri-War kiba u la shem da ki spah tylli bad halor ka durim TV shi sngi Ha La Shnong (A day in the village) ba ju pyni barabor da ka Doordarshan Kendra.La ñiewkor shikatdei ia kine ki kam bakhraw jong u Bah Ian Lyngdoh Nongkynrih bad la bishar ba u donhok ban ioh ia kata ka nam ka burom.Kum shi bynta na ka jingrakhe sam khusnam, la pynbna paidbah ruh da u Bah Raphael Warjri, Khliehduh jong ka Synjuk Riti Academy ban kyntiewnam da ka khusnam sah kynmaw halor ki akhia rangbah ba dang shu khlad dang shen u Waheh S Quotient Sumer Award bad Rangbah Sumar Sing Sawian.Kum ka dak jong ka burom na ka bynta ka longiing longsem jong kita ki longiing la pynkup burom ia ka Kong Bijoya Sawian na ka liang ka longing longsem ki Kur Sawian, na ka bynta ba la kubur ia ka khusnam halor u Rangbah Sumar Sing Sawian bad ia ka Kmie ki khun Riwotki Laloo bad u khun rangbah Riquoma Rq Laloo na ka liang ka longiing longsem jong u Waheh S Quotient Sumer ba ki la kubur halor ka khusnam sahkynmaw.Kum ban shu pynkynmaw, u Waheh S Quotient Sumer, u dei u radbah nongthoh bad u simpah simsong u bakhraw ka jingtip shaphang u Kiang Nangbah bad uba la long teng u dkhot jong ka Sahitya Akademi. Ia kine ki khusnam sahkynmaw ban kyntiewnam ia kita ki radbah jong ka thoh ka tar bad ka deiriti, la khmih lynti ban sa sdang naduh ka lyngkhuh snem ba nyngkong jong ki ban iai pyrto ia ki synñiang bakhraw ba ki la thehsei ha ka imlang sahlang.",ÏOH U BAH IAN A. L. NONGKYNRIH ÏA KA KHUSNAM SAH KYNMAW CYRSTAL GAYLE 2023,https://batesitv.com/ioh-u-bah-iana-l-nongkynrih-ia-ka-khusnam-sah-kynmaw-cyrstal-gayle-2023/
"Shillong, Nailar 12: U nongialam jong ka Liang Pyrshah ka Iingdorbar Thawaiñ ka Khasi Hills Autonomous District Council (KHADC) u Bah Titostarwell Chyne ha ka sngi Saitjaiñ u la pynpaw ia ka jingsngewsih halor ka jingbym kren pyrshah jong ka Sorkar Jylla ia ka kyntien ‘Village Council’ ba la pynrung ha ka jingpynbeit thymmai ia ka Khyrnit Bahynriew jong ka riti synshar ka ri India ha ka jingiakynduh ba dang shen ia u Myntri Rangbahduh ka ri u Narendra Modi ha New Delhi.Ha ka jingiakren bad ki lad pathai khubor u Bah Titos u la ong, “ha ka por ba la wan ka komiti ngi la pynpaw ka jingpyrshah ia ka jingpyndonkam ia ka kyntien, ‘Unrepresented Tribe’. Baroh ki kynhun ki pyrshah bad nga iohi ruh dang shen u Myntri Rangbah ka Jylla bad ka kynhun Myntri ruh ki la iakynduh ia u Myntri Rangbahduh ka ri India da kaba pynpaw ba ka Sorkar Jylla ruh ka pyrshah ia kane ka kyntien ‘Unrepresented Tribe’ bad nga la iohi ruh ba ka la don ka jingdawa ban kyntiew ia ki Seat ha ki lai tylli ki Autonomous Distirct Council (ADC).”“Hynrei nga don tang kawei, nga lyngnoh ba ka Sorkar Jylla kam shym la pynpaw ha ka jingiadei bad ka kyntien ‘Village Council’. Kane ka kyntien ka dei kaba ma ngi ki MDC jong ka Khasi Hills Autonomous Distirct Council (KHADC) ngim hun satia ia kane namarba ka jingpynrung ia ka kyntien ‘Village Council’ kan pynduh noh ia ka jingtreikam jong ki Dorbar Shnong, kaba mut lada ngi don ia ki Village Council, ngin hap ban ialeh da ka elekshon bad ki riti ki dustur jong ngi ruh kin kylla lut hangta,’ u la ong.“Na ka liang jong ka Council ha ka por ba nga dang long u Chief Executive Member (CEM) nga la wanrah ia kawei ka aiñ ia kaba la tip kum ka Village Development Council (VDC) Act, bad ka jingthmu haba wanrah ia kane ka aiñ ka long kan urlong ka jingkwah jong ka Sorkar Pdeng ba ka don ka jingsynshar ha ki shnong ki thaw.  Ka jingthmu jong ka Sorkar India ban wanrah ia ka Village Council ka long ba ki kwah ban don ka jingsynshar ha ki shnong ki thaw ha kaba ki skhim baroh kiba wan na ka Sorkar kin wan lyngba ki shnong ki thaw. Ha kajuh ka por, ki (Sorkar Pdeng) kwah ba kan don ka elekshon jied Rangbah Shnong bad ia ki Executive Member jong ki Village Council bad ki kwah ruh ba kan don ka jingmang bhah kyrpang na ka bynta ki kynthei,” la ong shuh shuh u Bah Titos.Da kaba pynpaw ba ka riti dustur kam pat shah ia ki kynthei ban don bynta ha ki dorbar shnong, u Bah Titos u la ong, “phi iohi ba ki kynthei ki kwah ban don bynta ha ki komiti jong ki dorbar shnong hynrei ka riti ka dustur kam shah ba ki longkmie kin long dkhot ha ki Dorbar Shnong. Mynta kane ka dang dei tang ka jingiatai bad ngim pat lah ban ong ia kane bad ka riti ka dustur hi ka long ba ki kynthei kim lah ban iadon bynta ha ka dorbar shnong”.Haba kylli, u Bah Titos u la ong, ka District Council ka la buh ia ka kyndon ba ki kynthei ki lah ban long ki dkhot jong ki Village Development Council (VDC).  Ngi kwah ba ka Sorkar Jylla ka dei ban kyntu ia ka Sorkar Pdeng ba ha ka jaka ban buh ia ki Village Council dei ban don da ki Village Development Council.",KA KYNTIEN ‘VILLAGE COUNCIL’ KAN PYNDAM ÏA KA IKTIAR JONG KI DORBAR SHNONG: TITOS,https://batesitv.com/ka-kyntien-village-council-kan-pyndam-ia-ka-iktiar-jong-ki-dorbar-shnong-titos/
"Kawei ka longkmie kaba dang 21 snem ka rta kaba sah ha ka shnong Nongtraw, kaba hap hapoh ka West Khasi Hills District ka la duhei ïa la ka jong ka jingim hadien ba la suba jur ba ka la shah pyniap dusmon ha ki briew kiba ym pat lah satia ban tip haduh mynta.Katkum ka thymmei khubor ba la ioh lum na ki bor synshar shnong jong ka shnong Nongtraw la ong ba kane ka longkmie kaba la tip kyrteng kum ka Bibimoris Lyngkhoi 21 snem ka la shah pyniap ha ka miet jong ka 5 tarik, Nailar, 2023 bad la iathuh ruh ba kane ka longkmie ka shong ka sah lang bad la u jong u kurim jong ka bad shuh shuh la iathuh ruh ba ha kane ka miet ki dang lang baroh arngut shikurim ha ing.La iathuh shuh shuh ba ha ka por kumba 12 eiei mynmiet u kurim jong kane ka longkmie u la leit khot bad pyntip sha la u hymmen ba ka Kong Bibimoris ka la khladnoh bad hadien ba ki bahaïing hasem ki la leit sha ka ïing sah ban leit peit ia kane ka longkmie ki la lap ia ki dak ki shin na ki bynta jong ka met jong ka kaba la pynsuba sniew halor ka jingiap jong kane ka longkmie.Na ka liang jong ki bahaïing ki la pyrshang ban tohkit na u kurim jong ka hynrei la ong ba u kurim u la pyrshang ban jubab da kumne kumtai bad kham hadien u la shu jah rngai bad phet krad noh na kane ka jaka bad ha kaba iadei bad katei ka jingjia ki bor pyniaid shnong jong ka shnong Nongtraw ki la pyntip noh ia kane ka jingjia sha ki Pulit kiba la hiar sha ka shnong Nongtraw ban pynlong ia ka jingtohkit kaba bniah ban lap ia ka jingshisha.Ïa ka met jong kane ka longkmie la pynkit noh sha Nongstoiň Civil Hospital, ban pyndep ia ka post-mortem  bad kat haduh ba la pynmih ia kane ka kubor ym shym la tip satia ia ka daw jong ka jingiap kane ka longkmie bad ia u kurim ruh ym shym la lap satia naduh ba u la jah rngai.Ha kaba iadei bad kane ka jingjia ki Pulit ki la register case hapoh ka Section 302 jong ka Indian Penal Code (IPC) bad ka jingtohkit ban lap ia ka jingshisha ka dang iaid shakhmat.","SUBA SHAH PYNÏAP KA LONGKMIE BA DANG 21 SNEM KA RTA HA NONGTRAW, WKH",https://batesitv.com/suba-shah-pyniap-ka-longkmie-ba-dang-21-snem-ka-rta-ha-nongtraw-wkh/
"Shillong, Nailar, 12 : Ka Hynñiewtrep National Liberation Council (HNLC) lyngba u General Secretary cum Publicity Secretary ka seng u Bah Saiñkupar Nongtraw lyngba u kyrwoh ba la pynmih ka Facebook Post ha ka sngi Saitjaiñ ka la byrngem ba ka lah ban weng noh na ka miej jingïakren iasuk hapdeng ka Seng, ka Sorkar Pdeng lem bad Sorkar Jylla na ka daw ba ka seng wat hapdeng ka jingïakren iasuk bad ka Sorkar ka la shah pyrkhing ban leit buh syntiew ha u lum jingtep jong u Bah Cheristerfield Thangkhiew ha ka lyngkhuh sngi iap ba ar snem jong une u rangbah uba long teng u nongialam barim jong ka seng.U Bah Saiñkupar Nongtraw ha ka Facebook post, u la ong, “lashai ha ka lyngkhuh sngi iap ba ar jong u Bah Che, ka jingleit buh syntiew sha lum jingtep la pynbeit da ki bahaing ba kan long 2 baje janmiet, katba ka sorkar ka ai hukum ia ki briew jong ngi kiba don ha ka jingiakren iasuk ba ki dei ban leit buh syntiew dang 8 baje mynstep.”“Kane ka jingleh jong ka Sorkar ka pynbitar ia ka seng hi baroh kawei, ngim dei ki Pulit Meghalaya ne ki nongtrei sorkar jong ki ba kin teh ia ngi katba ki mon.  Lada ka long ha kane ka rukom ngin weng noh na ka jingiakren,” la bynrap u Bah Nongtraw.",BYRNGEM KA HNLC BA LAH BAN WENG NOH NA KA JINGÏAKREN ÏASUK BAD KA SORKAR,https://batesitv.com/byrngem-ka-hnlc-ba-lah-ban-weng-noh-na-ka-jingiakren-iasuk-bad-ka-sorkar/
"Shillong, Naitung 15 : La pynkup burom da ka Khusnam ba kynsai ia ki laingut ki khlur tiewdohmaw jong ka jylla, ba la pynbeit da ka Anuprerona, Riti Academy and Media Plus ha Soso Tham Auditorium, State Central Library, Shillong ha ka 15 tarik Naitung, 2023, kynthup ruh ia ki phra ngut ki khlur na jylla Assam. La pynphuh pynphieng ia kane ka sngi da u Bah Paul Lyngdoh, Myntri, Deiriti bad Mattithaw, bad Suwari ha kaba u la iaroh ia ki synjuk ba la pynlong ia kane ka kam ka ba dei ban pyrto ia u synñiang jong ki riewtbit kiba ka imlang sahlang kam da kynmaw shuh. U Bah Paul Lyngdoh u la kren bun kiei kiei kiba dei ban kyntiew ia ka mattithaw ha jylla, da kaba buhti da ki Khusnam ba kyrpang na ka bynta ka mattithaw bad ba la pynkylla kyrteng noh ia ka SICPAC sha ka Shlem Lariti. La pynkynmaw ruh ia ki por khynnah ha ka ba u Bah Paul Lyngdoh u ju kyndeh ban sngap ia ki jingrwai jong u Bah Tanbor, bad hadien kum u samla nongialam KSU u la kynmaw tympang ia u Bah Daminot J Wankhar bad Kong Adlyne Khonglam ki ba la rwai ha ka thup jingrwai jong ka seng, bad mynta ka kynti ki la ioh ia ka khusnam.La pynkupburom ia u Bah Tanbor Swer da ka Khusnam Rana Kharkongor bad da ka Khusnam Riti ia u Bah Daminot J Wankhar bad Kong Adlyne Khonglam, bad kiwei kiwei ki ba la shah pynkup burom na Assam da ka Khusnam Media Plus, ki ba kynthup ia u  Dr. Naren Hazarika, Sr. Journalist, Editor of Daily Daindeen Barta, Nang Anjana Gogoi, Advisor ka Dauboria Barta, Mr. Sukleswar Nath, Smt. Ushamoni Saikia, Smt. Alaka Bujar Baruah, School Teacher, Smt. Manju Hazarika, school teacher, bad Smt. Inu Sarma, Mr. Sajan Bhuyan.Ki kaitor bad duhalia ba la rwai ki sur bathiang ha katei ka sngi ki long ka kynhun thymmai ba la jer T Na U Bnai, ka Saphina Kharhunai bad Aanya Kharhunai, ki ksiew jong u Bah Rana Kharkongor, bad ki sur tympang jong u Bah Tanbor Swer bad Kong Adlyne Khonglam. Ki kynhun shad na jylla Assam ruh ki la ai ki jingshad tynrai kiba iphuh iphieng kynthup ia ka shad tynrai Bihu, ka ba la pawnam kylleng.Kum ban iai kynmaw ia u synñiang jong kita ki laingut ki khlur tiewdohmaw, la pyrto da ki kyntien shongsbai kumba la jer ainam kyrpang:Bah Tanbor Swer, phi dei u myllung thaw kyntien bad sur rwai Khasi tynrai bad ba mynta. Ha ka kam ba shitrhem jongphi ba la palat sanphew snem, la mih byllai ki sur rwai halor ka mariang, ki samla, ka longbriew manbriew, ka mynsiem ieid ri, sur riewblei bad ka jingim briew ha imlang sahlang. U Bah Tanbor u dei u kaitor ba la ithuh da ka shlem iktiar jong ka All India Radio bad la pynmih katto katne ki thup jingrwai, kynthup ruh kaba rwai byrngia ha rynsan paidbah ba kongsan ha jylla bad ha ka thaiñ. La pyrto ainam ia u synñiang bakhraw ha ka liang  ka surrwai surtem Khasi, da ki synrop riewtbit mattithaw kiba thrang ban pynkup burom iaphi, da ka Khusnam Sahkynmaw ha ka nam ka kyrteng jong U Bah Rana Kharkongor 2023Bah Daminot J Wankhar, phi dei u simpah simsong, u kaitor bad duhalia ba kynsai ha la ka jingtbit bad ki sur snah ba khia thew. Ki tien danda bad kyoh mynthi ha ki kyntien sur rwai ki long ki ba synlar, ba mynta bad ba ïahap tar bad ïadei dur lyngba ki por bad katto katne na ki jingrwai ki la ai mynsiem ban pynkylla dur bad kyntur shaphrang ka mynsiem saiñkylla ha ka imlang sahlang ha ka ba lah ban ñiew kum ki sur rwai suhsieng shirta. U myllung ba ju rwai bad thoh ha jylli riewpyrthei bad riewblei, la ha ka ktien tynrai Khasi bad ktien phareng; u Bah Daminot u dei u radbah damdar bad kaitor ba tyngshaiñ pura. La pyrto ainam ia u synñiang bakhraw ha ka liang ka pule dangle, ka thoh ka tar bad ka sur rwai sur tem, da ki synrop riewtbit mattithaw kiba thrang ban pynkup burom iaphi, da Ka Khusnam Kynsai Kordor 2023.Kong Adlyne Khonglam, i dei ka myllung, kaitor bad duhalia kynthei da ka surthiang snah ba kyndeh mynsiem bad shitrhem ha ki paidbah da ki sur bad kyntien shaphang ka jingim nongkyndong, ka sur tlem ha kut shadem bad ki sur baphuh baphieng ha ka imlang sahlang. Kum ka myllung, phi la thoh kot bad dei ka kaitor ba la ithuh da ka shlem iktiar jong ka All India Radio bad Doordarshan Kendra. La pyrto ainam ia u synñiang bakhraw ha ka liang  ka sur rwai sur tem Khasi, da ki synrop riewtbit mattithaw kiba thrang ban pynkup burom iaphi, da Ka Khusnam Kynsai Kordor 2023","KI KHUSNAM BAKYNSAI ÏA U BAH TANBOR SWER, BAH DAMINOT J WANKHAR BAD KONG ADLYNE KHONGLAM",https://batesitv.com/ki-khusnam-bakynsai-ia-u-bah-tanbor-swer-bah-daminot-j-wankhar-bad-kong-adlyne-khonglam/
"Khliehriat, Naitung 15 : Ka jingialang iamir jingmut jong ka Jylla Meghalaya bad Assam ka long ha ka 15 tarik, Naitung, 2023 ha Holy Cross Secondary School Umkiang, East Jaintia Hills District, ban iakren halor ka jingiapynbeit pud hapdeng kine ki ar tylli ki jylla ha ka wat kaba ar.Ia ka jyllla Meghalaya la lamkhmat da u Symbud Myntri Rangbah ka Jylla u Bah Sniawbhalang Dhar, ka MLA jong ka Saipung ka Kong Santa Mary Shylla, u Chief Executive Member ka Jaintia Hills Autonomous District Council  u Bah Thombor Shiwat katba ia ka Assam la lamkhmat da u Myntri ka tnat Forest u Chandra Mohan Patowary uba dei u MLA jong ka Dharmapur Constituency.Ha kane ka sngi la sakhi lang da ki bor synshar District, ki ophisar na ki tnat treikam Sorkar bad ki nongialam shnong jong kane ka thain.U Bah Sniawbhalang Dhar ha ka jingiakren bad ki lad pathai khubor,  u la pyntip ba ka shnong Baikam kaba don 37 ki longiing ka la pynpaw ba ka don ia ka jingangnud ban rung sha ka jylla Meghalaya bad u la ong ba ia kane ka jingdawa yn sa pynbeit ha kane ka kynti.",KWAH KA SHNONG BAIKAM BAN WAN SHA MEGHALAYA HA KA JINGÏAPYNBEIT PUD,https://batesitv.com/kwah-ka-shnong-baikam-ban-wan-sha-meghalaya-ha-ka-jingiapynbeit-pud/
"Lai ngut ki mynder ri na ka ri Bangladesh kiba rung tuh shapoh u pud u sam jong ka ri India ha ka shnong Tishang Nongjri, Pynursla Civil Sub-division, East Khasi Hills District ki la shah kem ha ki paidbah jong ka shnong Tishang Nongjri, katba ki dang pom tuh ia ki dieng na ka khlaw shnong ban pynkie lyngba ka wah sha ka ri Bangladesh.Ha u kyrwoh ba ka Ri War Development Organisation (RWDO) ka la phah sha ki lad pathai khubor, u President u Bah Tensing Khonglah, la iathuh ba ki mynder ri na ka ri Bangladesh ki ju rung tuh shapoh ka shnong Tishang Nongjri lyngba kawei ka thliew muri kaba heh bad nangne ki ju rung sha khlaw ban pom tuh ki dieng ki siej, ia ki dieng kwai, bad kiwei kiwei ki marrep.Ka seng ka la pyntip ruh ba kine ki mynder ri, ym tang ba ki pynjot dusmon ia ka jingthung jingtep, hynrei ki ju byrngem byrsit ruh wat ia ki trai shnong kiba trei sha ki bri ki bsa lada ki shlan ban beh thong ki. Shuh shuh ki nongshong shnong ki iathuh ruh ba kim ju nud ban leit sha bri sha bsa tang marwei lane ar ngut namarba ki sheptieng ia ki mynder ri na Bangladesh kiba ju wan rung tuh da ki kynhun ryngkat ki tiar pynmynsaw.Ha kaba iadei bad kane, ha ka 8 tarik mynta u bnai  ka seng ka la leit ban iakynduh ia ki heh shipai jong ka tnat BSF ban iakren halor kane ka jingprong tuh jong ki mynder ri sha kane ka shnong.Ki shipai BSF ki la ai ka jingmynjur ban iatreilang bad ki nongshong shnong ryngkat lang bad ka seng na ka bynta ban wanrah ia ka shong shngaiñ ha ka thaiñ bad ban pyrkhing bha ia kane ka jingioh lad jong ki mynder ri ban wan rung tuh shapoh u pud u sam ka Ri India.U Nongialam ka RWDO u la iathuh, katba ki dang mih na ktem sah ki shipai BSF bad iaid lyngba ka jingker sainar ban leit phai noh sha la ing, ki la lap ia ki mynder Bangladeshi ba ki thmu ban rung tuh sha u pud u sam jong ka shnong Tishang Nongjri lyngba ka thliew muri ba don jingkieng.“Ngi la pyntip noh sha ki shipai BSF kiba don hajan kane ka jingkieng bad ynda ngi la iakren bad ki shipai BSF ki iathuh ha ngi ba ki don ki mynder Bangladeshi kiba tuh bad pom dieng sha pdeng khlaw ka bri Tishang Pungdiengïong,” u la ong.Ki dkhot ka seng ki la rung shapdeng khlaw ki la ioh kem ia ki lai ngut ki mynder ri kiba dang pom tuh ia ki dieng kwai, ki dieng met ia kiba ki la thmu ban pynkie lyngba ki wah kiba tuid sha Bangladesh.Hadien kane, ki shipai BSF ki la kem noh ia ki lai ngut bad kurup noh ia kine ki dieng bad lai tylli ki wait na ka kti jong ki mynderi Bangladeshi ha kaba la aiti noh sha ki Pulit ban leh ia kaba donkam.Ka Seng ka la phah ruh ka kyrwoh sha ka Sorkar Kmie lyngba ki shipai BSF ban pyndep noh kham kloi ia ka jingker sainar shiah bad ban buh noh da ki CCTV Camera ha ki thaiñ khappud khnang ban tehlakam ia ka jingwan rung tuh jong ki mynder ri Bangladeshi sha u pud u sam ka Ri India.","NA KI THLIEW MURI, RUNG TUH KI KHAR BANGLA SHA TISHANG NONGJRI, KEM 3 NGUT",https://batesitv.com/na-ki-thliew-muri-rung-tuh-ki-khar-bangla-sha-tishang-nongjri-kem-3-ngut/
"Kum shibynta jong ka jingrakhe  ia ka sngi kyrpang jong ki nongri dohkha kaba la tip kum ka National Fish Farmers Day, ka tnat Fisheries jong ka Sorkar Pdeng, ka la pynlong ia ka Virtual prokram mynta ka sngi na ka bynta ki jylla bapher bapher jong ka Ri India ha kaba lah ioh ban plie da u Myntri ka Sorkar Pdeng jong ka tnat Fisheries, Animal Husbandry bad Dairying kata U Parshottam Rupala ia ki projek kiba pher ba pher kiba iadei bad ka kam ri dohkha.Ha kane ka prokram, ha Mairang la ioh ban plie ia kawei na ki Fish Processing Unit jong ka seng treilang Y. Kharsyntiew SHG ha Umwiehsup, Mairang ia kaba la bei pisa na  ka skhim Pradhan Mantri Matsya Sampada Yojana (PMMSY) na ka bynta u snem 2021-2022 bad  ia kaba la pyn treikam da ka ophis jong u Superintendent of Fisheries, West Khasi Hills District, Nongstoin,Ha ka prokram ha Mairang, la sakhi ia ka jingiashimbynta jong u Superintendent of Fisheries ka West Khasi Hills District, Nongstoin, u Bah A. Laloo, kiwei kiwei pat ki nongtrei ka tnat Fishery, u Syiem Khynnah jong ka Hima Nongkhlaw, u Paiem K. M Syiemlieh, ki nongialam shnong lem bad ki paidbah ka thain.Ha kane ka Fish Processing Unit, lyngba ki kor ki bor katkum kane ka juk kaba mynta, yn lah ban pynmih tungtap ia kiba yn pyniaid ha ki iew ki hat bapher bapher ha ka jylla hi baroh kawei.Ka jingplie ia kane ka shlem pynmih tungtap ka long shibynta na ka jingpyrshang jong ka sorkar ban kyntiew shuhshuh ia ka ioh ka kot jong ki nongshong shnong kiba ia don bynta bad ka kam ri bad die dohkha ne kino kino ki marbam ba lah ban pynmih na ka dohkha bad la kyrmen ruh ba kiba kum kine ki jait skhim kin iarap shuh shuh ban ai kam ai jam ia ki nongshong shnong kiba don ia ka bynta kaba khraw ban kyntiew ia ka ioh ka kot jong ka ri bad ka jylla.Kiwei kiwei pat ki bynta jong katei ka prokram ki kynthup ia ka jingkren lyngkot na i nongiohbhah na katei ka skhim, kata, i Kong B. Kharsyntiew, iba dei i President jong ka Y. Kharsyntiew SHG bad ka jingpyni nam ia ki tiar ki tar kiba pyndonkam ha ka ban pynmih tungtap.",LA PLIE ÏA KA JAKA PYNMIH TUNGTAP HA MAIRANG,https://batesitv.com/la-plie-ia-ka-jaka-pynmih-tungtap-ha-mairang/
"Shillong, Naitung 4 : Shen ha ki khyndiat bnai ban wan kan sa mih ka phlim lyngkot kaba la ai kyrteng ‘Nongshun’. La ring dur ia kane ka phlim da u Bah Kamki Diengdoh bad u Elizer Bareh. Kiba ia shim bynta ha kane ka phlim ki long u Bah Albert Mawrie, u Hilarius Kharbihkhiew, Eva Mary Swer, Elizer Bareh bad kiwei pat.Ia kane ka phlim lyngkot la pynbit pynbiang da ka State of Mind Production ha ryngkat ka jingiatreilang bad ki dkhot jong ka Hills People Collective. La pynmih lane Produce ia kane ka phlim lyngkot da i Kong Suzanne Syiem. Kiwei pat kiba ia don bynta ha kane ka phlim ki long u Bah Julius Basaiawmoit uba peit ia ka Sound , ka Naisha Tariang ba peit ia ka Set Design, ka Dari Khyriem ba leh ia ka Make up bad kiwei pat.",SHEN YN MIH KA PHLIM LYNGKOT KABA LA AI KYRTENG ‘NONGSHUN’,https://batesitv.com/shen-yn-mih-ka-phlim-lyngkot-kaba-la-ai-kyrteng-nongshun/
": Ka Jaiñtia Students’ Union (JSU) ka la pynpaw ka jingpyrshah kaba jur ïa ka jingthmu jong ka Sorkar ban wanrah ïa ka lynti Rel ha rilum Jaiñtia. Ka jingpyrshah jong ka JSU ka long tang hadien khyndiat kynta ba u Myntri Rangbah ka Jylla u Conrad K. Sangma ha ka sngi Palei u la ïathuh ba ka la don ka jingsdang wad bniah ban pynsdang noh ïa ka lynti Rel haduh Khliehriat, East Jaiñtia Hills District.Ha u kyrwoh, ka JSU ka la dawa ïa u Myntri Rangbah ban wanrah da ki kam pynroi ba kyntiew ïa ka pule puthi, ki hospital, bad ki surok kiba bha ha rilum Jaiñtia bad ban pyntreikam ruh da ka Inner Line Permit (ILP) kaba long ka mat kaba hakhmat eh jong ka Sorkar.“Pyntreikam da ka ILP, shna da ki surok kiba bha, wanrah da ki skul kiba bha bad ki jaka sumar kiba bha, ngin sa lah ban pdiang ïa ka lynti ha rilum Jaiñtia,” la ong u kyrwoh“Ngi sngewthuh ba ka jingpynïasoh da ka lynti Rel ka wanrah bun ki jingmyntoi naduh kaba pynsuk ïa ka leit ka wan, ka jingkyntiew ïa ka ïoh ka kot bad ka pynïajan ruh ïa ka leit ka wan bad kiwei ki jylla hynrei ka jylla kaba rit kum ka Meghalaya kaba la buhai shnong kham bun da ki riewlum, ka donkam eh ïa ka Sorkar ban pyntreikam nyngkong shwa da ka Inner Line Permit (ILP) ha ka jylla namarba kane ka jingthmu ka long ban pyrkhing da ka aiñ ka jingwanrung laitluid jong ki briew kiba nabar ban ïada ïa ka riti ka dustur jong ki trai shnong ha ka jylla, ïa ki marpohkhyndew bad ka jingbun briew jong ka thaiñ,” la bynrap ka JSU.U kyrwoh u la ong shuh shuh ba ka JSU kam len ïa ka jingshisha ba ka rilum Jaiñtia ka donkam ïa ka Rel.  “Ngi angnud ban pyntreikam shwa ïa ka ILP ban khang ïa ka jingwanrung be-aiñ jong ki briew kiba nabar bad ban phaikhmat shwa sha ka pule ka puthi, ka jingshna ïa ki jaka sumar kiba bha, ki surok kiba bha, ïa kiba ngi ngeit ba ki dei ki jingdonkam ba hakhmat eh jong ki paidbah ka thaiñ,” la bynrap u kyrwoh.","NGIN SA PDIANG ÏA KA REL, PYNBHA SHWA ÏA KA PULE PUTHI, HOSPITAL, SUROK BAD PYNTREIKAM ILP – JSU",https://batesitv.com/ngin-sa-pdiang-ia-ka-rel-pynbha-shwa-ia-ka-pule-puthi-hospital-surok-bad-pyntreikam-ilp-jsu/
"Hadien ba ka Khasi Hills Democratic Front hapoh ka jingialam jong u Bah Pyniaid Sing Syiem kum u Chief Executive Member ka la shimti ia ka Executive Committee kaba thymmai hapoh ka Khasi Hills Autonomous District Council na ka liang jong ka Khasi Students’ Union Central Body ha ka 28 tarik u Jylliew, 2023 ka la leit ban pynkynmaw biang ia ki mat jingdawa kiba ka seng ka la buh hakhmat ka Council naduh ki snem kiba mynshwa.Ha ka jingiakren bad ki lad pathai khubor u President ka KSU samla Lambokstarwell Marngar u la iathuh ba ka jingpynkynmaw ia ka Council ka long halor ka jingpyrshah jong ka seng ban khlong ia u Uranium, ka jingpynsngew jong ka seng ban pyrshah ia ka jingai No Objection Certificate sha ki bor shipai jong ka sorkar India bad kawei pat ka jingpynkynmaw ia ka council ka long ba kam bit horkit hordang ban ai jingbit ban shna ia ka lynti rel katba ka sorkar India kam pat pyntreikam ia ka Inner Line Permit hapoh ka jylla Meghalaya.Une u nongialam ka KSU u la maham ruh lada ka KHADC ka iaid lait ia kine ki jingdawa ka seng kam banse ban pynlong da ki jingiakhih kiba tyngeh.","“EM ÏA U URANIUM”, PYNKYNMAW KA KSU ÏA KA EC THYMMAI KA KHADC",https://batesitv.com/em-ia-u-uranium-pynkynmaw-ka-ksu-ia-ka-ec-thymmai-ka-khadc/
": Ka lympung ialeh Badminton kaba hynñiew ba la pynlong da ka East Khasi Hills District Badminton Association (EKHDBA) kaba la sdang naduh 29 tarik Jylliew 2023 ka la poi sha kaba kut ha ka 1 tarik Naitung 2023. Ki don baroh 120 ngut ki rang bad ki thei ialehhkai Badminton kiba la iashim bynta ha kane ka lympung.Ha ka kyrdan Under 13 Girls (Single) ia ka nam lahduh la iohrah da ka Asem Chanu Shivani, ha ka Under 13 boys (Single) la iohrah da u Haegan Diengdoh.Ha ka Under 15 Girls (Single) ka Netania T Tariang ka la iohrah ia ka nam lahduh katba ha ka Under 15 boys (single) ia ka nam lahduh la ioh rah da u Gavin Kharbuki,.Ha ka Mens Doubles u P. Joshi bad u Subadonbor pyngrope ki la long ki nongjop.Katba ha ka Men (Single) bad Women (Single) u Mohit Joshi bad ka Elsarica Umdorki la iohrah ia ka jingjop.Ha ka Under 17 Girls (Single) ka Sneha Chetri ka la long ka nongjop katba ha ka Under-19 boys (Single)  u Mohit Joshi u la long u lahduh.Ha ka Under 19 Girls (single) ia ka nam lahduh la iohrah da ka Angenora Monin bad ha ka Under 19 Boys Doubles u Pratham Majumdar bad u Raynell Kharbuki ki la long ki lahduh. Ia kane ka lympung la pynhap pyrda da u Project Director jong ka DRDA East Khasi Hills u Bah T. Passah uba la long kum u Kongsan.Ka East Khasi Hills District ka don kynrhai ki sap bad ki nongiatied Badminton kiba tbit bad kiba don jingkyrmen ban kiew shaphrang bad ban iaryngkat bad ki nongiatied badminton ha ka ri India.  Hynrei ban poi sha kata ka thong, ki nongiatied Badminton kiba donsap ki donkam ban ioh ia ki jinghikai kiba paka naduh ba ki dang lung. Kumta ka East Khasi Hills District Badminton Association ka angnud bad kut jingmut triang ban poi sha kata ka thong.Ha kajuh ka por pat ki don shibun bah ki jingeh bad ki jingeh kiba hakhmat eh ki long, ka jingbymdon ki jaka ialeh badminton ne ki Indoor sport facility kiba biang bad ka jingbymioh jingkyrshan pisa kaba pura.Wat ha kane ka lympung kaba mynta ruh ka Association ka la shem shitom khait ban pynlong ia kane ka jingiatied badminton namar ka jingbymdon ka ja ka kaba biang.Kumba ngi iohi ba ka jaka ialeh badminton kata ka Tirot Sing Indoor Stadium ha Lachumiere la dep pynpra na ka bynta ban tei ia ka Bhavan bad ruh ka JN Sports Complex ha Polo ruh ki dang pynpra bad tei thymmai kaba la ktah jur ia ka jingialeh sport ha ka Nongbah.Ñuma, da ka jingtrei shitom bad jingkyrshan jong ka Director Sports and Youth Affairs ka Sorkar Jylla ka Kong Isawanda Laloo la lah ban pynlong ia ka lympung kaba jop.Ka Association ka iai pyrshang ban wad ki lad ki lynti ban ioh ia ka jaka ialeh Badminton bad jaka hikai kaba paka, khnang ban lah ban pynlong ia ki jinghikai bad ki lympung iakop.Na ka bynta kane ka Association ka kyntu ia ka Sorkar Jylla ban pynioh shi lyngkhot ka khyndew ban tei ia ka Indoor Sport facility bad ka Association ka khot ruh ia ki nongkhaii, ki kompeni ban wan shakhmat ban iasnoh kti bad iatreilang bad ka Association ban kyrshan bad kyntiew ia ki nongiatied Badminton.",PAW KA SAP BATBIT KI RANG BAD KI THEI ÏALEHKAI HA KA LYMPUNG BATMINTON KA EKHDBA : PAN JAKA KA ASSOCIATION NA KA SORKAR,https://batesitv.com/paw-ka-sap-batbit-ki-rang-bad-ki-thei-ialehkai-ha-ka-lympung-batminton-ka-ekhdba-pan-jaka-ka-association-na-ka-sorkar/
"U President jong ka Meghalaya Pradesh Congress Committee u Bah Vincent H. Pala u la kam ba bun ki nongialam jong kiwei kiwei ki seng sainpyrthei ki la khroh ia u ban iakhun ia ka elekshon MP na Shillong Parliamentary Seat ka ban sa long ha u snem 2024.Ha ka jingiakren bad ki lad pathai khubor ha ka 21 tarik u Jylliew, 2023 u Bah Vincent Pala uba long ruh u MP ba mynta jong ka Lok Sabha na 1-Shillong Lok Sabha Constituency u la ong, ba kumba u la iai neh bad ka Seng Congress naduh kaba sdang kumta ruh un iaineh bad kane ka seng sain pyrthei hynrei tang lada ka Congress ka beh hi ia u na ka party.“Ngam kwah ban iakren shapang u Mukul bad bun ki briew kiba la pyrshang khroh ia nga hynrei ngam dei uba tatdor.  Nga la sdang ia ka jingim kum u riewpaidbah bad ngam lah ban shu shah rong noh ha kano kano ka party. Ngan iaineh beit ha ka Congress bad ngan iaineh bad ka Congress tang lada ka Congress ka beh hi ia nga, kata, kan dei da kawei ka daw hynrei kam don kano kano ka daw ba ngan leit iakhun (na kiwei pat ki seng sainpyrthei),” ong u Bah Pala.“Ym don jingartatien, bun ki nongialam jong kiwei ki seng saiñpyrthei ki ju ong ia nga balei ngam iakhun na kane ka party, nga don bun ngut ki paralok MP, ki ong wan sha ka BJP, wan sha ka NPP hynrei ngam dei uba tatdor,” bynrap u Bah Pala.“Ngan iaineh kum u briew uba shisur shidur. Ngam sngew eiei lada nga rem ne nga jop ia ka elekshon bad ngan ym pyndem noh ia la ki jong ki hok, ngam ym pyndem ia ki nongrim lajong. Ngam ym leit sha ka NPP ne ngan iakhun na kiwei pat ki party.  Ngan iai neh beit bad ka Congress bad ngan iakhun (ia ka elekshon na ka Congress bad phin ai biang ka jingkyrshan ba ngan jop biang ha kane ka kynti,” ong shuh shuh u Bah Pala.","BUN KIBA LA WAN KHROH ÏA NGA, NGAM DEI UBA TATDOR, ONG U BAH VINCENT PALA",https://batesitv.com/bun-kiba-la-wan-khroh-ia-nga-ngam-dei-uba-tatdor-ong-u-bah-vincent-pala/
"U Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ha ka sngi thohdieng u la sam bhah ia ki 10 ngut ki Executive Member jong ka Executive Committee hapoh ka jingialam jong u.U Bah Pyniaid Sing Syiem u la bat hi halade ia ka tnat General Administration, Finance, Posting & Transfer, Establishment, Appointment bad kiwei kiwei ki tnat ki bym shym la aiti sha ki EM katba u Bah Pynshngaiñlang N. Syiem uba long u Dy. CEM u la ioh bat ia ka tnat Elaka Administration, Law & Legal Matters.Ka Kong Grace Mary Kharpuri ka la ioh bat ia ka tnat Market, (Council Market) bad kiwei kiwei ki Iew ba ka tnat Information Technology.  U Bah Victor Rani u la ioh bat ia ka tnat Arts and Culture, Health and Sanitation, Labour Clearance Certificate bad Fisheries.U Bah Gigur Myrthong u la shah pynkhamti kum u EM uba peit ia ka tnat Trade bad Enforcement Wing.U Bah Rangkynsai Kharbuki u la ioh bat ia ka tnat Council Building, Council Assets, Marriage and Divorce.Ka Kong Magdalyne Sawkmie Mawlong ka la ioh bat ia ka tnat Forest bad Town Committee.U Bah Teiborlang Pathaw u la iohbat ia ka tnat Land & Building Byelaws.U Bah Alvin Khyriem Sawkmie u la ioh ia ka tnat Revenue Collection bad Planning.U Bah Fantin J. Lakadong u la ioh bat ia ka tnat Taxation, Water Resource bad ka tnat Mines and Minerals.U Bah Carnes Sohshang u la ioh bat ia ka tnat Development bad Education.",SAM BHAH U BAH PYNIAID SING SYIEM ÏA KI EXECUTIVE MEMBER KA KHADC,https://batesitv.com/sam-bhah-u-bah-pyniaid-sing-syiem-ia-ki-executive-member-ka-khadc/
"Ka United Democratic Party (UDP) ka la rai ban ieh beit ha ka jingstad jong ki MDC ka party halor ka jingshah pynkhyllem ka Executive Committee ha ka National Peoples Party (NPP) da ka jingïatreilang bad ka Indian National Congress (INC).Ha ka jingïakren bad ki lad pathai khubor hadien ba la wai ka jingïalang bad ki MDC jong ka party, u Bah Metbah Lyngdoh u la ong ruh ba kam don satia kano kano ka rai ba ka UDP kan ym ïatrei shuh bad ka Sorkar ba la ïalam da ka NPP.Shuh shuh u la ong ba ka jingkhyllem jong ka EC ba ïalam da ka UDP kan ym ktah satia ïa ka jingïadei bad ka NPP hapoh ka jylla.“Ngin sngap shwa nyngkong ïa ki daw kiba la pynlong ïa ki (NPP) ban wanrah ïa ka No Confidence Motion,” u la ong da kaba bynrap ruh ba ka party ka la shim rai ruh ban ieh ha ka jingstad jong ki MDC ban rai halor kane ka kam.Ka UDP ka dei ka paralok kaba kham kongsan jong ka NPP kaba iatreilang hapoh ka kynhun Meghalaya Democratic Alliance kaba bat ia u lakam synshar ha ka jylla. Ka NPP da ka jingai jingkyrshan jong ka Congress kaba shong ha ka Liang Pyrshah ka la pynkhyllem jraiñ ïa ka Executive Committee ba la ïalam da ka UDP lyngba ka No Confidence Motion ba la wanrah ha ka sngi sdang jong ka Dorbar Lyiur ka Council. U Bah Metbah u la ong ba ka UDP kam shym la poi pyrkhat ba ka NPP kan wanrah ïa ka No Confidence Motion pyrshah ïa ka Executive Committee ba ïalam da ka United Democratic Alliance (UDA).“Ngim lah shuh ban sngewthuh ïa ka jingthmu (halor ka jingwanrah ïa ka No Confidence Motion), namarba la shu wanrah kyndit bad ha ki saw snem ba la leit noh, ka EC ka la treikam beit jaijai khlem kano kano ka jingshah pynwit,” u la ong. “Nga kubur ba kin don borabor ki jingduna ha ka jingtreikam hynrei kam long kaba dei ban shu pynkhyllem ïa ka EC bad ban thaw ïa ka EC ba thymmai manla ka sngi.  Kaei kaba kham kongsan ka dei ka jingïakren bad ka jingïasngewthuh jingmut hapdeng ki dkhot jong ki seng saiñpyrthei bapher bapher kiba ïatreilang hapoh ka kynhun,” u la ong. Haba kylli, u Bah Metbah u la ong ba ka UDP kam lah ban sngewthuh shuh ïa ka jingïapynbeit hapdeng ka NPP bad ka Congress.U la ong ba ka Party shen kan sa rah ïa kane ka kam sha u Myntri Rangbah ka Jylla u Conrad K. Sangma, uba long ruh u Chairman jong ka Meghalaya Democratic Alliance (MDA).",IEH KA UDP HA KA JINGSTAD KI MDC BAN RAI NABA SHAH PYNKHYLLEM KA EC HA KHADC,https://batesitv.com/ieh-ka-udp-ha-ka-jingstad-ki-mdc-ban-rai-naba-shah-pynkhyllem-ka-ec-ha-khadc/
"Kawei ka heprit kaba dang 12 snem ka rta na ka jaidbynriew Naga kaba sah ha kawei ka shnong ha West Jaiñtia Hills District kaba dang pule ha ka Class-VII ka la shah thombor ha uwei u runar uba la 31 snem ka rta uba sah ha ka shnong Mairang, Eastern West Khasi Hills District haduh ba kan da mynsaw.Kane ka heprit ka don mynta ha ka jingshah sumar ha NEIGRIHMS Hospital, Shillong.Ha u kyrwoh ba ka Rongmei Phwam, Shillong ka la phah sha ki lad pathai khubor ha ka sngi Saitjaiñ ba la soi kyrteng da u Chairman u K. Namgadai bad u General Secretary u Dr. Gaithoiliu Phaomei, la pyntip, ba kane ka jingjia, ka la jia ha ka 15 tarik mynta u bnai ha ka por 6 baje mynmiet ha kaba u runar u la leit rung hapoh ing katba kane ka heprit ka dang don marwei bad thombor ia ka longrynieng jong ka da ka jingthmu ban leh be-ijot bad pyrshang ruh ban dkhat jubor wat ia ka jingim jong ka.U kyrwoh u la pyntip shuh shuh ba ha kane ka jingshah thombor, kane ka heprit ka la mynsaw na ki bynta jong ka khmat ka diang, na u ryndang bad na ka kpoh.Ka Rongmei Phwam, Shillong ka la dawa ia ki bor jong ka aiñ ba kin kem mardor bad ban pynshitom ia u nongleh kam bymman katkum ki kyndon jong ka aiñ.Ki Pulit kiba la ioh pdiang ia ka ujor ki la register case bad tian bishar ruh ia u nonglehkam bymman hadien ba la ioh kem ia u.",MYNSAW KA HEPRIT NAGA BA SHAH JRONG KTI BAD SHAH THOMBOR HA U RUNAR,https://batesitv.com/mynsaw-ka-heprit-naga-ba-shah-jrong-kti-bad-shah-thombor-ha-u-runar/
"Shillong, Jylliew 14: U Symbud Myntri Rangbah ka Jylla u Bah Sniawbhalang Dhar ha ka sngi Balang u la iathuh ba ka Regional Committee kan sa leit ban sorjamin ia ki jaka ba don ha ka jingiakajia pud ha West Jaiñtia Hills District bad West Karbi Anglong District ha ka taiew ba khatduh jong une u bnai Jylliew, 2023 shwa ban phah ia ka kaiphod sorjamin sha ki Sorkar Jylla ha u bnai Nailar, 2023.Ka Regional Committee kaba la shong ia ka jingialang ha ka sngi Balang ha nongbah Shillong kan sa bishar bniah ia ki jaka ba iakajia pud ha Block I (Psiar-Khanduli) kaba don ha khappud jong ka West Jaintia Hills District bad ka West Karbi Anglong District.Ha kane ka jingialang la iashim bynta lang da ki Deputy Commissioner jong ka West Jaintia Hills District bad ka West Karbi Anglong District, ki dkhot jong ka Jaiñtia Hills Autonomous District Council bad ka Karbi Anglong Autonomous District Council bad kynthup ruh ki nongialam shnong na ki ar tylli ki district jong ka jylla Meghalaya bad Assam.Ha ka jingialang ba la pyniaid da u Bah Sniawbhalang Dhar uba long ruh u Chairman jong ka Regional Committee na ka bynta ka West Jaiñtia Hills ryngkat ka jingdonlang jong u Piyush Hazarika uba long u Myntri ka tnat Information and Public Relations ka Sorkar Assam, la mynjur ba ki dkhot jong ka komiti kin sa leit sorjamin lang ryngkat bad ki Myntri Rangbah jong ka Jylla Assam bad Meghalaya.“Ngim pat lah ban shim rai eiei halor ka jingiashim ne ka jingiaai, ia mynta ngi dang iakren tang ban leit sha ki shnong kiba don jingiakajia bad ban sngap ia ka sur jong ki paidbah khnang ban pynkut noh ia ki jingiakajia na baroh ar tylli ki jylla,” la iathuh u Bah Dhar ha ka jingiakren bad ki lad pathai khubor.“Shuh shuh, ka Regional Committee ka la rai ban aiti ia ka kaiphod sorjamin sha ki Sorkar ha u bnai Nailar.  Shwa kane, ngin sa leit sorjamin shwa ia ki jaka ba don ka jingiakajia pud ha kaba kut taiew jong u bnai Jylliew lane ha kaba sdang jong u bnai Naitung, ryngkat lang bad ki Myntri Rangbah,” u la bynrap.Ka regional committee kan sa shong biang ia ka jingialang ha u bnai Naitung, la iathuh u Bah Sniawbhalang Dhar.",HA KA TAIEW BAKHATDUH U JYLLIEW NE U NAITUNG YN SORJAMIN KA REGIONAL COMMITTEE SHA KHAPPUD,https://batesitv.com/ha-ka-taiew-bakhatduh-u-jylliew-ne-u-naitung-yn-sorjamin-ka-regional-committee-sha-khappud/
"Ka Khasi Jaintia Fish Wholesaler and Retailer Association (KJFWRA) ha ka sngi Thohdieng ka la dawa ia ka Commissioner of Food Safety ka Kong R.M. Kurbah ban ai jingpynshai mynno bad hangno ba ka tnad ka la phah leh Test ban pynshisha ba ki dohkha ba la wanrah na shabar ka jylla ki dei kiba la injek da ka dawai Formalin.Kane ka jingdawa ka long hadien ba ki nongdie bad ki nongkhaii dohkha ki la iakynduh bad ki lad pathai khubor ha basa die dohkha ha Iewduh tang shisngi hadien ba ka Commissioner of Food Safety, ka la pynjari da ka hukum ban khang ia ka jingdie dohkha haduh 15 sngi hadien ba ka Ophis jong ka Commissioner of Food Safety ka la lap haduh 30 tylli ki dohkha ki dei kiba la test positive na ka jinginjek da ka dawai formalin kaba la ktah ia ka koit ka khiah jong ki paidbah.Ki nongkhaii bad ki nongdie dohkha ki la kren bynñiaw ruh halor kane ka jingpynmih hukum ryngkat bad ki kyndon ba kito kiba ialeh pyrshah kin ngat ha ka jingpynsajia da kaba shah set phatok haduh 7 snem kynthih ryngkat bad ka jingsiew kuna kaba T. 10 lak.Ha kaba iadei bad kane, ka seng ki nongdie bad ki nongkhaii dohkha ki la shim ruh ia ka rai ban leit iakynduh ia ka Commissioner of Food Safety khnang ban ioh ia ka jingshai kaba bniah halor kane ka bynta.U nongialam ka seng u Bah C. Wankhar, u la pynpaw ba ki dohkha kiba wanrah shapoh ka Jylla Meghalaya ki dei kiba wan na kylleng ki kompani na ka jylla Andhra Pradesh bad ia kine ki dohkha la ioh syrnot ruh na ka Sorkar Andhra Pradesh ha kaba la pynshisha ba kim dei satia kiba la injek da ka dawai Formalin.Namar kane, kane ka Seng bad ki nongdie dohkha kila rai ban leit iakynduh ia ka Commissioner of Food Safety mynta ka sngi ban ioh ia ka jingshai kaba bniah.",PAN JINGPYNSHAI KI NONGDIE DOHKHA ÏA KA HUKUM BA PYNJARI DA KA COMMISSONER OF FOOD SAFETY,https://batesitv.com/pan-jingpynshai-ki-nongdie-dohkha-ia-ka-hukum-ba-pynjari-da-ka-commissoner-of-food-safety/
"Ka High Powered Committee jong ka Assembly Secretariat ha ka sngi Palei ka la shong ia ka jingialang ban iathir bad ban iatai sani ha kaba iadei bad ka jingbteng ban shna ia ka building jong ka Assembly bathymmai ha Mawdiangdiang.Ha kane ka jingialang kaba la long ha Taj Vivanta, Shillong, la iashim bynta lang da u Lamphang jong ka ling dorbar Thawain u Thomas A. Sangma, u Myntri Rangbah ka Jylla u Conrad Kongkal Sangma, ki Symbud Myntri Rangbah kiba kynthup ia u Bah Prestone Tynsong bad ia u Bah Sniawbhalang Dhar, ki MLA bad ki Ophisar na ki tnat treikam bapher bapher.U Thomas A Sangma ula pyntip ba ka High Powerd Committee jong ka Assembly Secretariat bad ki tnat treikam bapher bapher ki la mynjur ia ka jingtyrwa na ka bynta ban bteng biang ia ka jingshna ia ka Assembly ba thymmai ha ka wat kaba ar bad ia kane ka jingtyrwa yn sa phah sha ka Ministry of Development of North East Region (DoNER).",SHONG JINGIALANG KA HPC BAN BTENG KA JINGTEI IA KA ASSEMBLY HA KA WAT KABA AR,https://batesitv.com/shong-jingialang-ka-hpc-ban-bteng-ka-jingtei-ia-ka-assembly-ha-ka-wat-kaba-ar/
": U President jong ka Voice of the People Party (VPP) u Bah Ardent Miller Basaïawmoit ha ka 1 tarik u Jylliew, 2023 u la pynkut noh ia ka jingshah jingit kaba la neh haduh 221 kynta, kata hadien 10 sngi ba u la sdang ia ka jingshah jingit ba khlem pud sngi naduh ka 23 tarik u Jymmang, 2023 ban pynbor ia ka Sorkar Meghalaya Democratic Alliance (MDA) ba la ialam da ka National Peoples Party (NPP) ba kan khmih bniah bad ban bishar bniah ia ka State Reservation Policy, 1972.Kane ka jingweng noh ia kane ka jingshah jingit ka long hadien ba ka Sorkar ka la phah da ka jingpyntip (Notification) halor ka jingthaw ia ka Expert Committee ka ban bishar thymmai ia ka Reservation Policy hapoh ka Jylla.Da ki hajar ngut ki paidbah ki la tuid sha ka jaka shah jingit u Bah Ardent ha Parking Lot kaba don markhap bad ka ophis Additional Secretariat, Shillong naduh ka por 2:00 baje nohphai sngi ban sngap ia ka jingpynbna kaba u Bah Ardent u la pynkut noh ia ka jingshah jingit kaba khlem pud sngi hadien ba ka Sorkar MDA ka la mynjur ban thaw da ka Expert Committee.",PYNTIAN JA KA KURIM ÏA U BAH ARDENT HADIEN KA JINGSHAH THNGAN KABA 221 KYNTA,https://batesitv.com/pyntian-ja-ka-kurim-ia-u-bah-ardent-hadien-ka-jingshah-thngan-kaba-221-kynta/
"Shillong 26 Jymmang : Ka Khasi Students’ Union lyngba ka Education Cell jong ka, ka la leit ban ia kynduh ia u Ambrose Ch Marak u Secretary jong ka tnat pule puthi ban ia kren bad ai jingthoh halor ka jingeh ba ki samla pule ki ia kynduh ha PGT College haduh ba kin hap ban ieng lain shiteng synnia ruh ban ap ia ka Form. Ka KSU ka la dawa ba dei ban pynjlan biang ia ka tarik ai Form bad ban pynbun ia ki Form khnang ba baroh ki samla pule kin ioh ban iakhun ban ioh pule ha katei ka College. U Ambrose Ch Marak u la kular ban leh kumta bad u la phone ruh wut wut sha ki nongpyniaid jong ka College ba ki ban pynbun ia ki Form.Ka KSU ka la ia kynduh ruh ia I Principal jong ka PGT College ba nangne shakhmat ki dei ban pyllait noh beit online ia ka Form katkum ka jingiaid jong ka juk. Ha kaba iadei bad ki Centres na ka bynta jong kito kiba hap ban thoh ia ka CUET, ka Seng ka lah dawa ban pynthikna ba ki samla Khasi ki dei ban ioh thoh beit ha Shillong namarba kumba ka long mynta kiba thoh eksam ia ka CUET ki hap ban thoh shabar jylla. Halor ka jingiatyngkhuh ki tarik ban thoh ia ka eksamin jong ka D.El.Ed bad ka B.Ed u Ambrose Ch Marak u la kular ban pynkynriah noh ia ka sngi bad yn sa pynbna paidbah ia ki sngi ba dei ban thoh eksamin. Kane ka long katkum ka kyrwoh ba la phah da u Education Secretary ka KSU u samla Pynkmen Sanmiet.",KYNDUH KA KSU IA U SECRETARY KA TNAT PULE PUTHI HALOR KI JINGEH JONG KI SAMLA PULE,https://batesitv.com/kynduh-ka-ksu-ia-u-secretary-ka-tnat-pule-puthi-halor-ki-jingeh-jong-ki-samla-pule/
"U President jong ka Voice of the People Party (VPP) u Bah Ardent Miller Basaiawmoit u la mynjur ban iashim bynta ha ka jingialang ba la khot da ka Sorkar Jylla ban iakren halor ka Reservation Policy hadien ba ka Sorkar ka la thaw thymmai biang ia ka Komiti ban iakren halor ka Reservation Roster System bad ia ka Reservation Policy.Watla u Bah Ardent lem bad ki nongialam jong ka VPP ki la mynjur ban leit sha ka jingialang ba la khot pynlong da ka sorkar hynrei ka jingshah thngan jong u Bah Ardent kan dang iai bteng tad haduh ba ka Committee kan shim ia ka rai ban bishar biang ia ka Reservation Policy.U Bah Brighstarwell Marbaniang uba long u MLA jong ka VPP u la pynbna ba lada ka jingiakren ba la khot da ka Sorkar kam poi shano shano ruh, ka party kan dang bteng ban pynlong ia ka jingiakhih paidbah.“Ngi dei ban ioh ia kaei kaba ngi dawa ban khmih bniah biang ia ka Reservation Policy,” ong u Bah Ardent haba kren ha ka sngi Baar sha ki paidbah bad ki samla pule kiba ialum sawdong ka jaka shah thngan ha parking Lot markhap bad ka ophis Additional Secretariat.“Ka party ka la rai ban leit sha ka jingkhot iakren bad ka sorkar ka dei ban mynjur ban khmih bniah ia ka Reservation Policy lym kumta ngan ym mih na kane ka jaka, ngan bteng ia ka jingshah thngan,” la bynrap u Bah Ardent.“Ka Sorkar ka kwah ba kane ka jingiakhih kan khluit noh bad lada ka don ka jingkhluit kan don ka jingkulmar bad lada ka kulmar ka dei ka Sorkar ka ban kmen. Ngin ym shah riam ha ka jingkwah jong ka Sorkar.  Ngi lah ban dom bad ban bitar ba u Bah Ardent u la shah thngan la phra sngi, hynrei ngin ym liat ha ka jingriam jong ka Sorkar,” ong u Bah Ardent.U la ong ruh watla ka Sorkar ka la khot iakren hynrei ka VPP kan ap ia kaei kaba mih na ka jingiakren lada ka jingiakren kam pynhun ngin bteng ia ka jingshah thngan.",MYNJUR U BAH ARDENT BAN ÏASHIM BYNTA HA KA KOMITI ÏATAI ÏA KA RESERVATION POLICY,https://batesitv.com/mynjur-u-bah-ardent-ban-iashim-bynta-ha-ka-komiti-iatai-ia-ka-reservation-policy/
"Ka Khasi Students Union (KSU) Nongpoh Circle hapoh ka jingialam jong u President u Bah John Lyngdoh ha ka Lah Sngi U Blei kaba la ioh ujor na ki nongthep kam, ka la leit ban pynsangeh mardor ia ka personal Interview thungkam ha ka ophis District Medical and Health Officer (DM&HO) Ri Bhoi District hadien ba ki nongthep kam na kylleng ki bynta jong ka them Ri-Bhoi bad na ka jylla ki la kynnoh ba la pynmih sop sop ïa ki kyrteng jong kiba la shah jied ban ïakhun ïa ka personal Interview khlem ka jingtip jong kiwei pat ki nongthep kam watla ki don bun ngut kiba la thep kam.Ka seng ka la kyntu ia ka ophis u DMHO ba ka dei ban ai jingpynshai halor kane ka bynta bad ban pynbeit ïa ki kynrum kynram ban pynsangeh shuwa ban pynlong ïa ka personal interview katba ym pat lah ban pynbeit ia kane ka kam.Katkum ka Advertisement ba la pynbna da ka ophis u DM&HO Ribhoi District ki don 8 tylli ki post ba kynthup kawei ka ka post Store Keeper, 6 tylli ki post Staff Nurse (PHC/CHC) bad kawei ka post Staff Nurse (RBSK).Ha ka jingiakren bad ki lad pathai khubor, kawei na ka samla thepkam jong ka post Staff Nurse ka la pynpaw ka jingsngewkhia ba ka ophis jong u DMHO kam shym la ai jingtip ïa ki samla thepkam bad ia ki kyrteng jong kiwei pat ki samla kiba la shah jied ban ïakhun ïa ka personal interview ym shym la pynmih wat ha ka website.Ka la ong, “hynrei ka ophis u DMHO ka ladei ban pyntip naduh ba sdang bad dei ban pynmih da ki kyrteng, hynrei ka jingpynmih kyrteng tang 5 ngut ban ïakhun ïa ka Interview ha ka post Staff Nurse ha ophis u DMHO ka dei kaba la pynsuba sniew ïa baroh bad kam don jingmut ban pynlong Personal Interview,” bad bynrap, “na ka liang ki bor ba dei peit ki la pynshai ba ki la jied ïa ki 5 ngut ha ka personal interview lyngba ki Internal Marks bad mynta u dak jingkylli uba heh u mih ba kumno la shu jied na ka Internal Marks aiu haba khlem pat don ka jingpynïaleh eksamin.Katkum ka jingiathuh jong kane ka samla, ha Advertisement, ka ophis u DMHO ka la pan ïa kiba la trei kum ki Staff Nurse ha ka por Covid-19 bad kiba don jingtbit kumba lai snem bad kaba sngew lyngngoh pat ka long kumno ki nongthep kam kin don lypa ka jingtbit haduh 3 snem ban trei kum ki Covid Nurse haba u Covid-19 u wan lyngshop tang kumba 1 snem ne 2 snem duna.",PYNSANGEH KA KSU ÏA KA PERSONAL INTERVIEW HA OPHIS U DM&HO RI-BHOI,https://batesitv.com/pynsangeh-ka-ksu-ia-ka-personal-interview-ha-ophis-u-dmho-ri-bhoi/
"Ka Larisa LaminnaAdventist Higher Secondary School, Thadlaskein, West Jaiñtia Hills kaba la ioh khur 450 marks ka la long kaba nyngkong eh ha ka kyrdan Top 10 ha ka result Higher Secondary Leaving Certificate (Arts) ba la pynbna da ka Meghalaya Board of School Education (MBOSE) ha ka sngi Thohdieng.Katba ka Avelyne Francisca Khriam na St. Edmunds Higher Secondary School, Shillong ka la poi ha ka kyrdan baar da kaba ioh khur 449 marks bad ka Deinamesha Hynniewta na St Anthony’s Higher Secondary School, Shillong ka la ioh khur 446 marks bad poi ha ka kyrdan kaba lai.Ha kawei pat ka liang, ka jingpas bha jong ki khynnah ha ka eksamin HSSLC ka long 80.30 percent. Ha u snem baladep, ka jingpas jong ki khynnah ka long 81.17 percent.Ki don 20,425 hajar ngut napdeng ki 25,434  ngut ki khynnah skul na ki 246 tylli ki skul kiba iakhun ia ka eksamin HSSLC kaba la long ha ki 105 tylli ki centre kiba la pas ha kane ka kynti.Ha kane ka kynti, ka Eastern West Khasi Hills District ka la paw kum ka district kaba bun tam kiba pas ha kaba ka percentage ka long 91.64 katba ka South Garo Hills ka paw kum ka district kaba duna bha kiba pas, kata, tang 49.23 percent.","WAN BANYNGKONG KA LARISA LAMIN HA KA RESULT HSSLC, ARTS STREAMS 2023",https://batesitv.com/wan-banyngkong-ka-larisa-lamin-ha-ka-result-hsslc-arts-streams-2023/
"Uwei u nong China uba trei ha Dasu Hydropower Project ha Upper Kohistan ha Pakistan u la shah kem ha ki pulit hadien ba u la shah kynnoh ba ki nongtrei bylla kiba don ha katei ka jaka ba u kren beiñ blei. U la shah pynngat ha ki kyndon Section 295-C jong ka Pakistan Penal Code kaba dei ka kyndon ba u kren beiñ blei, la mudui pyrshah ïa u ha Komila Police Station da u Gulistan bad u Yasir kiba dei ki nongñiah kali.La pyntip sha ki pulit ba ki paidbhur ki la tur sha ka jaka sah jong ki nong China ha Barseen bad ki la don ruh ki kynhun kiba pynlong jingïakhih ha kawei na ki jaka trei jong ka Hydro Project, marsien ïoh ïa katei ka jingtip ki pulit ki la mareh wut wut sha katei ka jaka bad ki la lah ban tem ïa ka jingbitar jong ki paidbah.Hynrei la ïoh jingtip biang ba ha ka step kaba bud, bun bah ki briew ki la poi sha Komila bad ki la khang lynti ïa ka surok ban leitr sha Karakoram bad ki la pyrta pynrem ïa u nong China hynrei dei hadien ba ki pulit ki la kular ban kem ïa u, ki paidbah ki la pyllait noh ïa ka lynti. Ki nongïalam niam jong katei ka thaiñ ruh ki la kyntu ïa ki paidbah ba kin long jai jai.",SHAH KEM U NONG CHINA BA KREN BEIÑ ÏA U BLEI KI MUSLIM,https://batesitv.com/shah-kem-u-nong-china-ba-kren-bein-ia-u-blei-ki-muslim/
"Ka New York ka dei ka nongbah kaba riewspah tam ha ka pyrthei bad kane ka long katkum ka kaiphod ba la pynmih ha u 2023, ha nongbah New York ki don 3,40,000 ngut ki heh saipan kiba shong ba sah bad kane ka long katkum ka jinglap jong ka Henley & Patners. Hadien ka New York ka wan ka Tokyo kaba don 290,300 ngut ki heh saipan bud sa ka San Francisco Bay Area kaba don 285,000 ngut ki heh saipan kiba shong basah.Katkum katei ka kaiphod la ong ba ki don 97 tylli ki nongbah kiba don ha ka thup jong ka nongbah ba riewspah tam ba kynthup na ki ri Africa, Australasia, CIS, East Asia, Europe, Middle East, North Maerica, South Asia bad SouthEast Asia. Kham bun na ki nongbah kiba riewspah ki don ha US kiba don haduh saw tylli ki nongbah kata ka New York, Bay Area, Los Angeles bad Chicago. Ha China ki don ar tylli ki nongbah kata ka Beijing bad ka Shanghai.Ka London ka wan ha ka kyrdan kaba saw bad hangtei ki don 258,000 ngut ki heh saipan, bud sa ka Singapore kaba don 240,000 ki heh saipan, kham mynshuwa ka dei ka London kaba bat kum ka nongbah kaba riewspah tam hynrei mynta ka la hiar sha ka kyrdan kaba saw. Ka New York kaba don ïa ka kyrteng sin kum ka Big Apple ka kdup ïa ki 340,000 ngut ki heh saipan ne ki Millionaire, nangta 724 ngut ki Centi millionaire bad 58 ngut ki Billionaire.","KA NEW YORK KA NONGBAH KABA RIEWSPAH TAM HA KA PYRTHEI, KI SAH 340,000 NGUT KI HEH SAIPAN",https://batesitv.com/ka-new-york-ka-nongbah-kaba-riewspah-tam-ha-ka-pyrthei-ki-sah-340000-ngut-ki-heh-saipan/
"Ka St. Anthony’s College ka la long ka kynhun ban iohrah ia ka nam lahduh ha ka lympung ialehkai basketball ba la pynlong da ka Seng Khasi College kum shi bynta ka jingrakhe ia ka Jubili Ksiar jong ka College kaba la sdang ha ka 17 tarik bad ia kaba la pynkut noh ha ka 19 tarik u Iaiong, 2023.Ka St. Anthony’s College ka la iohrah ia kane ka nam lahduh ha ka jingiakhun phainal pyrshah ia ka Seng Khasi College da kaba pynliem noh da 36 la 13 basket.Ki don 7 tylli ki kynhun ialehkai jong ki College kiba don hapoh ka Sor Shillong kiba la iashim bynta ha kane ka lympung ialehkai basketball kiba kynthup ia ka St Anthony’s C ollege, ka St Mary’s College, ka Lady Keane college, ka Synod College, ka St. Edmunds College, ka Shillong Commerce College bad ka Seng Khasi College.Ha ka sngi pynhap pyrda ia kane ka lympung ialehkai u Secretary jong ka Seng Khasi Kmie Mawkhar u Bah Highness Marbaniang u la long kum u Kongsan katba u Bah B.Rymnong u la long u Symbud Kongsan ha ryngkat ka jingsakhi lang jong u Principal ka Seng Khasi College u Bah W.B Rynjah, ki nonghikai bad ki samla pule.",LAHDUH KA ST. ANTHONY’S COLLEGE HA KA JINGÏALEHKAI BASKETBALL KA SENG KHASI COLLEGE,https://batesitv.com/lahduh-ka-st-anthonys-college-ha-ka-jingialehkai-basketball-ka-seng-khasi-college/
"Ka jingioh lum pisa lyngba ka FASTag ha India ka la myntoi shisha bad tang ha ka shisngi kata ha ka 29 tarik u iaiong 2023 la ioh ban lum pisa haduh T.193.15 klur tyngka tang ha ka shisngi bad la ioh lum ia kane lyngba ki 1.16 klur ki FASTag. Naduh ba ka sorkar India ka la mynjur ha u rymphang 2021 ban pyntreikam ia ka FASTag la pynbun ia ki Toll Gate na ka 770 tylli sha ka 1228 tylli kynthup ia ki 399 tylli ki Toll Gate jong ki jylla. Haduh mynta ki la don 6.9 klur tylli ki kali kiba don FASTag bad kane ka la pynsuk shisha ia ki briew namarba ka por jong ki kam bam shuh ban ia siew bai rung bai mih ha ki jaka siew kiba la buh ha ki National Highway. Kane ka long katkum ka kyrwoh khubor na ka PIB, Shillong.",T.193.15 KLUR SHISNGI IOH LUM PISA NA KA FASTAG,https://batesitv.com/t-193-15-klur-shisngi-ioh-lum-pisa-na-ka-fastag/
"Ka Joint Action Committee jong ki sengbhalang na rilum Jaintia kiba kynthup ia ka Jaintia Students Union, ka Jaintia Youth Federation bad ka East Jaintia Council ki la phah da ka jingthoh sha u Chairman jong ka Public Hearing halor ka jingthmu ban tei ia ka shlem pynmih bording Myntdu-Leshka Hydro Electric Project Stage-II khnang ba kan pynmyntoi ia ki paidbah nongshong shnong jong ka Jylla Meghalaya.Ha ka dorkhas ba la soi da u President ka JSU u Bah Jersom Jylla, u President ka JYF u Bah OL Tariang bad u President ka EJNC u Bah Sambormi Lyngdoh, ka Joint Action Committee (JAC) ka la ai jingmut ia ka Sorkar ba kano kano ka Agency bad ka Sorkar kin bujli ia ki jaka khlaw na West Khasi Hills District sha Jaintia Hills District namarba ki dang bun bylla ki jaka khlaw hapoh kine ki ar tylli ki district.Ka JAC ka la kyrpad ia ka Sorkar bad ia ka Agency ban pynrung kyrteng shwa ia ki trai jylla kiba la kham tbit kum ki nongtrei ha kino kino ki kam bad ba ka jingthmu jong kane ka projek kan long beit ban aikam aijam shwa ia ki trai ri trai muluk.Na ka bynta ki nongtrei ha ki kam kiba kham jwat (technical), ka JAC ka la kyrpad ia ka Agency ban ailad shwa da ki trai jylla bad lada ki trai jylla ki duna, ka Agency ka lah ban wanrah nabar ka jylla kiba don ia ki kot ki sla kiba biang badn ban pan jingbit na ka bynta ban aplai ia ka Labour License bad ia ka syrnot na ki bor ba dei peit.Ka projek ka dei ban pynmyntoi khamtam eh ia ki trai jylla bda ia ki paidbah jong ka West bad ka East Jaiñtia Hills District, la ong ka JAC.“Ngi kyntu ruh ia ka Sorkar bad ia ka Agency ban kynthup lang ia ka shnong Borghat hapoh ka Local Area Development namarba kan dei kawei na ki shnong ka ban shah ktah ynda la shna ia ka dam ha ki sngi ki ban sa wan,” la ai jingmut ka JAC.",KYRSHAN KA JAC IA KA JINGTHMU KA SORKAR JYLLA BAN TEI KA MYNTDU-LESHKA STAGE-II,https://batesitv.com/kyrshan-ka-jac-ia-ka-jingthmu-ka-sorkar-jylla-ban-tei-ka-myntdu-leshka-stage-ii/
"Uwei u samla rangbah ia uba la tip kyrteng kum u Jeffrey Syiemiong, uba la 27 snem ka rta uba sah ha ka shnong Mawprem, Shillong u la ryngkoh nalor ka jingkieng umtyngar shapoh wah ba jylliew jong kane ka jingkieng ha ka 10 tarik u Iaiong, 2023 ha ka por kumba hynriew duna janmiet.Kane ka jingkieng kaba don ha ka shnong umtyngar kaba long ka jaka kaba ki paidbah baleit ba wan ki ju sngewtynnat ban iengkai pyngngad hajan kane ka jingkieng.Katkum ka jingiathuh jong ki briew kiba don ha kane ka jaka ki la iathuh ba une u briew u la mih kynsan napoh ka kali Alto 800 Tourist Taxi kaba don ïa u number ML05 U 2320, kaba u shong lang bad ki arngut ki paralok jong u bad tang shu poi ha kane ka jingkieng u la ryngkoh kynsan najrong jingkieng.Ki paidbah ki la iathuh tang shu iohi ia kane ka jingjia, ki la pyrshang ban leit ai jingiarap ban khwai da u tyllai pynban une u samla u la kyntait ban khawoh ia u tyllai bad hadien kata la shu iohi ba u la ngam jyllop hakane ka wah kaba don hakhrum jong kane ka jingkieng bad jahrngai syndon khlem iohi shuh.Ha kaba iadei bad kane ka jingjia, ki Pulit kiba la ioh jingtip halor kane ki la leit sha kane ka jaka ban pynlong ia ka jingtohkit bad ban pan jingiarap na ka kynhun Search and Rescue Team ban ioh sei ia une u samla na kane ka wah.Hadien ba lah poi ka kynhun search and rescue team ki lah ioh ban sei noh ia ka met une u samla ha ka por 9 duna mynta ka miet ha kaba u lah khlad noh na kane ka sla pyrthei.",NA JRONG JINGKIENG UMTYNGAR RYNGKOH U SAMLA,https://batesitv.com/na-jrong-jingkieng-umtyngar-ryngkoh-u-samla/
"Ka shad suk mynsiem kaba ju pynlong shisien shi snem ha madan weiking da ka Seng Khasi Kmie, Mawkhar ka la kynjoh mynta ia ka jingdap kaba 112 snem kynthih. Kane ka shad suk mynsiem kaba lai sngi ka la poi noh sha kaba kut ha ka 10 tarik u Iaiong, 2023 ha kaba ki don haduh 1451 ngut ki nongshad shynrang bad kynthei kiba la iashim bynta ha kane ka lympung shad kaba la long ha madan Weiking, Jaiaw, Shillong. Katkum ka jingiathuh jong ki nongialam ka seng khasi Kmie, ki shynrang kiba la iashim bynta ha kane ka shad suk mynsiem ki long 723 ngut katba ki kynthei ki long 720 ngut. Nalor u Lat ka Jylla u Phagu Chauhan uba long u kongsan, ha kane ka sngi la sakhi lang da u Symbud Myntri Rangbah ka Jylla u Bah Prestone Tynsong, u Chief Executive member jong ka Khasi Hills Autonomous District Council u Bah Titostarwell Chyne, u MLA jong ka Mawlai Constituency u Bah Brightarwell Marbaniang, u Director General of Police ka Jylla u Dr. LR Bishnoi, ki ophisar ka sorkar jylla bad ki khun ki hajar kiba la wan na kylleng ki shnong jong ka bri u Hynniewtrep",1451 NGUT POI KI NONGSHAD SHYNRANG BAD KYNTHEI HA KA SHAD SUK MYNSIEM,https://batesitv.com/1451-ngut-poi-ki-nongshad-shynrang-bad-kynthei-ha-ka-shad-suk-mynsiem/
"U Chairman jong ka Meghalaya State Planning Board uba long ruh u MLA ka Mairang Constituency, u Bah Metbah Lyngdoh hynne ka sngi u la ioh ban plie ia ka iing skul kaba thymmai  jong ka skul Tirot Sing Memorial Government Upper Primary School, Nongkhlaw ha ryngkat ka jingsakhi lang jong u Deputy Commissioner ka Eastern West Khasi Hills District, u Bah G. Kharmawphlang, u Syiem ka Hima Nongkhlaw, u Pa’iem P.M Syiemlieh, ka District School Education Officer ka West Khasi Hills District, ka Kong L. Syiemlieh, u Sub-Divisional School Education Officer ka Eastern West Khasi Hills District, u Bah J. Thyrniang, u Headmaster jong ka skul, u Bah W.Warjri, ki nongialam shnong, ki nonghikai, ki khynnah skul bad ki paidbah ka thain.Kane ka iing skul kaba thymmai ka kynthup ia ki 5 tylli ki kamra bad  la kyrmen ba ka jingplie ia kane ka iingskul kaba thymmai kan pynioh ia ka jaka pule bad hikai kaba kylluid bad kaba paka na ka bynta ki khynnah pule bad ki nonghikai  jong kane ka skul.Haba kren kum u kongsan ha kane ka prokram, u Chairman ka Meghalaya State Planning Board uba long ruh u MLA ka thaiñ, u Bah Metbah Lyngdoh u la ai khublei ia ki dkhot ka Managing Committee jong ka skul khamtam eh ia u Head Master na ka bynta ka  jingtrei shitom jongki kaba la wanrah ia u soh bathiang lyngba ka jingioh jong ka skul ia kane ka iing skul kaba thymmai bad u la ong ruh ba dang bun shuh kiwei kiwei ki ba dang dei ban leh kum shibynta ban kyntiew shuhshuh ia kane ka skul bad na ka bynta kata ka donkam ia ka jingiatreilang jong baroh ki nonghikai, ki kmie ki kpa bad ki tnat sorkar, u la ong shuhshuh.Ha ka jingkren ka jong u, u Bah Metbah u la kren ruh shaphang ka juk stad teknoloji bad u la kyntu ia ki khynnah pule ba kin shim ia kaba bha tam ba ka bor teknoloji ka don ban ai bad ruh ban husiar bad kiar raimaw raidieng  na ki jingsniew ba ka teknloji ka wanrah. U la pynpaw ruh ia ka jingkyrmen ba kane ka iingskul ia kaba la plie ha kane ka sngi kan iarap ban pynjanai shuhshuh ia ka pule dangle ha kane ka skul na ka bynta ka jingmyntoi jong ki nonghikai bad ki khynnah pule kumjuh.U Deputy Commissioner ka Eastern West Khasi Hills District, u Bah G. Kharmawphlang ha ka jingkren ka jong u kum u symbud kongsan, u la kren halor ka jingdonkam jong ki nonghikai ba kin peitthuh lypa ia ki sap bad talen ba kyrpang jong ki khynnah skul naduh ka por ba ki dang rit khnang ba kin ioh pynjanai shuhshuh iala ki sap ki phong ki jongki hadien habud la ka long ha ka pule puthi ne ki kam ialehkai  bad u la kyntu ruh iaki ba kin pynrung ha ka jingmut jong ki khynnah pule ia  ka mynsiem  iakhun jong u Tirot Sing Syiem uba long ym tang u  riewkhraw jong ka jaidbynriew hynrei wat hapoh ka Ri India hi baroh kawei.Kiwei kiwei pat kiba la kren ha kane ka sngi ki kynthup ia u Syiem ka Hima Nongkhlaw, u Pa’iem P.M Syiemlieh, i District School Education Officer ka West Khasi Hills District, i Kong L. Syiemlieh, u Sub-Divisional School Education Officer ka Eastern West Khasi Hills District, u Bah J. Thyrniang, u Headmaster jong ka skul, u Bah W.Warjri bad u Sordar jong ka shnong Nongkhlaw, u Bah K. Dkhar.","PLIE U BAH METBAH LYNGDOH IA KA IING SKUL BATHYMMAI JONG KA TIROT SING MEMORIAL GOVERNMENT  U.P. SCHOOL, NONGKHLAW",https://batesitv.com/plie-u-bah-metbah-lyngdoh-ia-ka-iing-skul-bathymmai-jong-ka-tirot-sing-memorial-government-u-p-school-nongkhlaw/
"U Myntri Rangbah ka Jylla u Conrad Kongkal Sangma ha ka 19 tarik, Iaiong, 2023 u la hiar jurip ia ki madan ialehkai ha madan Polo, Shillong kiba dang don mynta hapdeng ka jingshna pynbhaTang shu poi ha Polo, u Myntri Rangbah u la leit jurip nyngkong eh ia ka madan ialehkai First Ground kaba dang maramot bad ka ban long kawei na ki madan ialehkai kaba bha ha kane ka jylla bad ha ka thaiñ Shatei Lammihngi baroh kawei.tHa kane ka jingjurip ba la synran lang ia u Myntri Rangbah da ki nongpyniaid jong ka Meghalaya Football Association, ki Engineer na ka State Sports Council, ki ophisar jong ka tnat Sports and Youth Affairs ka Sorkar Jylla la iohi ba ka kompeni kaba shimti ban pynbha ia kane ka madan ialehkai ka dang pyntrei shaid shaid na ka bynta ban pynbit pynbiang ia kane ka madan khnang ba yn dup lah ban pynlong ia ka lympug ialehkai National Games bad kiwei kiwei de ki lympung ialehkai kiba heh ha ki snem ki ban sa wan.Hadien kane, u Myntri Rangbah u la leit jurip pat ia ka jingmaramot ia ka madan JN Complex ha kaba na ka liang jong ki bor ba dei peit jong ka kompeni kaba shimti ban shna ia kane ka madan ki la pyni ia ka jingdro bad ia ka dur ka dar ba la shna pynwan dur thymmai ha JN Complex ia ki jaka pynieng kali, ki jaka ialehkai bad kiwei kiwei de ki jingdonkam jong ki madan ialehkai ha kane ka juk kaba mynta.",JURIP U CONRAD SANGMA ÏA KI MADAN ÏALEHKAI BA DANG MARAMOT PYNBHA HA MADAN POLO,https://batesitv.com/jurip-u-conrad-sangma-ia-ki-madan-ialehkai-ba-dang-maramot-pynbha-ha-madan-polo/
"Ka jingtrei shitom jong ka sorkar jylla ban pynkylluid ia ka jingiaid jong ki kali ha Shillong ka la ioh jingiaroh na ki nongbishar ba kynthup ia u Justice Sanjib Banerjee, ba dei u Chief Justice, bad u Justice W. Diengdoh, ba dei u Nongbishar jong ka High Court ka Meghalaya. Ka iingbishar ka la ong ia kane ha ka por ba dang bishar ia ka Public Interest Litigation (PIL) jong i Bah Philip Khrawbok Shati halor ka jingkhapniah ki surok ka sor Shillong ha ka sngi palei bad ka iingbishar ka la peit ruh ia kaiphot halor kane ka jingkhapniah ba la phah da ka sorkar jylla.Ka iingbishar High Court ka la khmih bniah halor kane ka kaiphot kaba la pashat ia bun tylli ki jingai jingmut kiba kongsan, kiba long tang khyndiat por, kiba long tang shiteng por, bad kiba kham jlan halor ka jingkhapngiah ki surok iaid kali ha sor. Ka jingpyrshang jong ka sorkar jylla ban thied ia katto katne tylli ki bos ban kit ia ki khynnah skul ka la ioh jingiaroh na ka iingbishar. Haba la pyntreikam ia kane, la pyntikna ba ki kali jong ki riew shimet kim donkam shuh ban leiton lane leit shaw ia ki khynnah na ki skul. Ka iingbishar High Court ka la ithuh ia ka jingtrei shitom jong ka sorkar jylla, bad kham kyrpang eh halor ka jing kloi jong ka sorkar ban leh eiei halor kane ka kam.Ka sor Shillong ka la iakynduh jingeh ha kaba ia dei bad ka jingkhapniah ki surok kali ha Shillong, ba khamtam ha ka por long skul bad ki ophis bad ha ka por ba la wai. Kane ka jingkhapniah ka la long kaba la tip lypa namar ba man la ka sngi kumba 13 tylli ki kali thymmai bad 14 tylli ki thuk thuk thymmai ki nang mih, kat kum ka jingtip ba la ioh na ka tnad Transport ha u snem 2021. Halor kane, kumba 60% ki khynnah skul ki pyndonkam da ki kali jong ki riew shimet ban leit sha ki skul bapher bapher.Ban kham pynduna ia ka jingkhapngiah ha Shillong, ka Sorkar Meghalaya ka la pyllait paidbah ia ki bos banyngkong tam ha ka thain shatei lam mihngiSTEMS (Sustainable Transport and Efficient Mobility Society) haba la thied ia 30 tylli ki bos ha u bnai Kyllalyngkot, ha kaba ia kine ki bos la lah ban book lypa na ki jaka shong khamtam ia ki khynnah skul bad ki nongtrei ophis bad ruh kine ki bos ki don ia ki bor technology kum ki camera CCTV bad ka GPS-based tracking. Katkum ka jinglum jingkhein kawei ka bos ka lah ban bujil 15 tylli ki kali, kaba mut ba ha ki por ba thnem bha ka leit ka wan 30 tylli ki bos ki lah ban bujli 450 tylli ki kali. Kane kan lah ban pynduna iaka jingkhapngiah ki surok ha sor ShillongKa iingbishar High Court ka la ong “Kaei kaei kaba long ban ai jingiaroh ka dei ka jingkloi ban shim khia ia ka kam ha ka por kaba khim ban wanrah ia katto tylli ki bos na bynta ka jingleit on bad leit shaw ia ki khynnah skul bad ban pyntikna ba ki kali jong ki riew shimet kim donkam shuh ban leiton lane leit shaw ia ki khynnah skul na ki skul. Wat hapdeng  ka jingdon ki bos skul, ki kmie ki kpa ki kham sngew tieng ia ka jingshngain ki khun jong ki khamtam ki khynnah kynthei bad ki lah ban ym shahnia ia ki ban leit da ki bos ne kali kamai wat la ka long kaba shitom ia ki kmie ki kpa”.Ka sorkar jylla kala Kyntip ia ka high court ban shim ia kiwei kiwei ki lad  ban pynduna ia ka jingdheng kali, kaba kynthup ia ka jongshna ia ki surok bathymmai, ki jaka pynieng kali, ki lynti one way bad kiwei kiwei ki kyndon”.La pyllait paidbah ia ki bos ba hap iasam lang ha ki jaka sor na ka bynta ki nongleit nongwan da ka tnad Planning da ka jingthmu ban pynkylluid ia ki surok ha ki por long skul da 75% bad ban pynduna ia ka jingpynmih ia ka lyer CO2 da 72%.Haba kynthoh halor ka jingithuh ka iingbishar high court, u Myntri Rangbah u Conrad K. Sangma, u la ong “Ba kum u Myntri ka tnad, nga sngewkmen ban iohi ba ka high court kala iaroh ia ka jingleh ka sorkar ban pyllait paidbah 30 tylli ki bos na ka bynta ki khynnah skul bad nongtrei ophis ha u bnai Kyllalyngkot mynta u snem. Ka jingmut ka sorkar jong ngi ban shim kabu ia ka jingiasam ia ki kali kamai ka lam sha ka jingpyntreikam ia kane ka skim ha kiba bun ki skul bad office kin iashonglang ha ki bos ba la thied da ka sorkar jylla. Ka duna bha ka jingpyndonkam ia ki bos skul, hynrei ha ka thain shatei lam mihngi, ka bos ba iasam lang jong sorkar jong ngi na ka bynta ki nongleit nongwan ha sor ka long kawei kaba nyngkong tam. Da ka jingdon ki CCTV/camera bad ki nongtrei ba la dep pynbeit, ngi khmih lynti ba kane ka rukom ym tang ba kan pynduna iaka jingdheng kali hynrei ruh yn pynthikna ia ka jingshngain jong ki khynnah kiba leit sha ki skul”.",AI JINGIAROH KA IINGBISHAR MEGHALAYA HIGH COURT IA KA SORKAR JYLLA HALOR KA JINGSDANG BAN PYNKYLLUID IA KA JINGIAID KALI HA SHILLONG.,https://batesitv.com/ai-jingiaroh-ka-iingbishar-high-court-jong-ka-meghalaya-ia-ka-sorkar-jylla-halor-ka-jingsdang-ban-pynkylluid-ia-ka-jingiaid-kali-ha-shillong/
"Washington: Ki Nongïalam jong ka kynhun ki 7 tylli ki ri ba la tip kum ka “Group of Seven (G7)” ki la pynkhreh ïa ka kaiphod kaba pynpaw ïa ka jingsngewkhia jongki halor ka jinglehdonbor jong ka China ha kaba ïadei bad ka khaïi pateng bad ka ïoh ka kot ha ka pyrthei. Kane ka long katkum ka jingïathuh jong uwei na ki dkhot ka America uba tip bha ïa ki jingïakren jong kine ki ri.Kata ka Kaiphod ïa kaba yn pyllait ha ka jingïalang ka ban sa long ha ka 19 haduh 21 tarik u Jymmang ha Hiroshima, Japan, la khmih lynti ba kan kdew lynti kumno kine ki 7 tylli ki ri ba lah kiew ha ka ïoh ka kot kin ïatrei lang ban ïaleh pyrshah bad khanglad ïa ka “jinglehdonbor ha ka khaïi pateng bad ka ïoh ka kot” da kano kano ka ri.La mang ban kynthup ha kane ka Kaiphod ïa ka “bynta ba ïadei beit thik tang bad ka China” ryngkat bad ki mat jingsngewkhia ha kaba ïadei bad “ka jinglehdonbor ha ka khaïi pateng bad ka ïoh ka kot ryngkat bad kiwei kiwei ki rukom leh rukom long jong ka China”, kane ka long katkum ka jingïathuh jong uta uta u dkhot.Kawei pat ka bynta kan kynthup ïa ka “jingkdew halor ka jingshngaiñ ha ka seispah (economic security) da kaba batai ïa ki atiar ban pyndonkam” ha kaba ïaleh pyrshah ïa ki buit sianti, kynthup ruh ïa ka jingïatreilang ki dkhot baroh. La khmih lynti ba kine ki Kaiphod kin kham pher na kiwei pat ki Kaiphod ba la pynmih da ki G7 ha ki por ba la dep.U President jong ka US u Joe Biden u la pynlong ïa ka China kum ka phangpdeng ha ka mat treikam kaba ïadei bad ki kam bar-ri, u da phikir bha ban tehlakam ïa ka jingïakob ba kan ym kylla long ka daw jong ka jingïakyn-ad, kynthup ruh ïa ka jingïadei bad ka Taiwan ka ri synshar laitluid.Ka kynhun G7, kaba kynthup ruh ïa ka Canada, France, Germany, Italy bad ka United Kingdom, ka don ka jingïadei bajan bha ha ka seispah bad ka China kaba dei ka nongshalan mar baheh tam ha ka pyrthei bad ka nongpynïaid ïew ïa ki kynhun khaïi jongki.",KYLLA SOHPDUNG KA CHINA HA KI 7 TYLLI KI RI,https://batesitv.com/kylla-sohpdung-ka-china-ha-ki-7-tylli-ki-ri/
"Ka Tnat Bar-ri jong ka China ka la pynmih ïa ka khubor ha ka 12 tarik u Jymmang, ba yn phah ïa ka Kynhun Kyrpang (special envoy) sha Ukraine bad Russia ha ka taïew ban wan kum shibynta na ka jingpyrshang jongka ban wanrah ïa ka jingïasuk ïabeit bad ban pynkut noh ïa ka thma hapdeng kine ki ar tylli ki ri.U nongaiktien jong ka Tnat Bar-ri, u Wang Wenbin u la ïathuh ba u Li Hui, uba dei u nongmihkhmat ba kyrpang jong ka China u ba khmih ïa ki kam kiba ïadei bad ki ri Europe (Eurasian affairs), u ba long teng mynshwa kum u Nongkit ‘tiensyiem (Ambassador) sha Moscow, un leit ïuh kjat ruh sha Poland, France bad Germany ha kaba ïadei bad kane ka kam.Ka China ka la ong ba ka ïengpdeng ha kaba ïadei bad ka jinghiarthma jong ka Russia ïa ka Ukraine, hynrei ka la pynbna bad kubur ba ka jingïadei hapdeng jong ka bad ka Russia kam don pud (”no limits”), ha kajuh ka por ka la kynnoh ba dei ka America (U.S.) bad ka Kynhun ki Ri Europe (NATO) kiba pynshit bad pynmih ïa kane ka jingïakyn-ad. Ka China ka la pynkhreh ïa ki kyndon soskular jingsuk na ka bynta ka Ukraine ïa kiba la kyntait mardor da ki traishnong, ki ba dawa ba ka jingïakut ban ïasuk kan wan tang lada ka Russia ka pynsangeh shisyndon ïa ki jingkyntur jongka bad kan weng noh ïa ki kynhun shipai jongka na u pud u sam jong ka Ukraine.Ha u bnai ba lah dep u Myntri Rangbahduh ka China, u Xi Jinping u la ïakren da ka phone bad u President ka Ukraine, u Volodymyr Zelenskyy, kum ka jingsdang ban ïa pynbeit da ka jingsuk.“Ka jingleit ïuhkjat jong u Nongmihkmat ka China ïa ki ri kiba don ka jingïadei bad ka jingïakyn-ad ka pyni shai kdar ba ka China ka kutjingmut ban wanrah ïa ka jingsuk bad jingkren da ka lynti ba dei,” la ong u Wang ha ka jingpyllait khubor jongu ha ka 12 tarik u Jymmang.“Ka China ka angnud ban ïada naka jingjur ka jingïakyn-ad,” laong u Wang.Ka jingleit ïuhkjat jong u Li ïa ki ri Europe kan sdang ha ka taïew ban wan tangba ym pat pyllait ïa ki jingtip ba bniah ha kaba ïadei bad kane ka kam.Mynshwa ka China ka ju kiar ban tuklar haba don kino kino ki jingïakyn-ad hapdeng ki ri ka pyrthei, hynrei mynta la ïohi ba ka pyrshang ban paw pyrthei kum kawei na ki ri Khlaiñbor hadien da ka jingtuklar jongka ban pynïasuk ïa ka Saudi Arabia bad ka Iran ha u bnai Lber ba dang shu dep, kaba la wanrah biang ïa ka jingïadei hapdeng kine ki ar tylli ki ri kaba la dkut naduh hynñiew snem kynthih. Ka China ka long paralok bha bad ka Moscow kumjuh ruh ka myntoi bha ha ka ïoh ka kot namar ka la kylla long ka nongthied ba radbah ïa ka umphniang bad ka gas hadien ba ka United States bad ki paralok jongka ki la sangeh ban thied naka Russia.Ka Beijing ka ñiew ïa ka Moscow kum ka paralok ha kaban ïengpyrshah ïa ka jingtuklar donbor jong ka U.S. ïa kiwei kiwei ki ri ha ka pyrthei. Ha kajuh ka por ruh kam treh ban pynrem ïa ka jinghiarthma jong ka Russia ïa ka Ukraine, ka da pyndonkam ïa ka iktiar jongka kum kawei na ki Ri ba long dkhot shijunom jong ka U.N. Security Council ban pynkiar na kino kino ki jingkynthoh lane jingpynshitom ïa ka Russia.U Wang u la kubur ruh ba u nongmihkhmat jong ka Communist Party, u Wang Yi bad u Nongaibuit ïada Ri jong ka U.S.(National Security Adviser), u Jake Sullivan ki la ïa kynduh ban ïakren syllok ha ka 10 bad 11 tarik u Jymmang ha Vienna, Austria. U Wang u la ong ba kine ki arliang mamla ki la ïoh “ban ïasyllok khuid mynsiem, sani bha, kiba don jingmyntoi bad ba pynkhlaiñ” ïa ka jingïadei ba neh bad ba khambha hapdeng ka China bad ka America.Ka jingïadei hapdeng ka China bad ka U.S. ka la blad bha ha u bnai Rymphang hadien baka America ka siat pynhab ïa ka Pla Lyer Khluit (balloon) ba la suba kum ka jingsyntiat tuh jong ka China da kaba her lyngba ka suiñbneng jongka Canada bad ka United States. Namar kane ka jingjia la pynsngeh ïa ka jingleit jngoh ïa ka Beijing da u U.S. Secretary of State, u Antony Blinken ïa kaba ym pat pynbeit shuh haduh mynta.",KA KYNHUN KYRPANG JONG KA CHINA SHA UKRAINE BAD RUSSIA,https://batesitv.com/ka-kynhun-kyrpang-jong-ka-china-sha-ukraine-bad-russia/
"Shillong, Jymmang 17tarik, 2023: kum shi bynta ban kyntiew ia ka ioh ka kot lyngba ki mat treikam ba thymmai, u Myntri Rangbah ka Jylla u Conrad K Sangma ryngkat ka Myntri ba dei peit ia ka kam rep ha ka Jylla ka Dr. M Ampareen Lyngdoh, ki la leit ban jurip ia ki jingpyntreikam ia ki projek ba pher ba pher ha ki katto katne ki jaka ha East Khasi Hills district. Ha kawei na kine ki jing leit jurip, u Myntri Rangbah ka Jylla u la leit peit ia ka Tissue Culture Lab ha Bio-Resources Development Centre (BRDC) bad ia ka Kyrdemkhla Net house, kiba long kiba kongsan ha ka kam rep ha ka jylla.  Ha kane ka jingleit jurip ha ka Wellness & Food Testing Site hajan ka pharm BRDC, u Conrad Sangma u la iakren bad ki nongioh bhah na ka tnat tourism, bad u la shim khia ruh ia ka jingkyrpad jong ki ban kham pynbha ia ki jingshna na ka bynta ban pynkiew ia ka ioh ka kot lyngba kane ka tnat. Shuh shuh u la leit jngoh ruh ia ka jing pyntrei ia ka surok Laitkor Pomlakrai Laitlyngkot, na ka bynta ban nang pynsuk pynjan ia ki jaka lyngba ki surok.Ka BRDC’s Seed Secure Meghalaya project, ka buh ia ka thong ban pynkhlain ia ka jingpynmih ia ki symbai phan da ka ba pyndonkam ia ki lad ki lynti ki ba duna ka jingpyllut na ka bynta ban pynroi ia ka rukom thung phan ha ka thain. Kane ka kynhun ha kane ka shnat pynmih symbai ka la lah ban pynmih palat ia ka shi lak ki symbai ha ka shi snem, kaba tam bun ia kaba thmu ban pynmih. Kane ka rukom thung phan kan iarap ia ki nongrep ban lah ban pynmih kham bun ia ka jingmih ba ju ioh man ka snem.Haba jurip ia kine ki jaka thung phan u myntri Rangbah ka jylla, u Conrad K Sangma u la bynrap, “nga da lyngngoh bad dap da ka jingkmen ban iohi ia ka jinglah ban pyntreikam ia kane ka projek hapoh ka Bio-Resources Development Centre, da ka jingiatreilang ki kynhun bapher, kan pynlong ia ka jylla kaba lah shisha ban kyntiew ia ka jylla ha ka kam rep.”U la pynshlur ruh ia ka jingdonkam ban wan rah ia ki buit thymmai ban iarap shuh shuh ia ki nongrep lait na ka seng kam lajong kaba hap hapoh ka projek PRIME.Da kaba shim khia ia ka jingkyrpad kiba pyntrei ia ki projek bapher ha ka liang ka kam jngoh kai pyrthei, ban pynbha ia ki jingtei bad jingshna, u Conrad K Sangma ym tang ba u la kular ban pynstet ia ka jingpyntreikam hynrei u la ai buit bad kyntu ruh ia ki ban pynmih kam na ka bynta la ki jong ki nongshong shnong ka thain ka kyntoit ba ki don, da ka ba pyntreikam ia ki kali bording ban pynshang ia ki nongleit jngohkai pyrthei bad ban die bam da ki kali ba la buh kyrpang.Ka jingpyntreikam ia ka surok Laitkor-Pomlakrai-Laitlyngkot East Khasi Hills district,  ka dei kawei na ki lad ki lynti jong ka sorkar jylla ban kyntiew ia ka thain, ha ka jingpyllut kaba 27.09 klur tyngka bad la thmu ban pyndep ha u bnai nohprah 2023 na ka bynta ka surok kaba jrong 11.52 km, la pyntreikam shaid shaid ia kane ka projek surok bad la khmih lynti ba kan pynsuk shibun ia ki nongleit nongwan bad kan pynjan sha ka NH-6 ban poi sha jylla Mizoram bad Assam, bad ka NH- 206 kaba pyniakynduh ia ka Guwahati bad Shillong. Kane ka surok kan long kaba iarap shibun ha ka ioh ka kot jong ka jylla bad kan pynduna ruh ia ka jingdheng kali kaba jur ha ki surok ha sor.","JURIP U MYNTRI RANGBAH KA JYLLA, U CONRAD K SANGMA ÏA KA PROKRAM BAD KI JAKA BAN HIKAI PYNMIH SYMBAI PHAN HA EAST KHASI HILLS DISTRICT",https://batesitv.com/jurip-u-myntri-rangbah-ka-jylla-u-conrad-k-sangma-ia-ka-prokram-bad-ki-jaka-ban-hikai-pynmih-symbai-phan-ha-east-khasi-hills-district/
"Ban kham pynsted shuh shuh ïa ka jingsam jingtip ïa ki khubor bapher bapher sha ki paidbah, ka Batesi TV ka la sdang ban pynmih ïa ki khubor ha ka Website jong ka. Ïa kane ka Website la pyllait paidbah ha ka 25 tarik u Jymmang, 2023 da u Managing Editor jong ka Batesi Tv u Bah Joe Thangkhiew ha ka jingïalang lyngkot kaba la long ha ophis jong ka Batesi TV kaba don ha Lachumiere, Shillong. Lyngba kane ka website ki paidbah kin ïoh kham kloi ïa ki khubor kiba jia ha kylleng ka jylla, ha kylleng ka ri bad kumjuh ruh ha kylleng ka pyrthei.",LA PYLLAIT PAIDBAH ÏA KA WEBSITE JONG KA BATESI TV,https://batesitv.com/la-pyllait-paidbah-ia-ka-website-jong-ka-batesi-tv/
"Ki pulit jong ka ANTF East Khasi Hills ki la leit ban khynra ha ka iing sah jong uwei u briew kaba don ha Upper Kench’s Trace, Laban bad ha kane ka jingleit khynra jong ki, ki la ioh kurup ïa ki drok kiba la buh ha ki khyndai tylli ki synduk sabon kiba don 110.2 kram u drok heroin, ki la ioh kurup 100 tylli ki tyndong rit kiba thylli, 5 tylli ki thyrnia injek bad kawei ka mobile phone. La rejistar Case ia kane ka jingjia katkum ka NDPS Act.","KEM NONGKHAÏI DROK KI PULIT NA KENCH’S TRACE, LABAN",https://batesitv.com/kem-nongkhaii-drok-ki-pulit-na-kenchs-trace-laban/
"U Superitendent of Police City u bah Vivek Syiem u la phah ia ka kyrwoh khubor ba ha ka 16 tarik u Jymmang ki pulit ki la ioh jingujor ba u don u briew uba kam ialade kum u ophisar jong ka tnat IB ka sorkar India uba thok pisa na ki paidbah da kaba thong ban ai kam ia ki ha Secretariat. U la bam ei ia ka pisa jong ki 38 ngut ki briew haduh 80 lak tyngka hynrei u khlem lah ban ai kam ia ki.Ka kyrwoh ka la ong ba ka don ruh ka ejahar ha Lumdiengjri Police Station pyrshah ia une u juh u briew bad ha kata ka ejahar la ong ba u la thong ban ai kam pulit ia ki samla bad ki bym pat lait ia ka Matrik ki hap ban siew shi lak tyngka bad kiba la pyndep ia ka matrik kin hap siew ha u San phew hajar tyngka. U nongujor u la pyntip ha ki pulit ba u la dep ban ai ia ka pisa 50 hajar tyngka ha u nongniah kali jong u ha Motphran.Utei u briew uba leh mynleh ialade kum u IB Ophisar u dei uba la tip kyrteng kum u Richard Tiplang Swer (39 snem ka rta), ki pulit ki la ioh kurup ia ka Bolero kaba don siren bad ka light VIP kane ka Bolero ka dei kaba don ia u Registeration nombar ML-05 Z 3007, ki la ioh kurup ruh ia ka laptop, ka mobile phone bad ki kot ki sla na iing sah jong u na Wahingdoh. La rejistar Case ha Mawlai Police Station bad la pynngat ha ki kyndon C/No. 45(05)2023 u/s 419/420 IPC r/w 66D IT Act and Lumdiengjri PS C/No. 71(05)2023 u/s 419/420 IPC.","SHAH KEM UBA THOK PISA NA KI SAMLA WAD KAM, BAM EI JAN KOT KLUR TYNGKA",https://batesitv.com/shah-kem-uba-thok-pisa-na-ki-samla-wad-kam-bam-ei-jan-kot-klur-tyngka/
"Ka kynhun ki sim pukni kiba la wan dem la kumba ar taïew tam ha ka shnong Lad Demthring kaba don ha West Jaintia Hills District Pukni kyndit kynsan ki la hiar thma ïa ki dukan die doh kiba don harud surok bah Amlarem-Dawki namar ba la trei shaba palat ka jingtyrsaw bym ioh jingbam.Kine ki Pukni ki dei kiba la tip kum ki Himalayan vulture (Gyps himalayensis) bad kiba la ai jingiada da ki bor ba dei peit jong ka tnat Forest.Kane ka dei ruh ka sien kaba ar ba kine ki Pukni kin wan dem harud surok ha ka lad ban leit sha ka shnong Demthring, ka shnong kaba jngai tang katto katne kilometre na Jowai kaba don sha shilliang ka Wah Myntdu ka dei namar ka jingdon jong ka sem shohdoh.Ka jingdon jong kine ki Pukni ha kane ka jaka ka la khring ïa ki paidbah ban leit jngoh kai  khamtam ki nongshang suwari nabar ka Jylla kiba hiar ruh na ka kali ban leit shongdur bad ringdur bad ban bsa jingbam ruh ïa kine ki Pukni.Ha kine ki khyndiat sngi namar ka jingbiang ka bam, kine ki Pukni kim shym la tur satia sha ki dukan die doh hynrei tad ha ka 18 tarik, Iaiong, 2023 ki la tur puk ha ki dukan ban rong wat ïa ka doh ba la die ha ki dukan.Kine ki sim Pukni ki don haduh 38 tylli bad na ka liang ka tnad Forest ka la ai ka jingïada ïa ki na ki riew shim kabu bad ha kajuh ka por ka tnat Forest ka la kyntu ïa uwei pa uwei ban ai ka jingïada ïa kine ki sim namarba ki dei ki sim kiba la jan duhjait katkum International Union for Conservation of Nature, Red List Threatened Species.",NA DUKAN DIE DOH SNIANG TUH DOH KI PUKNI KIBA WAN DEM HA LAD DEMTHRING,https://batesitv.com/na-dukan-die-doh-sniang-tuh-doh-ki-pukni-kiba-wan-dem-ha-lad-demthring/
"U Myntri ka tnat Pule Puthi jong ka Sorkar Jylla u Rakkam A. Sangma ha ka Sngi Baar mynta ka taiew u la ong ba ka Sorkar Jylla ka dang bishar bniah ia ka jingtyrwa ban pynrung noh da ka Central Board of School Education Syllabus ha ki skul pule kiba don ha kane ka jylla Meghalaya.Ha ka jingiakren bad ki lad pathai khubor, u Myntri ka tnat Pule Puthi u la ong “ia mynta ngi dang bishar bniah ia ka jingtyrwa ban pdiang ia ka CBSE Curriculum khnang ban pynjanai ia ka pule ka puthi jong ki khynnah skul jong ngi ha kane ka jylla.”“Ym baroh hynrei tang ha ki katto katne ki bynta bad suki pa suki ngin sa nang jam shakhmat kumno ban wanrah ia ka pule ka puthi kaba bha na ka bynta ki khynnah skul,” u la bynrap.Shuh shuh u la ong ba kane ka jingthmu ka long ban pynthikna ba ki khynnah skul jong kane ka jylla Meghalaya kin iaryngkat kyrdan ha ka pule ka puthi bad ki skul kiba don ha ka ri India baroh kawei.",DANG BISHAR KA SORKAR ÏA KA JINGTYRWA BAN PYNRUNG ÏA KA CBSE SYLLABUS HA MEGHALAYA,https://batesitv.com/dang-bishar-ka-sorkar-ia-ka-jingtyrwa-ban-pynrung-ia-ka-cbse-syllabus-ha-meghalaya/
"Ka shnong Mawtngam, South West Khasi Hills District ka dei kawei ka shnong ba la ju bna nam hapoh ka thain bad ha ki jingthoh kum ka shnong ba ju shong ju sah u Syiem ialeh laitluid pyrshah ia ki dohlieh kata u Sngap Sing Syiem. Kane ka shnong ka jngai kumba 20 km eiei na Mawkyrwat kaba dei ka Head Quarter jong ka District hynrei ka dei na kawei ka shnong bym pat lait kali.Dang ha kane ka snem kane ka shnong ka la ioh ia ka mang tyngka napoh ka Border Area Department ban shna ia ka surok na Nongeitser haduh Mawtngam hynrei kata ka mang tyngka ka dang lah ban pynpoi tang kumba 1200 metres eiei (1.2 km). Kumta, hadien ba la lap ba kane ka mang tyngka kan nym lah ban pynpoi surok sha kane ka shnong kumta na ka liang ka shnong Mawtngam, ka KSU South West Khasi Hills District bad ka KSU Mawkyrwat Circle lem bad ki katto katne ngut ki riew rangbah kim banse ban shim iaki sien jam ban leh hi noh da kaba ia synniang ban trei iaka surok kaba sah sa 1400 metres eiei (1.4 km)“Ngi la leh ia kane kum shibynta ban niew burom ia ka nam ka burom une u riewkhraw ka Jaitbynriew bad kum shibynta ban ia don bynta lang ban ia kit ia bah iaka khia ka shon ki paitbah nongshongshnong” – KSU.Watla lyngba ka mang tyngka ka sorkar lem bad kita ki jingsynniang na ka shnong, ki riew rangbah bad ka KSU la lah ban pom surok hynrei kam pat biang bad ka KSU ka dawa na ka sorkar ba kan siang rong bad ban mang tyngka ruh iaka surok sha Nongeitser.Ha South West Khasi Hills District ia ka 30 tarik u naiwieng la ju niew kum ka Sngap Syiem Day bad ka dei ruh ka sngi Shuti (District Holiday) hynrei haba peit ia kane ka shnong ka dang duna ha baroh ki liang bad tang ka seng kaba la leit sha kane ka shnong ban tei ia u mot sahnam jong une u Syiem la katto katne snem mynshwa.Kane ka long ruh kum ka nuksa ba ka Sorkar ka dei ban phai khmat lem sha ki thain nongkyndong bad khamtam eh sha kane ka shnong.","BA MANG PISA KA SORKAR TANG KUMBA 1.2 KM IA KA SHNONG U SYIEM IALEH LAITLUID KA HIMA MAHARAM, HAP TREI PYNDEP HI KA KSU, KA SHNONG BAD KI KATTO KATNE NGUT KI RANGBAH",https://batesitv.com/ba-mang-pisa-ka-sorkar-tang-kumba-1-2-km-ia-ka-shnong-u-syiem-ialeh-laitluid-ka-hima-maharam-hap-trei-pyndep-hi-ka-ksu-ka-shnong-bad-ki-katto-katne-ngut-ki-rangbah/
"Dasu (Khyber Pakhtunkhwa), Ïaïong: Uwei u nong China uba trei ha Dasu Hydropower Project ha Upper Kohistan ha Pakistan u la shah kem ha ki pulit hadien ba u la shah kynnoh ba ki nongtrei bylla kiba don ha katei ka jaka ba u kren beiñ blei. U la shah pynngat ha ki kyndon Section 295-C jong ka Pakistan Penal Code kaba dei ka kyndon ba u kren beiñ blei, la mudui pyrshah ïa u ha Komila Police Station da u Gulistan bad u Yasir kiba dei ki nongñiah kali.La pyntip sha ki pulit ba ki paidbhur ki la tur sha ka jaka sah jong ki nong China ha Barseen bad ki la don ruh ki kynhun kiba pynlong jingïakhih ha kawei na ki jaka trei jong ka Hydro Project, marsien ïoh ïa katei ka jingtip ki pulit ki la mareh wut wut sha katei ka jaka bad ki la lah ban tem ïa ka jingbitar jong ki paidbah.Hynrei la ïoh jingtip biang ba ha ka step kaba bud, bun bah ki briew ki la poi sha Komila bad ki la khang lynti ïa ka surok ban leitr sha Karakoram bad ki la pyrta pynrem ïa u nong China hynrei dei hadien ba ki pulit ki la kular ban kem ïa u, ki paidbah ki la pyllait noh ïa ka lynti. Ki nongïalam niam jong katei ka thaiñ ruh ki la kyntu ïa ki paidbah ba kin long jai jai",SHAH KEM U NONG CHINA BA KREN BEIÑ ÏA U BLEI KI MUSLIM,https://batesitv.com/shah-kem-u-nong-china-ba-kren-bein-ia-u-blei-ki-muslim-2/
"Ki nongialam ka KSU Central Executive Council hapoh ka jingialam da u President Rangbah jong ka, u Samla Lambokstarwell Marngar ha ka jingsynran lang u Samla Biangbor L.Paliar Vice-President KSU, Samla Pynshai Rani Publicity Secretary, Samla Pynkmenlang Sanmiet bad Samla Iashanborlang Mukhim ki Assistant Organising Secretary, ki la hiar sha nongbah Delhi ban pynskhem ia ki Nongkitkam ba Thymmai jong ka KSU Delhi Unit ha ka 29 tarik u Iaiong 2023 ha Meghalaya House New Delhi. Ha kaba ka Samla Marbiang Khongwir ka lah shah jied kum ka President bad u Samla Nicholas Chyrmang kum u General Secretary ryngkat lang bad kiwei kiwei ki para nongkit kam.Ha kane ka juh ka sngi ka la don ruh ka jing ia kynduh lang jong ki khun u Hynniewtrep kiba pule bad kiba trei ba ktah ha Nongbah Delhi naduh ki Longkmie ki Rangbah bad ki Samla halor ka phang pdeng “U Prew ka Imlang Sahlang ka Mationg ha ka lyngit ka por”, ha kaba la wan ban sakhi lang da u Bah Hamletson Dohling u nongialam barim ka KSU bad uba long mynta u nongaibuit jong u CM ka Jylla Meghalaya. Kane ka jingiakynduh lang ka long ruh shi bynta ban wanrah ia ka jingiaithuh, ka jingiatylli bad ka jingiajuh iajan kum ki paradoh parasnam kiba sah jngai na la ka Ri I Mei I Pa.La pyn shongshit ia kane ka jingialang da ka ka Jing Shad Tynrai bad ka Drama Lyngkot ha lor u Sier Lapalang kaba la pynbit pynbiang da ki Dkhot ka KSU Delhi.La pyn Shngaiñ bad sakhi lang ha kane ka sngi da ki Paralok Riewlum jong ka Thaiñ Lam Mihngi kiba shong ba sah ha Nongbah Delhi.",PYNSKHEM KA KSU CENTRAL EXECUTIVE COUNCIL IA KI NONGKITKAM THYMMAI KA KSU DELHI UNIT.,https://batesitv.com/pynskhem-ka-ksu-central-executive-council-ia-ki-nongkitkam-thymmai-ka-ksu-delhi-unit/
"U khun ksiew trai jong u Mahatma Gandhi , u Arun Gandhi u la khlad noh ha ka 2 tarik u Jymmang 2023 ha Kolhapur ha Maharashtra. U Arun u la khlad noh ha ka rta kaba 89 snem namarba ka jingpang ka la ban la kham slem. Ka jinglehburom khatduh ia ka met jong u kan long ha ka Kolhapur , iathuh u khun jong u -u Tushar Gandhi. U Arun u dei u khun jong u Manilal Gandhi bad ka Sushila Mashruwala , la kha ia u ha Durban ha ka 14 tarik u iaiong , 1934. Kum u nongtrei mon sngewbha u dei uba bud ia ki dienjat jong u ‘parad jong u bad u ju pynlong bun ki jingiakhih ha ka dur jong ka Satyagraha.",KHLAD NOH U KHUN KSIEW TRAI JONG U MAHATMA GANDHI,https://batesitv.com/khlad-noh-u-khun-ksiew-trai-jong-u-mahatma-gandhi/
"Shillong: Mynnin ka sngi ka 30 tarik Ïaiong, ka Lum Jingthang Committee ka Seng Khasi Kmie, ka la pyndep ia ka jingpynkhuid paidbah ia u Lum Jingthang Briew, ba don ha Jaiaw.Kane ka jingpynkhuid ba shi sien shi snem la wan ban iashim bynta shitrhem naduh ki Rangbah, ki longkmie, longkpa, ki samla kynthei bad shynrang bad kumjuh ki khynnah rit, ha kaba ka jingpynkhuid ka long ia baroh ki sawdong ki sawkun bad ki kor shongthait ba la tei pynsah namda ki longiing longsem jong ki parakur parakha, kum ka dak ban kynmaw burom ia ki.U Kongsan ba la wan ban don lang ha kane ka sngi dei u MLA ka North Shillong Constituency, u Bah Adelbert Nongrum, uba ha ka jingkren ka jong u ula ong ba wat lada ka jylla ka don la ki jong ki jingngeit ka riti ka dustur, ka deiti, hynrei ka kamram hi ka long ban pynneh ban pynsah ia ka. Shuh shuh u la ong ruh ba u dap da ka mynsiem kaba sngewkmen ia u Blei Nongbuh Nongthaw namar ba dei lyngba ka Seng Khasi kaba dang lah ban pynneh ban pynsah ia ki riti ki dustur bad ban pynithuh ia kane ka jaidbynriew ym tang ha kane ka ri, hynrei wat shabar jong ka ri.U Bah Adelbert u pynpaw ruh ia ka jingsngew nguh ia ka Seng Khasi, kaba kam juh klet ba kan khot ne ban wer ia u ha man la ki kam kiba ka don, naduh ba u dang long kum u MDC, ha kaba ka jingkyrshan lem ka jong ki pat ka pynlong ia u ba mynta un da lah syndon ban kam ha ka jingim ban long haduh arsien lynter kum u MLA na kane ka Constituency.Ha kane ka sngi pynkhuid ia u lum jingthang, ka la don shwa ka jingialang, ha kaba la ioh ia ka jingkyntiew ia ka lama ka Seng Khasi da u Rgh. O. Pyngrope, Vice President Seng Khasi Kmie, nangta ka jingpynkup burom ia u Kongsan da kaba pynspong ia u.Hadien kane, la ioh pat ia ka nguh ka dem ka shat ka khein ka khnong ka bishar, ba la pyndep ia ka da u Chairman ka Komiti u Tymmen U San Seng Khasi Kmie u Rgh. Skor Jala, ha kaba u la sei ia ki kyntien ki nia ki jutang ban nguh ban dem ban kyrpad ban kyrpon ha U Blei Trai Kynrad ba un theh sei ia ka jingkyrkhu kaba dap miar ia baroh lang.Ha kane ka sngi ka Lum Jingthang Committee, ka la shim ruh ia ka bynta ban sam ia ki syrnot sah kynmmaw (momento) sha ki para kur parakha kiba la wan shakhmat ban iarap ban noh ia la u synniang u bynhei sha ka komiti, bad lyngba une u synniang u bynhei, la lah ban shna bad ban pynwan dur itynnad ia une u lum kyntang ba ju pyndep ia ka lehniam ba khatduh ia ki parakur parakha ynda haba ki la khlad noh na kane ka sla pyrthei.",LA PYNLONG IA KA JINGPYNKHUID IA U LUM JINGTHANG BRIEW HA JAIAW,https://batesitv.com/la-pynlong-ia-ka-jingpynkhuid-ia-u-lum-jingthang-briew-ha-jaiaw/
"Kan long ka sien kaba nyngkong eh ba ka rilum Garo kan pawkhmat ha ka result Secondary School Leaving Certificate (SSLC) 2023 ba la pynbna da ka Meghalaya Board of School Education (MBoSE) ha ka sngi Thohdieng.Katkum kane ka result, ka Sherwood Secondary SchoolT ura, ka la ioh rung ha ka kyrdan kaba nyngkong, ba lai bad ba hynriew.Ka Samridhya Das ka khynnah pule jong ka Sherwood School, Tura ka long kaba nyngkong eh ban poi ha ka kyrdan kaba nyngkong ha ka result jong ka Secondary School Leaving Certificate Top 20 ba la pynbna da ka Meghalaya Board of School Education ha ka 26 tarik, Jymmang, 2023.Kane ka khynnah skul, ka la ioh khur 527 marks bad ioh distinction ha ka sobjek English, Mathematics, Science & Technology, Social Science, Health and Physical Education bad Hindi.Ka Jyotipriya Bhattacharjee, na St. Margarets Higher Secondary School, Shillong ka la ioh ia ka kyrdan kaba ar da kaba ioh khur 570 marks bad ioh distinction ha ka sobjek English, Mathematics, Science & Technology, Social Science, Health and Physical Education bad Alternative English.Ha ka kyrdan kaba lai, lai ngut ki khynnah kiba ioh khur mar 564 marks ki kynthup ia ka Tanushree Acharjee na St. Margarets Higher Secondary School, Shillong kaba la ioh distinction ha ka sobjek English, Mathematics, Science & Technology, Social Science, Health and Physical Education bad Alternative English, u Ritam Deep Chowdhury na Sherwood School, Tura uba la ioh distinction ha ka sobjek English, Mathematics, Science & Technology, Social Science, Computer Science bad Hindi, katba ka Salrime M. Sangma na ka St. Xavier’s Secondary School Tura ka la ioh distinction ha ka sobjek English, Mathematics, Science & Technology, Social Science, Health and Physical Education bad Garo.Ha ka kyrdan kaba saw, u Ronggrik B. Sangnma na Aeroville Higher Secondary School, Tura u la ioh khur 562 marks bad ioh distinction ha ka sobjek English, Mathematics, Science & Technology, Social Science, Health and Physical Education bad Garo.Ha ka kyrdan kaba san u Kennedy Dondor Richmond Dunai na All Saints Diocesan Higher Secondary School u la ioh khur 560 marks bad ioh distinction ha ka sobjek English, Mathematics, Science & Technology, Social Science, Health and Physical Education bad Alternative English.Ha ka kyrdan ba hynriew, arngut ki khynnah ki la ioh khur mar 559 mark, ba kynthup ia ka Felisha Kurkalang na St. Dominic Savio’s Higher Secondary School, Shillong ka la ioh distinction ha ka sobjek English, Mathematics, Science & Technology, Social Science, Health and Physical Education bad Khasi, katba ka Sanskrita Karmakar na Sherwood Tura ka la ioh distinction ha ka sobjek English, Mathematics, Science & Technology, Social Science, Health and Physical Education bad Hindi.Ha ka kyrdan ba hynñiew, u Ansh Gurung na St. Anthony’s Higher Secondary School, shillong u la ioh khur 557 marks bad ioh distinction ha ka sobjek English, Mathematics, Science & Technology, Social Science, Computer Science bad Hindi.Ha ka kyrdan baphra, u Springfield Snaitang na Sib Sing Memorial Govt. Higher Secondary School, Nongstoiñ u la ioh khur 556 marks bad ioh distinction ha ka sobjek English, Mathematics, Science & Technology, Social Science, Electronics bad Khasi.Ha ka kyrdan ba khyndai, ka Sanida Emi Pakma na St. Mary’s Higher Secondary School, Shillong ka la ioh khur 555 marks bad ioh distinction ha ka sobjek English, Mathematics, Science & Technology, Social Science, Health and Physical Education bad Khasi.Ha ka kyrdan ba shiphew ki don lai ngut kiba ioh khur mar 554 marks kiba kynthup ia ka Sandra Marpna na Christian Academy, Shillong kaba la ioh distinction ha ka sobjek English, Mathematics, Science & Technology, Social Science, Health and Physical Education bad Khasi, ka Isabella Mawlong na Synod Higher Secondary School, Shillong kaba la ioh distinction ha ka sobjek English, Mathematics, Science & Technology, Social Science, Health and Physical Education bad Khasi, ka Pallavi Phenang (Private Institution) kaba la ioh distinction ha ka sobjek English, Mathematics, Science & Technology, Social Science, Health and Physical Education bad Assamese.Ha ka kyrdan ba khatwei, ki don lai ngut kiba ioh khur mar 553 marks ba kynthup ia ka Raina Pradhan na St. Margaret’s Higher Secondary School, Shillong, ka Lapynkhamti Kharkongor na Auxillium Girls Higher Secondary School, Shillong bad ka Reesa Ee Christine Suting na North Liberty Higher Secondary School, Jowai.Ha ka kyrdan ba khat-ar, ki don lai ngut kiba ioh khur mar 552 ba kynthup ia u Shourya Kumar Roy na Seven Set Higher Secondary School, Shillong, ka Nisha Kumar na St. Nanak Secondary School, Shillong, ka Amelari Kyrpang Puweiñ na Anderson Higher Secondary School, Nongstoiñ.Ha ka kyrdan ba khatlai, ka Sanikawan Challam na Q.C Springside English Secondary School, Jowai ka la ioh khur 551 marks.Ha kyrdan ba khatsaw, ki don arngut kiba ioh khur mar 550 marks ba kynthup ia ka Ladiangshisha Marweiñ na Leads Secondary School, Langkyrding, Shillong bad u Mendelson M. Langstang na North Liberty Higher Secondary School, Jowai.Ha ka kyrdan ba khatsan ki don hynriew ngut kiba ioh mar 549 marks kiba kynthup ia u Skhembait Langstang na Little Flower School, Shillong, ka Ganisha Chullet na Sacred Heart Girls’ Higher Secondary School, Shillong, u Dameiawanbha Khyriem na Christian Academy, Shillong, ka Iairi Dapynsuk Swett na St. Gabriel’s Higher Secondary School, Upper Shillon, u Mebaiaiskhem Lyngdoh Nongbri na St. Francis Secondary School, Smit, ka Hanika Barim na Myngken Christian Higher Secondary School, Bhoirymbong.Ha ka kyrdan ba khat hynriew, ka Shweta Sarma na St. Mary’s Higher Secondary School, Shillong ka la ioh khur 548 marks.Ha ka kyrdan ba khat hynñiew, ki don hynñiew ngut kiba la ioh khur mar 547 marks kiba kynthup ia ka Drishana Roy Choudhury, ka Sa I Nanghunbha Kharlukhi na Christian Academy, Shillong, ka Dakerlang Easther Wanswett Marweiñ na Synod Higher Secondary School, Shillong, u Nishan Talukdar na St. George Secondary School, Nongmensong, ka Emika S. Dkhar na Litter Star Secondary School, Lad, u Riktean M. Marak na Aeroville Higher Secondary School, Tura, u Shelim Islam na Bhaitbari Higher Secondary Shillong, Bhaitbari.Ha ka kyrdan ba khat phra ki don san ngut kiba ioh khur mar 546 marks kiba kynthup ia ka Sreyoshi Aich na St. Marys Higher Secondary School, Shillong, Sngewbhalang Jaraiñ na St. Thomas Higher Secondary School, Mairang, ka Saphirihun Lyngdoh na Alpha English Higher Secondary School, ka Joyarani Das na Jawaharlal Nehru Secondary School, Phubari, u Ragib Raonaq Abtahee na Janapriya Higher Secondary School, Bhalorbhita .Ha ka kyrdan ba khat khyndai ki don arngut kiba ioh khur mar 545 marks kiba kynthup ia ka Soma Biswas na Lady Keane Girls’ Higher Secondary School, Shillong bad ka Shraddha Thapa na Seven Set Higher Secondary School, Shillong.Ha ka kyrdan ba 20 ki don hynñiew ngut kiba la ioh mar 544 marks kiba kynthup ia u Adiel Johanan Surong na Government Boy’s Higher Secondary School, Shillong, u Vanlalrinchhani Sailo na Brookside Adventiset Higher Secondary School, Shillong, ka Yagna Lamsai na Seven Set Higher Secondary School, Shillong, ka Jessica Marweiñ na S. Ferrando Secondary School, Sawsymper, u Albin L. Marshyllong na St. Joseph Secondary School, Nongkasen, ka Dalamni Dauni Rymbai na KJP Synod Mihngi Higher Secondary School, Jowai bad ka Rilanaika Sari na North Liberty Higher Secondary School, Jowai.Ha kane ka kynti ka jingpas jong ki khynnah ka long 51.93 percent haba ianujor bad ha u snem baladep kaba long 56.96 percent.Tang 26,629 hajar ngut na ki 51,280 ngut ki khynnah na ki 656 tylli ki skul kiba la pas ia ka eksamin SSLC kaba la long ha 157 centre.Ka East Khasi Hills District ka la paw kum ka district kaba bun tam ki khynnah skul kiba pas kaba kot 73.87 percent katba ka South West Garo Hills ka la hiar haduh 26.73 percent ha ka jingdon jong ki khynnah skul kiba pas ia ka eksamin SSLC.","HA KA SIEN BANYNGKONG PAWKHMAT KA RILUM GARO HA KA RESULT SSLC TOP 20, 2023",https://batesitv.com/ha-ka-sien-banyngkong-pawkhmat-ka-rilum-garo-ha-ka-result-sslc-top-20-2023/
Ka Myntri sorkar jong ka jylla ka Dr.Ampareen Lyngdoh ka la leit ban ia kynduh ia u bah Ardent Miller Basaiawmoit ha ka step jong ka 26 tarik u Jymmang ha ka jaka shah thngan jong u ha Parking Lot ka Additional Secretariat. Ha kane ka jingleit ia kynduh ka Ampareen ka la kyrpad ia u bah Ardent ba un sangeh noh ka jingshah thngan jong u kaba la iaid mynta la saw sngi namar ioh ka ktah ia ka koit ka khiah jong u hynrei u bah Ardent u la jubab da kaba pynsngew sha ka sorkar lyngba jong ka kong Ampareen ba ka sorkar ka dei ban pynbeit thymmai noh ia ka Reservation Policy lym kumta un ym sangeh.,"LEIT IA KYNDUH KA DR.AMPAREEN IA U BAH ARDENT, KYRPAD BAN SANGEH NOH KA JINGSHAH THNGAN",https://batesitv.com/leit-ia-kynduh-ka-dr-ampareen-ia-u-bah-ardent-kyrpad-ban-sangeh-noh-ka-jingshah-thngan/
"Ki nongialam jong ka Education Cell jong ka Khasi Students Union, Seng Kmie ha ka miet shiteng synñia sngi Thohdieng ha ka por 1:00 baje mynstep ki la leit jurip ia ka PGT College, Shillong hadien ba la ioh jingtip halor ka jingsah miet jong ki samla ha phyllaw jong kane ka College tang ban ioh ia ka Form na ka bynta ban ioh bteng ia ka jingpule Bachelor of Education.Katkum ka jingtip ba la ioh lum la iathuh ba ki samla ki la ieng lain lypa naduh dang step phyrngab hadien ba ki bor pyniaid jong kane ka College ki la pyntip ba ia ki Form yn sam tang 150 tylli ha ka 24 bad ka 25 tarik, bad sa 200 tylli ha ka 26 tarik u Jymmang, 2023.Na ka liang jong ki nongialam ka KSU ki la rai ban leit iakren bad ka tnat Pule Puthi jong ka Sorkar Jylla ha kaba iadei bad ka jingdawa ban kyntiew ia ka jingdon jong ki Seat pule ha kane ka College namarba ia mynta ki Seat ki don tang 32 tylli.","SHITENG SYNNIA JURIP KA KSU BA SAH MIET KI SAMLA HA PGT COLLEGE, SHILLONG",https://batesitv.com/shiteng-synnia-jurip-ka-ksu-ba-sah-miet-ki-samla-ha-pgt-college-shillong/
"Ka seng Hynniewtrep Integrated Territorial Organisation (HITO)  ka la leit ban ujor sha Sadar Police Station ba ki don ki MLA kiba la jah rngai na la iing. Ha ka jingujor ba ka phah sha ki pulit, ka HITO ka la pyntip ba ki dkhot jong ka ki la leit wad sha iing sah jong ki MLA ha ki konstitwensi jong ki hynrei kim lap , kumta ki dkhot jong kane ka seng kiba don ha East Khasi Hills ki la leit wad sha iing sah jong ki kaba don ha Shillong hynrei kim lap.Ka HITO ka la leit sha iing sah u MLA ka Sohra u Bah Gavin Mylliem, sha iing sah u MLA ka Mawhati u Bah Charles Marngar, sha iing u MLA ka Ranikor u Bah Pius Marwein bad sha iing jong u MLA ka Mawsynram u Bah Ollan Sing Suin. Ha kane ka jingleit jong ki -ki la ioh iakynduh tang ïa u MLA ka Mawsynram katba ïa kiwei pat kim lap satia. Ki la kyrpad ïa ki pulit ba kin wad lem ïa ki khnang ba kin ioh ban ai ïa ka shithi ha kaba ïa dei bad ka Reservation Policy.",SHA THANAT LEIT PYNTIP KA HITO BA JAH RNGAI KI MLA NA LA IING,https://batesitv.com/sha-thanat-leit-pyntip-ka-hito-ba-jah-rngai-ki-mla-na-la-iing/
"Ka Khasi Students’ Union lyngba ka Education Cell CEC ka phah ïa ka jingkhublei ba kyrpang sha baroh ki samla pule kiba la ïoh ban kheit ïa u soh jong ka jingjop ha ka jingiakhun jong ki ïa ka SSLC, HSSLC Arts, Science, bad Commerce stream Examination 2023, Ka seng ka ai khublei khamtam sha kito ki samla khasi ki ba poi sha ka thup jong ka Top 10th bad Top 20th, ba ka jingtrei shitom jong phi bad ka jingioh jong phi ïa u soh uba bha ka long ka jingkmen, ka jingsarong bad ka jingkyrmen ïa ka jaitbynriew baroh kawei ha kum kine ki por ba ka jaitbynriew ka donkam ïa ki samla kiba stad ba shemphang ban ïada ïa ka jaitbynriew na ki thma ba jar jar u nongwei. Kumjuh ruh ka seng ka ai khublei kyrpang sha ki kmie ki kpa bad sha baroh ki Nonghikai kiba long ki ratbah ban kyrshan ïa ki samla pule ba kin ïoh ïa u soh jong ka jingjop.Lyngba kane ka kyrwoh ka seng ka pyntip ba kumba ka ju leh ha ki snem kiba la dep ba ka kloi ban ïarap ïa ki samla pule kiba dei ki paradoh para snam lada ki don jingeh ha kaba ïadei bad ka admission. Lada ki samla ki kynduh jingeh kin phone ha ki ne ki numbers harum:+91 84140 47191 (Pynkmenlang Sanmiet, Education Secretary CEC)+91 70050 00599 (Richest Malngiang, Asst. Education Secretary CEC)+91 93620 72048 (Shelkitbok Kharbani, Asst. Education Secretary CEC).",PYNTIP SHA KA KSU LADA YM IOH ADMISSION KI SAMLA KHASI,https://batesitv.com/pyntip-sha-ka-ksu-lada-ym-ioh-admission-ki-samla-khasi/
"Ka dei ka sien banyngkong ba ka skul na ka thaiñ Sawsymper ka la lah ban pynmih ia ki khynnah skul ki ban ioh rung hapoh ka Top 20 jong ka result Secondary School Leaving Certificate ba la pynbna da ka Meghalaya Board of School Education ha ka sngi Thohdieng.Kane ka khynnah ka dei kaba la tip kyrteng kum ka Jessica Marwein kaba pule ha ka pule ha S. Ferrendo Secondary School, Sawsymper bad kaba la ioh rung ha ka kyrdan ba Top 20, kaba dei ka khun jong u Bah Arbiros Lyngdoh bad ka Kong Daiahun Marwein na ka shnong Kmawanrum.Ha kane ka sngi, na ka liang jong ka KSU Sawsymper Circle hapoh la jingialam jong u President u samla Belingstar Lyngkhoi ryngkat ka jingiadon lang jong u General Secretary ka KSU South West Khasi Hills District u samla Jiedskhem Nongsiej bad kiwei kiwei ki dkhot ka seng ki la leit jngoh ia kane ka skul ban ai khublei ia ki nonghikai bad ban ai mynsiem ruh ia kane ka khynnah kaba la kynjoh sha kane ka kyrdan watla ka la mih na ka skul ba kham kyndong.Ha kajuh ka por ka seng ka phah ia u kyrwoh ai mynsiem ia kiwei ruh ki khynnah skul jong ka đồng ka thain ba ki dei ban trei shitom namarba ym don kaei kaei ka bym lah lada ki don shisha ia ka mynsiem iakhun, ka jingminot bad ka jingtrei shitom.",KA SIEN BANYNGKONG IOH RUNG KA KHYNNAH SKUL KA THAIÑ SAWSYMPER HA KA TOP 20 SSLC,https://batesitv.com/ka-sien-banyngkong-ioh-rung-ka-khynnah-skul-ka-thain-sawsymper-ha-ka-top-20-sslc/
"Da ki phew ngut ki riewpaidbah kiba shong basah ha Mawkynrew Constituency ha ka sngi Thohdieng ki la tur sha ka iingsah jong u MLA ka Mawkynrew Constituency u Bah Banteidor Lyngdoh hadien ba u President ka Voice of the People Party u Bah Ardent Miller Basaiawmoit u la shah jingit khlem pud sngi namar ka jingsngap jar jong ka sorkar Jylla halor ka jingdawa ban khot pynlong ia ka dorbar ba kyrpang jong ka Iingdorbar Thawain ban iathir sani bad ban pynbeit thymmai ia ka State Reservation Policy.Ia kane ka kynhun ki riewpaidbah la ialam da u convenor jong ka Voice of the People Party ka mawkynrew constituency u Bah Seiborlang Warbah.Namar ka jingbym iakynduh ia u MLA, u Bah Seiborlang Warbah u la shu ioh ban iakren lyngba ka Telephone da kaba kyntu ia u Bah Banteidor Lyngdoh ba un kren lem halor ka jingdawa ban pynbeit thymmai ka Reservation Policy.U dkhot jong ka VPP Mawkynrew Constituency u Bah Khrawpyrkhat Mynsong, ha ka jingiakren bad u nonglum khubor jong ka Batesi TV u la ong, “kane ka long ka jingkyrpad jong nga sha baroh ki MLA Khasi,  mynta phi dang iohi tang ki jingjaw jong ki ummat, wat pynbor ba phin iohi ia ka jingjaw jong ka snam.”","MYNTA PHI DANG IOHI TANG KI JINGJAW UMMAT, WAT PYNBOR ÏA KA JINGJAW SNAM",https://batesitv.com/mynta-phi-dang-iohi-tang-ki-jingjaw-ummat-wat-pynbor-ia-ka-jingjaw-snam/
Shillong Jymmang 26 :  U Superitendent of Police City u bah Vivek Syiem u la pyntip ba mynta ka sngi ha ka por 4 baje dang step kawei ka thuk thuk kaba la pynieng harud surok ha Jhalupara ka la kem ding bad haduh mynta ym pat lah ban tip la ka dei kaba shah thang ne ka dei ka jingjia pluh hi. Ka thuk thuk ka dei ka jong uwei na ki nongshong shnong ka Jhalupara bad u la dep ruh ban ujor ejahar halor kane ka jingjia.,"KEM DING KA THUK THUK HA JHALUPARA, DANG TOHKIT KI PULIT",https://batesitv.com/kem-ding-ka-thuk-thuk-ha-jhalupara-dang-tohkit-ki-pulit/
"1. U Shri Uttam Patra uba na NEIGRHIMS Mawdiangdiang , Shillong u la ujor sha ki pulit ba ha ka 24 tarik u Jymmang ha ka por 10 baje mynstep , ki Copper Pipes kiba shongdor T.1,60,000 tyngka ki la shah tuh na ka jaka trei jong u.2. Ka kong Angelica Lyngdoh Mawphlang ka la ujor sha ki pulit ba ha ka 20 tarik u Jymmang , ki runar ki la tuh ia ka shaka na ka kali jong ka kaba don ia u nombar ML -05Q 1016 kaba ka pynieng ha Umphyrnai , Lad Smit, Shillong.3. Ka Kong Riba Solonica Kharpran ka la ujor ejahar ha ki pulit ba ha miet 7 ne 8 tarik u Jymmang, ki runar ki la prongtuh ha ka dukan jong ka ha ka shnong Mawlali bad ki la tuh ia ki mar kiba shongdor kumba 7 lak tyngka eiei.4. U Ashok Das u la ujor sha ki pulit ba ha ka janmiet jong ka 21 tarik u Jymmang, ki runar ki la rong tuh ia ka Dumper trok jong u kaba don ia u nombar ML-05S 4141 na Bholaganj , Majai.5. U Donbok Myria u la ujor sha ki pulit ba ha ka 22 tarik u Jymmang , ki runar ki la tuh ia ki tiar kali na ka Dumper trok jong u kaba don ha ka shnong Ialong , West Jaintia hills.6. Ka Reliza Begum ka la ujor sha ki pulit ba ha ka 8 tarik u Jymmang , ki runar ki la prongtuh ha iing sah jong ka kaba don ha Newalgre ( WGH) bad ki la rong tuh ia ka sohshkor ksiar, ar tylli ki sati ksiar bad ka pisa T.7000 tyngka.",KI JINGSHAH TUH HA KYLLENG KA JYLLA,https://batesitv.com/ki-jingshah-tuh-ha-kylleng-ka-jylla/
"Shillong 26 Jymmang 2023: Ka State Tobacco Control Cell (STCC) jong ka Jylla Meghalaya ka la ioh jingithuh na ka World Health Organization (WHO) na ka bynta ka jinglah ban pynduna ia ka jingpyndonkam duma. Man la u snem, ka WHO ka ai jingithuh ia ki riew shimet bad ki kynhun ki ba lah ban wanrah jingkylla ha ka imlang sahlang da kaba pynduna ia ka jingpyndonkam duma. Ha une u snem ia ka khusnam WHO Director-South-East General’s Asia Region Award la ioh rah da ka State Tobacco Control Cell.Ka anti-tobacco campaign ban pyrshah ia ka jingdih duma ka la ioh shisha ia ka jingjop da ka jingïashim bynta da ki 4.9 lak ngut khynnah na ki 7,975 tylli ki skul ha ka jylla. La sakhi ia ka jingia shim bynta jong ki phew lak ngut ki khynnah pule ha ki campaign ba la dep pynlong ha ki bnai ba la dep. La lah ruh ban pynsngewthuh paidbah sha ki 3,500 tylli ki shnong ha khap sor, lyngba kine ki campaign kiba la pynlong ha kylleng. Haba khein kyllum, la sakhi ruh ia ka jingpynlong 7,388 tylli ki jingïaid paidbah ban pynsngewthuh ia ki paidbah halor ka jingma ka jingdih duma.U Myntri rangbah ka Jylla Meghalaya u Conrad K Sangma, u la ong, “Ngi dap da ka jingsarong ia ka Meghalaya’s State Tobacco Control Cell na ka bynta ka jinglah jong ki ban trei shitom haduh ban da ioh jingithuh bad ruh ia kane ka award na ka WHO. Kane ka jingioh ia kane ka award ka dei ka sakhi jong ka jingtrei shitom jong ka kynhun ban pynneh pynsah ia ki jinghikai bad ban pynsngewthuh paidbah ia ka jingkordor ka koit ka khiah. Kane ka jingioh khusnam na ka WHO kan nang pynshlur ia ngi ban kiar na ka jingpyndonkam duma, ban ioh ka lawei kaba phyrnai, kaba koit ba khiah na ka bynta ka Jylla hi baroh kawei.”",IOH KHUSNAM KA MEGHALAYA NA KA WHO BA LAH BA IAKHUN PYRSHAH IA U DUMA,https://batesitv.com/ioh-khusnam-ka-meghalaya-na-ka-who-ba-lah-ba-ia-khun-pyrshah-ia-u-duma/
"U Chief Executive Member (CEM) jong ka Khasi Hills Autonomous District Council (KHADC) u Bah Titostarwell Chyne u la ïathuh ba ka Executive Committee jong ka Council kan sa phah da ka jingthoh sha ka ophis u District Transports Officer (DTO) ka East Khasi Hills District ban phah pyndam lut ïa ki Driving License jong ki nongñiah kali bar jylla kiba buh kali kamai bad ïa kiba ñiah kali kamai khlem da ïoh ïa ka Trading License bad ïa ka Labour License na ka District Council.Ka District Council ka la phah khynra naphang ha ki Pulit ka tnat Enforcement ïa ki nongñiah kali kamai bar jylla ha ki hynñiew tylli ki Zone hadien ka jingdawa jong ka East Khasi Hills Local Taxi Welfare Association na ka jingshah shoh pynmynaw jong ki arngut ki nongñiah kali kamai dang shen ha Khyndai Lad, Shillong ha ki san ngut ki bar jylla kiba la shah kem mynta ha ki Pulit ka Shillong Sadar Police Station.Ha ka jingïakren bad ki lad pathai khubor ha ka sngi Thohdieng, u CEM ka KHADC u la ïathuh, haduh mynta ka tnat Enforcement ka dang ai kaiphod tang na ki lai tylli ki Zone halor ka jingdon jong ki nongñiah kali bar jylla ki bym don ïa ka Labour Licence bad ïa ki kali kamai jong ki bar jylla ki bym don ïa ka Trading License.“Ki don hynñiew tylli ki Zone, hynrei haduh mynta ngi dang ïoh jingkheiñ tang na ki 3 tylli ki Zone,” ong u Bah Chyne.“Ha ka Lah Sngi u Blei jong ka taïew ban wan, ngan sa lum jingkheiñ katno tylli ki local taxi kiba ïaid khlem ka Trading License, ki nongñiah kali bar jylla kiba ñiah kali khlem ka Labour License, ïa baroh ki kali ba la ïoh registration number ba biang bad ngin sa thoh sha ka ophis jong ki DTO.  Kam lah ban long ban shu ïaid khlem ka laisen bad ngin sa shimkhia bha ïa kane ka kam. Ka ophis jong ki DTO ka dei ban pyndam ïa ki trai kali bad ïa ki nongñiah kali bar jylla kiba shu leh be-aiñ,” ong u Bah Chyne.“Mynta ka sngi, nga la bthah ïa ki nongtrei ban ym ai laisen ïano ïano ruh katba ngim pat pynmih ïa ka hukum,” u la ong.U CEM u la ong ba kito ki nongaikam ki dei ban da pyndap da ka Form bad ban shim ruh ïa ka jingkitkhlieh (Undertaking).  “Mynta nga la ai hukum ba dei ban shim ïa ka Residential Certificate jong ki nongñiah kali bar jylla khnang ban pynshisha ki wan nangno bad ki sah hangno,” u la bynrap.Katkum ka jingïathuh jong u Bah Chyne, haduh mynta ka tnat Enforcement ka dang ai jingkheiñ tang na ka thaiñ Red Cross, Laitumkhrah, Dhankheti, Malki, Barik Point, Polo, Golflink bad Nongmensong.",PYNDAM NOH ÏA KA LAISEN KAMAI JONG KI NONGÑIAH KALI BAR JYLLA KHLEM LAISEN: CEM KHADC,https://batesitv.com/ngin-sa-thoh-sha-ki-ophis-dto-ban-pyndam-ia-ki-nongniah-kali-bar-jylla-bym-don-laisen-cem-khadc/
"U Lat ka Jylla Meghalaya u Phagu Chauhan ha ka sngi Thohdieng u la mynjur ïa ka komiti kaba kynthup ïa baroh ki seng saiñpyrthei ban ïathir ïatai sani halor ka jingpyntreikam ïa ka Reservation Roster System.Katkum ka jingpyntip ba la pynmih da ka tnat Home (Political) jong ka Sorkar Jylla, ïa kane ka komiti yn khlieh da ka Myntri ka Sorkar Jylla ka Dr. M. Ampareen Lyngdoh kum ka Chairperson bad ki 11 ngut ki  dkhot ki kynthup ïa u Zenith M. Sangma na ka All India Congress Committee (AITC), u Bah Himalaya M. Shangpliang na ka BJP, u Augstine Marak na ka Garo National Council (GNC), u Bah Methodius Dkhar na ka HSPDP, u Bah Ronnie V. Lyngdoh na ka Congress, u Bah Pyndapborthiaw Saibon na ka KHNAM, u Dr. W. R. Kharlukhi na ka NPP, u Bah Renikton Tongkhar na ka UDP, u Bah Ardent Miller Basaiawmoit na ka VPP, u Chief Secretary ka Jylla u Bah D. P. Wahlang bad u Commissioner & Secretary/Secretary jong ka tnat Personel & AR (B).Ki kyndon treikam jong kane ka komiti ka long ban shim rai ha kaba ïadei bad ka jingpyntreikam ïa ka Reservation Roster bad ban phah ïa ka kaiphod sha ka Sorkar Jylla hapoh 15 sngi naduh ka sngi ba la thaw ïa kane ka komiti.  Ka Komiti ka lah ruh ban pynrung ia kino kino ki dkhot ban ïashim bynta ha ki jingialang jong ka Komiti lada ka sngewdonkam.Ka jingthaw jong ka Sorkar ïa kane ka Komiti ka long hadien ba ki nongialam jong ka VPP bad ka KHNAM ki la phet jyndat na ka jingialang jong baroh ki Seng Saiñpyrthei ba la pynlong da ka Sorkar Jylla ha ka 19 tarik mynta u bnai hadien ba ka jingïakren ka shu long beit thik tang ban pynshai halor ka jingpyntreikam ïa ka Roster System khlem da ktah ïa ka Reservation Policy. Kum ka jingpyrshah halor ka jingkyrngah ka Sorkar Meghalaya Democratic Alliance (MDA) ba la ïalam da ka National People’s Party (NPP) ban ïakren halor ka Reservation Policy ha kane ka jingialang, u President jong ka VPP u Bah Ardent Miller Basaiawmoit u la pynlong da ka jingshah jingit kaba khlem pud sngi naduh ka 23 tarik mynta u bnai ha Parking Lot kaba don markhap bad ka ophis Additional Secretariat, Shillong kaba la kynjoh mynta ka sngi Saitjaiñ sha ka sngi kaba san.",PYNBNA KA SORKAR ÏA KI 10 NGUT KI DKHOT SENG SAIÑPYRTHEI BAN ÏATAI HALOR KA RESERVATION ROSTER SYSTEM,https://batesitv.com/pynbna-ka-sorkar-ia-ki-10-ngut-ki-dkhot-seng-sainpyrthei-ban-iatai-halor-ka-reservation-roster-system/
"U Myntri Rangbah ka Jylla u Conrad Kongkal Sangma u la leit ban ia shim bynta lang ha ka jingplie ia ka ïing Dorbar Bah ka Ri kaba la plie da u Myntri Rangbah Duh ka Ri u Narendra Modi ha ka 28 tarik u Jymmang, 2023.  Katei ka iing dorbar bah ba thymmai ka lah ban ngiam haduh 888 ngut ki dkhot jong ka Lok Sabha .“Kum uwei na kiba ioh ban sakhi lang ia kane ka sngi ba khraw, nga dap da ka jingkmen halor ka jinglah jong ka Ri jong ngi. U nongialam jong ngi, u PA Sangma uba dei ruh u Lamphang barim ka Lok Sabha, u la ju iohi lypa ia ka thain shatei lam mihngi ba kan don lang ryngkat ryngkat bad kiwei pat ki bynta jong ka Ri. Mynta ka sngi, nga sakhi ia ka jingplie ia kane ka projek sahnam, nga kynmaw ia ka jingiohi jngai bad ruh ia ka jingpyrshang borbah jong u. Ka jingangnud jong ka ri jong ngi ia ka synshar ba laitluid bad kaba kdup ia ka lawei kaba phyrnai ka la phalang lypa da kane ka Parliament ba thymmai. Ka dei ka jutang ia ka lynti iaid jong ka India bad ruh ka jingskhem jong ka ban ai ia ka synshar khadar kaba long salonsar ia baroh”,ong u Conrad Sangma.",SHIM BYNTA LANG U CONRAD K SANGMA HA KA JINGPLIE IA KA IING DORBAR BAH KA RI,https://batesitv.com/shim-bynta-lang-u-conrad-k-sangma-ha-ka-jingplie-ia-ka-iing-dorbar-bah-ka-ri/
"Ka Seng Congress kaba shong ha ka Liang Pyrshah ka la buh 9 tylli ki jingkylli ïa ka jingsynshar ba la kynjoh 9 snem kynthih jong ka Bharatiya Janata Party (BJP) ïa ka ri India naduh ba ka la shimti ïa u lakam synshar ha u snem 2014.Ka Media Coordinator jong ka All India Congress Committee (AICC) ka Bobita Sharma kaba long ruh ka Vice President jong ka Assam Pradesh Congress Committee (APCC) ha ka jingiakren bad ki lad pathai khubor ha Congress Bhavan, Shillong, ha ka sngi saitjaiñ ka la pynbna sha ki paidbah nongshong shnong jong ka ri ba ki khyndai tylli ki jingkylli kiba ka Seng Congress ka la buh hakhmat ka BJP ki long, halor ka ioh kot ka kot, ka rep ka riang bad ki nongrep, ka bamsap bampong bad ka jingthungkam ïa ki briew kiba don jingiadei khlem da bishar ïa ka kyrdan pule, ka jingkyntur pud ka ri China sha u pud u sam jong ka ri India bad ka jingshong shngaiñ ka ri India, ka jingpyndonkam da ka saiñpyrthei ban pynkha ia ka jingia-isih ban ïoh jingmyntoi ha ka saiñpyrthei, ka jingsngap jar jong ka Sorkar NDA ba la ïalam da ka BJP ïa ka jingshah thombor ki kynthei, ki dalit, ki Schedule Caste, ki Schedule Tribe, ki Other Backward Classes bad ki rit paid, ka jingpyntroiñ ïa ki nongrim jong ka riti synshar jong ka ri bad ïa ki dorbar synshar paidbah ha kine ki khyndai snem, ka jingbuh da ki kyndon bapyrkhing ïa ki song jingiarap sha kiba duk bad ïa ki riewlum bad kaba khatduh eh ka Congress ka la buh jingkylli ruh halor ka jingkyntait ka sorkar ba la ïalam da u Narendra Modi ban siew bailutksan sha ki bahaing hasem jong ki 40 lak ngut ki briew kiba la duhei ïa la ka jong ka jingim na ka jingiabit ia u khniang jingpang Covid-19.",9 TYLLI KI JINGKYLLI BUH KA CONGRESS ÏA KA JINGSYNSHAR BA 9 SNEM KA BJP HA RI INDIA,https://batesitv.com/9-tylli-ki-jingkylli-buh-ka-congress-ia-ka-jingsynshar-ba-9-snem-ka-bjp-ha-ri-india/
"Ka long kaei kaei kaba sngewsih bad kaba la pynkyndit haduh katta katta ia kiba bun ban tip ba ia ki tiar ki tar jong ki jingdonkam kiba la mang na ka bynta ka Maternity & Child Hospital kaba don hapoh ka shnong Upper New Nongstoiñ West Khasi Hills District, la rah noh sha Civil Hospital, Mawkyrwat, South West Khasi Hills District.Ia ka MCH Hospital ha Nongstoiñ la shna pyndep kumba 3 snem eiei ha kaba bun ki paidbah nongshong shnong ki la ap khmih lynti ba ka Sorkar Jylla kan plie noh ia kane ka Hospital hadien ba ka tnad ka Koit ka Khiah jong ka Sorkar Jylla ka la mang pisa ban thied ia ki tiar ba donkam ha kane ka Hospital ha u Naiwieng, 2022.Hynrei kaba sngewsih pat ka long ha ka 23 tarik Jymmang 2023 ar tylli ki trok ki la wan ïeng ha phyllaw jong kane ka Hospital ban kit noh ia ki tiar ki tar ai jingsumar ia kaba la lah ruh ban pyntikna ba ia kine ki tiar la rah bad pynkit noh sha ka Civil Hospital, Mawkyrwat South West Khasi Hills DistrictTang shu ioh jingtip, na ka ka liang jong ka Khasi Student Union (KSU)  West Khasi Hills District Unit ka la leit jurip marmar ia ka Hospital bad lap ba ka la don shisha ka jingpynkit noh ia ki tiar bad halor kane ka seng ka la dawa ia ka Sorkar Jylla ba ka dei ban wanrah thymmai noh ia ki tiar bad ban plie noh mardor ia kane ka Hospital kaba don ha Nongstoiñ.","SNGEWSIH KI PAIDBAH KA WKH BA SHAH KNIEH NOH KI TIAR BA LA MANG ÏA KA MCH, NONGSTOIÑ",https://batesitv.com/sngewsih-ki-paidbah-ka-wkh-ba-shah-knieh-noh-ki-tiar-ba-la-mang-ia-ka-mch-nongstoin/
"U MLA jong ka Nongstoiñ Constituency  u Bah Gabriel Wahlang u la kyntu ia ka Sorkar Meghalaya Democratic Alliance (MDA) ba ialam da ka National Peoples Party  (NPP) ba ka dei ban peit bad ban bishar bniah biang ia ka Reservation Policy, 1972 khnang ba kan ym don kano kano ka jingktah ia ka jylla lane ka ban wanrah ia ka jingsngew iapher jaidbynriew.Ha ka jingiakren bad ki lad pathai khubor ha ka Lah Sngi u Blei, u Bah Gabriel u la ong kum u nongmihkhmat ba la jied da ki paidbah ka Nongstoiñ constituency haba u kren ia kane ka mat, kam mut ba u kren tang na ka bynta ka Nongstoiñ Constituency hynrei u kren na ka bynta ka jaidbynriew baroh kawei.“Ha kine ki sngi ba nga dang don ha ka Workshop ha Mahali, Chandigarh, ngi don 27 ngut ki MLA bad ngi iohi ba ki don la ka jong ka jong ka jingsngewkhia halor kane.  Kam dei ba kim kwah ban kren hynrei ki don la ka jong ka jingsngew halor kane ka Reservation Policy,” ong u Bah Wahlang.Haba pynpaw ba ka jingkren jong u halor ka ishu jong ka Reservation Policy ka dei ka jingsngew shimet, u Bah Wahlang, u la ong, “kumba ki paidbah jong ka Nongstoiñ Constituency ki la jied ia nga, bad ha kajuh ka por haba nga kren mynta ngam shym la kren tang na ka bynta ka Nongstoiñ Constituency hynrei ka jingkren jong nga ka long na ka bynta ka jylla bad na ka bynta ka jaidbynriew baroh kawei.”U la pynpaw ruh ba ia kane ka jingkren jong u, bun ki paidbah kin sa kren, kin sa kynthoh bad kin sa kynnoh.“Ha kaba iadei bad ka Rervation Policy, la i donkam ban peit bniah, ban bishar bniah bad ban khmih bniah ba kan long kumno na ka bynta ka jaidbynriew jong ngi,”  la ong.U la iathuh ba u la pyrkhat bad puson bha shwa ban kren eiei halor ka Reservation Policy khnang ba kan ym ialam bakla hadien ba ki la don bun ngut ki briew kiba la telephone ia u halor kane ka ishu ha kine ki khyndiat sngi.“Ha ka por elekshon nga la kyrpad ia ki paidbah, to iarap lem ba ngan iadon ryngkat lang bad phi ha kiba bun ki bynta na ka bynta ka jingbha jong ka jaidbynriew jong ngi. Nga ngeit skhem ba U Blei u la don la ka jong ka bynta ban pynshai lem ia ngi ha kane ka Reservation Policy ba kin lah ban leh ia kaba bha tam ba ka jaidbynriew kan im bad kan ym don ha ka jingjynjar,” la bynrap u Bah Wahlang.Da kaba kyntu ia ki paidbah kin long kiba jaijai, u Bah Wahlang, u la ong, “ailad lem ia ngi kum ki nongmihkhmat ba ngin nang ioh ban tih bniah kham jylliew shuh shuh na ka bynta ka jingbha jong kane ka kam kaba ngi la iaid.  To ngin ia iaid ryngkat ryngkat bad ka jingngeit ha U Blei, ia kiei kiba ngi leh kin long na ka bynta ka jaidbynriew ka jong ngi.”",DONKAM BAN PEIT BAD BISHAR BNIAH ÏA KA RESERVATION POLICY KHNANG BAN YM DON JINGKTAH ÏA KA JYLLA : GABRIEL WAHLANG,https://batesitv.com/donkam-ban-peit-bad-bishar-bniah-ia-ka-reservation-policy-khnang-ban-ym-don-jingktah-ia-ka-jylla-gabriel-wahlang/
"Ka Voice of the People Party (VPP) ha ka Lah Sngi U Blei ka la kyntait mardor ia ka jingkhot iakren jong ka Sorkar Meghalaya Democratic Alliance (MDA) ba ialam da ka National Peoples Party (NPP) halor ka Reservation Roster System.Dang ha ka taiew baladep, u President ka VPP u Bah Ardent Miller Basaiawmoit u la kyntait ban pdiang ia ka jingpynrung dkhot hapoh ka komiti ba la khlieh da ka Myntri Sorkar ka Dr. Ampareen Lyngdoh ban iakren sani halor ka Reservation Roster System bad pynpaw ruh ba ka VPP ka ieng beit halor ka nongrim ba ka Sorkar ka dei ban pynbeit thymmai ia ka State Reservation Policy ym ban iakren tang halor ka Roster System.U MLA jong ka VPP u Bah Brighstarwell Marbaniang ha ka jingiakren bad ki lad pathai khubor, u la iathuh ba ka party ka la ioh pdiang ia ka shithi na ka Sorkar Jylla ha ka lah Sngi U Blei ha ka por kumba 11 baje mynstep ba la khot ia u Bah Ardent hadien ba la thung ia u kum u dkhot jong ka Komiti ban iathir iatai halor ka Reservation Roster System ba la khlieh da ka Dr. Ampareen Lyngdoh kum ka Chairperson.“Namarba ki la shu kynthup ia ka kyrteng jong u Bah Ardent ha ka Komiti na ka liang jong ka party ha ka sngi Thohdieng ka la pynkhreh da ka shithi ban phah sha ka Sorkar ba u Bah Ardent u la kyntait war ban ia don bynta hapoh ka Komiti,” la iathuh u Bah Marbaniang.“Ka nongrim ka jong ngi, naduh banyngkong, ngi la ong ba ngim treh ban iakren bad ka Roster System ba ia kane ka Roster System la pynshong nongrim ha ka Reservation Policy kaba mynshwa kaba noh shiliang. Dei namar kata ka daw, na ka liang jong ngi, ngi ong ngim treh ban iadon bynta ha ka Komiti,” bynrap u Bah Marbaniang.Haba pynkynmaw ba ka VPP ka la pynrung ia ka Reservation Policy kum kawei na ki mat ha ka Election Manifesto jong ka party, u Bah Marbaniang u la ong, “ngi la leit sha ki paidbah bad ngi la ong, lada u paidbah u pynkup bor ia ngi, ngin peit bniah biang ia ka Reservation Policy.”“U Blei U ai ia ngi saw ngut ki MLA hynrei watla katta ruh ngin ym sngap bad ngi la pyrshang ban kren ruh wat ha Ingdorbar Thawaiñ bad kumba phi la iohi, ngim shym la iohlad. Ngi la pyrshang ban phah ia ka shithi (sha ka Sorkar) ban khot ia ka Dorbar Kyrpang ban iapyrkhat bad ban iatai halor ka Reservation Policy hynrei wat kata ruh na ka liang jong ka Sorkar ka long kuman kam leh eiei ruh em.  Dei namarkata ka daw ba ngin sa poi haduh une u pud,” la pynpaw u Bah Marbaniang.Halor ki 31 ngut ki MLA, u Bah Marbaniang u la ong, ka shong ha ki paidbah ban buh jingkylli ia ki. “Donkam ia ki paidbah ba kin buh jingkylli khamtam ia ki MLA jong ki seng saiñpyrthei kiba wat ha ka Manifesto ki la buh ia kane (Reservation Policy) hakhmat u paidbah ba ki ong ba kin peit bniah ia ka Reservation Policy hynrei haduh mynta kam pat don kiba wan shakhmat ban ong to ngin iatreilang ban pynurlong ia kane ka mat,” u la bynrap.",KYNTAIT KA VPP ÏA KA JINGKHROH KA SORKAR MDA BAN ÏAKREN HALOR KA RESERVATION ROSTER,https://batesitv.com/kyntait-ka-vpp-ia-ka-jingkhroh-ka-sorkar-mda-ban-iakren-halor-ka-reservation-roster/
"U Dr.Andreas Dkhar u la khlad noh ha ka 27 tarik u Jymmang 2023 ha Super Care Hospital bad ia ka met kaba sah jong u la tep donburom ha ka 29 tarik u Jymmang 2023 ha Divine Savior Parish, Nongthymmai. U Dr. Andreas u la khlad katba u dang don ha ka kam jong u bad ha ka por ba u la khlad u bat kum u Additional Director Health Services in charge Civil hospital , Shillong.Ngin ia phai khyndiat shaphang ka jingiaid lynti jong u Dr.Andreas ha ka jingim jong u. La kha ia u Dr.Andreas ha ka 25 tarik u Nohprah 1965 ha ka shnong Malki. Kum u khynnah rit u la leit skul ha Little Flower ka skul kaba don ha Malki, u la pyndep ia ka PU Science na St.Anthony’s College , Shillong ha u snem 1984 bad hadien kane u la leit ban pule ia ka MBBS ha RIMS kaba don ha nongbah Imphal jong ka jylla Manipur.Hadien ba la pyndep ia ka jingpule MBBS, u Dr.Andreas u la trei nyngkong eh kum u doktor ha Nazareth Hospital, Shillong. Tang katto katne snem ba u trei ha Nazareth u la ioh ia ka kam sorkar , kum u nongtrei sorkar u la leit trei nyngkong eh ha ka shnong Sahsniang West Jaintia hills bad hadien kata sa sha Laitryngew ha ka thain Sohra.Katba u dang don ha ka kam , u la bteng ruh ia ki jingpule jong u ia ka PG Medicine bad ha katei ka por u la ioh ia ka Gold Medalist. Ter ter ha ka jingtrei jong u ia ka kam, u la kiew shaduh ka kyrdan Surgeon Superintendent jong ka Civil hospital, Shillong bad ha kajuh ka por u bat ruh kum  u Joint Director jong ka Health Services bad khatduh ha ka sngi ka jingiap u bat kum u Additional Director of Health Services. U Dr.Andreas u iehnoh shadien ia 3 ngut ki khun jong u kata i Dr.Ibanylla Mylliemngap iba dei i Dentist, i Dr. Wanbhanylla Mylliemngap MBBS bad I Iahunlang Mylliemngap iba dang don hapdeng ki jingpule jong i.Ka jingkhlad u Dr.Andreas ka long shisha ka jingduh kaba khraw ia ka jylla hi baroh kawei. Ka Myntri ka tnat ka koit ka khiah ka jylla ka Dr.Ampareen Lyngdoh ka la pynpaw ka jingsngew duhnong kaba khraw halor ka jingkhlad noh jong u Dr.Andreas. U Myntri sorkar barim uba ju peit ia ka tnat ka koit ka khiah u Bah A.L Hek u la pynkynmaw ia ki por Covid ba u ju ia trei ryngkat bad u Dr.Andreas bad u la ong ba u dei shisha u shipai uba shlur ha ka thma ba ka jylla ka iakhun pyrshah ia ka khlam Covid. Nangta ngi la ioh ruh ban ia kren bad ka Dr. Lana E Lyngdoh ka State Nodal Officer National Tobacco Control Programme East Khasi Hills, ka Dr.Ailancy Kharjana ka Joint Director of Health Services kaba dei ruh mynta ka Surgeon Superintendent jong ka Civil Hospital, Shillong.",LA TEP DONBUROM IA KA MET BA SAH JONG U DR. ANDREAS DKHAR,https://batesitv.com/la-tep-donburom-ia-ka-met-ba-sah-jong-u-dr-andreas-dkhar/
": Ki shipai Border Security Force (BSF) jong ka 172 Battalion, Meghalaya ki la ioh ban pyllait im ia ki muid na khappud ka East Jaiñtia Hills, Meghalaya kaba don bad ka ri Bangladesh ia kiba la thmu ban khaïi beaiñ sha ka ri Bangladesh.Ki shipai BSF kiba ju pynlong ia ka jingtalasi ha Rattachera ki la pynsangeh ia kawei ka trok kaba wan na Kalain, Assam sha Umkiang.  U nongñiah jong ka trok ha ka jaka ban pynsangeh ia kali, u la ñiah stet pynban ban lait na ka jingshah bat ha ki shipai BSF.Ha ka jingkthong kaba jngai 10 kilomitar, ki shipai BSF ki la ioh bat ia kane ka trok hajan Petrol Pump, Umkiang.Ha ka jingtalasi, ki shipai BSF ki la ioh kurup 20 tylli ki muid ba la thmu ban khaïi sha ka ri Bangladesh katba u nongñiah jong ka trok u la phet krad lailum laiwah da kaba shim kabu ia ka jingdum jong ka miet.Ha kawei pat ka jingkhynra, ki shipai BSF jong ka 4Battalion ki la ioh ban kurup 17 tylli ki muid na Rongtilla ia kiba la thmu ban khaïi be-aiñ sha ka ri Bangladesh. Ia kine ki muid la aiti noh sha ki Pulit ban leh ia kaba donkam.U kyrwoh ba la phah da u PRO ka tnat shipai BSF Meghalaya u la pyntip ba ki shipai BSF, Meghalaya Frontier ki la ioh kurup haduh 1669 tylli ki masi/muid naduh u bnai Kyllalyngkot, 2023 na khappud.",ÏOH PYLLAIT IM KI BSF 37 TYLLI KI MUID BA THMU DIE BE-AIÑ SHA KA RI BANGLADESH,https://batesitv.com/ioh-pyllait-im-ki-bsf-37-tylli-ki-masi-ba-thmu-die-be-ain-sha-ka-ri-bangladesh/
"U MLA jong ka Nongstoiñ Constituency u Bah Gabriel Wahlang u ladep phah da ka jingthoh sha ka Myntri ka Koit ka Khiah jong ka Sorkar Jylla ka Dr. Ampareen Lyngdoh ban pynpaw ia ka jingpyrshah halor ka jingthmu ban kit noh ia ki tiar napoh ka Maternity and Child Health (M&CH) Hospital Nongstoiñ, West Khasi Hills District sha Civil Hospital, Mawkyrwat, South West Khasi Hills District.Kane ka jingphah jingthoh jong u MLA sha ka Dr. Ampareen Lyngdoh ka long hadien ba u Mission Director jong ka National Health Mission u Ram Kumar u la phah da ka shithi sha u Medical Superintendent jong ka Nongstoiñ Maternity and Child Health, Hospital ha ka 12 tarik mynta u bnai ban phah pynkit lut ia baroh ki tiar ba la thied da ka National Health Mission na ka bynta ka Nongstoiñ Maternity and Child Health, Hospital sha ka Mawkyrwat Civil Hospital, South West Khasi Hills District khnang ban ioh pyntreikam pura noh ia ka Mawkyrwat Civil Hospital kaba la biang pura ia ki nongtrei ryngkat bad ka Labour Room/Operation Theater.Ha ka shithi, u Mission Director u la pyntip, ba ia ka Nongstoiñ Maternity and Child Health, Hospital yn sa ai da ki tiar kiba thymmai ha ka por kaba biang.  “Ia kane la mynjur da ka Executive Committee jong ka National Health Mission,” la pynpaw ka shithi na u Ram Kumar sha u MS ka Nongstoiñ Maternity and Child Health, Hospital.Halor kane, u Bah Gabriel, u la dawa ia ka Sorkar Jylla ba ka dei ban plie paidbah mardor ia kane ka Hospital ka ban long ka jingmyntoi na ka bynta ki paidbah jong ka West Khasi Hills District.","LADEP THOH U MLA SHA KA MYNTRI SORKAR BAN YM KIT ÏA KI TIAR NA MCH HOSPITAL, NONGSTOIÑ",https://batesitv.com/ladep-thoh-u-mla-sha-ka-myntri-sorkar-ban-ym-kit-ia-ki-tiar-na-mch-hospital-nongstoin/
"Ka Garo Students’ Union ka la kynnoh ba ka jingiakhih Reservation Policy jong ka Voice of the People Party lane ka VPP ka dei tang ka kam politik. Katei ka sengbhalang na ri lum Garo ka la pynrem jur ia ka VPP da kaba kynnoh ba ka pynkylla politik ia kane ka mat hynrei kam shym la wanrah pat ia ka jingtip kaba shai bad kaba shisha sha ki paidbah. Ka kyrwoh khubor na katei ka seng ka la ong ba kane ka jingleh jong ka VPP ka lah ban pynkylla ia ka Meghalaya kum ka Manipur lane kham sniew shuh shuh ia ka Manipur ruh.Ka GSU lyngba ka kyrwoh khubor ba la soi da u Zikku Balgra N. Marak  uba dei u President ka la ong ba ka VPP kam shym la pyni sha ki paidbah ia ki jingkhein kiba biang ban pynshisha ia ka jingkam jong ka halor ka thungkam thungjam. Katei ka seng kam shym pdiang ia ka jingkynnoh ba ki Khasi ki shah lehbein bad shah leh shilliang khmat bad ka la ong ba kitei baroh ki jingkren lah ban sakhi la ki dei ne-em kiba shisha haba peit ia kiba paw tyngkrein shabar.Halor ka jingkam jong ka VPP ba ki samla Khasi ki kyrduh kam kyrduh jam, ka GSU ruh ka la ong ba ki samla Garo ki ngat ha kajuh ka apot bad ki kyrduh kam kyrduh jam bad kiba kham shem jingeh ha ka ioh kam lei ka la ong ba ki dei ki Garo. Ka GSU ka la ong ba ki Khasi lei ki long kum ki khun khatduh jong ka Meghalaya naduh ba ioh jylla lajong bad kata ka jingkynnoh jong ka VPP ba ki shah lehbein ka dei ka jingkynnoh kaba khlem nongrim.Halor kitei kiei kiei baroh , ka GSU ka la ong ba sngew donkam ban buh ia ki jingdawa jong ka hakhmat ka sorkar. Ka jingdawa kaba nyngkong ka long ba ka sorkar ka dei ban ai ka jingkhein kaba biang ba katno tylli ki kam ba ki Garo kim shym la lah ban pyndap ha kine ki 50 snem ba la leit noh, ka la dawa ba ki Garo ki dei ban ioh lut ia ki kam ba ki la duh naduh u snem 1972 haduh mynta katkum ka bhah jong ki, ka la dawa ba ka sorkar ka dei ban sangeh lut ia baroh ki jingthung kam kat bym pat lah ban pyndap ia ki kam kiba dei ki bhah jong ki Garo.Shuh shuh ki la dawa ba lada ka sorkar ka kwah ban pynbeit thymmai ia ka Reservation Policy ka dei ban thung da u nongbishar ba la shongthait ka Supreme Court ban bishar bniah halor kane ka Reservation Policy bad ba kane ka Reservation Policy kam dei ban ktah ia kano kano ka jaitbynriew bad ba kam dei ruh ban ktah ia ka 40 la 40 kaba dei ka bhah kyrpang na ka bynta ki Khasi bad Garo.Katei ka seng ka la pynkut ia ka kyrwoh khubor da kaba ong ba lada ym pat lah ban thung kam lut ia baroh ki bhah ba ki Garo kim pat lah pyndap naduh u  snem 1972 haduh mynta ym pat dei ban ktah ia ka Reservation Policy bad lada ktah ia kane khlem pep kane ka seng kan leit sha iing bishar ban ioh ia ka bishar hok.",WAT PAT KTAH IA KA RESERVATION POLICY LADA PHIM PAT LAH BAN PYNDAP LUT IA BAROH KI KAM BA DEI KI BHAH JONG KI GARO (NADUH U SNEM 1972 HADUH MYNTA),https://batesitv.com/wat-pat-ktah-ia-ka-reservation-policy-lada-phim-pat-lah-ban-pyndap-lut-ia-baroh-ki-kam-ba-dei-ki-bhah-jong-ki-garo-naduh-u-snem-1972-haduh-mynta/
"Ka komiti ba la khlieh da ka Myntri sorkar ka Dr. Ampareen Lyngdoh ka la shong ïa ka jingïalang ba nyngkong eh jong ka mynta ka sngi ka 29 tarik u Jymmang , 2023. Lait na ka Voice of the People Party (VPP) baroh ki seng saiñpyrthei ki la wan sha kane ka jingïalang kynthup ka GNC kaba la ïashim bynta da u Augustine Marak lyngba ka Video Conference.Haba kren sha ki lad pathai khubor hadien ba la wai ka jingïalang, ka Dr. Ampareen ka la ïathuh ba baroh ki seng saiñpyrthei kiba don ha ka jingïalang ki la mynjur da kawei ka sur ïa ka Roster System ba la pynkhreh da ka sorkar. Ka la ïathuh ba baroh ki rai bad ki jingai jingmut ba ki la pynsngew yn phah sha ka sorkar ba kan leh ïa kaba donkam.Ka Dr.Ampareen ka la pyntip ba baroh ki seng saiñpyrthei ki la hun ïa ka Roster System lait noh tang ka VPP ka bym don ha ka jingïalang. Ka la pan por na ka sorkar ba kan ailad shuwa ïa ka komiti ba kan sngap ïa ka jingpynsngew na ka liang jong ka VPP khnang ba kan long kaba mih na ka sur jong baroh.Ka la ïathuh ba kane ka komiti ka la kyrpad ruh ïa ka sorkar ba kan kynthup ïa ka Reservation Policy kum kawei na ki mat ban ïakren khnang ban ïoh ailad ïa ka VPP ruh ba kan pynsngew ïa ka sur jong ka bad ba kan pyni ïa ki mat jong ka sha ka komiti. Yn ailad biang ruh sa shisien ïa baroh ki seng saiñpyrthei ba kin pynsngew ïa ki mat jong ki halor ka Reservation Policy.Ha ka 31 tarik mynta u bnai kan don ka jingïalang ba la khot da u Myntri Rangbah ka jylla u Conrad K. Sangma ïa ki kynhun seng bhalang bapher bapher bad ha katei kajuh ka sngi ka Dr. Ampareen ka la pyntip ba kan don ruh sa kawei pat ka jingïalang jong ka komiti ha ka por 2:30 baje nohphai sngi bad sa shisien biang ka la wer ïa ka VPP ba kan wan ban ïashim bynta lang ha kane ka jingïalang khnang ba ka komiti kan ïoh ban sngap ïa ki jingpynsngew jong ka.","MYNJUR KI SENG SAIÑPYRTHEI ÏA KA ROSTER SYSTEM, YM TREH WAN JINGÏALANG KA VPP",https://batesitv.com/mynjur-ki-seng-sainpyrthei-ia-ka-roster-system-ym-treh-wan-jingialang-ka-vpp/
"Ha ka sngi jong ka jinglehniam khatduh ia ka met kaba sah jong u Dr.Andreas Dkhar, u Dr.Mukul Sangma ruh u la donlang. U Dr.Mukul u la ai jingkren ruh ha kane ka jinglehniam khatduh ia u Dr.Andreas, ha ka jingkren jong u, u Dr.Mukul u la iathuh ba u la ia ithuh ithaw bad u Dr.Andreas naduh ki por ba ki dang ia pule lang ha St.Anthony’s College bad nangta ki la ia pule bad sahlang ruh ha ka por ba ki pule doktor ha RIMS ha nongbah Imphal kaba don ha ka jylla Manipur.Naduh ki por ba ia dang pule bad haduh ki sngi kiba khatduh jong u Dr.Andreas, u Dr.Mukul u la ong ba ka jingialong paralok jong ki ka long kaba jan bha bad man ki por ba u sngew kwah ban tip shaphang ka koit ka khiah jong u nyngkong eh un khot beit tang ia u Dr.Andreas. U Dr,Mukul u la phla ba dei u Dr.Andreas uba pynshlur ia u ban rung sha ka kam sain hima sima. U la iathuh ba sa tang katto katne snem ba u Dr.Andreas un shongthait noh na ka kam bad kumta ka la don ruh ka jingiasyllok bad u ban phai khmat noh sha ka sain pyrthei hynrei kaba sngewsih pat ba u la khlad jyndat noh.","U DR.ANDREAS U DEI U PARALOK JONG NGA NADUH KI POR BA NGI DANG IA PULE LANG, ONG U DR.MUKUL",https://batesitv.com/u-dr-andreas-u-dei-u-paralok-jong-nga-naduh-ki-por-ba-ngi-dang-ia-pule-lang-ong-u-dr-mukul/
"The Hynniewtrep Integrated Territorial Organisation (HITO) from West Jaintia Hills District took out a rally to Meghalaya Secretariat on the 29th of May, 2023, seeking to meet the seven MLAs from Jaintia Hills.Around 20 to 25 HITO members were stopped by the police at the main entrance and were not allowed to enter.Speaking to the media, HITO leader from West Jaintia Hills, Wanbiang Pulang, stated that the seven MLAs from Jaintia Hills were absent from their residences in both Shillong and Jowai, thus forcing them to go and meet them at the Secretariat.Later, only two members were allowed to enter inside the Secretariat, and after a few minutes, they returned and informed that they could only meet the MLA from Raliang, Coming One Ymbon, as the others were not in the office.",HITO WEST JAINTIA HILLS TAKE OUT A RALLY TO SECRETARIAT.,https://batesitv.com/hito-west-jaintia-hills-take-out-a-rally-to-secretariat/
"Locals of West Khasi Hills were irked that the Medical Equipment meant for use at the Maternity and Child Health Hospital situated at Upper New Nongstoiñ, West Khasi Hills District has been diverted to Civil Hospital, Mawkyrwat, South West Khasi Hills District.The Maternity and Child Health Hospital at Nongstoin was constructed over a period of three years and the locals were expecting the Government to inaugurate the Hospital after the Ministry of Health sanctioned the  funds for procuring the equipment for use in the Hospital in November 2022. It is however unfortunate that on the 23rd of May, 2023, two trucks arrived in the compound and removed the equipment that was there and transported it to the Civil Hospital at Mawkyrwat, South West Khasi Hills District.As soon as the Khasi Students’ Union (KSU) West Khasi Hills District Unit, got information of the same, they rushed to the Hospital and confirmed that the equipment was indeed removed from the premises. The student body immediately demanded that the Government replaces the equipment and makes the Hospital functional at the earliest.",KSU WEST KHASI HILLS DEMANDS REPLACEMENT OF DIVERTED MEDICAL EQUIPMENT.,https://batesitv.com/ksu-west-khasi-hills-demands-replacement-of-diverted-medical-equipment/
"U Secretary jong ka tnat AH & Veterinary ha ka 30 tarik u Jymmang, 2023 u la pyntip ba katkum ka kaiphod ba la leh tes ha ka 28 tarik, Ïaïong, 2023 halor ka jingpynthikna ïa ka mih khñiang jong ka met ki masi (Lumpy Skin Disease) ha Meghalaya da ka National Institute of High Security Animal Disease (NIHSAD) Bhopal lyngba ka shithi No. F. No. 15-29/2019 NIHSAD/2, dated 12th May, 2023 bad kum shi bynta ban tehlakam ïa ka jingsaphriang jong u khñiang jingpang, ka Sorkar Meghalaya ka la pynbna ïa ka shnong Sumer, Mawlyngkhung, Umpyrdong-Umden, Umkon-Umden, Saiden-Nongpoh bad Jyntru-Nongpoh kiba hap hapoh ka Umsning C&RD Block ha Ri-Bhoi District bad ka shnong Rangthong kaba hap hapoh ka Mawkyrwat C&RD Block, South West Khasi Hills District kum ki shnong kiba la shah ktah u khñiang jingpang lane Lumpy Skin Disease (LSD) ha ki masi.",6 TYLLI KI SHNONG HA RI-BHOI BAD KAWEI HA MAWKYRWAT KIBA DON ÏA KI JINGPANG MASI,https://batesitv.com/6-tylli-ki-shnong-ha-ri-bhoi-bad-kawei-ha-mawkyrwat-kiba-don-ia-ki-jingpang-masi/
"Shillong, Jymmang: Ka Office jong Ka Deputy Commissioner, East Khasi Hills District, ka  pyntip ba ka sorkar India ka ai por ïa ka sorkar Jylla ban pynbiang ryntih noh mar mar ïa ki Aadhaar jong ki longkmie kiba armet bad ki khyllung khynnah kiba dei ban ïoh ïa ka skhim jingbam ne ka “Special Nutrition Programme”. Baroh ki hap ban pynbiang ïa ki aadhar jong ki lym kumta kin duh ïa ki jingmyntoi ba ki ïoh na kane ka skhim.Ka jingdon jong ka Aadhaar Card ka long kaba donkam ruh na ka bynta ka skhim MGNREGA (skhim shispah sngi), MHIS (skhim ïarap siew bai dawai bad bai sumar), NFSA (khaw rashon) bad kumjuh ki kam kiba ïadei bad ki Bank, Scholarship (bai bam khynnah pule), NSAP (bai bam tymmen), LPG connection (ban ïoh gas ha ïing) mobile connection (ban ïoh sim card) kumta ter ter.Halor kitei ki lad jingïarap, ka Ophis jong Ka Deputy Commissioner, East Khasi Hills District ka kyntu ïa baroh ba kin sngewbha ban leit mih sha ki jaka ba la pynbeit da ka Ophis jong ki Block Development Officer bad rah lang ïa ki kot kiba donkam kum ki Birth Certificate jong ki khun jong phi bad ka EPIC jong phi ban ïoh ban register Aadhaar.Lada ki khun ki kti jong phi kim pat don ïa ka Birth Certificate, kin sngewbha ban kit khia ban ïoh ïa ki Court Order kham kloi khnang ba ki CHC/PHC kin ïoh ban pynkhreh ïa ki Birth Certificate. La kyrpad ïa baroh ki nongshong shnong ka Distrik ba kin shim khia khnang ba ki ym duh jingmyntoi na ki skhim sorkar.",KI KHYNNAH RUH KI HAP DON AADHAAR BAN ÏOH ÏA KA SKHIM JINGBAM,https://batesitv.com/ki-khynnah-ruh-ki-hap-don-aadhaar-ban-ioh-ia-ka-skhim-jingbam/
"Kumba 50 ngut eiei ki briew ki la kem pang kynsan ha Sohïong bad la suba ba ka jingkem pang jong ki ka dei namarba ka jingngat bih ha ka bam lane kata kaba ki ong ka Food Poisoning. Ki briew kiba kem pang ki dei kiba la bam ïa ka bam ha ka jingkhawai ïa ka jingrakhe Golden Jubilee jong ka Sohïong Presbyterian Secondary School. Kiba bun mynta ki don hapoh CHC Sohïong bad don ruh kiba leit ban shim dawai na kiwei pat ki doktor.Ban pyntikna ïa kane, ka Batesi Tv ka la ïoh ban ïakren lyngba ka telephone bad u Principal jong katei ka skul u Babu Remi Nongrang bad ha ka por ba ngi ïakren bad u, u la ïathuh ba ka don ka jingkem pang jong ki briew hynrei u dang don ha lynti ban leit sha CHC bad haduh mynta um pat lah ban batai eiei. Kiwei pat ki tyllong khubor ki la ïathuh ba u MLA ka Sohïong u bah Synsharkupar Lyngdoh Thabah ruh u la kem pang bad la pynkit ïa u sha Shillong.","KEM PANG KUMBA 50 NGUT HA SOHÏONG, SUBA BA DEI NA KA BAM KHAWAI",https://batesitv.com/kem-pang-kumba-50-ngut-ha-sohiong-suba-ba-dei-na-ka-bam-khawai/
"Da ki hajar ngut ki samla pule na ki skul bad ki kolej bapher bapher kiba don hapoh ka jylli jong ka Sor Shillong ha ka sngi baar ki la ïashim bynta ha ka jingïaid paidbah lane ka Hynñiewtrep Youths’ March ba la pynlong da ka Hynñiewtrep Youths’ Council (HYC) Central Body.Ka jinglum lang jong ka HYC ïa ki samla pule ban ïaid paidbah ha kane ka sngi ha nongbah Shillong ka long kum shi bynta ban ai jingkyrshan ïa u President jong ka Voice of the People Party (VPP) u Bah Ardent Miller Basaïawmoit uba dang bteng ïa ka jingshah jingit mynta la phra sngi kynthih ban pynbor ïa ka Sorkar Meghalaya Democratic Alliance (MDA) ba ïalam da ka National Peoples Party (NPP) ba kan bishar bniah biang ïa ka Reservation Policy.Ïa kane ka jingïaid paidbah la sdang nakhmat ka ophis treikam jong ka Meghalaya Board of School Education (MBoSE) Regional Office, Shillong bad ïaid ter ter na Lachaumiere, Barik Point, IGP Point bad la pynkut pat ha ka jaka shah thngan jong u Bah Ardent ha Parking Lot kaba don markhap bad ka ophis Additional Secretariat, Shillong.U General Secretary ka HYC u Bah Roy Kupar Symrem ha ka jingïakren bad ki lad pathai khubor hadien ba la kut ka jingïaid paidbah, u la ong, ka jingïaid paidbah da ki samla pule ka long ban ai mynsiem ïa u Bah Ardent bad ban pynbor ïa ka Sorkar Jylla ban khmih biang ïa ka Reservation Policy kaba la pyntreikam la 51 snem mynshwa.“Ka Reservation Policy ka dei ka bih kaba ngi kum ka jaitbynriew ngi la kbum ha la ka shyntur mynta la sanphew snem kynthih ka la kylla long pynban ka jingpang kaba la bam ïa ngi napoh namar lada ngi peit ha ka lait kam lait jam ha kine ki sngi katno ngi shah leh beiñ bad kat haba lait ki kam kiwei ki jaitbynriew ki ïoh kam bun ka bhah katba ma ngi, ngi ïoh duna,” u la ong.",DA KI HAJAR SNOH KTI KI SAMLA HA KA HYNÑIEWTREP YOUTHS’ MARCH BAN KYRSHAN ÏA U BAH ARDENT,https://batesitv.com/da-ki-hajar-snoh-kti-ki-samla-ha-ka-hynniewtrep-youths-march-ban-kyrshan-ia-u-bah-ardent/
": Ka Anti Corruption League (ACL) ka la dawa na ka sorkar Meghalaya ba kan ithuh ïa ki Desi Muslim kiba shong basah ha ki them jong ka rilum Garo kum kita ki Other Backward Class (OBC) bad ki dawa ba ki dei ban ïoh ïa ka bhah kaba 4% ha ka ïoh kam ïoh jam. U General Secretary jong katei ka Seng u Kabir Mastopha u la phah da ka jingthoh sha u Myntri Rangbah ka jylla u Conrad K Sangma ban pynsngew ïa ka jingdawa jong ki.Katei ka seng ka la pynpaw ba ka jingkyrshan ïa ka bhah ba la bynta na ka bynta ki Khasi, Jaiñtia bad Garo kumjuh ruh ïa kiwei pat ki jaitbynriew riewlum hynrei ki la ong ba ki don ruh ki don ïa ka hok ban ïoh bhah lang. U Kabir u la ong ba naduh ba ka Meghalaya ka ïoh ïa ka jylla lajong, ka jingdon ki nongshong shnong bym dei riewlum ka long 20%. U Kabir u la kam ruh ba ki Muslim kiba shong basah ha rilum Garo ki don bynta lang ha ka jingïakhun Hills State ha kito ki por.",DAWA SA KI DESI MUSLIM BAN ÏOH ÏA KA HOK ÏOH KAM KABA 4% KUM KI OBC,https://batesitv.com/dawa-sa-ki-desi-muslim-ban-ioh-ia-ka-hok-ioh-kam-kaba-4-kum-ki-obc/
"Ki Pulit ka Anti-Narcotic Task Force, East Khasi Hills ha ka 31 tarik u Jymmang, 2023 ki la ioh kem ia kawei ka nongkhaii drok ia kaba la tip kyrteng kum ka Aiyesha Khatoon ba ju khot sin ka Pahari  na ISBT, Mawiong.Na ka met jong ka Aiyesha Khatoon ki Pulit ki la ioh ban kurup lai tylli ki synduk sabon ba la thep ia u drok Heroin uba khia 37.28 gram, kawei ka mobile phone.Ha kaba iadei bad kane, ki Pulit ki la register case hapoh ki kyndon jong ka NDPS ha Mawlai Police Station.","KEM KI PULIT ÏA KA NONGKHAÏI DROK NA ISBT, MAWÏONG",https://batesitv.com/kem-ki-pulit-ia-ka-nongkhaii-drok-na-isbt-mawiong/
"Shillong, Jylliew, 01: Ka Sorkar Jylla ha ka sngi Palei ka la thaw da ka Expert Committee ka ban shong bishar thymmai biang halor ka Reservation Policy lane ka Bhah Thungkam Thungjam.Ia kane la pyntip da u Chief Secretary ka Jylla u Bah Donald P. Wahlang ba la pynmih lyngba ka tnat Personel & A.R (B) ka Sorkar Jylla.Ka jingpynbna ka ong, “u Lat ka Jylla u sngewbha ban pynbna ia ka Expert Committee ka ban khmih bniah ia ka State Reservation Policy kumba la pynbna ha ka Resolution PER.222/71/138 ba la pynmih ha ka 12 tarik, Kyllalyngkot, 1972.”“U lane ka Chairperson bad ki dkhot jong ka Committee kin kynthup ia ki stad ki jhad ha ka Constitutional Law, Economics, Sociology, Demographic Studies, bad kiwei kiwei ki bynta kiba iadei ia kiba yn sa pyntip da ka sorkar jylla,’ la ong ka jingpynbna.“Ka Expert Committee kan sa shong bishar biang ia ka State Reservation Policy da kaba shim ia ki jingai jingmut na baroh ki kynhun bad da kaba leit sorjamin sha baroh ki bynta jong ka jylla,” la bynrap ka jingpynbna na u Chief Secretary.Kum ban shu pyntip hangne, ka Sorkar ka la thaw ia ka Expert Committee shi sngi hadien ba ka Committee ba la khlieh da ka Myntri Sorkar ka Dr. Ampareen Lyngdoh kum ka Chairperson kaba kynthup ia baroh ki nongmihkhmat na ki Seng Sainpyrthei kaba la shong jingialang ha ka sngi balang ka la phah ia ka jingai jingmut sha ka Sorkar Jylla ban thaw ia ka Expert Committee ka ban shong bishar biang halor ka Reservation Policy.",THAW KA SORKAR JYLLA IA KA EXPERT COMMITTEE BAN KHMIH BNIAH HALOR KA RESERVATION POLICY,https://batesitv.com/thaw-ka-sorkar-jylla-ia-ka-expert-committee-ban-khmih-bniah-halor-ka-reservation-policy/
"The opening ceremony of the Chief Minister’s State Level Inter-School Athletic Meet 2023 was held today at SAI, STC Shillong, NEHU Campus in which Isawanda Laloo, Director, Sports & Youth Affairs graced the event as the chief guest.A total of 818 athletes from all the districts of the State will participate in the three days event starting from 31May to 2June 2023.The chief guest encouraged the athletes to uplift the spirit of sportsmanship and she hoped that through the event the athletes can build friendships, maintain discipline, patience and the importance of endurance. “Sports are something which teaches lessons in the different aspects of life, what you learn on the track or on the field will be wonderful lessons in your life”, she said.The chief guest along with other dignitaries unfurled the flag to signal the opening of the meet.Others who were present in the programme were Working President of MSOA, John F. Kharshiing, Assistant Director Sports & Youth Affairs, P.B War Nongbri, and officials of Sports & Youth Affairs Department.",CHIEF MINISTER’S STATE LEVEL INTER-SCHOOL ATHLETIC MEET 2023 GOT UNDERWAY,https://batesitv.com/chief-ministers-state-level-inter-school-athletic-meet-2023-got-underway/
"Shillong, Jylliew, 01: U Superintendent of Police (F&ES), Shillong u la pyntip na ka daw ka jingjyllei shaba palat ki kam runar ruser bad ka jingshah tuh jong ki Cable ha nongbah Shillong, ka jingtreikam jong ka Landline bad ka Broadband ki la thud katkum ka jingiathuh jong ki bor ba dei peit jong ka Bharat Sanchar Nigam Limited (BSNL) bad kan don ka jingbym treikam ia mynta shipor.Shuh shuh, la pyntip ba ia ki Landline Number ba la don lypa yn sa ai biang ynda la pynkylla sha ka FTTH (Fiber to the Home).Namarkata, na ka bynta ki jingdonkam ba kyrkieh, ki paidbah ki lah ban telephone ha ki Emergency Numbers ba thymmai, 1). Emergency Number (NERS): 112 bad 2). Tablet Number: 7640003646.",THUD KA LANDLINE BAD BROADBAND BA JYLLEI KA JINGSHAH TUH HA SHILLONG,https://batesitv.com/thud-ka-landline-bad-broadband-ba-jyllei-ka-jingshah-tuh-ha-shillong/
"Ka Hynñiewtrep Border Dispute Redressal Forum (HBDRF) ha ka sngi Balang ka la ujor sha u Chief Secretary ka Jylla u Bah Donald P. Wahlang halor ka jingpakhang lynti jong ki Karbi ia ki Khasi-Pnar kiba sah ha ki shnong kiba hap hapoh ka thaiñ Block-I.Katkum ka jingiathuh jong u Chairman ka Forum u Bah Chandame Sungoh ba ki Karbi ki la pakhang ia ka surok ha ka shnong Myn-i Umpawiang, kaba hap hapoh ka thaiñ Khanduli bad ha ka thaiñ Mukroh kaba mih sha Mookoilum Tibin bad Inghinlanso.“Kane ka jingpakhang ki Karbi ia ka surok ka long ban pynsyrtok ia ki Khasi haduh ba kin pyndem hakhmat jong ki,” ong u Chairman ka Forum ha ka jingiakren bad u nongthoh khubor.“La shah tang ia ki shnong kiba hap hapoh Assam ba la sah da ki Khasi ban leit sha ki jaka iew, hynrei ki paidbah ka jylla Assam bad ki nongshong iew ha Assam kim ju thied shuh ia ki mar rep na ki Khasi.  Ki  mar rep ba ki Khasi ki ju pynmih ki long kum ki jhur, ki syiar, ki sniang, u khaw bad kiwei kiwei.  Kane ka jingkyntait jong ki briew na Assam ban thied ia ki mar rep ka la buh jingeh ia ka ioh ka kot jong ki Khasi ha kaba ki iakynduh mawsiang wat tang ban thied ia ki marbam ban pyndap ia ki jingdonkam ba manla ka sngi ia ka ing ka sem.  Nalor kata, ki Khasi ki iakynduh jingeh haba leit wad jingsumar sha Hospital kiba don ha Assam na ka daw ka jingbym iasngewthuh ha ka ktien ka thylliej,” la ong u Bah Sungoh.Ha ka dorkhas ba la phah sha u Chief Secretary ka Jylla, ka Forum ka la pyntip ia ki jingjia ha kaba ki Karbi ki la wiang ding ia ki iing trep bad hadien kata la ring video bad pynsaphriang ia ki video da kaba tei pop kylla ia ki shnong Khasi da ka jingthmu ban pynjah burom ia ki Khasi kiba sah ha Block-I.U la iathuh ba ka la don ka jingiakynduh hapdeng ki Deputy Commissioner bad Superintendent of Police jong ka West Karbi Anglong bad ka West Jaiñtia Hills District hynrei kane ka jingialang kam shym la lah satia ban weng ia ki jingeh.“Ka jingialang kaba la long ha ka 23 tarik mynta u bnai kam shym la lah ban shim ia ka rai namarba ki shnong jong ka Khanduli ki dang ap ia ka shithi na ka Karbi Anglong Autonomous Council (KAAC) ban pynpra noh ia ka khyrdop khrong khajna (Entry Tax Gate) ha Khanduli,” la iathuh u Bah Sungoh.Une u nongialam jong ka Forum u la pynpaw haba don kano kano ka sienjam ban iapynbeit ia kane ka jingiakynad kaba la neh da ki snem, ki Karbi ki ju mlien ban pynmih ia ki jingkulmar.“Ha u snem 1970-1971 bad 2002-2003 ka la don ka jingpyrshang ban iakren pynbeit noh ia ka jingiakajia pud, hynrei ki shnong Karbi ki la pynthud kat haduh ba ki nongshong shnong Khasi ki la hap ban phet sha ka shnong Barato,”la iathuh u Bah Sungoh.Ka Forum ka la kyntu ia u Chief Secretary ban tuklar mardor halor kane kam bad ban phah pynphai biang ia ka Block-I sha ka Jylla Meghalaya.",UJOR KA HBDRF SHA KA SORKAR BA KHANG LYNTI KI KARBI ÏA KI KHASI KIBA SAH HA BLOCK-I,https://batesitv.com/ujor-ka-hbdrf-sha-ka-sorkar-ba-khang-lynti-ki-karbi-ia-ki-khasi-kiba-sah-ha-block-i/
": Ki shipai Border Security Force (BSF) jong ka 4Battalion, Meghalaya  kiba ap pahara ha Border Out Post Pyrdiwah ki la ioh ban kurup ia ki jaiñ Saree kiba shongdor T.13 lak ia kiba la thmu ban shalan be-aiñ sha ka ri Baladesh lyngba ka khappud jong ka East Khasi Hills District.Ki shipai BSF ki la ioh kurup ia kine ki mar khaïi tuh katba ki snar nongkhaïi ki dang pyrshang ban jam sha shiliang jong u pud u sam ka ri Bangladesh.Ki snar nongkhaïi tang shu iohi ia ki shipai BSF ki la phet krad lailum laiwah bad iehnoh shadien ia ki mar da kaba shim kabu ia ka jingrben jong ka khlaw.Ha ka jingtalasi, ki shipai BSF ki la ioh ban kurup haduh phra song ki jaiñ na kane ka jaka.  Ia kine ki mar khaïi ruh la aiti noh sha ka tnat Custom ban leh ia kaba donkam.",KURUP KI BSF IA KI JAIÑ SAREE KIBA SHONGDOR 13 LAK NA KHAPPUD EAST KHASI HILLS,https://batesitv.com/kurup-ki-bsf-ia-ki-jain-saree-kiba-shongdor-13-lak-na-khappud-east-khasi-hills/
": Ka District Magistrate jong ka East Khasi Hills District, ka Kong RM Kurbah, ha ka sngi Palei ka la pynbeit thymmai da da ki Odd bad Even Number na ka bynta ki kali kamai, kata, ki STPS Bus, SSPTS-Maxi Cab bad ki local Taxi rong iong & stem) ban rung sha Khyndai Lad bad sha Motphran kiba long ki kad khaii kiba thnem bha ka leit ka wan bad thied ka pet jong ki paidbah.Ka jingpynmih ia kane ka hukum ka long namarba ka jingrung jong ki kali kamai sha kine ki ar tylli ki kad khaii ka la pynsuhsat haduh katta katta ia ki Pulit pyniaid kali bad buh jingma ruh ia ka leit ka wan jong ki paidbah namar ka jingkhapngiah.Ka District Magistrate ka la pyntip ba ki kali kiba don ia u Registration Number uba kut ha  u 1,3,5,7,9 la shah ban iaid tang ha ki sngi Lah Sngi u Blei, sngi Balang, bad sngi Thohdieng, katba ki kali kiba don ia u Registration Number uba kut ha  u 0, 2,4,6,8 la shah ban iaid tang ha ki sngi Baar, sngi Palei bad sngi Saitjain. Kane ka hukum kan ym treikam satia ha ki sngi U Blei.Shuh shuh, manla kawei pa kawei ka kali ka dei ban don ia ka High Security Registration Plate (HSRP) bad ka kopi jong ka Registration Certificate dei ban pyni ha ka por ba don ka jingtalasi kali ha kano kano ka por.  Lada lap ia kino kino kiba ñiah ia ki kali da ki number plate ba la shna pynwandur katkum ka mon jong ki kin shah pynshitom katkum ki kyndon jong ka aiñ bad kynthup ruh ka jingpyndam noh wat ia ka laisen ñiah kali.Kane ka hukum kan kynthup ia ka jingbthah ba la pynmih da u Chief Executive Officer, Shillong Municipal Board ha kaba iadei bad ka jingiaid jong ki SSPTS-Maxi Cab katkum ka shithi No. SMB/PW/121/2013-14/230-34 ba la pynmih ha ka 30 tarik, Jymmang, 2023.Namar ka jingkyrkieh jong ka kam, kane ka hukum kan treikam noh mardor naduh ka 5 tarik Jylliew, 2023 tad haduh ban da pynbna da kumwei pat.",DA KI ODD-EVEN NUMBER PYNBEIT KA DC ÏA KI KALI KAMAI BAN RUNG SHA KHYNDAILAD BAD MOTPHRAN,https://batesitv.com/da-ki-odd-even-number-pynbeit-ka-dc-ia-ki-kali-kamai-ban-rung-sha-khyndailad-bad-motphran/
"Ka East Khasi Hills Local Taxi Welfare Association (EKHLTWA) ka la kyntait mardor ban pdiang ïa ka hukum ba la pynmih da ka Deputy Commissioner jong ka East Khasi Hills District ka Kong RM Kurbah kaba la pynjari da ka hukum ïa baroh ki kali kamai ban pynïaid da ki Odd-bad ki Even Number, kiba kamai na Kashari Point ter ter sha Khyndai Lad bad haduh Motphran.Katkum ka hukum ba la pynmih da ka Deputy Commissioner ha ka sngi Palei, ki kali kamai, ki kynthup ïa ki STPS Bus, ki SSPTS-Maxi Cab bad ki local Taxi rong iong & stem kin sdang ban ïaid da ki Odd bad ki Even Number naduh ka 5 tarik mynta u bnai.Ha kaba ïadei bad kane, u Organising Secretary jong East Khasi Hills Local Taxi Welfare Association (EKHLTWA) u Bah Edison Suting ha ka jingïakren bad ki lad pathai khubor tang hadien khyndiat kynta ba ka DC ka la pynmih ïa ka hukum u la ong, “Kane ka jingleh jong ka Sorkar ïa ngi kiba kamai ha sor Shillong ka long kumba ngi dei ki mraw namar ba katkum ka jingpynmih ïa ka hukum ka long beit hakdak khlem kano kano ka jingpyntip bad khlem kano kano ka jingkhot ïasyllok lang ïa ngi ki nongñiah kali kamai jong ka East Khasi Hills bad ka long kaei kaei kaba ngim sngewtynnat namar ba phin ong ban khang ïa ngi ki nongñiah phi ladei ban khang shwa ïa ki nongtrei sorkar kiba ñiah kawei ka kali uwei u briew.”“Ym dei tang ma ngi kiba pyndheng kali ha surok wat ma ki (nongtrei sorkar) ruh ki pyndheng kali,” ong u Bah Suting bad kynnoh ruh ba ki kali jong ki nongtrei Sorkar ruh ki pyndheng kali ha surok namar ba ki pynieng ïa ki kali ha shilynter ka surok IGP bad ha shilynter ka surok ha Treasury, Lachaumiere.“Lada phi shu peit tang ïa ngi kiba ñiah kali kamai ngim sngew ïahap.  Ha ka jingshisha ki la dei ban khang ïa ki kali kiba wan kamai shane.  Kine ki kali kamai kiba wan nabar ki lah ban rung sha Khyndai Lad bad sha Motphran. Khang shwa ïa ki kali Assam ka Khyndai Lad kan sa kylluid,” la bynrap u Bah Suting.“Hynrei mynta la jyllei da ki kali Assam ngim ïoh kamai shuh, ka dei keiñ ba kan pyndheng kali ïa ka sor Shillong.  Jin lada ka Sorkar ka peit ïa kita, ngi kiba ñiah kali kamai ngi la lah ban kit hi ïa ki nongjngohkai pyrthei kiba wan nabar bad ka sor Shillong ruh kan kylluid,” u la ong.Haba kynthoh halor ka jingsiew khajna u Bah Suting u la ong, “ban shu khang hakdak kan pynduhnong ïa ngi katba ïa ka khajna lada slem tang shi sngi ban siew ruh ngi la shah daiñ kuna. Ka long kaei kaei ka bym sngewtynnat.”U la ïathuh ba ka Association kan sa shong da ka jingïalang ban ïa pyrkhat halor kane ka hukum ba la pynmih da ka Deputy Commisssioner ban shim ïa ka rai shwa ka hukum ba la pynmih da ka Deputy Commissioner kan treikam naduh ka 5 tarik  mynta u bnai.","KHANG SHWA ÏA KI KALI JONG KI NONGTREI SORKAR, UWEI U BRIEW KAWEI KA KALI",https://batesitv.com/khang-shwa-ia-ki-kali-jong-ki-nongtrei-sorkar-uwei-u-briew-kawei-ka-kali/
": Ka kynhun Pulit Anti-Narcotic Task Force jong ka East Jaiñtia Hills District ryngkat ka jingiatreilang bad ki Pulit jong ka Lumshnong Police Station ha ka sngi Palei ki la ïoh kurup ïa u drok Heroin uba don ka jingkhia kaba 926.40 gram na kawei ka kali kaba don ïa u nombar AS-24-D-2838 kaba ka dang wan na ka thaiñ Kalain ban leit sha Guwahati, Assam.Ki Pulit kiba la pynlong da ka jingpynap shrip ha ka shnong Tongseng hajan ka HP Petrol Pump, ha surokbah National Highway-06 hadien ba ki la ioh jingtip na ki tnat syntiat ki la ioh bat ia katei ka kali ba la ñiah da u Abdul Aziz Barbhuiya , 35 snem ka rta uba sah ha ka shnong Hailakandi, Assam.Ha ka jingtalasi ïa kane ka kali ha ryngkat ka jingïadon lang jong ki nongsakhi, ki Pulit ki la ïoh kurup 74 tylli ki synduk sabon ba la thep ïa u kynja powdar rong stem bad hadien ba la leh test ïa une u powdar la pynthikna ba u dei u drok Heroin.Na ka liang jong ki Pulit ki la kurup noh ïa ka kali, ïa u drok bad rah noh ïa utei u briew uba donkti sha thanat.","KURUP DROK KI PULIT KA EAST JAINTIA HILLS, SHAH KEM UWEI",https://batesitv.com/kurup-drok-ki-pulit-ka-east-jaintia-hills-shah-kem-uwei/
"Nongstoin Jylliew 02 : Ha ka 31 tarik u Jymmang 2023, ki pulit ki la ioh ia ka jingujor na kawei ka longkmie kaba shong basah ha ka shnong Umsaw – Myriaw Syiemship, West Khasi Hills District. Katei ka longkmie ka la ujor ba u khun jong ka, u la shah batbor ha uwei u briew uba la tip kyrteng kum u Mebanrilang Syiem Shangoi uba dei na ka shnong Umsaw Mawlangsu. Kane ka jingshah batbor ka la jia naduh u snem 2022 hynrei ka kmie ka ioh jingtip tad haduh ka 29 tarik u Jymmang 2023 hadien ba u khun u la pyntip sha ka. Ki pulit ki la kem ia utei u briew bad mynta u don ha Shillong Jail.Hynrei katkum ki khubor kiba la ioh lum la iathuh ba hadien kane ka jingujor ejahar ki la don bun ngut kiba la wan mih shakhmat ban ujor pyrshah ia une u briew bad kumba ka long mynta ki la don haduh 20 ngut tam ki khynnah rit kiba la shah batbor ha u bad kiba bun na kiba shah batbor ki dei ki khynnah shynrang kiba hapoh ka 12 snem ka rta bad ki don ruh katto katne ngut ki kynthei.",SHAH BATBOR PALAT 20 NGUT KI  KHYNNAH HA U RANGBAH HA KA SHNONG UMSAW,https://batesitv.com/shah-batbor-palat-20-ngut-ki-khynnah-ha-u-rangbah-ha-ka-shnong-umsaw/
"Shillong, Jylliew 2 :  Hadien ba ka jingpang sniang jingpang masi ka la sar ha ki katto katne ki bynta jong ka South West Khasi Hills District, U Deputy Commissioner jong kane ka District u bah T.Lyngwa u la lum jingialang ia ki seng jong ki nongdie doh masi nongdie doh sniang bad kumjuh ruh ia ki doktor mrad jong ka tnat Animal Husbandry and  Vetrinary ban ia kren halor kane ka mat.Hadien ba la iatai sani bha u DC u la bthah ia ki nongdie doh ba ki dei ban ot doh tang ia ki sniang lane ki masi ki bym don jingpang bad kan ym ktah satia ia ki paidbah lada bam ia ka doh jong ki masi ne ki sniang ki bym don jingpang. U la bthah ruh ia ki nongdie doh ba kin long kiba leh khuid bad kim dei shuh ban wah pathar ia ka doh hakhmat dukan jong ki namarba ka isait met ban peit.",KA JINGPANG KI MASI KI SNIANG KAM DON JINGKTAH IA KA DOH,https://batesitv.com/ka-jingpang-ki-masi-ki-sniang-kam-don-jingktah-ia-ka-doh/
"Tura, Jylliew 03 2023  U Myntri Rangbah Conrad K Sangma hynne ka sngi u la shong ia ka jingialang bad ki 18 tylli ki sengbhalang nalor ki riew paidbah ha ka jingialang kaba la pynlong ha Tura, West Garo Hills.Ka jingthmu jong katei ka jingialang ka long ban pynshai bad ioh jingshai shuh shuh haba iadei bad ka Reservation Roster.Ha katei ka jingialang la wan ban donlang ruh naduh u Symbud Myntri Rangbah Bah Prestone Tynsong, nangta ka Myntri Sorkar, Dr. Ampareen Lyngdoh, Chief Secretary Bah DP Wahlang bad ruh u Bah HM Shangpliang MLA barim  bad kiwei kiwei nalor ki kynhun bad ki seng ba paw na rilum Garo kynthup naduh u Augustine Marak na ka GNC bad kiwei kiwei.Ki nongwan shim bynta ha katei ka jingialang ki ioh ruh ban pan jingshai shuh shuh haba iadei bad ka Reservation Roster bad ruh ban pyntikna ia baroh ki nongshim bynta ba kin sngewthuh shai ia ka bad ka jingmut jong ka.Hadien ka jingialang u Myntri Rangbah haba kren bad ki lad pathai khubor u la ong, Ha ka jingialang mynta ka sngi nalor ki Myntri Sorkar bad ruh u Chief Secretary bad ki ophisar ki la don kumba 18 tylli ki seng bad ki kynhun bapher bapher kiba la khot ban shim bynta ha kane ka jingialang. Ka jingthmu jong kane ka jingialang ka long ban pynsngewthuh bad pynshai kdar halor ka Roster System bad kumno ka treikam. Kumta hadien ba ki la iohi ia ka presentation, ki la mih bun ki jingkylli bad bun na ki la dep ban pynshai bad jubab bad bun ki dkhot ki la hun bad pdiang ia ka.  Kumta, ngin sa shong biang ha ka kynhun Myntri ban pyniaid ia ka kam shakhmat haba iadei bad ka Roster.",SHONG JINGIALANG U MYNTRI RANGBAH BAD KI SENGBHALANG GARO HA TURA,https://batesitv.com/shong-jingialang-u-myntri-rangbah-bad-ki-sengbhalang-garo-ha-tura/
"Ka  Estimate Committee, Meghalaya Legislative Assembly, hapoh ka jingialam jong u MLA ka Nongpoh u Bah Mayralborn Syiem kum u Chairman, ha ryngkat ka jingiadonlang ki dkhot jong kane ka Estimate Committee kata u Bah bah  Charles Marngar, u Remingtone G Momin,  Limison Sangma, ka Mianmi D Shira ryngkat ki nongtrei jong ka Assembly, ki la leit jngoh ia kawei na ki skul sorkar kata ka Rajkiya Pratibha Vikas Vidyalaya, kaba don ha Nai Basti, Kishan Ganj, New Delhi, ka jingleit jngoh  ia kane ka skul ka long ban sakhi da la ki jong ki khmat ia ka rukom pyniaid ia ki skul sorkar ha kane ka Nongbah.Katei ka komiti ka la lap ba ki skul sorkar ha Delhi ki long kiba la bit la biang bha , ki don naduh ki Digital Classroom, ki CCTV , ki Laptop, ki Library bad ki don ruh ki  School Health Clinic, ki don  haduh 20 tylli  ki School Clinic haduh mynta. Kawei ka clinic ka don iwei i ANM, iwei  Psychologist, iwei i MTW, bad uwei u Doctor, na bynta 5 tylli ki School Clinic.Ha kane kajuh ka sngi, kane ka Committee ka la ioh ban leit jngoh ruh ia ka Mohalla Clinic. Ka Sorkar Delhi ka la dep ban buh haduh 521 tylli ki Mohalla Clinic. Kine ki Clinic pat ki dei na ka bynta ki paitbah nongshong shnong bad ki long ïing kiba duk, khlem siew dor eiei. Ha kine ki clinic ki ai ei ia ki dawai, ki blood test, ultra sound, ex-ray bad kiwei kiwei, bad na ka bynta ki jingshitom kiba kham eh, ki Doctor na kine ki Mohalla Clinic ki phah ia ki sha ki Hospital. Ha kine ki clinic ki don ki Doctor, ki Nurse, bad ki Pharmacist.",LEIT JNGOH KI DKHOT KA ESTIMATE KOMITI IA KI SKUL SORKAR HA DELHI,https://batesitv.com/leit-jngoh-ki-dkhot-ka-estimate-komiti-ia-ki-skul-sorkar-ha-delhi/
"Ka Khasi Students’ Union, Laban Circle  ka la leit ujor bad pynkynmaw sa shisien biang halor ka jingsahteng ban weng ia ki bar jylla ba ri masi be-aiñ ha Maxwelton Estate bad ha Lower Lumparing. Ka KSU ka la pynpaw ia ka jingbitar halor ka jingslem ki bor pyniaid ban weng ia kine ki bar jylla.Kine ki bar jylla kiba ri masi ha kine ki jaka kim shym don ia kino kino ki kot ki sla kiba biang bad ha kajuh ka por kine ki jaka ki hap hapoh ka Municipal area bad ym lah ban ri kino kino ki jingri. Ka jingdon jong kine ki bar jylla ha kine ki jaka ka pynjaboh ia ka mariang namar ki pyntuid ia ka jaboh sha ki nala bad sha ka wah. Bad ka jingsma kaba mih na kane ka jaka ka don jingma ia ka koit ka khiah jong ki paidbah, ong ka kyrwoh na ka KSU.Shuh shuh ka KSU ka la ong ba lada ki bor pyniaid ki dang pynslem ban kyndang ia ki, kan sa shim hi la ki jong ki sienjam ban weng ia kitei ki bar jylla. Ka kyrwoh ka la ong ba ka KSU kam kwah ba ka Maxwelton Estate ruh kan long kum ka Them Metor namar ba katba nangiaid ki sngi ki nangbun ki bar jylla kiba wan buhai shnong be-ain. Ka KSU ka la pyntip ruh ba ka Shillong Municipal Board ka la jubab ba ka la dep ban leit peit ia katei ka jaka bad shen kin sa pynmih ia ka hukum ban weng noh ia ki briew kiba ri masi be-ain ha ki jaka jong ka.",PYNKYNMAW BIANG KA KSU IA KA MUNICIPAL BAN WENG IA KI BRIEW KIBA RI MASI BE-AIN HA MAXWELTON ESTATE,https://batesitv.com/pynkynmaw-biang-ka-ksu-ia-ka-municipal-ban-weng-ia-ki-briew-kiba-ri-masi-be-ain-ha-maxwelton-estate/
"Ka Harijan Panchayat Committee (HPC) ha ka sngi Balang ka la pyntip ha Ïingbishar Meghalaya High Court ba ka la pdiang ïa ka Blue Print ba la tyrwa da ka Sorkar Jylla ban pynkynriah ïa ki 342 tylli ki longïing jong ki Harijan kiba buhai shnong ha Them Ïew Mawlong sha ka jaka ba ju don ka ophis jong ka Shillong Municipal Board (SMB), Bivar Road.Ha ka hukum ba la pynmih ki arngut ki nongbishar, kata, u Chief Justice ka Meghalaya High Court u Justice Sanjib Banerjee bad u Justice W. Diengdoh ka la ong, “na ka liang u Learned Advocate-General u la pyntip ba u la ïoh ïa ka kaiphot na u Nongïasaid aiñ jong ka Harijan Panchayat Committee ba ka la mynjur halor ki nongrim ïa ka Blue Print ba ka Sorkar Jylla ka ladep pynkhreh bad la pyntip ruh ba ki don katto katne ki jingpynkylla thymmai katkum ka jingai jingmut ha ki katto katne ki bynta.”“Namarba ka Sorkar Jylla ka dang peit sani ïa ki jingai jingmut ban pynkylla, kane ka jingshim bishar kan bteng biang hadien lai taïew bad kyrmen ba kane ka mat kaba la sahteng la slem bha yn sa lah ban pynkut noh,” ong ka hukum.Ka Ingbishar Meghalaya High Court ka la pyntip ba kan sa shong bishar biang ia kane ka mukotduma ha ka 3 tarik, Naitung 2023.U Secretary jong ka Harijan Panchayat Committee u Gurjeet Singh ha ka jingiakren bad ka Batesi Tv u  la pynpaw ba um pat lah ban iathuh kiei ki jingpynkylla ha ka Blue Print hynrei u la pyntip ba un sa ai jingtip tad ynda u Muktiar jong u, u la wan phai na Delhi.Kum ban shu pyntip hangne, ka Harijan Panchayat Committee ka la kyntait ïa ka Blue Print ba la wanrah da ka Sorkar Jylla hynrei ka la pan pynban da ka jaka kaba mar 200 square meter sha kawei pa kawei ka longïing jong ki 342 tylli ki rympei Ïing hapoh ka European Ward nalor kaba pynlut ruh ia ka bai shna ïing.Ha ka 31 tarik Nailar, 2022, ka Sorkar ka la pyntip ïa ka rai ban shna ïa ki ïing bun mala ha ka jaka kaba 2.5 acre, kaba dei jong ka Shillong Municipal Board (SMB) na ka bynta ban pynkynriah ïa kine ki 342 tylli ki longïing na Them Iew Mawlong.Ha ka jubab ba hynriew sla ba la phah sha u Deputy Secretary jong ka Sorkar Jylla bad sha kiwei kiwei ki Tnad Sorkar, ka HPC ka la kynnoh ba ka jingtyrwa jong ka Sorkar ka dei ka bym pat biang pura bad ka bym ïahap satia.",PDIANG KA HARIJAN PANCHAYAT COMMITTEE IA KA BLUE PRINT BAN PYNKYNRIAH IA KI HARIJAN NA THEM IEW MAWLONG,https://batesitv.com/pdiang-ka-harijan-panchayat-committee-ia-ka-blue-print-ban-pynkynriah-ia-ki-harijan-na-them-iew-mawlong/
"Ka Estimate Committee jong ka Meghalaya Legislative Assembly hapoh ka jingialam jong u Bah Mayralborn Syiem kum u Chairman ryngkat ka jingdonlang jong ki dkhot ka Committee kiba kynthup ia u Bah Charles Marngar, u Remington G. Momin, u Bah Limison Sangma, u Bah Renikton Lyngdoh Tongkhar, ka Mianmi D. Shira, u Bah Wailadmiki Shylla, u Bah Damanbait Lamare ki la leit ban iakynduh ia ka Estimate Committee jong ka West Bengal Legislative Assembly hapoh ka jingialam u Dr.Supidto Roy kum u Chairman.Ha kane ka jingialang la iakren halor ka rukom treikam jong ka West Bengal Assembly bad la ioh ia ka kaiphod lyngkot na u Chairman jong ka Estimate Committee, West Bengal, uba la iathuh shaphang ki Medical College, ki Fly Over Bridge, ka Education System, Health Sector bad kiwei kiwei.U Chairman jong ka Estimate Committee ka Meghalaya Legislative Asssembly u Bah Mayralborn Syiem u la ai ruh ia ka kaiphod na ka jylla Meghalaya.Ka jingialang ka la long kaba seisoh bad ioh jingmyntoi shibun ha kaba lah iatai bad iashim bynta da baroh ki dkhot jong kine ki ar tylli ki Komiti na ka jylla Meghalaya bad na ka jyllla West Bengal.Na kane jingiakynduh lang bad ki jingleit jngoh jong ka Estimate Committee, na Delhi Assembly bad na West Bengal ruh kin sa phah ia ki kaiphod sha ka Sorkar bad kumjuh ruh ia ki jingai jingmut.Ha kane ka sngi kane ka Committee ka la iohlad ruh ban iakynduh ia u Lamphang jong ka West Bengal uba la pdiang burom ia baroh ki dkhot.Na ka liang u Chairman jong ka Estimate Committee, Meghalaya, u la ai ia ki kyntien ai khublei bad kyrkhu kyrdoh ia u Lamphang jong ka Ingdorbar Thawaiñ ka Jylla West Bengal.",IAKYNDUH KI ESTIMATE COMMITTEE JONG KA ÏINGDORBAR THAWAIÑ KA MEGHALAYA BAD WEST BENGAL,https://batesitv.com/iakynduh-ki-estimate-committee-jong-ka-iingdorbar-thawain-ka-meghalaya-bad-west-bengal/
"Nongstoiñ, 7 Jylliew: Kum shi bynta ban iada ia ki khynnah skul bad ban lait na ka jingshah ktah ha ka jingshit kyrang ka sngi na ka liang jong ka Khasi Students’ Union, West Khasi Hills District ka la phah da ka dorkhas sha ka Sub- Divisional School Education Officer (SDSEO) Nongstoin ban phah sangeh ieng lain shwa shipor ia ki khynnah skul ha baroh ki skul.Na ka liang u President ka Seng u Bah Johnfisher Nongsiang, u la ong ba ka Seng kala ioh shibun ki jingujor na ki kmie ki kpa kiba sngew khuslai na ka bynta la ki jong ki khun namar ka jinglong shit kyrang palat jong ka suiñ bneng kaba la lam ruh sha ka jingioh pang ki khynnah.U la iathuh ruh ba ha kine ki sngi ki la don ruh ki khynnah skul kiba la kyllon katba dang ieng Assembly bad ki don ruh kiba la iohpang namar ka jingshit palat jong ka suin bneng.Namarkata, na ka liang jong ka seng ka kyntu jur ia ka SDSEO ba kan sngewbha ban shimkhia ban phah sangeh shwa ia ka jingieng Assembly ha ki skul namar kane ka lah ban ktah ia ka koit ka khiah jong ki khynnah skul.",THOH KA KSU SHA KA SDSEO BAN PHAH SANGEH IENG LAIN SHIPOR IA KI KHYNNAH SKUL BA SHIT KYRANG KA BNENG,https://batesitv.com/thoh-ka-ksu-sha-ka-sdseo-ban-phah-sangeh-ieng-lain-shipor-ia-ki-khynnah-skul-ba-shit-kyrang-ka-bneng/
"Shillong, Jylliew, 08: Ki rang bad ki thei iakhun kti jong ka Meghalaya Arm Wrestling Association (MAWA) ki la ioh khur ia ki takma ksiar, rupa bad rnong ha ki ar tylli ki rynsan iakhun ha ka National Level Kata kaba la long ha Jammu & kashmir kaba la sdang naduh ka 22 tarik haduh 26 tarik Jymmang, 2023 bad ha Mathura, Uttar Pradesh kaba la long naduh ka 1 tarik haduh ka 4 tarik Jylliew, 2023.Katkum u kyrwoh ba la phah da ka Publicity Secretary ka MAWA ka Kong Sumita Kshiar ka la pyntip ba ki nongjop kiba la iashim ha ka rynsan iakhun kti kaba la long ha Jammu & kashmir ki long u Alan Sun Marbaniang (Senior Category) 90 kilo uba la ioh khur ia ka takma Rupa (Left and Right), u Alexshon Roy M.Umlong (Master Category) 75 kilo uba la ioh khur takma ksiar (left and Right), u Everson Thangkhiew ha ka (Grand Master Category) 80 kilo uba la ioh khur ia ka takma ksiar (Left and Right), u Jackson Lyngdoh (Senior Category) 70 kilo uba la ioh khur ia ka takma rnong (Left Hand) bad takma Ksiar (Right Hand), u Daniel Nongkhlaw (Senior Category) 55 kilo uba la ioh khur ia ka takma ksiar (Left & Right), u Hubert Paliar (Senior Category) 55 kilo uba la ioh khur ia ka takma rupa (Left hand) bad takma rnong (Right Hand) bad nalor kata u Hubert Paliar u la iashim bynta ruh ha ka (Hearing impairment Category) 70 kilo bad ioh khur ia ka takma ksiar (Left & Right Hand), ka Maimai Laloo (Hearing impairment Category) 80 kilo kaba la ioh khur takma rupa (Left & Right Hand), u Banshanlang Terang (senior Category) 60 kilo uba la ioh khur takma rnong (Right Hand), u Banshanlang Terang (PIU Standing Category) 60 kilo uba la ioh khur takma Ksiar (Left and Right Hand), u Mathias Marbaniang (Senior Category) 80 kilo uba la ioh khur takma Rupa (Left hand), u Pynshemphang Mynsong 55 kilo (youth Category) 55 kilo uba la ioh khur takma Rupa (Left hand), u Kishore Chettri (senior Category) 85 kilo uba khur takma Rupa (right hand) bad takma rnong (Left hand), Bhakupar Kharkongor (Youth Category) 100+kilo uba la ioh khur takma Ksiar (left hand)Na ka liang jong ki kynthei, ka Margaret Pathaw (Senior Category) 65 kilo kaba la khur takma ksiar (Left and Right hand) katba ha ka (Master Category) 70 kilo ka la ioh khur takma ksiar (Left and Right hand), ka Senebi Syngkli (youth Category) 55 kilo kaba la ioh khur takma rupa (Left and Right Hand) bad kumjuh ruh ha ka (Senior Category) 55 kilo ka la ioh khur takma ksiar (Left and Right Hand), ka Ladapbiang Malieh (Youth Category) 70 kilo ka la ioh khur takma Ksiar (left hand) bad takma rupa (Right Hand), ka Melinda Mawlong (Senior Category) 55 kilo kaba la ioh khur takma rupa (Right Hand), ka Parkles Theolinda Lyngkhoi (youth Category) 55 kilo kaba la ioh khur takma rnong (Right Hand), ka Wandalin Syiemïong (Senior Category) kaba la ioh khur takma ksiar (Left and Right hand), ka Wenny Freeda Kharthangmaw (Junior Category) 60 kilo kaba la ioh khur ksiar (right hand) bad takma rupa (Left Hand), Airikmenlang Shabong (youth Category) 50 kilo uba la ioh khur takma rupa (right and Left Hand), ka Airikmenlang Shabong (Senior Category) 50 kilo kaba la ioh khur takma rnong (right Hand), ka Angelis Kharumnuid (Youth Category) 50 kilo kaba la ioh khur takma rnong (right hand) bad takma ksiar (Left Hand), ka Angelis Kharumnuid (Senior Category) 50 kilo kaba la ioh khur takma ksiar (right hand) bad Takma rupa (Left Hand), ka Angel Mary Mylliem Umlong Khun Syiem (Master category) 60 kilo kaba la ioh khur takma ksiar (Left and Right hand), ka Ibakyntiew Kharumnuid (Master Category) 60 kilo kaba la ioh khur takma rupa (Left & Right Hand).Ki official kiba la mihkhmat na ka jylla Meghalaya ha katei ka rynsan iakhun kti ki long u Maiñbor Khyriem, u Ricky Marweiñ bad u Khraw Kupar Lyngshing.Napdeng kitei ki nongjop ka Kong Magret Mathaw ka la ioh rah ia ka nam lahduh na ki lahduh, kata, Senior bad Master Categories. Kumjuh ruh ha kane ka kynti lyngba kane ka lympung ka Team Meghalaya ka la ioh ka nam lahduh (na ka liang ki kynthei) Women’s Team Champion category 2023.Haba phai sha ki nongjop kiba ia shim bynta sha Uttar Pradesh (1st – 4th June 2023) ka kyrwoh na ka kynhun MAWA ki long ka Bandarika Kharkongor kaba la ioh khur takma ksiar ha ka Senior Women’s 60 kgs Left Hand, takma ksiar ha ka Senior Women’s 60 kgs Right Hand, takma rnong ha ka Youth Girl’s 60 kgs Left Hand bad takma rnong ha ka Youth Girl’s 60 kgs Right Hand.Ka Mihsngewbha Rymbai ka la ioh khur takma ksiar ha ka Master Women’s 80 kgs Left Hand, takma rupa ha ka Master Women’s 80 kgs Right Hand, bad takma rnong ha ka Senior Women’s 80 kgs Left Hand.Ka Aiboklin Rina ka la ioh khur iaka takma ksiar ha ka Senior Women’s 65 kgs Left Hand, takma rupa ha ka Senior Women’s 65 kgs Right Hand.Ka Larityngkai Lawriniang ka la ioh khur ia ka takma rnong ha ka Senior Women’s 50kgs Left Hand/Ha ka liang jong ki shynrang u Shanborlang Siangshai u la ioh khur takma ksiar ha ka Para-Standing Men’s 70kgs Left Hand bad takma ksiar ha ka Para-Standing (HI) Men’s 70kgs Right Hand.U Banbatjuban Khongwir u la ioh khur ia ka takma ksiar ha ka Master Men’s 100 kgs Right Hand bad takma rupa ha ka Master Men’s 100 kgs Left HandU Alexander Lyngdoh u la ioh khur takma ksiar ha ka Para-Standing (HI) Men’s 80kgs Left Hand, bad takma rupa ha ka Para-Standing Men’s 80kgs Right HandU Aiboklang Paul Wanniang u la ioh ban khur takma rupa ha ka Senior Men’s 60 kgs Left Hand.Kine ki rang bad ki thei iakhun kti jong ka MAWA ki la ioh khur phra tylli ki takma ksiar, san tylli ki takma rupa bad saw tylli ki takma rnong. Baroh ki takma ba la ioh khur da ka MAWA ki long 17 tylli.Ki official bad Referee jong katei ka jingiakhun kti kiba la mih khmat na ka jylla Meghalaya ki long u Junestar Kharbuli, Rupert Wankhar, Sumita Kshiar bad u Nick Nonglyer kum u Referee.Ha kaba iadei bad kitei ki ar tylli ki rynsan ha ka National Levels, ki nongjop kynthup lang ia ki Officials bad referee ki la shah jied ban iashim bynta sa ha World Level 2023 ka ban sa long ha Kazakhstan ha u bnai Nailar, 2023.",YN MIHKHMAT KI RANG BAD THEI ÏAKHUN KTI KA MAWA HA KA WORLD LEVEL 2023 HA KAZAKHSTAN,https://batesitv.com/yn-mihkhmat-ki-rang-bad-thei-iakhun-kti-ka-mawa-ha-ka-world-level-2023-ha-kazakhstan/
"Shillong, Jylliew 08 : U Lamphang ka ïing dorbar Thaw-Ain ka jylla u Thomas A Sangma u la ithuh ia u MLA ka seng Congress na Mylliem Konstitwensi u Bah Ronnie V Lyngdoh kum u nongialam jong ka Liang pyrshah naduh ka 8 tarik u Jylliew 2023, ia kane la pynbna da u Commissioner and Secretary jong ka Meghalaya Legislative Assembly u Dr. Andrew Simon. Ki don lai tylli ki seng sainpyrthei kiba don mynta ha ka Liang Pyrshah kata ka seng Congress kaba don 5 ngut ki MLA , ka All India Trinamool Congress 5 ngut ki MLA bad ka Voice of the People Party kaba don 4 ngut ki MLA. U Lamphang u la ithuh ruh ia u MLA ka Congress na Gambegre Konstitwensi u Saleng A Sangma kum u Opposition Chief Whip.","U BAH RONNIE V LYNGDOH U NONGIALAM KA LIANGPYRSHAH, U SALENG A SANGMA U CHIEF WHIP KA OPPOSITION",https://batesitv.com/u-bah-ronnie-v-lyngdoh-u-nongialam-ka-liangpyrshah-u-saleng-a-sangma-u-chief-whip-ka-opposition/
"Shillong, Jylliew, 08: Ka Meghalaya Legislative Assembly ka la shah pynkup burom da ka khusnam ha ka Ministry of Parliamentary Affairs halor ka jingstet ban pyntreikam ia ka National eVidhan Application. Ka Meghalaya Assembly ka dei kawei napdeng ki khyndai tylli ki Legislative Assemblies jong ka ri kiba la pyntreikam ia kane ka Application.U Myntri Khynnah uba peit ia ka Parliamentary Affairs u Arjun Ram Meghwal u la aiti ia ka khusnam sha ka Meghalaya Assembly ha ka National Workshop on NeVA kaba la long ha Convention Hall, Ashok ha New Delhi ha ka 25 tarik, Jymmang, 2023.Ia ka khusnam la pdiang sngewbha da u Dapborlang Marwein uba long u Computer Programmer bad u Nodal Officer (NEVA), Meghalaya Legislative Assembly bad ka Kong Lawanda Lyndem kaba long ka Deputy Secretary jong ka Parliamentary Affairs Department, ka Sorkar Meghalaya bad ha kajuh ka pork a Nodal Officer jong ka NeVA.U Myntri Rangbah ka Jylla u Conrad Sangma, bad ki Symbud Myntri Rangbah u Bah Prestone Tynsong bad u Bah Sniawbhalang Dhar ki la ai khublei ia ka kynhun jong ka NeVA bad ka IT Cell, Meghalaya Assembly na ka bynta ka jingtrei shitom jong ki ban pyntreikam ia ka NeVA.U Commissioner and Secretary jong ka Assembly Secretariat u Dr. Andrew Simons u la pynpaw ka jingsngewnguh ia ka Ministry of Parliamentary Affairs halor ka jingithuh ia ka jingtrei shitom jong ka Sorkar Jylla bad ka Meghalaya Legislative Assembly Secretariat.Haba kren ha ka jingpyllait paidbah ia ka NeVA project ha Assembly, u Dr. Andrew Simons u la pyntip ba ha ka 27 tarik, Lber 2020 la thung ia ka State project Monitoring Unit (SPMU) cum NeVA Implementation Committee ba la khlieh da u Chief Secretary ka Sorkar Jylla.Ia ka soskular iasngewthuh jingmut (MoU) la iasoi ha ka 30 tarik, Lber, 2020 hapdeng ka Ministry of Parliamentary Affairs, New Delhi, ka Sorkar Meghalaya bad ka Meghalaya Legislative Assembly bad ka House Committee for e-governance and general purpose ia kaba la thaw ha ka 20 tarik, Naiwieng, 2020.Ia ka Detailed Project Report (DPR) la mynjur da ka State project Monitoring Unit ha ka 21 tarik, Nailur, 2020 bad ia ka projek la pyllait paidbah ha ka jyllla ha ka 18 tarik, Lber 2021.U Commissioner and Secretary u la pyntip ba ia kane ka projek la bei jingiarap pisa da ka Sorkar India bad ka Sorkar Jylla kaba long 90:10.",ÏOH KHUSNAM KA ÏINGDORBAR THAWAIÑ KA JYLLA NA KA MINISTRY OF PARLIAMENTARY AFFAIRS,https://batesitv.com/ioh-khusnam-ka-iingdorbar-thawain-ka-jylla-na-ka-ministry-of-parliamentary-affairs/
"Shillong, Jylliew 8: U District Magistrate jong ka West Khasi Hill District u Bah Garod LSN Dykes ha ka sngi palei u la pynjari da ka Section 144 CrPC, kaba khang bad mana pyrshah ïa ki briew lane ki kynhun ban kem bad tong dohkha da kaba pyndonkam da ki kynja dawai bad ban pynbthei bom ha shilynter jong ka wah Wahblei bad wah Khusang, kiba hap hapoh ka Mawshynrut Block, West Khasi Hills District.“Kane ka jingleh ka wanrah ïa ka jingpynjot ïa ki kynja ba im hapoh ki um, ki wah bad ka pynsniew ïa ki sawdong sawkun jong kine ki wah. Kumta lada lap ïa kiba ïaleh pyrshah yn pynshitom katkum ki kyndon jong ka aiñ,” la ong ka Hukum. Kane ka jingmana kan treikam noh mardor naduh ba la pynmih ïa kane ka hukum.",MANA U DC WEST KHASI HILLS BAN TONG DOHKHA HA WAHBLEI BAD WAH KHUSANG,https://batesitv.com/mana-u-dc-west-khasi-hills-ban-tong-dohkha-ha-wahblei-bad-wah-khusang/
"Shillong, Jylliew, 08: Arngut ki runar ki la shah kem ha ki Pulit jong ka Laitumkhrah Police Station halor ka jingdonkti ban thombor ia ki arngut ki shijur katba ki dang leit iaid kai pyngngad ha ka janmiet sngi sngi saitjaiñ jong ka taiew baladep ha ka khlaw.Katkum u kyrwoh ba la phah da u Superintendent of Police ka East Khasi Hills District u Bah S. Nongtnger, la iathuh ba ki Pulit ki la ioh jingtip na u Secretary Shnong ka shnong Risa Colony ha ka por 7:20 baje janmiet ba ki don ki runar kiba thombor ia kawei ka kynthei ha khlaw.Ka kynhun ki Pulit ka Laitumkhrah Police Station mar mar ki la leit sha ka khlaw bad lap ba kawei ka khynnah kynthei bad uwei u samla shynrang uba la 18 snem ka rta ki la leit iaid kai pyngngad sha khlaw ha kaba ki la shah khang kdong ha ki lai ngut ki runar. U SP u la pyntip, ki lai ngut ki runar ki la byrngem ia kine ki shijur ba balei ki wan iaid kai sha khlaw bad dawa ruh ba ki dei ban siew ia ka kuna. Arngut napdeng ki runar ki la ktah kti ia u shynrang, katba uwei pat u runar u la bat trait ia ka kynthei.U shynrang u la kyrpad ia ki runar ba kin pyllait noh ia ka kynthei bad kular ba un kohnguh ban leh kat ia kaba ki hukum hynrei ki arngur ki shijur ki la shah pynbor ba kin law lyngkhuid hakhmat jong ki. Ki runar ki la lute ruh na kine ki shijur. Katba ki arngut ki runar ki dang bteng ban shoh ia u shynrang, u la lait phet da ka said na ki tyrsim jong kine ki runar bad mareh bak bak sha jaka ba don ki iingbriew ha Risa Colony ban pan jingiarap bad kine ki lai ngut ki runar ki la jrong kti ia kane ka khynnah kynthei.Ha kaba iadei bad kane ka jingjia, ki Pulit ki la register case ha Laitumkhrah Police Station Case hapoh ka Section 323 Indian Penal Code (IPC) read with Section 7/8/9/10/11/12 POCSO Act. Ha jingthwet kaba jur, ki Pulit ki la ioh kem ia ki arngut ki runar ha ka sngi Balang na Khliehshnong Malki. Mynta ki Pulit ki dang pynlong ia ka jingthwet kaba jur ban iohkem sa ia uwei pat u runar uba dang lait phet.","SHAH KEM ARNGUT KI RUNAR KIBA THOMBOR ÏA KI SHIJUR HA KHLAW, DANG THWET IA UBA LAIT PHET",https://batesitv.com/shah-kem-arngut-ki-runar-kiba-thombor-ia-ki-shijur-ha-khlaw-dang-thwet-ia-uba-lait-phet/
"Kum ka jingithuh bad ka jingai mynsiem,ka JETS 24×7 dang shen ka la pynkup burom ia ka samla Sandara Marpna, ka khynnah pule jong ka Christian Academy, Shillong kaba la ioh rung ha ka kyrdan ba shiphew ha ka Top 20 jong ka result Secondary School Leaving Certificate (SSLC) ba la pynbna da ka Meghalaya Board of School Education (MBoSE).Ia ka khusnam la aiti sha ka samla Sandara Marpna da u Managing Director ka JETS 24×7 u samla Pynskhemlang Uriah ha ryngkat ka jingsakhi lang jong ki nongialam ka JETS 24×7 kynthup ki bahaïing hasem jong kane ka samla.",PYNKUP BUROM KA JETS 24×7 ÏA KA SAMLA SANDARA MARPNA,https://batesitv.com/pynkup-burom-ka-jets-24x7-ia-ka-samla-sandara-marpna/
"Shillong, 9 Jylliew 2023 : Ka Ministry of New and Renewable Energy ryngkat ka jingiatrei lang bad ka Meghalaya Non-Conventional & Rural Energy Development Agency (MNREDA) ka la pynlong bun tylli ki rynsan ai jingshai ban rakhe ia ka sngi pynneh mariang. Katei ka rynsan ai jingshai ba la pynlong ha State Convention Centre, Shillong ka long ban ia sam ia ki jingtip kiba kham bniah kiba la iaid shakhmat bad ki nongshong shnong jong ka Meghalaya bad ruh ban pynshlur bad kyntu ban pyndonkam ia ki bor kiba mih na ka mei mariang kiba don ha ka jylla.Ki riewshemphang na ka Meghalaya Non-Conventional & Rural Energy Development Agency ki la ioh ban ai ka jingpynshai kaba bniah bha halor ki sienjam kiba la iaid shakhmat kumno ban pyndonkam ia ki bording kiba mih na ka mei mariang bad ruh ka jinglah jong ki ban treikam hapoh ka jylla.Na ka liang ki paidbah ki la ioh ruh ban sakhi ia ki prokram halor ka kolshor na ki nongshim bynta na ka jylla hi bud pat sa ka jingbatai kaba sani bha bad janai bha na I Kong Elizabeth Kharjana, Project Officer MNREDA.Kum shibynta jong ka jingrakhe, ki samla pule na ki saw tylli ki High School kynthup na  Brookside Adventist Higher Secondary School, St. George Higher Secondary School, Laban Assamese Girls Higher Secondary School, bad Bhanu Bhakta Nepali Pro Secondary School, kiba shim bynta ha ka jingiakob dro jingdro halor ka phang “Renewable Energy for a Better Tomorrow.”Ka jingtbit jong kine ki nongshim bynta ka pyni ia ka jingkhmih lynti jong ki samla pule halor ka jingdonkam ban don ia ka bording kaba khlem lut shuh. Katei ka prokram ka sakhi ruh ia ka jingpyni nam ia ki katto katne ki jait tiar kiba ym pat paw pyrthei, kaba ailad ia ki nongwan ban ioh ia phylliew jingmut khamtam haba iadei bad ka Solar Mission kaba ka sorkar Meghalaya ka wanrah ha kane ka kynti.Kitei ki jait tiar ki long ruh kum ka nongmuna jong ka jingpynkhreh jong ka sorkar kumno ban wanrah noh da ki bor jong ka mei mariang na ka bynta ban pynmih ia ka bording bad ruh kum ka jingpeitjngai lypa na ka bynta kawei ba kan ym shah ktah shuh.Ha ka jingialang la iohi ruh ia ki jingpyni nam halor kitei ki bor kiba lah ban ioh na ka mei mariang hapoh ka jingialam jong u Arup Chakraborty Junior Engineer, MNREDA, uba la pyni tiak ia bun ki lad ki lynti kiba lah ban myntoi na ka mariang ha ka jylla.Hadien kane ka la don ruh ka jingai jingpynshai na bynta ki rangbah shnong kynthup naduh  Sunny Hill, Lumdiengtri, Lama Villa, Jaiaw Langsning, Dymmiew, Lumkshaid, Mawprem, Qualapaty, Nongsohphoh, bad Laitumkhrah.Katei ka prokram ka kham pynleit jingmut ruh halor ka skim PM Kusum scheme bad ka Biogas scheme, u Arup Chakraborty bad u Assistant Director(Planning) ka MNREDA, u  Danseng M. Sangma kiba la pyni ia ki jingmyntoi kiba lah ban ioh.La ioh ruh ia ka jingbatai kaba bniah bha halor ka bording ba tan naka sngi (Solar Energy) ia kaba la pynshai da u Assistant Director (SOLAR) na MNREDA, u Rafikul Islam.  Na ka liang ka  Ministry jong ka New and Renewable Energy ka sorkar pdeng bad ruh na ka MNREDA  ki buh ka thong ban pynioh ia ka bording kaba khlem lut noh ne duh noh bad ruh ban pynshlur ban pyntreikam noh ha ka jylla Meghalaya.",MYNTOI KI PAID MEGHALAYA NA KI JINGHIKAI JONG KA  MINISTRY OF NEW AND RENEWABLE ENERGY BAD MNREDA,https://batesitv.com/myntoi-ki-paid-meghalaya-na-ki-jinghikai-jong-ka-ministry-of-new-and-renewable-energy-bad-mnreda/
"Ka Kong Rilinda Khmah ka kurim jong u Bah Roning Nongkynrih uba la duhei ia la ka jingim ha ka jingshah siat iap ha ki shipai Border Security Force (BSF) ha ka miet 6 tarik Jymmang, 2023 ha ka shnong Mawshun, Pynursla Sub-Division, kam pat ioh jingiarap eiei ruh em na ka tnat shipai BSF watla ka Sorkar Jylla ka la pyntip dang shen ba kan sa iakren bad ka tnat shipai BSF ban siew ia ka bailutksan.Ki nongialam jong ka National Hynniewtrep People Federation (NHPF) kiba dap da ka jingsngewkhia halor kane ka jingjia ha ka sngi Palei ki la leit ban iakynduh ia ka kurim jong u Bah Roning Nongkynrih, ka Kong Rilinda Khmah kaba la iathuh ba haduh mynta ka Sorkar Jylla kam pat ai jingiarap eiei bad iathuh shem lanot ruh ia ka jingiakynduh jingeh ban pyndap pynbiang ia la ka ing ka sem naduh ba u kurim jong ka, u Bah Roning Nongkynrih u la khladnoh na kane ka sla pyrthei.U General Secretary ka NHPF u Bah Youbarlin Lyngdoh Sangriang u la dawa ia ka Sorkar Jylla ba ka dei ban iarap ia ka longing jong ka Kong Rilinda Khmah da kaba aikam hynrei ym da kaba shu siew bailutksan da ka pisa khnang ba kan dup lah ban bsa, ban pynheh pynsan bad ban pynnang pynstad ia ki arngut ki khun kiba dang rit kiba la duhnoh ia la u jong u Kpa.U la phah ia ka kyrpad sha ki paradoh parasnam kiba don ia ka mynsiem sngewlem ban noh jingiarap katba lah ei ia ka ïing ka sem jong ka kong Rilinda Khmah kaba sah ha ka shnong Nongkynrih, Raid Nongkynrih.Kum ban shu pynkynmaw hangne, Ki shipai Border Security Force (BSF) ki la kem ia lai ngut ki shipai kiba donkti ban synreit kuli ia ka trok kaba lam sha ka jingiap jong u Bah Roning Nongkynrih ha Mawshun.Kine ki lai ngut ki BSF ki dei kiba la tip kyrteng kum u head constable Moni Singh, u Constable Sengel Singh bad u Constable Kdam Kishore. Kine ki lai ngut ki dei kiba don ha ka sngi kaba jia ka jingther kuli. Ha kajuh ka por, ka tnat shipai BSF ka la sospon ia u Moni Singh uba siat haduh 3 kuli na ka suloi SMG Barreta bad lah phah ia u sha BSF Headquarter ryngkat ka hukum ba um dei ban mih khlem da ioh jingbit.",LAH SHI BNAI KYNTHIH YM PAT ÏOH BAILUTKSAN KA KURIM U BAH RONING NONGKYNRIH,https://batesitv.com/lah-shi-bnai-kynthih-ym-pat-ioh-bailutksan-ka-kurim-u-bah-roning-nongkynrih/
"Ka Khasi Jaintia Fish Wholesaler and Retailer Association (KJFWRA) ha ka sngi  Thohdieng ka la leit ban iakynduh ia ka Commissioner of Food Safety ka Kong R.M Kurbah ban pan jingpynshai halor ka jingphah leh Test ban pynshisha ba ki dohkha ba la wanrah na shabar ka jylla ki dei kiba la injek da ka dawai Formalin.Ha ka jingiakren bad ka Batesi Tv hadien ka jingiakynduh ia ka Kong R.M Kurbah, u Bah C. Wankhar uba long u nongialam jong ka KJFWRA u la iathuh ba ka Commissioner of Food Safety ka la bthah ba dei ban da leh test shwa ia ki dohkha kiba la wanrah nabar jong ka jylla shwa ban pynrung sha basa die dohkha ha Iewduh kum ka jingpynthikna ba kine ki dohkha kim dei satia kiba la khleh da ka dawai injek Formalin.U Bah Wankhar ula iathuh ba ha ka jingiakren bad ka Kong Kurbah, la shah ban wanrah tang ia ki dohkha na ka jylla Assam namarba tang na kane ka jylla Meghalaya yn ym lah satia ban pyndap ia ka jingdonkam jong u paidbah.“Ki la kular ia ngi, ba manla ka 15 sngi ba la wanrah ki dohkha na ka Jylla Andhra Pradesh, yn hap ban leh test da ka Food Safety.  Ngi ruh ngi la rah ia ka syrnot kaba la phah na Andhra Pradesh kaba pynshisha ba ki dohkha kim dei kiba la injek dawai Formalin,” u la ong.U la iathuh lada jia ba ka Food Safety ka lap ba ki dohkha kiba wanrah na Andhra Pradesh kiba la injek dawai Formalin ka shong ha kane ka tnat ban pynshitom watla ha ka syrnot ba la phah na ka jylla Ahdra Pradesh la pynshisha ba kam don ka jinginjek dawai Formalin.“Ngi kloi ban iatreilang bad u paidbah, ngi kloi ban iatreilang bad ka Sorkar na ka bynta ka jingkoit jingkhiah jong u paidbah.  Nangne shakhmat ngi la pynpaw hakhmat ka DC lada ki lap eiei ia ki dohkha ba la leh test ngi kloi wat ban pynphai noh ia ki dohkha,” u la bynrap.Shuh shuh u la iathuh ba ka Commisioner of Food Safety ka la ailad ia ki nongdie dohkha ban die tang ia ki dohkha kiba wan na ka jylla Assam.Haba kylli, u la iathuh ba ka Association kan shong shwa da ka jingialang shwa ban shim ia ka rai halor ka jingai jingbit jong ka Commissioner of Food Safety ban die tang ia ki dohkha kiba wanrah na ka jylla Assam.",MANLA KA 15 SNGI YN LEH TEST KA FOOD SAFETY ÏA KI DOHKHA BA WAN NABAR JYLLA,https://batesitv.com/manla-ka-15-sngi-yn-leh-test-ka-food-safety-ia-ki-dohkha-ba-wan-nabar-jylla/
"Ka Confederation of Ri Bhoi People (CORP) Western Zone mynnin ka sngi balang ka la pynkupburom ia u samla Banpynshngainlang Thangkhiew uba la pass ia ka eksam klas XII Arts 2023 jong ka Meghalaya Board of School Education ha ka kyrdan basaw ha ka thup top ten.Ha kane ka sngi u Bah Gershome Hat Vice President ka CoRP Sengkmie lem bad kiwei ki dkhot ka Jirang Circle ki ai jingkren kyntu kynpham bad kitbok ia u samla Pynshngainlang bad un nangkiew shaphrang ha ki jingpule ha ki snem ban wan ban poi sha kliar ka nam bad ka burom.U Bah Hat ula ong, ka jinglehbha jong u ha ka eksam klas XII wat hapdeng bun ki jingeh ka wanrah burom ia ka iing ka sem ka shnong ka dong Ri Bhoi sepngi bad ka District baroh kawei.Kumta na ka liang ka seng CoRP ka la pynkup burom halor ka jinglah jong u ban leh bha ia ka eksam klas XII kum ka dak ban ai mynsiem bad pynshlur ba un iai bteng bad minot ha ki jingpule da ka mynsiem tip briew tip blei bad kyntu ban kiar na ki jingmlien ba sniew kiba lah ban pynjot ia ka jingim ki khun samla bad ka kyrmen ba lyngba kane ka jingjop jong u ban wan shakhmat eh kan ai mynsiem lang ia kiwei ki khynnah pule ka thain ba kin nangtrei shitom bad minot ha ki jingpule ha ki snem ban wan ban wanrah burom ia ka shnong bad ka thain Ri Bhoi Sepngi.",PYNKUP BUROM KA CORP ÏA U BANPYNSHNGAINLANG BA PASS TOP TEN,https://batesitv.com/pynkup-burom-ka-corp-ia-u-banpynshngainlang-ba-pass-top-ten/
"Ka Social Foresty Division, East Khasi Hills District ha ryngkat ka jingïatreilang bad ka ophis u Syiem ka Hima Sohra lem ka Dorbar Shnong Mawrah, ha ka 09 tarik u Jylliew, 2023, ki la pynlong ia ka prokram rakhe sngi pynneh mariang ha ka jaka jngohkai ba itynnad bha kaba don ha Rangkylliaw ha katei ka shnong Mawrah da kaba buh thong ban pynjyrngam da kaba thung kham bun ki dieng ki siej ha katei ka jaka jngohkai.Ha ka jingïalang la ia donlang da ka Kong H. Lato, District Forest Officer, IFS, Social Foresty Division, East Khasi Hills Sohra Range, u Pa’iem Marremdor Syiem uba dei u Paiem Khynnah ka Hima Sohra, ki ophisar, ki Myntri ka Hima, ki nongialam shnong ka shnong Mawrah, Swer, ki khynnah skul lem ki nonghikai ryngkat ki nongshong shnong.Katei ka jaka jngohkai ka dei kaba la pynitynnad da ki jingshna ia ka jingkieng iaid kjat, ki jingker, ki lynti ïaid kjat, ki mawbynna nalor ka jingitynnad mariang kaba la don lypa ha kane ka jaka. Ka thong jong kane ka prokram ka long ban ïakhun pyrshah ia ka jing-pyndonkam plastic ha ki sawdong sawkun ka mei mariang da kaba pynsngewthuh janai sha ki nongshong shnong ban long ka nuksa.Hadien ka jingïalang la don ka jingthung dieng ha katei ka jaka da ki riewkhmat kiba la don ha ka jingïalang bad ia shim bynta ruh da ki nongshong shnong bad ki khynnah skul. Ka tnad Forest lyngba ka Kong H Lato ka la pynpoi ruh ia ki pla thep tiar thep tar bad sam sha ki nongshong shnong kum ka sienjam ban kiar na kaba pyndonkam plastic.Halor kane ka jaka jngohkai, u Secretary ka Dorbar Shnong Mawrah, u Bah Dibarstar Khongrymmai u la ong ba ka dei lyngba ka skhim MGNREGA ha ki san bad hynriew snem kiba la dep ba la lah ban shna ia kine ki jingkieng bad jingker ha katei ka jaka ha Rangkylliaw kaba lah ban iohi bad jngohkai ia ka thaiñ Khatarshnong baroh kawei nalor kiwei pat ki jaka.U la ong ba ki dang donkam shibun ki lad jingiarap ban kyntiew shuh ia kane ka jaka jngohkai bad ba kan long ka lad kamai ia ki nongshong shnong.","YN PYNJYRNGAM ÏA KA JAKA JNGOHKAI HA RANGKYLLIAW, MAWRAH, BUH THONG KA SFD, EKHD BAD HIMA SOHRA",https://batesitv.com/yn-pynjyrngam-ia-ka-jaka-jngohkai-ha-rangkylliaw-mawrah-buh-thong-ka-sfd-ekhd-bad-hima-sohra/
"Ka Deputy Commissioner kaba long ruh ka Chairperson jong ka District Disaster Management Authority, East Khasi Hills District ka la pynmih ia ki lad jingiada namar ka jingwan jong ka aiom lyiur.Ki nongshong shnong ki dei ban long kiba phikir ban iada ialade namar ka jingshlei um ka lah ban jia hadien jong u lapbah khamtam ha ki jaka kiba harud jong ki wah bad ki wahduid.Kiar na kaba jam ia ki wahduid , ki nala bad ki wah haba don ka jingshlei um.Wat tur ne niah ia ki kali haba don ka jingshlei um bad kiar na ki post elektrik ban lait na ka jingshah bat ha ki bor elektrik.La kyntu ia ki khynnah skul ban kiar na kaba jam ia ki wahduid bad ki wahbah ha ka por ba jur slap. La kyntu ruh ia ki nongwan jngoh kai pyrthei ban kiar na ka ba tur sha ki wahduid, ki wah bad ki kshaid.Lada don kano kano ka jingjia, ki paidbah ki lah ban pyntip da kaba phone sha ka District Emergency Operations Centre ha u nombar 0364- 2225289/2502094 bad ruh ka State Emergency Operations Centre ha u nombar 0364-2502098.Shuh shuh ka DDMA ka la bthah ia ki paidbah ba ki dei ban husiar bad ban kiar na ka ‘leilieh haba don shabar na la iing bad ban lait na ki jingmynsaw.Da khmih ia ki jingpynbna kiba iadei bad ka suinbneng haba phi hap ban leit sha kino kino ki kam ki jam shabar na la ka iing ka sem. Lada phi iohi ba don u slap, u phria, ka lyer, u pyrthat bad ka ‘leilieh shong shwa hapoh iing la kumno kumno kumba 30 minit.Wat ju leit shabar na ki iing ha ka por ba sniew ka suinbneng khamtam ban leit trei leit ktah ha lyngkha, leit pynbam phlang ia ki jingri, leit khwai dohkha, leit king lieng lane mih leit jingleit.Haba u tied u pyrthat, shong hapoh ki jaka rieh ba shngaiñ. Kiar na ki jingtei ba dei da ki nar bad ki jingtei ba tap da ki tin bad ki nar. Ki jaka rieh ba shngain ki kynthup ia ki iing ki sem, ki ophis, jaka iew hapoh ki iing ba skhem bad ki kali kiba don ki tnum ba eh ryngkat bad ki jingkhang iit ba la khang bha.Lada jia ba phi don habar ha ka jaka ba thylli ka bym don kano kano ruh ka jaka rieh ba shngain, kynriah mar mar na ki jaka ba long kynjang kum ki jaka lum, jaka ba long riat bad ki kliar lum.Lada jia ba phi don ha ka jaka ba thylli bym don iing don sem, ialeh ban kiar na ka jingma kloi katba lah.Kan bha shibun ban wad jaka rieh ha ka jaka ba long them bad da pynthikna ba kata ka jaka kan ym shlei um lada jia ba jur u slap.Ka jingieng u shñiuh hadien ryndang ryngkat bad ka jingsngewsmiej ka lah ban dei ka dak ba kan pom ka ‘leilieh bad u pyrthat.Ialeh kloi lan ban mih sha ryngkew bad jngai na ki pung, ki bir, ki nan bad kiwei kiwei ki jaka ba lang um.Kiar na kino kino ki sainar lane ki mar kiba lah ban par ka ding elektrik (telephone, sainar bor ding elektrik, jingker nar, ki sainar ba pynpur hajrong, ki lynti rel, ki kor khyrwait da ka lyer bad kumta ter ter), ki dieng bad ki kliar lum.Ki juti jri bad ki shaka kali kim lah ban iada na ka ‘leilieh bad u pyrthat.Lada phi ia don shi kynhun bad lap kynsan u slap, u phria, ka lyer, ka ’leiIlieh bad pyrthat, phi dei ban ia saphred bad pyniajngai iwei na iwei pat khnang ban pynduna ia ka jingma bad jingmynsaw.Wat ju leit shabar na ki iing ha ka por ba sniew ka suinbneng khamtam ban leit trei leit ktah ha lyngkha, leit pynbam phlang ia ki jingri, leit khwai dohkha, leit king lieng lane mih leit jingleit.Lada phi don ha ka jaka ba long khlaw, rieh hatrai ki dieng ba lyngkot lane kiba long sanium.Kiar na ka jingpyndonkam ia ki phone ba pyndait sainar bad kiwei kiwei ki mar elektrik ki ba lah ban khring ia ka ding ‘leilieh. Tangba ka long shngain ba phin pyndonkam ia ki phone bym pyndait sainar (cordless/mobile) wat haba sniew bha ka suinbneng.Kiar ban shong ha ki kali bym don jingtap ne jingda kum ki thuk thuk, ki kali ialehkai golf bad kiwei kiwei. Kiar na ki jingtei ne ki jaka bym don jingda kum ki shyngkup iing, ki jaka shong jngoh jingialehkai (sports arenas) –kum ki jaka tied golf, jaka iaidkai pyngngad bad ki madan ialehkai. Kumjuh ruh kiar na ki jaka ba don um kum ki pung, ki nan, ki bir, jaka jngi bad ki rud duriaw.Da khmih ia ki jingpynbna kiba iadei bad ka suinbneng haba phi hap ban leit sha kino kino ki kam ki jam shabar na la ka iing ka sem. Lada don ka jingbatai lypa lane jingmaham ba lah ban hap slap, phria, lyer, ‘leilieh bad pyrthat, sangeh shwa ban leit lane ban trei ia ki kam shabar ki iing ki sem.Haba don slap, phria, lyer, ‘leilieh bad pyrthat , kiar na ka jingpyndonkam lane ban shong ha ki kali bym don jingtap ne jingda kum ki thuk thuk, ki kali kit ialehkai golf bad kiwei kiwei.Pynthikna ban kiar na ki jingtei ne ki jaka bym don jingda kum ki shyngkup iing, ki jaka shong jngoh jingialehkai (sports arenas) –kum ki jaka tied golf, jaka iaidkai pyngngad bad ki madan ialehkai. Kumjuh ruh kiar nan a ki jaka ba don um kum ki pung, ki nan, ki bir, jaka jngi bad ki rud duriaw.Hiar na ki thuk thuk lane ki kali ba pyndonkam ha ka rep ka riang kiba lah ban khring ia ka ding ‘leilieh bad pyrthat.Lada phi dang king lieng lane dang jngi, ialeh ban kiew sha ryngkew kloi katba lah bad wad jaka rieh ba long shngain.Haba jur u slap, ka lyer, u phria, ka ‘leilieh bad pyrthat, shongkhop hapoh ka kali jong phi haduh ban da wan poi jingiarap lane haduh ban da jem ka suinbneng (ka tnum kali kan iada iaphi lada phim ktah iaka da ka kti jongphi ia ka bynta ba shapoh): dei ban khang pynkiew ia ki iit kali bad pynieng ia ka kali jngai na ki dieng bad ki sainar elektrik.Kynriah na ki jaka ba long khlaw (khamtam ki khlaw kseh) sha ki jaka bym don jingwit. Namar ki khlaw ki lah ban pluh lada pom u pyrthat bad ka ‘leilieh.Lada don kano kano ka jingjia, ki paidbah ki lah ban pyntip da kaba phone sha ka District Emergency Operations Centre ha u nombar 0364-2225289/2502094 bad ruh ka State Emergency Operations Centre ha u nombar 0364-2502098.",KI JINGMAHAM KA DISTRICT DISASTER MANAGEMENT AUTHORITY NA KA BYNTA KA JINGJUR SLAP,https://batesitv.com/ki-jingmaham-ka-district-disaster-management-authority-na-ka-bynta-ka-jingjur-slap/
"Ka Sorkar Jylla ka la thaw da ki Rule ban pynkhlain ia ki bniat jong ka The Narcotic Drugs and Psychotropic Substances Act, 1985, namarba ka Section 64 (a) jong kane ka aiñ ka ai laitluid ia kino kino kiba pyndonkam ia u drok kin lait suk na ki shrip jong ka aiñ.U Myntri ka tnat Social Welfare ka Sorkar Jylla u Bah Paul Lyngdoh ha ka 12 tarik u Jylliew, 2023 u la lum da ka jingialang ba la iashim bynta da ki heh ophisar jong ka tnat Pulit, na ka tnat ka Koit ka Khiah, na ka tnat Social Welfare, na ka MIMHANS, na ka tnat CID bad na ki tnat treikam bapher bapher jong ka Sorkar Jylla.Ha ka jingiakren bad ki lad pathai khubor u Bah Paul Lyngdoh u la iathuh ba ka jingthaw ia ka Rule ka long hadien ba la iohi ba ka jingwan rung jong u drok sha kane ka jylla Meghalaya ka la long shaba palat liam bad katkum ka jingioh jingkhein naduh u snem 2019 ka jingdon jong ki nongpyndonkam ia u drok ka la kiew bha ha kane ka jylla bad ruh ha ki 5 tylli ki district jong ka jylla la ithuh kum ki jaka ba ka jur bha ka jingpyndonkam ia u drok.Shuh shuh u la iathuh ba lyngba ka DREAM project ia kaba la pynbna paidbah ha u snem baladep, la mynjur ia ka draft policy ban pyllaitluid ia ka Jylla Meghalaya na u drok.Lyngba kane ka mishon, u Mission Director bad ka kynhun jong u, kin iarap ia ka Sorkar ban iatreilang bad ki tnat treikam bapher bapher bad nalor kata la mang ruh 5 klur tyngka na ka bynta ban pynlong ia ki jingpynshai bad ki jingpynsngewthuh sha ki paidbah kumno ban iakhun thma pyrshah ia ka jingjyllei jong u drok.“Kane ka dei ka aiñ kaba kongsan ia kaba ym shym la pynrung haduh mynta ia kaba la tip kum ka Prevention of Illicit Traffic in Narcotic Drugs and Psychotropic Substances Act, 1988 (PITNDPS).  Haduh mynta, ngim pat lah ban pynrung ia ki kyndon jong kane ka aiñ namarba ngim pat lah ban thaw ia ka Advisory Board ,” ong u Bah Paul.“Hynrei mynta ka sngi, u Nongbishar ba la shongthait jong ka Ingbishar Meghalaya High Court u S. Pande  uba long ruh u Chairman jong ka State Consumers Council u la ai ia ka jingmynjur ban shimti kum u Cchairman jong ka Advisory Board,” iathuh u Bah Paul.“Tang shu mynjur u Chairman jong ka Advisory Board ban shimti kum u Chairman ka jingkhang ka la plie ia ngi ban pyntreikam pura ia kane ka aiñ ba kongsan,” ong u Bah Paul.U la pyntip ruh ba katkum kane ka aiñ, kino kino ki briew kiba ju don dak sniew kum ki nongkhaii drok lane ki briew kiba ju don bynta ha ka jingkhaii drok, la ki dei kiba rit ne kiba heh, kin shah pynngat hapoh kane ka aiñ bad kin hap ngat ha ka jingshah set along kaba 3 bnai bad kaba lah ban pynjlan haduh shi snem kynthih.“Lada ki sngew ba ka jingshah set along ka long kaba be-aiñ, ki lah ban kyrpad ia ka Board da kaba ai da ka jingthoh ba balei kim dei ban shah set bad balei kim dei ban shah pyllait,” la ong u Bah Paul.Ha kane ka jingialang, la iakren ruh ban pynkhlaiñ ia ka Narcotic Cell kaba don mynta tang lai ngut ki Pulit Ophisar.  Ka jingialang ka la rai ban kyntiew ia ka jingdon jong ki Pulit khnang ba yn dup lah ban ai jingshakri bad ban tehlakam ia ka jingjyllei jong u drok.Lyngba ka DREAM project, baroh ki Deaddiction Centre yn pyndonkam kum kawei ka rynsan ban ioh ia ka jingkheiñ ba thikna bad ban ithuh ia ki briew kiba dei hok ban ioh jingsumar ha kaba ia ki kyrteng ban buhrieh noh bad ki jingkheiñ bapura kin don lut bad ka Sorkar.","THAW KA SORKAR ÏA KI RULE BAN PYNKHLAIÑ ÏA KI BNIAT JONG KA NDPS ACT, 1985",https://batesitv.com/thaw-ka-sorkar-ia-ki-rule-ban-pynkhlain-ia-ki-bniat-jong-ka-ndps-act-1985/
"Ka ophis jong ka Food Commissioner ka Sorkar Jylla haduh mynta ka dang iai bteng ban leh test ia ki dohkha khnang ban lap la ka don ne em ka jinginjek da ka dawai Formalin khnang ba ka dohkha kan ym pyut.Ha ka jingiakren bad ki lad pathai khubor ha ka 12 tarik u Jylliew, 2023, ka Deputy Commissioner jong ka East Khasi Hills District ka Kong R.M. Kurbah ka la iathuh ba ka jinginjek dawai Formalin ia ki dohkha kam shym la sdang na kane ka Jylla Meghalaya hynrei ka la sdang na kiwei pat ki jylla jong ka ri India.Ka la iathuh ba ka jingkhang ban die ia ki dohkha ka la sdang shwa na ka jylla Assam bad hadien kata, hadien ba ki Ophisar jong ka tnat Food Safety ki la lap ia ka jinginjek dawai Formalin ha ki 30 tylli ki dohkha ba la shim nuksa la hap ban pynjari mar mar da ka kyndon kaba khang ban die ia ki dohkha haduh 15 sngi kynthih.“Namarba ngi sngewthuh ba ka dei ka iap ka im jong ki nongbam, ngi la pynmih ia ka jingpynbna ha ka 8 tarik u Jylliew bad ngim shym la ap haduh ban da ioh ia ka kaiphod na ki 100 tylli ki dohkha ba la shim nuksa.  Mar mar ngi la shim ia ki lad jingiada ban ym die shuh ia ki dohkha na ka bynta 15 sngi,” la ong ka Kong Kurbah.“Ngi sngewthuh ba ki nongkhaii bad ki nongdie dohkha ki duh ia ka kamai kajih hynrei ki dei ban sngewthuh pat ia ka iap ka im, bad haduh mynta kam shym la don kano kano ka jingleh be-aiñ na ka liang jong ki ba kin die la ka die ia ki dohkha wat hadien ba la khang,” ka la ong. Haba kylli, ka Kong Kurbah ka la ong, “hadien ka 15 sngi, ngin sa leit sha Khliehiew ban peit biang bad lada ka don ka jinginjek dawai Formalin yn ym pat shah satia ban die ia ki dohkha.”",DANG BTENG KA JINGLEH TEST ÏA KI DOHKHA BAN LAP ÏA KA JINGINJEK DAWAI FORMALIN,https://batesitv.com/dang-bteng-ka-jingleh-test-ia-ki-dohkha-ban-lap-ia-ka-jinginjek-dawai-formalin/
"Ha kiba bun ki jingdonkam, ka jylla jong ngi ka hap ban shaniah beit ia ki mar ki mata kiba wan nabar jylla la ka long ha u khaw , ki marbam bapher bapher bad wat ka doh ruh. Ia kane lah ban sakhi tang ha kine ki shisngi ar sngi ba la leit noh ba kumno ki briew jong ngi ki khih pisa lynga bym don dohkha namar ba ym shah ban wanrah nabar jylla ba ka don kata ka jinginjek dawai Formalin.Ngi la ioh ban ia kren bad ka Director of Fisheries kaba bat ruh ha kajuh ka por kum ka Chief Executive Officer FFDA ka Kong A.L. Mawlong. Ha ka jingiakren bad ngi, ka la iathuh ba kane ka jylla ka donkam dohkha kumba 32,000 metric ton ha ka shisnem hynrei na jylla lajong ngi lah ban pynmih tang 19,373 metric ton tam kaba duna nangta hap ban shaniah nabar jylla.Ka Kong Mawlong ka la iathuh ba ha u snem 2022-2023 ka jingwanrah dohkha nabar jylla ka long 15,067 metric ton tam. Ka District kaba lah ban pynmih bun tam ki dohkha na kane ka jylla ka dei tang ka Ampati kaba lah ban pynmih haduh 5,260 metric ton ha ka shisnem.Ngi ju iohi ba ka sorkar ka pynshlur ia ki paidbah ba kin ri dohkha bad ka ai ruh ia ki skhim ba kin shna pung dohkha, haba ngi kylli bniah halor kane ka Kong Mawlong ka la iathuh ba ki don ki skhim jong ka sorkar jylla bad ki don ruh ki skhim jong ka sorkar pdeng.Ia ka skhim ba ka sorkar jylla ka ai la ju tip kum ka Meghalaya State Aquaculture Mission bad ha kane ka skhim ka sorkar jylla ka ai 1,50,000 (shi lak san phew hajar tyngka) na bynta ka pung kaba heh 10 hajar square phut bad na kane ka shi lak shiteng, 60 % yn bei pisa ka sorkar jylla, 25% ki hap lut hi ki nongioh ia ka skhim bad 15% pat ki hap ban siew da ka ram bad ki hap ban pyndep hapoh ka san snem.Ka skhim kaba wan na ka sorkar pdeng pat ka dei kaba la tip kum ka Pradhan Mantri Matsya Sampada Yojana , na kane ka scheme ki ai 1,24,000 (shi lak ar phew saw hajar tyngka) na ka bynta ka pung kaba heh 10 hajar square phut. Ha kane ka skhim, 60% ka pisa ka ai ka sorkar, 40% pat hap pynlut hi nalade..","32 METRIC TON KA JINGDAWA DOHKHA HA MEGHALAYA, PYNMIH KA JYLLA TANG 19 METRIC TON TAM",https://batesitv.com/32-metric-ton-ka-jingdawa-dohkha-ha-meghalaya-pynmih-ka-jylla-tang-19-metric-ton-tam/
"Shillong, Jylliew, 14: U Chairman jong ka Regional Committee na ka jylla Assam u Piyush Hazarika u la kynnoh ba dei ki runar kiba ju thaw jingkulmar ha khappud jong ka thaiñ Block-I, kaba don ha khappud jong ka West Jaiñtia Hills bad West Karbi Anglong.Ia kane, u Hazarika u la pynpaw ha ka jingiakren bad ki lad pathai khubor hadien ba la wai ka jingialang banyngkong eh jong ka Regional Committee kaba la long ha nongbah Shillong ha ka sngi balang.Haba kylli, hato kine ki runar ki dei neem na ka jylla Assam, u Hazarika, u la ong, “ki runar kin dei beit ki runar, ngim lah ban ong la ki dei na Assam ne na Meghalaya bad ngi lah ban ong ba kim dei satia ki briew jong ngi bad kumno phin ithuh ia kita ki runar da kaba shu shong nangne hynrei ki paidbah ka jylla Assam ki dei kiba don ka jingiaieid bad ka jingiadei kaba jan bad ki paidbah ka Meghalaya bad nga ngeit ba ki paidbah ka Meghalaya ruh ki don ka jingieid ia ki paidbah ka jylla Assam”.Halor ka jingjia ha ka shnong Khanduli, u Hazarika u la pynpaw ia ka jingsngewkhia bad ong, “ngim dei ban don ka jingiakajia hynrei ngi dei ban don ka jingiadei kaba jan bad ki paidbah ka Meghalaya.  Ki paidbah na ka Jylla Meghalaya bad ka Assam ki im hapdeng ka shongsuk shongsaiñ bad ka sorkar jong ngi bad ki Myntri Rangbah ruh ki angnud hi tang ia kata.”Dang shen, ka la mih ka jingiakynad kaba jur hapdeng ki Karbi bad ki Pnar ha ka shnong Khanduli, West Jaintia Hills District kat haduh ba ka la jia ka jingiapynibor kaba mar kylliang.“Ngim don kano kano ka daw bad ki paidbah ka Meghalaya.  Ngi don ka jingiadei kaba jan bad ka Meghalaya bad ngi burom ruh ia ki paidbah ka Meghalaya bad ia ki paidbah jong kiwei kiwei ki  jylla ha ki jylla jong ka thaiñ Shatei Lammihngi,” ong u Hazarika.","DEI KI RUNAR KIBA THAW JINGKULMAR HA KHAPPUD, KAM U PIYUSH HAZARIKA",https://batesitv.com/dei-ki-runar-kiba-thaw-jingkulmar-ha-khappud-kam-u-piyush-hazarika/
"Mawkyrwat Jylliew 14 : Kat kum ki jingtip ba la ioh na ka Indian Meteorological Department bad namar ka jingjur u slap u ban neh haduh ka 18 tarik u bnai Jylliew 2023 bad uba lah ban neh, u Deputy Commissioner uba long ha kajuh ka por u Chairman ka District Disaster Management Authority, South West Khasi Hills District, Mawkyrwat u la Maham ia ki nongshong shnong kiba shong ba sah ha shilynter ki rud wah bad ki shnat wah kiba don ha South West Khasi Hills District kum ka Rilang , Umngi bad kiwei kiwei ba kin long kiba husiar bad ban pyntip sha kine ki nombar harum lada don kino kino ki jingjia.",KA JINGMAHAM IA KI NONGSHONG SHNONG BAN LONG HUSIAR NAMAR KA JING JUR SLAP,https://batesitv.com/ka-jingmaham-ia-ki-nongshong-shnong-ban-long-husiar-namar-ka-jing-jur-slap/
"Ki nongri masi khem dud kiba don hapoh ka shatri jong ka East khasi Hills District Milk Union ha ka 14 tarik Jylliew 2023, ki la pynpaw ia ka jingsngew bitar halor ka jingpynmih hukum jong ka Sorkar ba yn ym shah shuh ban die ia ka dud masi na ka daw ka jingpang at snieh noh ha ki masi ia kaba la tip ruh kum ka Lumpy Skin Disease, khlem da ia phylliew jingmut shwa bad ki nongri masi bad ha kajuh ka por ruh khlem da leh shwa ia ka test ba ka long kaba bit neem ban dih ia ka dud masi ha shwa ban pynmih ia ka hukum katba ia ka dohkha la leh shwa ia ka test bad la pynmih ia ka hukum ban khang die ia ka dohkha.Ka tnat Animal Husbandry and Veterinary lyngba u Secretary u Dr. Manjunatha C. ha ka 11 tarik u Jylliew, 2023 ka la pynmih da ka jingpynbna paidbah ba la khang ban die ia ka doh bad ia ka dud masi na ka daw ka jingpang at sniehnoh ha ki masi.Ki nongri masi khem dud ki la pynpaw ba kane ka jingpynbna kaba khlem da ia phylliew jingmut ka la wanrah ia ka jingduhnong kaba khraw ia ki nongri masi namarba ha ka shisngi ki hap ban aibam bad ban bsa ia ki masi da ki hajar tyngka lada duna ki masi ba ki ri hynrei lada dei ia kiba ri kham bun ki masi ka la ktah da ki lak tyngka ka jingduhnong.Ki la iathuh ruh ka dud kaba ki khem ki dei na ki masi kiba koit ba khiah ym na ki masi kiba don jingpang namar ba ka masi kaba pang kam lah hi ruh wat tang ban pynmih ia ka dud.",BITAR KI NONGRI MASI KHEM DUD BA KHANG DIE DUD KA SORKAR KHLEM PHYLLIEW JINGMUT,https://batesitv.com/bitar-ki-nongri-masi-khem-dud-ba-khang-die-dud-ka-sorkar-khlem-phylliew-jingmut/
"U Myntri Rangbah ka Jylla Conrad Kongkal Sangma ha ka sngi balang u la phah da ka jingthoh sha u Myntri ka Ministry of Education, Skill Development and Entrepreneurship u Dharmendra Pradhan da kaba kyrpad ban tuklar lem halor ka jingeh ba ki samla pule ka Jylla Meghalaya ki la mad namar ka jinghap leit thoh eksamin Central University Entrance Test (CUET) shabar ka Jylla hapdeng ka jingpyntip kaba khim bha ka por.Ha kane ka jingthoh, u Myntri Rangbah u la kyrpad ia u Dharmendra Pradhan ba un bthah ia ka National Testing Authority (NTA) ba kan pynbeit kyrkieh ia kane ka kam.“Nga kwah ban pyntip sha phi ba ka Sorkar Jylla ka la ioh pdiang shibun ki jingujor na ki samla pule ka Jylla Meghalaya halor ka jingpynngat thoh eksamin CUET shabar ka Jylla kum ha Ranchi, Jharkhand, Jorhat, Dibrugarh, Kolkata bad sha ki Jylla ba shathie jong ka ri India,” ong u Conrad Sangma ha ka shithi.U la pyntip ruh ba ki Admit Card ki dang poi sha ki samla pule ka Jylla ha ka step 14 tarik Jylliew, 2023 ba kin ialeh ia ka eksamin CUET ha ka 16 tarik Jylliew 2023, ba ka jingaipor ka la khim shaba palat ia ki samla pule ba kin pynkhreh ia ki jingdonkam ban leit sha ki jaka thoh eksamin nalor kaba wad ia ki jaka sah sha ki Jylla ba ki hap ban thoh eksamin.U Conrad ula ong ba kum kane ka jingpynbeit jong ka NTA ka la pynduhlad ia ki samla pule ka Jylla Meghalaya ba kin ioh ia ka kabu ban bteng ia ki jingpule ha ki Central University kiba don ha kylleng ki Jylla ka Ri.U la pynkynmaw ba ka Jylla Meghalaya ka ladep kyrpad mynshwa ia ka NTA ban buh ia ki CUET Centre ha baroh ki 12 tylli ki District ka Jylla Meghalaya ki ban long ha ki jaka pule kiba don lut ia ki jingdonkam baroh ha kaban lah ban pynlong ia ka eksam CUET.U Myntri Rangbah u la kyrpad ia u Dharmendra Pradhan ba un tuklar da kaba bthah ia ka NTA ba kan pynbeit kyrpang ia ka jaka thoh eksamin na ka bynta ki samla pule ka Jylla Meghalaya.",PYNHER SHITHI U CONRAD SHA DELHI BAN PHAH TUKLAR IA KA JINGEH KI SAMLA PULE HALOR KA CUET,https://batesitv.com/pynher-shithi-u-conrad-sha-delhi-ban-phah-tuklar-ia-ka-jingeh-ki-samla-pule-halor-ka-cuet/
"Ha kawei na ki jingjia basngewsih kaba la pynsuhjer ia ki marjan marpa bad ia ka shnong ka thaw baroh kawei ha ka shnong Mawlai Nongmali, Shillong ka Kong Amanda Lyngdoh Nonglait ha ka sngi Palei ka la mudui da ka ejahar sha ki Pulit jong ka Mawlai Police Station halor ka jingiap kyndit jong ka hynmen jong ka, ka Kong Steffanie Lyngdoh Nonglait kaba la 30 snem eiei ka rta.Katkum ka ejahar, ka Kong Amanda ka la pyntip sha ki Pulit ba ka la ioh ia ka khubor halor ka jingkhlad jong ka hynmen hapdeng ka por 8.45 duna bad 9:00 baje eiei mynmiet ha ka sngi balang ia kaba la leit pyntip hi da u kurim jong ka Kong Steffanie halor kane ka jingjia u Bah Trophius Nongbri.Ka kong Amanda ka la pynpaw ruh ha ka ejahar ba kum ka ing ka sem kam lah satia ban pdiang ia kane ka jingkhlad kyndit jong ka kong Steffanie namarba ka dei ka briew kaba don hapdeng ka met kaba koit ba khiah.Ki bahaing hasem kiba dap da ka jingsngewsih marmar ki la leit sha ing sah jong ka Kong Steffanie ha kaba ki la kam ba ki la lap ia ki dak ki shin ha ka bynta jong u ryndang bad kum ka ing ka sem ki la suba jur ba ia kane ka kam bymman la leh hi da u kurim u Bah Trophius Nongbri.Shuh shuh ka Kong Amanda ka la pyntip ha ka ejahar ba ka Kong Steffanie ka dei kaba dang pun ruh ia i khunlung iba dang hapdeng ka rta kaba 2 ne lai bnai.Ha kaba iadei bad kane ka jingjia, ki Pulit ki la kem noh ia u Bah Trophius Nongbri bad ka jingtohkit halor kane ka jingjia ka dang iaid shakhmat. Na ka liang jong ki bahaing hasem ki dang ap ban ioh shimti noh ia ka met na NEIGRIHMS Hospital hadien ba la pyndep ia ka jingle post mortem.",MUDUI EJAHAR KA PARA BA SUBA SHAH PYNÏAP KA HYNMEN HA LA U KURIM HA MAWLAI NONGMALI,https://batesitv.com/mudui-ejahar-ka-para-ba-suba-shah-pyniap-ka-hynmen-ha-la-u-kurim-ha-mawlai-nongmali/
"Ka Hynniewtrep Achik National Movement ha ka 15 tarik u Jylliew, 2023 ka la aiti da ka jingthoh ha u Myntri ka Sorkar Jylla u Bah Paul Lyngdoh uba long ruh u Chairman jong ka Regional Committee na ka bynta ka West Khasi Hills da kaba kyntu ia ka Sorkar Jylla ba kan pynsngew sha ki tyndong skhor jong ka Election Commission of India pyrshah ia ki briew kiba sah ha Langpih kiba bat ar tylli ki EPIC , kawei na ka jylla Meghalaya bad kawei na ka Jylla Assam.Ha ka jingiakren bad ki lad pathai khubor, u General Secretary jong ka Hynniewtrep Achik National Movement u Kyllang Thongni u la kynnoh ba ki briew kiba sah ha ki thaiñ khappud khamtam ki bym dei ki Khasi ki dei kiba don ia ka EPIC jong ka Jylla Meghalaya bad ka Jylla Assam bad dei halor kane ka daw ba kan jwat bha ka jingiapynbeit pud hapdeng ki ar tylli ki Sorkar ban pynkut noh ia ka jingiajia pud kaba la neh mynta la san phew snem kynthih ha ka thaiñ Langpih. “Ngi la dawa ia u Chairman jong ka Regional Committee ban shimkhia da kaba pynsngew ia kane ka kam sha ka Election Commission of India bad ban thung ruh da ka jingtohkit khnang ban lap ia ka jingshisha khnang ba ia ka jingkajia pud ha ka thaiñ Langpih yn dup lah ban weng noh mardor,” la ong u Bah Thongni.",KYNTU KA HANM ÏA KA SORKAR BAN UJOR SHA KA ECI ÏA KIBA BAT EPICS MEGH-ASSAM HA LANGPIH,https://batesitv.com/kyntu-ka-hanm-ia-ka-sorkar-ban-ujor-sha-ka-eci-ia-kiba-bat-epics-megh-assam-ha-langpih/
"Ki Pulit ka kynhun Anti Narcotic Task Force ka East Khasi Hills District ryngkat ka jingiatreilang bad ki Pulit jong ka Rynjah bad Laitumkhrah Police Station kiba la ioh ia ka jingtip kaba bniah na ki tnat syntiat ha ka janmiet jong ka sngi palei ki la ioh kem ia ki ar ngut ki snar khaii drok kiba la tip kyrteng kum u Eldikinstar Sohtun bad u T. James Seiminthang na ka shnong Nongshiliang kaba hap hapoh ka Rynjah Police Station, Shillong.Na ka met jong ki, ki Pulit ki la ioh kurup 40 song ki synduk thep sabon ba la thep ia u drok heroin uba khia 423.09 gram, ar tylli ki mobile phone, kawei ka motor bike kaba don ia u nombar ML 05 R-5271, kawei ka PAN Card bad kawei ka EPIC.Katkum u kyrwoh ba la phah da u Superintendent of Police ka East Khasi Hills District u Bah S. Nongtnger, la pyntip ba ki Pulit ki la register case ha Rynjah Police Station bad pynngat hapoh ka Section 21(b)/21(c)/25/29 NDPS Act bad ka jingtohkit ka dang iaid shakhmat.U SP u la iathuh ba ha ka jingtohkit halor kane ka jingioh kurup ia u drok, ki Pulit ki la bteng ban pynlong ia ka jingkhynra ha ka step jong ka sngi thohdieng da ka jingialam jong u Eldikinstar Sohtun sha iing sah jong u kaba don ha Mawpat, ki Pulit ki la ioh kurup kawei ka suloi shna hi (Country Made Revolver),  7 tylli ki kuli 0.22 bym pat pynbthei, 6 tylli ki kuli .38 bym pat pynbthei, uwei u kuli ba la pynbthei, san tylli ki kuli jong ka suloi 12 bore, kawei ka mobile phone, ka pisa T.2 lak, kawei ka suloi Air Gun, ar tylli ki kali Mahindra Thar, kawei ka kali Maruti Zen, kawei ka kali Maruti 800 bad kawei ka kali Chevrolet Beat.",KURUP KI PULIT ÏA KA PISTOL REVOLVER NA ÏING U NONGKHAÏI DROK NA MAWPAT,https://batesitv.com/kurup-ki-pulit-ia-ka-pistol-revolver-na-iing-u-nongkhaii-drok-na-mawpat/
": Kakynhun ialehkai jong ka Ribhoi District ha ka liang jong ki shynrang ka la ioh khur ia ka nam lahduh da kaba pynliem noh ia ka kynhun ialehkai na West Jaintia Hills District da 4 -0 kol ha ka lympung ialehkai phutbol jong ki khynnah skul ia kaba la tip kum ka  Chief Minister’s State Level Under-12 Years Football Tournament kaba la long ha madan ialehkai jong ka Sports Authority of India, STC Shillong.Ia kane ka lympung ialehkai phutbol jong ki khynnah skul ba la pynlong da ka Director of Sports and Youth Affairs, ka Sorkar Jylla la pynkut noh ha ka Sngi Thohdieng ha kaba la pynhap pyrda da ka Deputy Commissioner jong ka East Khasi Hills District ka Kong Rosetta M. Kurbah kaba la long kum ka KongsanHa ka jingiakhun ha ka liang jong ki kynthei, ka kynhun ialehkai jong ka West Khasi Hills District ka la ioh rah ia ka nam lahduh da kaba pynliem noh ia ka kynhun ialehkai jong ka East Jaintia Hills District da 4- 3 kol lyngba ka jingiashut tie breaker.Ha kane ka sngi la sam ia ka khusnam Best Goal Keeper ha ka liang jong ki shynrang ba la iohrah da u Subhrata Rabha na North Garo Hills katba ia ka nam Best Player la ioh rah da u Shamiki Myrchiang na West Jaintia Hills.Ia ka nam Best Goal Keeper ha ka liang ki kynthei la iohrah da ka Larishisha Dkhar na East Jaiñtia Hills District katba ia ka nam Best Player la iohrah da ka Nazareen D. Sangma na West Khasi Hills District.","LAHDUH KA WEST KHASI HILLS BAD RI-BHOI HA KA CMSL U-12 FOOTBALL TOURNAMENT, 2023",https://batesitv.com/lahduh-ka-west-khasi-hills-bad-ri-bhoi-ha-ka-cmsl-u-12-football-tournament-2023/
"Ka Hynñiewtrep Youths Council (HYC) Seng Kmie mynta ka janmiet sngi Thohdieng ka la pyllait paidbah ia ki Jersey Football jong ka PFR Football Academy Women’s Players ki ban sa iashim bynta ha ka Women’s League Tournament ba la pyniaid da ka Shillong Sports Association (SSA).Ia kine ki Jersey la pyllait paitbah da u Sports Secretary ka HYC u Bah Franky Kharumnuid ha madan Malki, Shillong.U Sports Secretary u la sneng la kraw bad ai mynsiem ia kitei ki thei ialehkai ba kin trei shitom hashwa ba kin leit iashim bynta ha katei ka Tournament khnang ba kin dup poi sha ki kliar jong ka nam.U la ai mynsiem ruh ba kin pyndonkam hok ia ka sap kaba u Nongbuh Nongthaw u la ai sha ki, ha kajuh ka por u la kyntu ruh ia ki, ba kim dei ban klet pat ia ka pule puthi.Ia ki Jersey la pyllait paidbah ar tylli, kawei na bynta ka jingiakhun ha la iing (Home) da ka rong Blue katba kawei pat shabar na la iing (away) da ka rong Stem.Kane ka long katkum u kyrwoh ba la pyllait da u Assistant Sports Secretary u Yodahunki Shylla.",PYLLAIT PAIDBAH KA PFR FOOTBALL ACADEMY WOMEN’S PLAYER ÏA KI JERSEY,https://batesitv.com/pyllait-paidbah-ka-pfr-football-academy-womens-player-ia-ki-jersey/
"Shillong, Jylliew 16 : Ka jingther jong u lapbah bad ka jingbeh kyrthep jong ka eriong eriong ha kine ki 9 sngi ba la leit noh ka la wanrah ia ka jingiap ei jong uwei u rangbah ha Ribhoi District bad haduh 186 tylli ki ing ki la shah pynjulor.Ia kane la iathuh da ka Executive Director jong ka State Disaster Management Authority ka Kong Matsiewdor War Nongbri haba ai jingkhein halor ka jingshah ktah jong ki 79 tylli ki shnong na ka jingther jong u lapbah lapsan ha kylleng ka jylla Meghalaya baroh kawei. Ka Kong Matsiewdor ka la iathuh ruh ba ha kine ki jingjia, haduh 2777 hajar ngut ki briew ki la shah ktah na ki jingshlei um, ki jingtwa khyndew.  Naduh ka 8 tarik haduh ka 16 tarik u Jylliew, 2023, la ioh jingkhein ba ki don haduh 3 tylli ki jingri jingdub kiba la iap ha kine ki jingwan lynshop jong ki bor ka mariang.Ha kine ki 9 sngi, ki district kiba la mad ha ka jingwan lynshop jong ki bor ka mariang ki long ka North Garo Hills, ka West Khasi Hills, ka East Khasi Hills, ka South West Khasi Hills, ka East Jaintia Hills, ka West Garo Hills, ka South West Garo Hills bad ka Ri Bhoi District.Ka la iathuh ruh lyngba ka Common Alerting Protocol (CAP) la pyntip sha ki paidbah lyngba ki SMS na ki Mobile Company khnang ba kin dup husiar lada jia ka jingther u lapbah uba jur kumba ka IMD ka ladep ai jingmaham lypa ba kan don jingther jong u lapbah uba jur ha East Khasi Hills, West Khasi Hills bad ha Jaintia Hills.Katkum ka jingiathuh jong ka Kong Matsiewdor, kawei ka ing ka la pluh ha West Khasi Hills, kawei ka jingshah pom leilieh bad kiwei pat ki dei ki jingshah pynjulor na ka jingbeh kyrthep ka eriong bad ka jingtwa khyndew.Ka jingtwa khyndew kaba jur ka la jia ha Sonapur tunnel ha surokbah NH-6 kaba hap hapoh ka Lumshnong C&RD Block bad ha riat Rngain ha surokbah Shillong Dawki NH-40.“Katkum ka jingmaham jong ka IMD, kan don ka jingther jong u lapbah uba jur ha 17 tarik bad ha ka 18 tarik ha South Garo Hills, East Garo Hills, South West Khasi Hills, West Khasi Hills, East Khasi Hills, West Jaintia Hills bad ha East Jaintia Hills. Ia kine ki jingmaham ladep pyntip lypa bad ngi la pynkhreh lypa ia ki lad jingiada,” la ong ka Kong Matsiewdor.Shuh shuh ka la pyntip ba ka SMDA ka la shong jingialang bad ki ophisar jong ka Geological Survey of India ban pynthikna ba yn dup lah ban iada lypa lada jia kano kano ka jingtwa khyndew. “Ka GSI kan hap ban tih bniah bad kan sa lum jingtip ia ki jaka kiba ju jia khah khah ka jingtwa khyndew,” ka la bynrap.Ha kaba iadei bad ki dieng kiba la rim ha kylleng ka jylla, ka Kong Matsiewdor ka la iathuh ba ki Deputy Commissioner ki la peitngor bha bad ki la pyntip ruh ba kin sa ai jingtip kumno ban leh.Ka la kyrpad ruh ia ki paidbah ba kin thep (download) ia ka Sachet App ban ioh jingtip marmar halor kino kino ki jingmaham kiba iadei bad ka jinglong jingman jong ka mariang hapoh ka jylla.","ÏAP UWEI, JULOR 186 TYLLI KI ÏING NA KA JINGTHER U LAPBAH, TWA KHYNDEW BAD SYLLAD ERÏONG",https://batesitv.com/iap-uwei-julor-186-tylli-ki-iing-na-ka-jingther-u-lapbah-twa-khyndew-bad-syllad-eriong/
"Ka Executive Committee ba la ialam da ka United Democratic Party ha Khasi Hills Autonomous District Council ka la khyllem jraiñ ha ka Lah Sngi u Blei hadien ba ka National People’s Party (NPP) ka la wanrah da ka No-confidence Motion ba la ai jingkyrshan lang da ki MDC jong ka Seng Congress.U Chairman jong ka Council u Bah Lamphrang Blah uba la pdiang ia ka No Confidence Motion u la pynbna hapoh ka Ingdorbar ba ka Executive Committee ba la ialam da u Bah Titosstarwell Chyne ka la khyllem hadien ba ki 17 ngut ki MDC ki la kyrshan ia ka No-confidence motion pyrshah ia u.Ia ka No Confidence Motion ba la wanrah da u MDC jong ka Rambrai Jyrngam Constituency u Bah Bajop Pyngrope la kyrshan da ki 11 ngut ki MDC jong ka NPP bad 6 ngut na ka Seng Congress.U Chairman jong ka Council u la pynbna ba ia ka elekshon na ka bynta ka shuki Chief Executive Member  yn sa pynlong ha ka sngi Baar.U la pyntip ruh ba ka jingthep kyrteng kan long hapoh ka kamra treikam jong u Secretary ka Legislative bad ka jingbishar ia ki kyrteng kan long hi mynta ka sngi ka Lah Sngi U Blei.Tang hapoh khyndiat kynta, u MDC jong ka Sohryngkham Constituency u Bah Pyniaid Sing Syiem u la thep kyrteng ban aireng na ka bynta ka shuki CEM.Shwa kane, u Bah Titostarwell Chyne haba kren hapoh ka Ingdorbar u la kynnoh ba ka No Confidence Motion ba la wanrah pyrshah ia u ka dei ka jingshet kylla jong ka NPP ia ka UDP.","JRAIÑ KHYLLEM KA EC U BAH TITOSTARWELL CHYNE HA KHADC, KYNNOH BA SHET KYLLA KA NPP",https://batesitv.com/jrain-khyllem-ka-ec-u-bah-titostarwell-chyne-ha-khadc-kynnoh-ba-shet-kylla-ka-npp/
"Ka jingiai ther jong u lapbah lapsan ha ki bynta jong ka East Jaintia Hills ka la wanrah ia ka jingtwa khyndew kaba khlem sangeh hakhmat ka Tunnel kaba don ha surokbah National Highway-6 jong ka shnong Sonapyrdi kaba pyniasoh ia ka jylla Meghalaya bad ia kiwei pat ki jylla jong ka thain Shatei Lammihngi.Da ki hajar tylli ki kali ki la sahkut da ki kynta ha kane ka jingtwa khyndew kat haduh ba ki la hap ban shu shong beit hajuh ban ap ia ki lad jingiarap na ki bor synshar District kiba la phah da ki kali puhshilum ban khat ia ka ktieh kaba la sahkut hapdeng surok.Ha kane ka jingtwa jong ka khyndew kaba la sdang naduh ka 14 tarik haduh ka 19 tarik u jylliew, 2023, la sakhi ruh ba kawei ka trok ka la sahkut hapdeng ka ktieh kaba la tuid hapdeng surok ryngkat bad ki maw kiba heh.","BTENG KA JINGTWA KHYNDEW HAKHMAT KA TUNNEL SONAPYRDI, SAHKUT KA TROK HA KA KTIEH",https://batesitv.com/bteng-ka-jingtwa-khyndew-hakhmat-ka-tunnel-sonapyrdi-sahkut-ka-trok-ha-ka-ktieh/
"U Bah Titostarwell Chyne uba long u MDC jong ka Sohra Constituency uba la shah pynhap noh na ka shuki Chief Executive Member jong ka Khasi Hills Autononomous District Council ha ka lah Sngi U Blei u la kynnoh pyrshah ia u Chairman jong ka Council u Bah Lamphrang Blah da kaba ong ba ka rukom pyniaid ia ka dorbar ka long ka jingleh donbor.Ha ka jingiakren bad ki lad pathai khubor, u Bah Chyne u la ong, ‘kane ka dei ka Dorbar Mang Tyngka ha kaba ka List of Bussiness ladep sam lut sha ki dkhot jong ka ÏING, nangta kaba kongsan eh ka long ban mynjur ia ka Mang Tyngka kaba ladep pynkhreh.”“Ha kano ka nongrim la shu iaid beit sha ka No Confidence Motion,” la buh jingkylli u Bah Chyne.“Ha ka jingshisha kum u Chairman u dei ban pyndep nyngkong eh ia ki kynta jingkylli bad ban pyndep shwa ia ka List of Bussiness bad sa wanrah ia ka No Confidence Motion hadien. Hynrei kaba pynlyngngoh ia nga ka long ba mynta ka sngi la shu leh bor namarba khlem pyniaid ia ka List of Bussiness kumba ka dei ban iaid,” u la ong.“Kane kam dei ka Dorbar Kyrpang.  Lada dei ka dorbar kyrpang na ka bynta ka No Confidence Motion ngin iakren beit tang ia kata. Hynrei ka jingpynstet ka i kumba ki tieng,” la kynthoh u Bah Chyne bad bynrap, “nga la kylli na kiba kham hashwa ia nga, ki ju ong ba ka No Confidence Motion ka wan hadien ynda ladep ka List of Bussiness.”“Kumba ka long mynta ka buh jingeh, namarba ka la wan shwa ka elekshon ban jied ia u Chief Executive Member ba thymmai.  Ynda la jied ia u CEM ba thymmai yn wanrah biang ia ka Mang Tyngka?  Hato kata ka dang don lynti, ka dang don aiñ, ka dang don rukom kum kata ban pynsangeh shwa ia ka List of Bussiness bad ban wanrah shwa da ka No Confidence Motion?” la kynthoh shuh shuh u Bah Chyne.",KYNNOH U BAH TITOS BA SHU LEH DONBOR U CHAIRMAN KA ÏINGDORBAR KA KHADC,https://batesitv.com/kynnoh-u-bah-titos-ba-shu-leh-donbok-u-chairman-ka-iingdorbar-ka-khadc/
"Ka National Peoples Party (NPP) kaba iatreilang bad ka Indian National Congress (INC) ban knieh kynthet ia u lakam synshar na ka kti jong ka United Democratic Party (UDP) ha ka 19 tarik u Jylliew, 2023 ka la thaw thymmai da ka kynhun kaba la tip kum ka Khasi Hills Democratic Front ka ban ialam ia ka Executive Committee kaba thymmai ha Khasi Hills Autononomous District Council.U MDC jong ka NPP na Sohryngkham Constituency u Bah Pyniaid Sing Syiem ha ka jingiakren bad ki lad pathai khubor u la ong, ba ka kynhun Khasi Hills Democratic Front ka don mynta 18 ngut ki MDC ba kynthup ia 12 ngut ki MDC na ka NPP bad 6 ngut na ka Congress.Ia ka Khasi Hills Democratic Front yn khlieh da u Bah Pyniaid Sing Syiem kum u Chairman, u Bah Pynshngaiñlang N. Syiem kum u Vice Chairman, u Bah Teiborlang Pathaw kum u Secretary bad u Bah Carness Sohshang kum u Asst. Secretary.“Katkum ka AD Rules, kumba la pynbna da u Chairman (hapoh ka Iingdorbar) ba kan don ka jingthep kyrteng na ka bynta shuki Chief Executive Member ngi ladep ban thep kyrteng, kawei ka thup la tyrwa da u Bah Bajop Pyngrope bad la kyrshan da u Bah Carnes Sohshang katba kawei pat ka thup kyrteng la tyrwa ia ka kyrteng jong nga kum u Chief Executive Member ba thymmai da u Bah Batskhem Ryntathiang bad la kyrshan da u Bah Fantin Joseph Lakadong,” la iathuh u Bah Pyniaid.U la iathuh ba hadien ka jingbishar ia ki kot ki sla ba la thep kyrteng da u Secretary ka Legislative la shem ba ki biang lut nadong shanong.Kumba ka long mynta, la ioh jingtip ba na ka liang jong ka UDP bad ka kynhun kim shym la thep kyrteng satia ban iakhun ia ka shuki CEM.Haba kylli, u Bah Pyniaid u la ong ba ka thong kum ki MDC ka long ban kyntiew shwa nyngkong eh ia ka District Council.U la kam ruh ba ka NPP ka la don ia ka jingbunpaid naduh mynno ban shimti ia ka EC kaba thymmai hapoh ka Council hynrei dei namar ka jingjynsur mynsiem jong ka NPP la ailad ia ka UDP la saw snem kynthih bad mynta pat ka la dei ka por ia ka NPP ban shimti noh tang shi snem ia ka EC ba thymmai.Haba pynksan ia ka jingiatreilang hapdeng ka NPP bad ka Congress ha Khasi Hills Autonomouos District  Council u Bah Pyniaid u la ong, “hapoh ka District  Council ka long laitluid, kano kano ka kynhun kaba ialam ia ka Executive Committee ka lah ban iatreilang bad kano kano ka kynhun.  Ha ka Jylla ka kyndon treikam ka don la ka jong katba ha ki District Council ki don la ka jong.”",DA KA KHASI HILLS DEMOCRATIC FRONT THAW KA ka NPP-CONGRESS BAN ÏALAM ÏA KA EC THYMMAI HA KHADC,https://batesitv.com/da-ka-khasi-hills-democratic-front-thaw-ka-ka-npp-congress-ban-ialam-ia-ka-ec-thymmai-ha-khadc/
"U Bah Titostarwell Chyne uba long u MDC jong ka Sohra Constituency uba la shah pynhap noh na ka shuki Chief Executive Member jong ka Khasi Hills Autononomous District Council ha ka lah Sngi U Blei u la kynthoh tyngeh ia ki MDC jong ka National Peoples Party bad ia ki MDC jong ka Indian National Congress da kaba ong ba ka jingwanrah ia ka No Confidence Motion pyrshah ia u ka dei tang ka jingrhah bor haduh ba kim salia shuh wat ia ka nongrim lajong.Kane ka drama saiñpyrthei ha Khasi Hills Autononomous District Council ka la jia phra bnai shwa ki lai tylli ki Autononomous District Council (ADC) kin sa leit sha ka elekshon MDC ka ban sa long ha u snem 2024.Kaei kaba la jia ha ka saiñhima sima ha Khasi Hills Autononomous District Council ka la buh ia u paidbah ha ka shaiong bad ka lyngngoh, namarba ha ka Ïingdorbar Thawain jong ka Jylla ka National Peoples Party ka la iatreilang bad ka United Democratic Party, katba ka Indian National Congress ka dei kaba shong ha ka Liang Pyrshah.Hynrei ka jingiatreilang jong ka National Peoples Party  bad ka Indian National Congress ban pynkhyllem ia ka Executive Committee ha District Council ba la ialam da ka United Democratic Party ka long kaei kaei kaba buh ia u paidbah ha ka umdum bad khamtam eh ia ka UDP.Ha ka jingiakren bad ki lad pathai khubor hadien ba la pynkut shwa shipor ia ka Dorbar Lyiur, u Bah Titostarwell Chyne u la buh jingkylli da kaba ong, lada hapoh ka Sorkar Jylla ka Congress ka kyntait ban don bynta lang bad ka NPP namarba ka dei kaba iatreilang bad ka Bharatiya Janata Party, katba ha District Council pat kam bit BJP mo?“Ha ka sainpyrthei kaei kaei ruh kaba lah suda ban long.  Ki shim beit ba kaei kaba ki leh ka biang beit,” la kynthoh u Bah Chyne.Haba kylli, u iathuh ba ki don ki MDC ki bym don hapoh ka Executive Committee ki la pynsngew ia ki jingeh ki jong ki ha ka jingialang jong ka United Democratic Allaince (UDA) ha kaba na ka liang jong ki MDC ruh ki la pynpaw ia ka jingsngewhun hadien ba ki la ioh jingpynshai.“Haba la mut hi ia kaei kaei ka ban pynsniew ki mih hi ki daw,” la kynthoh u Bah Chyne.","HA JYLLA KA CONGRESS KAM ÏATREILANG BAD KA NPP, KATBA HA DISTRICT COUNCIL KAM BIT BJP? TITOSTARWELL CHYNE",https://batesitv.com/ha-jylla-ka-congress-kam-iatreilang-bad-ka-npp-katba-ha-district-council-kam-bit-bjp-titostarwell-chyne/
"U MDC jong ka Indian National Congress na Mylliem Constituency u Bah Ronnie V. Lyngdoh u la ong ba ka jingai jingkyrshan jong ka Indian National Congress ia ka National Peoples Party ban ialam ia ka Executive Committee kaba thymmai ha Khasi Hills Autonomous District Council ka long ban pyllait na ka jingpynjari da ka jingsynshar u Lat hapoh ka Council.Ha ka jingiakren bad ki lad pathai khubor ha ka Lah Sngi u Blei, u Bah Ronnie u la kynthoh pyrshah ruh ia u Chief Executive Member ba la shah pynhiar shuki jong ka Khasi Hills Autonomous District Council u Bah Titostarwell Chyne da kaba ong ba ka jingkren jong u ka long khyllung.U la pynksan ruh ba ka jingiatreilang hapdeng ka INC bad ka NPP ka dei kaba la shim rai hi da ka Party ym tang ma u marwei shimet.“Ngi pyrkhat ia ka Council, lada ngim ai jingkyrshan ia ka NPP kan wan ka  jingsynshar u Lat. Kan kham bha ba ngi ai jingkyrshan ban lait na ka jingsynshar jong u Lat,” u la ong.“Lada jia ba kan wan ka jingsynshar u Lat bad mynta kan wan sa ka jingpynbeit thymmai ia ka Khyrnit Bahynriew, baroh khoit ki don hakhmat, lada ngim don bynta ha ka jingpynbeit thymmai, ioh ba ki wanrah ha Parliament ia ka Amendment, lada ka wan ka jingsynshar u Lat mano ban peit ia ka bha ka miat jong ka khyndew ka shyiap, ka riti ka dustur, hato kan ym ktah?  Dei halor kata ka nongrim ba ngi shim ia ka rai ban ai jingkyrshan lada ki wanrah ia ka jingpynbeit thymmai hapoh ka Parliament ia ka Khyrnit Bahynriew ngin iadon bynta ban ai jingmut bad ia kiba iahap ngin kyrshan bad ia ki bym iahap ngin pyrshah,” la pynshai u Bah Ronnie.Ha kaba iadei bad ka jingbate shuki, u Bah Ronnie u la ong, “ngi ieh ha u CEM, namarba ma ki (NPP) ki don 12 ngut bad ma ngi (Congress) ngi don 6 ngut. Ka shong ka jingstad jong u CEM. Lada ngi don ne ngim don hapoh ka EC ruh ngin peit ba ka District Council bad khamtam eh ia ka jingkordor bad ka jingkongsan jong ka Khyrnit Bahynriew.”","LADA DON KANO KANO KA PARTY KABA BUH SHWA ÏA KA JAIDBYNRIEW HAKHMAT, NGI KLOI BAN ÏATREILANG: CONGRESS",https://batesitv.com/lada-don-kano-kano-ka-party-kaba-buh-shwa-ia-ka-jaidbynriew-hakhmat-ngi-kloi-ban-iatreilang-congress/
"Shillong Jylliew 19 : Ha ka sngi ba u shah pynkhyllem noh na ka shuki Chief Executive Member (CEM) ha Khasi Hills Autonomous District Council ( KHADC) u Bah Titos W. Chyne u la takrain tyngeh ia ki para MDC kiba shet kylla ia u. “Lada para nongmihkhmat dang ia shet kylla sa ia u paidbah lei katno tam, katno sien phin shet kylla ia ki, hangne tang hapoh 30 ngut dang ia shet kylla sa ia u paidbah lei katno sien phin shet kylla” ong u Bah Titos ha ka jingkren jong u hapoh iing Dorbar.U la kren siat ruh ia ki paralok kiba ha syndah jong u kiba la shet kylla ia u bad u shim ba kane ka jingleh jong ki ka long kumba ki doh nakhmat ki dung pat nadien. “ Ki paralok kiba nga ieid tam, kiba nga la theh lut mynta ki dung ia nga nadien. Nga duwai ba u Blei un pynkylla ia ka dohnud jong ki paralok ki bym don shuh ia ka jingiatip lem, ka jingiatiplem jong ki ka la iap mynta ka sngi hangne, nga u briew ngam lah ban leh eiei hynrei nga la pyndep la ka kamram” bynrap biang u bah Titos.U la kyntu ruh ia u CEM u ban sa shimti thymmai ba un shim ia kane ka jingshah shet  kum ka jinghikai bad ba un long uba husiar namarba kita kiba doh ki lah ban dei ki ban dung nadien. “Wat shaniah iano iano ruh, kin sa dung ia phi nadien” kyntu u bah Titos ia u CEM ba thymmai u ban sa shimti, u la ong ba uta u CEM ba thymmai ruh  u dei u paralok ba ia jan jong u (khlem da pynmih kyrteng).Halor ka jingkylla ha ka sainpyrthei, u Bah Titos u la pynpaw ka jingsngewlyngngoh ba u MDC na Mylliem uba dei u nongialam ka Liang Pyrshah ha ÏING Dorbar Thaw-ain ka Jylla uba pyrshah ia ka NPP hynrei ha KHADC pat u ai ka jingiatreilang bad ka NPP. Ha katei ka por u MDC ka Mylliem u Bah Ronnie V Lyngdoh u la ieng joit naba shong bad u la ong ba kata ka jingkren jong u Bah Titos ka dei ka jingkynthah shimet ia u.Hynrei u Bah Titos u la pynphai nia da kaba ong ba ka dei ka jingshisha kaba ym lah ban buhrieh hynrei u la pynkut noh ia ka jingkren halor kane ka mat da kaba ong , “Nga khlem mut ban pynmong ia phi hynrei nga shu kren ia ka jingshisha khnang ba u paidbah un tip ka mut aiu kane ka politik hangne”, pynkut u Bah Titos.","LADA PARA NONGMIHKHMAT DANG SHAH SHET KYLLA , SA ÏA U PAIDBAH LEI KATNO TAM – TITOS",https://batesitv.com/lada-para-nongmihkhmat-dang-shah-shet-kylla-sa-ia-u-paidbah-lei-katno-tam-titos/
"Shillong, Jylliew, 19 : Arngut ki briew kiba shong ha kawei ka thuk thuk ar shaka ki la mynsaw jur katba uwei pat u la khladnoh hashen ha ka jingiatakhuh ki thuk thuk ha jingkieng Chimesengre. Kane ka la jia ha ka lah sngi u blei ha ka por kumba 1:00 baje nohphai sngi.Katkum u kyrwoh na ki Pulit, la iathuh ba kawei ka thuk thuk Pulsar Bike kaba don ia u nombar AS02-G-0343 ba la ñiah da u Jahangir (25snem) uba sah ha Uttar Samarali, South Salmara, Assam bad uba shong lang hadien ia uba la tip kyrteng kum u Minarul Islam (26snem) Sukchar District, Dhubri Assam ki dang thmu ban leit sha Garobadha. Ha kane ka por, kawei ka thuk thuk kaba don ia u nombar ML14-8862 ba la ñiah da u Dechrang T. Sangma (23snem) uba sah ha Damalgre uba dang wan na Garobadha u la iatakhuh bad ka thuk thuk ba la shong da kitei ki arngut ynda poi ha jingkieng Chimesenggre.Ha kane ka jingjia, ki arngut ki la mynsaw jur. Ki nongtrei ka EMRI-108 kiba la wan poi ban ai jingiarap, ki la pyntip ba u Dechrang T Sangma u la khladnoh hashen.Ia ki arngut kiba la mynsaw jur la pynkit noh mar mar sha Tura CHC ban ioh jingsumar, katba ia ka met jong u Dechrang T. Sangma la pynkit noh sha ka jaka buh metiap ha Ampati DM&HO.","ÏAP HASHEN UWEI, MYNSAW JUR ARNGUT BA ÏATAKHUH PARA THUK THUK HA CHIMESENGRE",https://batesitv.com/iap-hashen-uwei-mynsaw-jur-ar-ngut-ba-iatakhuh-para-thuk-thuk-ha-chimesengre/
"Shillong Jylliew 19 : Ka Meghalaya State Olympic Association (MSOA) ryngkat ka ARMS PT/EDGE 10 SPORTALITY, da ka jingiatrei lang bad ka Department of Sports & Youth Affairs ka Sorkar Jylla, ka la pynbna ïa ka jingsdang ban pyntreikam noh ia ka Elite Pathway Training 2nd Camp, kaba la long ha ka 17 bad 19 tarik mynta u bnai Jylliew ha JN Stadium, Polo Shillong.Ka thong jong kane ka prokram ka long ban pynkylla ïa ka rukom pynmih ïa ki nongialehkai na kane ka thaiñ kata da kaba sdang ban hikai, pyntbit ïa ki naduh ba dang rit bad buddien haduh ba kin da pura. Kane ka Elite Pathway Program ka long ruh ka bynta ba kongsan jong ka STAR Program, kaba la pynmih da ka Sorkar Jylla bad pyntreikam pat da ka Edge10 Group, ka kynhun na Australia ryngkat ka Meghalaya State Olympic Association, ban wad bad pyntbit ïa ki riew donsap kiba don ha ka jylla.Ha kine ki sngi la donlang ruh u Sampat Kumar, IAS, Principal Secretary, Program Implementation & Evaluation Department ka Sorkar Jylla nalor u Ian Campbell, u rangïalehkai Olympic uba la dep ban mihkhmat ïa ka Australia ha ka 1980 Olympics. Nalor kine la donlang ruh u Bah John F Kharshiing, Working President ka Meghalaya State Olympic Association, Bah P.B. War Nongbri, Assistant Director jong ka Department of Sports and Youth Affairs, kiba la pashat lang katto katne ki mat bakongsan. Katba na ka liang u Bah P. Laloo, Joint Secretary ka Meghalaya State Olympic Association bad Kong Isawanda Laloo, Director ka tnad Sports and Youth Affairs, ka Sorkar Jylla ki la pynpaw ïa ka jingkmen ryngkat ka jingkyrmen ba katei ka jingïatrei lang bad ka EPP kan wanrah ïa u soh ka jingjop.Na ka liang u Bah John F. Kharshiing haba kren ha kane ka jingïalang u la pynpaw ka jingkmen ban sakhi ïa ka Elite Pathway Program na bynta ki nongïalehkai ka Meghalaya. Kane ka prokram da ka jingïatreilang ka MSOA bad ka Edge10 Group, ka la plie lad plie lynti ban lap ïa ki riew donsap bad kumno ban pyntbit ïa ki nongïalehkai. Kane ka prokram ka long kum ka jingsdang jong ka jingkyrmen na bynta ki nongïalehkai ba dang khie da kaba plie ïa ka lad ba kin ïoh ïa ki jingkilan met kiba paka ryngkat ka jingdonlang ki nonghikai kiba kynsai.Na ka liang u Ian Campbell ha ka jingkren, u la ong ba kane ka jylla nalor ba ka don ïa ka mariang kaba ithiang u lap ba ki don bun ki riewdonsap kiba dang khie. “Hadien ba nga la dep ban peit ïa palat 14,500 ngut ki nongïalehkai lyngba ki jingïalehkai ba harukom ha baroh kawei ka jylla, nga sdang ban sngewhtuh ïa ka jingbun ki riewdonsap kaba don ha ki. Ka jingtbit, ka jinglah kaba la don lypa ha ki, ka pyni ïa ka jingkyrmen na ka bynta ka lawei,” u la ong da kaba pynpaw ïa ka jingsngewnguh ïa u Working President ka MSOA bad ka kynhun kiba la shaniah ha u ban pyniaid ïa kane ka kam shakhmat ban lap ïa ki nongialehkai kiba kynsai bad kiba don ka jinglah ba kin kiew shuh shuh ha ki kam ïalehkai ba bunjait.Lyngba ka EPP ki la don haduh 14,500 ngut ki khynnah kiba la wan ban pyni ïa ka jingtbit jong ki ha kylleng ki bynta jong ka jylla bad na kine ki la don haduh 200 ngut ei ei kiba la shah jied na ka bynta kane ka program.Kine ki nongïalehkai ki don mynta ha ka prokram ba shisnem kaba la phiah ha ki ar bynta kaba kynthup ïa ki jinghikai pyntbit ba ai da ki coach bad ruh ka jingpeitngor kaba man ka taiew ban peit ïa ka jingtbit kaba ki don.",PYNKUPBOR KA ELITE PATHWAY PROGRAM (EPP) ÏA KI NONGIALEHKAI KA MEGHALAYA BAN KIEW HA KI KAM IALEHKAI,https://batesitv.com/pynkupbor-ka-elite-pathway-program-epp-ia-ki-nongialehkai-ka-meghalaya-ban-kiew-ha-ki-kam-ialehkai/
U MDC jong ka National Peoples Party na Sohryngkham Constituency u Bah Pyniaid Sing Syiem u la shah jied kum u Chief Executive Member ba thymmai jong ka Khasi Hills Autonomous District Council ha ka 20 tarik Jylliew 2023 ha ka ïingdorbar thawain jong ka Council.Ki MDC na ka Liang Synshar bad ka Liang Pyrshah ki la ai khublei kitbok ia u Bah Pyniaid Sing Syiem bad kyrmen ba un nang lah ban trei kham bha ia ka jingbit jingbiang bad ka jingmyntoi jong ka Council.U BahPyniaid un ialam ia ka Executive Committee bathymmai hapoh ka shatri jong ka Khasi Hills Democratic Forum ryngkat ka jingiatreilang ka NPP kaba don 12 ngut ki MDC bad ka Congress kaba don 6 ngut ki MDC.,SHIMTI U BAH PYNIAID SING SYIEM KUM U CEM BA THYMMAI JONG KA KHADC,https://batesitv.com/shimti-u-bah-pyniaid-sing-syiem-kum-u-cem-ba-thymmai-jong-ka-khadc/
"Hadien ba la ioh jingtip halor ka jingiai wan poi jong ki nongtrei bar jylla kiba trei bad ka Kompani Spaika kaba dang pyntrei mynta ia ka surok Nongstoiñ-Rambrai-Kyrshai, ki dkhot jong ka Khasi Student Union West Khasi Hills District, ha kine ki khyndiat sngi ka la pynlong ia ka jingtalasi ia ki kot ki sla jong ki nongbylla kane ka Kompani.Ha ka jingtalasi, ki dkhot ka KSU ki la lap ba ki don kumba 20 ngut eiei ki nongbylla bar jylla ki bym don ia ki kot ki sla kiba biang bad na ka liang jong ka Seng ka la phah ba kin leit phai noh bad ha kajuh ka por ka seng ka la maham ia ka Kompani ba lada ka warah ia ki nongtrei ka dei ban da pyntikna ban pynbiang shwa ia ki kot ki sla.Ki dkhot ka KSU ki la kam ruh ba ki don ar ngut ki nongbylla bar jylla kiba la sdang ban mushlia ia ki kynthei Khasi bad na ka liang jong ka Seng ryngkat ka jingiatreilang bad ki nongialam ki la phah weng kam noh ia ki ar ngut ki bar Jylla bad maham tyngeh ia ki nongbylla bar jylla ba ki dei ban trei beit thik tang ia ka kam lajong ym ban wan mushlia ia ki kynthei Khasi.",MAHAM KA KSU ÏA KI ki NONGBYLLA BAR JYLLA BAN YM MUSHLIA ÏA KI KYNTHEI KHASI,https://batesitv.com/maham-ka-ksu-ia-ki-ki-nongbylla-bar-jylla-ban-ym-mushlia-ia-ki-kynthei-khasi/
"Kum shibynta jong ka jingpyrman halor ki kam iada mariang bad ka jingpyntreikam ia kiba bun ki ain iada mariang kiba kynthup ia ka ain Environment Protection Act bad ka ain Biodiversity Act, ka ophis jong u Range Forest Officer, Mairang Range ha ryngkat ka jingsynranlang jong ki bor pulit ka Eastern West Khasi Hills District ha ka 16 tarik u Jylliew 2023 ki la leit ban jurip ia ki kam thang rnga beain ha ki katto katne ki bynta jong ka distrik bad ha kane ka jingleit jurip la lap ia ka jingthang rnga beain, ka jingkhaii bad kit rnga beain ha kiba bun ki jaka khamtam ha ki thain Sohjarang bad Pathar Lyndan na ka bynta ban pynpoi sha ki kharkana kiba don ha Ribhoi distrik.Ha kane ka sngi la ioh ruh ban pynpra noh ia katto katne ki jaka thang bad ki  jaka ha kaba la lumthup ia u rnga beain bad la ioh ruh ban kurup ia u rnga ba la thang beain.Wat hapdeng kiba bun ki diengpyngkiang kiba ka ophis ka iakynduh na ka por sha ka por, ka ophis jong u Range Forest Officer, Mairang Range lyngba ki snem, ka la iaibteng ban pynlong ia ka jingjurip bad jingkhynra ia kiba kum kine ki jaitkam beain.Kane ka ophis ka kyntu ruh ia ki nongialam shnong ka thain ba kin iatreilang ryngkat ryngkat bad ka tnat Forest ban pakhang ia kiba kum kine ki kam pynjot mariang bad u Range Forest Officer ka Mairang Range u la ong ruh ba ka ophis kan iai bteng ban pynlong ia ki prokram pynshai paidbah halor kiba bun ki ain iada mariang naka bynta ki paidbah jong ka dong ka thain.",LEIT JURIP KA TNAT FOREST ÏA KI JAKA THANG RNGA BEAIÑ HA EASTERN WEST KHASI HILLS DISTRICT,https://batesitv.com/leit-jurip-ka-tnat-forest-ia-ki-jaka-thang-rnga-beain-ha-eastern-west-khasi-hills-district/
"U Bah Pyniaid Sing Syiem uba la shah jied thymmai kum u Chief Executive Member jong ka Khasi Hills Autonomous District Council ha ka sngi baar u la kren lyngba ka telephone ia u Chief Executive Member (CEM) jong ka Karbi Anglong Autonomous  Council (KAAC) u Dr. Kuliram Ronghang ban ym pynwit ia ki paidbah nongshong shnong kiba sah ha khappud kiba hap hapoh ka Raid Nongtung, Hima Khyrim.Haba ai jingkren hapoh ka Iingdorbar Thawaiñ kum u CEM ba thymmai jong ka Council u Bah Pyniaid u la ong, ka Council kan sa buddien ha kaba iadei bad ka jingdawa ban pynrung noh ia ka Ktien Khasi ha ka Khyrnit Baphra jong ka Riti Synshar ka ri India.U la ong ruh ba ka Executive Committee kaba thymmai kan sa buddien ha kaba iadei bad ka jingpynrung ia ki kyndon kiba thymmai kiba pyniohnong ia ka District Counicl ha ka jingpynbeit thymmai ia ka Khyrnit Bahynriew kaba dang don mynta hapoh ka Ministry of Home Affair, ka Sorkar India.“Ngin sa lah ban pynurlong ia kine baroh, dei tang da ka jingiatreilang.  Nga kyrmen skhem ba ki dkhot ka Liang Ïatei kin ai ka jingiatreilang khamtam ha ki mat kiba ktah im im peit peit ia ka jaidbynriew jong ngi,” la bynrap u Bah Pyniaid.Ha kaba iadei bad ka jingeh jong ki paidbah kiba sah ha ki shnong khappud kiba dang hap hapoh u pud u sam jong ka Khasi Hills Autonomous District Council (KHADC) ia kaba la pynsngew da u MDC jong ka Mawhati bad u MDC jong ka Umroi, u Bah Pyniaid u la ong, “ngi la iohi ba ka Sorkar MDA ka la pyndep ia ka jingiapynbeit pud ha ka wat kaba nyngkong bad ka sorkar Assam ban pynbeit ia u pud u sam bad ia ki kynrum kynram bad mynta ka jingiapynbeit pud ka la poi sa sha ka wat kaba ar.”U la iathuh ba katkum ka jingai jingmut jong u MDC ka Mawhati, shen ka Executive Committee kan sa hiar sha ki shnong khappud kiba don hapoh ka Raid Nongtung ban sngap ia ki jingeh ba ki paidbah ki iakynduh ha khappud khnang ba ka jingiapynbeit pud kan ym long ka jingduhnong ia ki Hima bad ki shnong.",LYNGBA KA TELEPHONE KREN U BAH PYNIAID ÏA U CEM KA KAAC BAN YM PYNDIK ÏA KI PAIDBAH HA KHAPPUD,https://batesitv.com/lyngba-ka-telephone-kren-u-bah-pyniaid-ia-u-cem-ka-kaac-ban-ym-pyndik-ia-ki-paidbah-ha-khappud/
"Ka Regional Committee na ka bynta ka Ribhoi District kan sa shong ia ka jingialang banyngkong eh ha ka 23 tarik mynta u bnai ban iathir iatai ia ka jingpynbeit ia u pud u sam ha ka wat kaba ar na ka bynta ki shnong kiba hap hapoh ka thaiñ Block-II kiba don hapdeng ka jingiakajia pud bad ka Jylla Assam.Ia kane la iathuh da u MLA/MDC jong ka Mawhati Constituency u Bah Charles Marngar ha ka jingiakren bad ki lad pathai khubor ha ka sngi Balang.U Bah Charles Marngar uba long ruh u dkhot jong ka Regional Committee na ka bynta ka Ribhoi District ba la khlieh da u Symbud Myntri Rangbah ka Jylla u Bah Prestone Tynsong, u la ong, “ha ka jingshisha ka jingialang jong ka Regional Committee ka dei ban long ha ka 16 tarik, hynrei na ka liang jong u Chairman ka Committee u Bah Prestone Tyngsong u la pyntip ba la pynkynriah noh ia kane ka jingialang sha ka 23 tarik mynta u bnai na ki daw ki bym lah ban kiar.”“Kum uwei na ki dkhot jong ka Regional Committee, nga la kren da kaba shai ba lada long kumno kumno ruh ngan don beit bad u paidbah.  Ka sur jong u paidbah kan dei ka sur ka jong nga kaba ngan rah hapoh ka Regional Committee,” la ong u Bah Marngar. “Kumba ngi la ieng naduh kaba sdang ba ngin ym ailad ba ngin duh ia ka khyndew ka shyiap, kata ka dei ka nongrim.  Ka nongrim jong ka synjuk ki rangbah shnong kaba ngi iatreilang ha khappud, kata ka dei ka nongrim jong nga bad ngan ym lah ban kylla na kata,” u la iai ban.",KA SUR U PAIDBAH KAN DEI KA SUR JONG NGA HAPOH KA REGIONAL COMMITTEE: CHARLES MARNGAR,https://batesitv.com/ka-sur-u-paidbah-kan-dei-ka-sur-jong-nga-hapoh-ka-regional-committee-charles-marngar/
"U MDC jong ka Indian National Congress na Mawhati Constituency ha ka Sngi Balang u la shah jied kum u Deputy Chairman ba thymmai jong ka Ïingdorbar Thawaiñ ka Khasi Hills Autonomous  District Council.Kane ka jingshimti jong u Bah Marngar ia kane ka shuki, ka long hadien ba u MDC ka NPP na Mawsynram Constituency u Bah Alvin Sawkmie u la hiar shuki shwa ban shimti kum u Executive Member ha ka Executive Committee la ialam da u Bah Pyniaid Sing Syiem kum u Chief Executive Member (CEM).U Bah Charles Marngar u la jop suk ia kane ka shuki khlem kano kano ka jingialeh pyrshah.Ha ka sngi Baar, u Bah Pyniaid Sing Syiem uba la shah jied kum u Chief Executive Member  u la phah ia ka thup kyrteng jong ki 9 ngut ki Executive Members sha u Lat ka Jylla Meghalaya u Phagu Chauhan ban ai jingmynjur.Kane ka thup kyrteng jong ki Executive Member ka kynthup ia u Bah Pynshngaiñ N. Syiem uba long u CEM barim bad u MDC jong ka Congress u ban shimti kum u Deputy CEM bad u MDC ka Congress Mawkyrwat Constituency u Bah Carness Sohshang. Katba ki shuki EM kiba sah la bhah sha ki MDC jong ka NPP.Napdeng kine ki khyndai ngut, hynriew ngut ki Executive Member ki dei kiba la don teng hapoh ka Executive Committee kaba rim ba la ialam da u CEM barim u Bah Titosstarwell Chyne kiba kynthup ia u Bah Gigur Myrthong, ka Kong Grace Mary Kharpuri, ka Kong Macdalyn Sawkmie Mawlong, u Bah Rangkynsai Kharbuki, u Bah Teiborlang Pathaw bad u Bah Victor Ranee.Ki ar ngut ki khmat thymmai kiba la ioh rung hapoh ka Executive Committee kiba dei hi na ka NPP ki kynthup ia u MDC jong ka Mawsynram u Bah Alvin K Sawkmie bad u MDC jong ka Laitumkhrah-Malki u Bah Fantin Joseph Lakadong.",SHAH JIED U BAH CHARLES MARNGAR KUM U Dy. CHAIRMAN BATHYMMAI KA KHADC,https://batesitv.com/shah-jied-u-bah-charles-marngar-kum-u-dy-chairman-bathymmai-ka-khadc/
"Ka State Election Committee (SEC) jong ka Voice of the People Party (VPP) ha ka 21 tarik u Jylliew, 2023 ka la pynbna paidbah ban pynieng ia u Dr. Ricky AJ Syngkon kum u Kyrtong MP ha ka elekshon sha ka Ingdorbar Thawain Lok Sabha na 1-Shillong Parliamentary Constituency ka ban long ha u snem 2024.Ia kane la pynbna da u General Secretary jong ka VPP u Dr. Cara Chen ha ka jingialang bad ki lad pathai khubor kaba la long ha Conference Hall jong ka MLA Hostel, Shillong.U Dr. Chen u la iathuh ba ka State Election Committee jong ka VPP kaba la long ha ka 16 tarik mynta u bnai hadien ka jingiathir iatai sani bha ka la mynjur ia ka kyrteng jong u Dr. Ricky A.J“Kum ka seng sainpyrthei, hadien ba ngi la rung sha ka jylli iakhun, la ngi jop ne ngi rem kam da shong eh ha ka jingdon jong ki MLA hynrei ka shong ha ki paidbah ban ai ia ka rai,” la bynrap u Dr. Chen.Haba kylli, Dr. Chen u la ong ba ka VPP kan iaid beit la ka jong ka lynti bad kan ym iatreilang bad kano kano ka seng sainpyrthei namarba ka party ka kwah ban shahniah beit ha ka jingkyrshan jong ki paidbah.U la iathuh ba ka VPP ka la ioh pdiang bun tylli ki aplikeshon bad don ruh kiba la leit iakynduh markhmat dalade hi ia u President ka paty u Bah Ardent Miller Basaiawmoit ban pynpaw ka jingangnud jong ki ban iakhun ia ka elekshon MP na ka tiket jong ka VPP. Shuh shuh u la pyntip ba kiba la aplai tiket ki don arngut kiba kynthup ia ka Dr. Bahunlang L. Tron kaba long ka Assistant Professor jong ka PGT College, Shillong bad uwei pat u dei u Prof. Lakhon Kma uba hikai ha NEHU, Shillong.",U DR. RICKY AJ SYNGKON KUM U KYRTONG MP NA SHILLONG PARLIAMENTARY CONSTITUENCY,https://batesitv.com/u-dr-ricky-aj-syngkon-kum-u-kyrtong-mp-na-shillong-parliamentary-constituency/
"Ka Sorkar Meghalaya ha 12 tarik mynta u bnai ka la pynmih ia ka jingpynbna kaba la pyntip ba kito kiba la kynjoh ia ka rta kaba la 70 snem shajrong kin ym lah shuh ban dang iohkam bad ban shah thungkam biang ha ki tnat treikam jong ka Sorkar Jylla khnang ban pynryntih ia ka cut-off age lada don kano kano ka jingaikam lane ka jingthungkam sa shisien pat.“Baroh ki Departments/Agencies jong ka Sorkar Jylla kum ki Society, Corporation kiba don ia ki briew kiba la shah thungkam ne ia kiba la thungkam biang bad kiba la palat 70 snem ka rta dei ban weng noh mardor,” la ong ka jingpynbna ba la pynmih da u Chief Secretary ka Jylla u Bah D.P Wahlang.",KHANG KA SORKAR BAN AI KAM BIANG ÏA KIBA LA 70 SNEM SHANENG HA KI TNAT SORKAR,https://batesitv.com/khang-ka-sorkar-ban-ai-kam-biang-ia-kiba-la-70-snem-shaneng-ha-ki-tnat-sorkar/
"Ka Christian Academy School, Shillong kaba la kynjoh mynta sha ka jingiaid lynti kaba la 30 snem kynthih ha ka Sngi Balang ka la pynkum burom ia ki khynnah pule jong ka skul kiba la pass bha ha ka eksamin Secondary School Leaving Certificate (SSLC) 2023 bad ha ka eksamin jong ka Higher Secondary School Leaving Certificate (HSSLC) 2023, Arts, Science bad Commerce ba la pynbna dang shen da ka Meghalaya Board of School Education.Ha kane ka jingpynkup burom kaba la long ha U Soso Tham Auditorium, la pynkup burom kyrpang ia ki lai ngut ki khynnah pule jong kane ka skul kiba wanrah burom ia ka skul da kaba ioh rung ha ka Top 20 jong ka result Secondary School Leaving Certificate (SSLC) 2023 kiba kynthup ia ka Sandara Marpna ha ka kyrdan 10 Position, u samla Damelawanbha Khyriem ha ka kyrdan kaba 15 bad ka Sa-i-Nanghunbha Kharlukhi ha ka kyrdan kaba 17.Ha kane ka sngi, la sakhi lang da u Associate Professor jong ka Department of Botany ka Union Christian College u Dr. Jim P. Marak uba la long kum u Kongsan ryngkat ka jingdonlang jong u President ka School Managing Committee u Bah Cheiwonstar Kharkrang, ki Pastor, ka Principal jong ka skul ka Kong Fidaline W. Chyne, ki nonghikai lem bad ki kmie ki kpa jong ki khynnah skul.","30 SNEM IAID LYNTI KA CHRISTIAN ACADEMY, PYNKUP BUROM IA KI KHYNNAH SKUL",https://batesitv.com/30-snem-iaid-lynti-ka-christian-academy-pynkup-burom-ia-ki-khynnah-skul/
"Ka seng kieng atiar Hynñiewtrep National Liberation Council (HNLC) ha ka sngi Saitjaiñ ka la kyrpad ia ka Sorkar ba kan weng lut pyrshah ia ki mukotduma leh kam bymman ba la rejistar pyrshah ia ki nongialam bad ia ki dkhot khnang ban dup lah ban pyntyllun shakhmat ia ka jingiakren iasuk.Ka Seng ka la rah ia kane ka mat jingdawa ha ka sien shong iakren iasuk kaba baar kaba la long bad ki ksiang ba la thung da ka Sorkar Pdeng bad ka Sorkar Jylla.Ha kane ka jingialang, la mihkhmat da u ksiang ba la thung da ka Sorkar Jylla u Bah Peter S. Dkhar (Retd IAS) bad u Advisor jong ka Ministry of Home Affairs (MHA) Northeast u A.K. Mishra (Retd IPS), bad hynñiew ngut ki dkhot jong ka seng HNLC ba kynthup ia u Vice Chairman u Bah Manbhalang Jyrwa, u Political Secretary u Bah Aristerwell Thongni, u Foreign Secretary u Bah Phrangkupar Diengdoh bad ki PSO ba kynthup ia u Bah Rymphang Marweiñ, Bah Storgy Lyngdoh, Bah Aiborlem Marbangiang bad u Bah Raymond Lapang.Haba kren sha ki lad pathai khubor, u ksiang ba la thung da ka HNLC u Bah Sadon K. Blah uba long ruh u President ka HNYF, u la ong, “ngi la iathir iatai mynta ka sngi halor ka jingdonkam ban plie ia ka jingkhang iakren iasuk ka ban tyllun shakhmat bad (ban leh ia kane) ka Sorkar ka dei ban weng lut ia baroh ki jingpynngat mukotduma leh kam bymman pyrshah ia ki nongialam ka HNLC bad ia ki dkhot.”U la ong ba ka seng ka la kyrpad ban map lut ia baroh ki mukotduma ba la mudui pyrshah ia ki nongialam ka seng bad ia ki dkhot da ka Sorkar Pdeng bad ka Sorkar Jylla.Ka don tang kawei ka mukotduma ba la rejistar bad ba la pynngat kyndon da ka National Investigation Agency (NIA) pyrshaj ia ki nongialam ka Seng kiba kynthup ia u Chairman u Bah Bobby Marweiñ bad ia u General Secretary-cum-Publicity Secretary u Bah Saiñkupar Nongtraw.U Bah Sadon u la pyntip ba ki nongmihkhmat na ka Ministry of Home Affairs (MHA) bad ka Sorkar jylla ki la pynpaw ba kane ka kam kan shimpor la kumno kumno shitaiew ia ka sorkar ban pyrkhat khamtam ha kaba iadei bad ka jingmap ei ia baroh ki mukotduma.U la pyntip ba ha kane ka jingiakren ki lai liang mamla, ka Sorkar ka la tyrwa ia ki katto katne ki jingai jingmut.  “Mynta ka sngi, ngin sa shong jingialang ban iakren halor ki jingtyrwa ba ngi la ioh na ki bor Sorkar bad shen ngin shong ia ka jingialang ban shim ia ka rai bad hadien kata ngin saphah jingtip sha ki bad ma ki ruh kin sa ai jingpyntip sha ngi,” la bynrap u Bah Sadon.Da kaba pynpaw ba ka HNLC kam pat warnah ia ki Political Agenda sha ka miet jingiakren u Bah Sadon u la ong, “kane ka dei namarba ngi dang ap nyngkong eh ia ka jingkhang ba kan plie shwa ba ngin pyntyllun shakhmat ia ki political agenda ki bym lah ban shu pyndep noh tang hapoh shisngi ne ar sngi.  Haba nga ong ia ka jingkhang kaba dang donkam ia ka jingiakren halor ka political agenda ka long ba baroh ar tylli ki sorkar ki dei ban pdiang ia ka jingmap ei ia ki jingpynngat kam bymman bad ban weng lut ia baroh ki mukotduma la ha kano kano ruh ka dur kaba ki lah ban leh na ka liang jong ki khnang ba ngin dup lah ban iaid shakhmat.",KUBUR KA MHA BAN BISHAR ÏA KA JINGDAWA BAN MAP NOH ÏA KI MUKOTDUMA KA HNLC,https://batesitv.com/kubur-ka-mha-ban-bishar-ia-ka-jingdawa-ban-map-noh-ia-ki-mukotduma-ka-hnlc/
"Ki paidbah nongshong shnong jong ka thaiñ Umkyllaiñ kaba don kham harum ka sor Nongstoiñ ha ka sngi saitjaiñ ki la lap ia kawei ka metiap kaba la per ha ka jaka pynlang um ne ka check dam kaba don ha ka wah Umkyllaiñ kaba hap hapoh ka shnong Urkali West Khasi Hills District.Mar mar ki paidbah ki la pyntip ia kane ka jingjia sha ki nongïalam jong ka shnong Urkali kaba la pyntip noh sha ki pulit jong ka Nongstoiñ Police Station kiba la leit ban pyndep ia ki jingdonkam katkum ka ain.Ka thymmei khubor ba la iohlum na ki Pulit ka la iathuh hadien ba la peit bniah ia kane ka metiap la lap ba ka dei jong uwei u rangbah uba la phet na Civil Hospital Nongstoiñ ia uba la tip kyrteng kum u Bah Starsis Langrin, uba la 34 snem ka rta na ka shnong Shallang Sohbar, West Khasi Hills.Kum ban shu pynkynmaw ba ha ka 21 tarik u Jylliew 2023, ha ka por kumba 9:30 baje mynmiet une u rangbah u la phet na Civil Hospital Nongstoiñ hadien ba la wan buh ia u da ki bahaiing ban phah sumar.Ki Pulit ki la pyntip ba la leh ruh ka Post Mortem ban lap ia ka daw halor ka jingiap jong une u rangbah ha katei ka jaka.","LAP METIAP NA WAH UMKYLLAIN, DEI U RANGBAH BA PHET NA CIVIL HOSPITAL NONGSTOIÑ",https://batesitv.com/lap-metiap-na-wah-umkyllain-dei-u-rangbah-ba-phet-na-civil-hospital-nongstoin/
"Uwei u samla ia uba la tip kyrteng kum u Jeffreywell Pohdweng u la mynsaw na ki bynta jong ka khlieh hadien ba arngut ki shipai Border Security Force (BSF) ba la kynnoh ba ki la buaid khawiang, ki la kawut lathi ia u bad ia ki lai ngut ki paralok jong u ha ka miet sngi U Blei ka 25 tarik u Jylliew, 2023 ha Lad Umsyiem.  Ia ki lai ngut la tip kyrteng kum u Bajop Surong, uba la 25 snem ka rta, u Wanborlang Sumer uba la 18 snem ka rta bad u Charly Mukhim uba la 14 snem ka rta.Ka kynhun lum khubor jong ka Batesi TV tang shu ioh jingtip halor kane ka jingjia ka la hiar sha ka shnong Umsyiem ban tih bniah ia ka daw kaba la pynlong ia ki shipai BSF ban bom dusmon ia ki nongleit nongwan kiba thmu ban leit sha Dawki.Katkum ka jingiathuh jong kine ki saw ngut, ki shipai BSF ki la pynthut ia ki briew kiba thmu ban leit sha Dawki bad dei na kane ka daw ba ka la mih ka jingiahylla jong ki riew paidbah ia ki BSF. Kham katto katne por, ki paidbah ki la nang ialum lymbung ha surok bad tur sha ka ktem sah jong ki shipai BSF kaba don hajan Umsyiem.Dei ha kum kane ka por ba ki shipai BSF ki la pyntieng ia ki paidbah da kaba siat bun kuli sha suin.  La iathuh ruh ba ki paidbah kiba dap da ka jingbitar ia ka jingpynibor jong ki shipai BSF ia ki trai shnong ki la kawang da ki maw ia ka ktem jong ki shipai BSF.Ka Khasi Student Union hapoh ka jingialam jong u President u samla Lambokstarwell Marngar tang shu ioh jingtip halor kane ka jingjia ki la hiar mar mar ban iakynduh ia ki saw ngut ki samla kiba la shah kawut lathi ha ki shipai BSF.",SIAT KULI SHA SUIÑ KI BSF BA MIH KA JINGÏAKYNAD BAD KI PAIDBAH HA LAD UMSYIEM,https://batesitv.com/siat-kuli-sha-suin-ki-bsf-ba-mih-ka-jingiakynad-bad-ki-paidbah-ha-lad-umsyiem/
"Ka Ingdorbar Thawain jong ka Khasi Hills Autonomous  District Council ha ka Sngi Saitjaiñ ka la mynjur da ka Official Resolution ban phah ka jingthoh sha ka National Law Commission kum shi bynta ban pyrshah ia ka jingthmu jong ka Sorkar National Democratic Alliance (NDA) ba la ialam da ka seng Bharatiya Janata Party (BJP) ban pyntreikam noh ia ka aiñ Uniform Civil Code (UCC) ha ka ri India baroh kawei.U Chief Executive Member (CEM) jong ka Khasi Hills Autonomous  District Council (KHADC) u Bah Pyniaid  Sing Syiem haba wanrah ia kane ka mat hapoh ka Dorbar Mang Tyngka u la ong ka jingthmu jong ka Sorkar Pdeng ban pyntreikam noh ia ka Uniform Civil Code ha ka ri India, kan ktah bad kan pynduh pyndam ia ki riti ki dustur, ki ain tynrai, ka ain shongkha shongman, bad ka hok ban mane Blei laitluid.Ha ka jingiatai halor kane ka mat, la iashim bynta da u Nongialam ka Liang Pyrshah u Bah Titostarwell Chyne, u MDC shusieh Bah Bindo M. Lanong bad u Deputy Chief Executive Member u Bah Pynshngain N. Syiem.","PYRSHAH KA KHADC ÏA KA UNIFORM CIVIL CODE, YN THOH SHA KA NATIONAL LAW COMMISSION",https://batesitv.com/pyrshah-ka-khadc-ia-ka-uniform-civil-code-yn-thoh-sha-ka-national-law-commission/
"Ka Khun Hynniewtrep National Awakening Movement (KHNAM) ka la dawa ia ka Sorkar Jylla ba kan thung da ka jingtohkit halor ki jingleh donbor jong ki shipai Border Security Force (BSF) katkum ka “Commissions of Inquiry Central Act” bad ruh ban weng noh ia ki shipai BSF na ki jaka paidbah bad ban pynthikna ba kin don tang ha u Zero line jong ka khappud jong ka ri.“Ka jingjia ha Lad Umsyiem ha kaba ki shipai BSF ki la bom lathi bad pynmynsaw ia ki paidbah wat haduh ban da siat kuli sha suiñ ha ka 25 tarik u Jylliew 2023 kam dei shuh ka sien ka banyngkong ha kaba ngi la sakhi ia ka jingleh donbor jong ki BSF. Dang ha ki khyndiat sngi la don ki riew paidbah ba la shah siat iap ha ki shipai BSF. Lada ka Sorkar Jylla kan dang iai leh jem halor ka jingleh donbor jong ki shipai BSF kin dang don ki ban dang duh ei ia la ka jingim,” ong u kyrwoh ba la phah da u Working President ka KHNAM u Bah Thomas Passah.“Ka dei ka kamram jong ka Sorkar Jylla ban peit ia ka shongsuk shongsiañ ha ka jylla bad ki shipai BSF kim lah ban tam ia u pud lane ban knieh ia ka iktiar jong ka Sorkar Jylla. Kane ka jingleh jong ki shipai BSF ka pynpaw ia ka jingbymkheiñ snep jong ki ia ka ikitar jong ki bor synshar district bad ia ka Sorkar Jylla bad ka long kaba beaiñ, bad ka Sorkar Jylla ka dei ban mudui da ka ejahar pyrshah ia ki shipai BSF katkum ka Section 147, 148, 323, 353, 427 jong ka Indian Penal Code (IPC),” la bynrap u kyrwoh.“Ha ka 10 tarik, Naitung, 1987 ka Sorkar Jylla ka la thung da ka Inquiry Commission halor ka jingpynklumar bad ka jingbom lathi bad ka jingsiat pathar jong ki shipai BSF ha Baghmara.  Te lada ka don ka jingthombor da ki shipai BSF ha ki thaiñ Khasi ruh ka Sorkar ka dei ban shim ia ki juh ki sienjam ym ban leh shilliang,” la dawa ka KHNAM.",DAWA THUNG JINGTOHKIT KA KHNAM BA LEH DONBOR KI BSF ÏA KI PAIDBAH HA UMSYIEM,https://batesitv.com/dawa-thung-jingtohkit-ka-khnam-ba-leh-donbor-ki-bsf-ia-ki-paidbah-ha-umsyiem/
"Ka jingpynmih jong ka Commissioner of Food Safety, Meghalaya ka Kong RM Kurbah ia ka jingpynbna ha ka 24 tarik u Jylliew, 2023 ba la weng noh ia ka jingkhang ban wanrah ia ki dohkha nabar ka jylla ka la pynkmen haduh katta katta ia ki nongdie bad ki nongkhaii dohkha kiba don hapoh ka lama jong ka Khasi Jaiñtia Fish Wholesaler and Retailer Association kiba ju im kamai jakpoh manla ka sngi ha basa die dohkha ha Iewduh.Hynrei hapdeng kane ka jingkmen, ki nongdie bad ki nongkhaii dohkha ki la pynpaw ia ka jingsngew bynñiaw na ka jingbym ai kaiphod mardor jong ka tnat Fisheries wat hadien ba ladep leh test ia ki dohkha kiba wanrah nabar ka jylla khnang ban pynthikna ba kim dei satia kiba la injek da ka dawai Formalin.Ia ki dohkha ba wanrah nabar jylla la leh test da ki Ophisar na ka tnat Fisheries ha khlieh Iewduh ha ka sngi Baar.Uwei na ki nongialam jong ka Khasi Jaiñtia Fish Wholesaler and Retailer Association u Bah C.W. Wankhar ha ka jingiakren bad ki lad pathai khubor u la iathuh ba ki ophisar ka tnat Fisheries ki la pyntip ba kin sa ai ia ka kaiphod ba ladep leh test kham hadien sha ki nongkhaii bad ki nongkhaii kiba ju thied ia ki dohkha kiba wan nabar ka jylla kin sa leh ia kaba donkam ynda ki la iohpdiang ia ki kyndon na kane ka tnat.Katkum ka jingiathuh jong u Bah Wankhar, ki dohkha ba la leh test ki dei kiba wanrah na Andhra Pradesh bad ia kiwei kiwei ruh ki dohkha ba la wanrah nabar ka jylla.“Lada ka slem palat ka jingai kaiphod, ka dohkha kaba la wanrah nabar ka jylla ngin hap ban pynphai noh bad ngim lah ban ap sah haduh ar ne lai sngi ban shu buh sah ia ka dohkha,” u la ong.“Ka jingkwah jong ngi ka long ba kin (tnat Fisheries) leh test mynta bad kin ai noh ia ka kaphod mynta hi. Shisien ki la leh kumta bad ha ka sien kaba ar ngim tip shuh katno sngi ka shimpor ban ai ia ka kaiphod,” la bynrap u Bah Wankhar.Ki nongdie dohkha ki la ong ruh ba ka Sorkar ka dei ban sngewthuh ia ka jingeh jong ki nongdie bad ki nongkhaii dohkha namarba ban pynslem ia ka kaiphod ba ladep leh test kan buh jingeh ia ki.“Dei ban leh test beit hangto hangto kumba leh ka Food Safety khnang ba ngin ym duhnong,” la kyrpad ki nongdie dohkha.Ki la pynpaw ruh ba ka jingpynmih jingpynbna da ka Commissioner of Food Safety ka shu long kynsan bad khlem da kdew la yn leh test manla ka sngi lane yn leh shisien lano.",SAH UMDUM KI NONGDIE DOHKHA BYM AI KAIPHOD KA TNAT FISHERIES ÏA KI DOHKHA BA LADEP TEST,https://batesitv.com/sah-umdum-ki-nongdie-dohkha-bym-ai-kaiphod-ka-tnat-fisheries-ia-ki-dohkha-ba-ladep-test/
"Saw ngut ki briew ki la mynsaw jur na ka jingpom jong u pyrthat ia kawei ka ing trep ha ka shnong Umsohlait, Ribhoi District bad kane ka la jia ha ka lah sngi U Blei katba u slap u dang jur bha ha ka por kumba 2 baje nohphai sngi.Ha kane ka jingjia, baroh ki jingdon jingem hapoh kane ka ing bad kynthup ruh ia ki mar rep jong ka Kong Christina Mynsong ki la ingkhong lut ploiñ.Ka Kong Christina Mynsong ha ka jingiakynduh bad ka Batesi Tv ka la iathuh ba ki saw ngut kiba la mynsaw ha kane ka jingpom u pyrkhat ia ka ingtrep jong ka, ki kynthup ia u khun jong ka uba la 11 snem ka rta ryngkat bad iwei i khunlung ba dang 4 snem ka rta bad uwei pat uba la 30 snem ka rta.  Ha kane kajuh ka jingjia, u para kynsi jong ka ruh uba la 20 snem uba don ha ing ha kane ka por u la ngat lang ha ka jingmynsaw na kane ka jingpom u pyrthat ia kane ka iing.Ia u khun jong ka Christina Mynsong uba la 11 snem la pynkit sha Nazareth Hospital, Shillong ban ioh jingsumar, katba lai ngut kiwei pat ki dang don mynta hapdeng ka jingshah sumar ha Civil Hospital, Shillong.Ka Kong Christina ka la kren bynñiaw halor kane ka jingduh noh ia la ka jong iing ka sem bad ia ki mar ki mata bad ki mar rep kiba don hapoh ka iing ha kane ka jingjia.Ka la iathuh ba tang shu ioh jingtip halor kane ka jingjia ka la leit mareh bran bran sha la ing hynrei tang shu iohi ba ka ing ba ka la kem ding bad ingkhong lut ka la kyllon ha madan hapdeng ka jingkem tlot.“Tang shu iohi ba ka ïing ka la kem ding nga la pyrkhat nyngkong eh ia u khun tip kan jia aiu. Hynrei donbok ba nga dang iohi biang ia u khun wat hapdeng ka jingmynsaw,” ka la ong bad bynrap, “dei ka jingiarap jong ki para shnong ba la lah ban pynkit ia kiba mynsaw shane sha Shillong.”Ka la iathuh ruh ba ka don pisa ha lade tang T.1200 ban siew ia ka bai Ambulance bad ong ruh ba kam tip shuh kumno kan leh nangne shahkhmat namarba kam don pisa wat tang shi naïa ha pla ban siew ia ka bai sumar jong u khun hapoh Hospital.“Nga shahniah beit tang ha U Blei ba Un pyniaid ia ka jingim jong nga,” ka la ong.","INGKHONG KA ÏING TREP NABA POM U PYRTHAT HA UMSOHLAIT, MYNSAW JUR SAW NGUT",https://batesitv.com/ingkhong-ka-iing-trep-naba-pom-u-pyrthat-ha-umsohlait-mynsaw-jur-saw-ngut/
"Shillong, Jylliew 27: Ha ka 24 tarik u Jylliew 2023 , ka Synjuk ki Seng Samla Shnong (SSSS) ka la jied ia ki nongkitkam ba thymmai jong ka kiba hap hapoh ka Shillong City. Ia ka jingialang jied nongkitkam la pyniaid da u President jong ka Central Body u Bah Vanshan Buhphang ryngkat u General Secretary u Bah Ricky Pathaw. Ha kane ka sngi la batai lyngkot ruh shaphang ki mat treikam jong katei ka seng da u Chairman ka South West Khasi Hills u Bah Wallambok Syiemiong. Ka jingialang ka la long ha Lamavilla Community Hall.Ki nongkitkam ba thymmai jong ka SSSS Shillong City ki kynthup ia u Bah Pynshaibok Diengdoh kum u Chairman, u Bah Symper Ryntathiang kum u Working Chairman, u Bah Samuel Biam kum u Vice Chairman, u Bah Vivian R Kharkongor kum u General Secretary, u Bah Khraw Mynsong kum u Assistant Secretary lem bad kiwei pat ki nongkitkam kumjuh ruh ki Executive Member.",JIED NONGKITKAM THYMMAI KA SSSS SHILLONG CITY,https://batesitv.com/jied-nongkitkam-thymmai-ka-ssss-shillong-city/
"Da ki spah ngut ki dkhot jong ka Hynniewtrep Youths Council ha ka sngi balang ki la rah da ki plakad ha phyllaw jong ka State Convention Centre ban pyrshah ia ka Meghalaya Tourism Development Corporation Limited, kaba la pynjlan ia ka jingthungkam sa hynriew bnai ia u Puranjan Das kum u Chief General Manager jong ka Meghalaya Tourism Development Corporation Limited hadien ba u la shongthait na ka kam.Ka seng ka la pynlong ia kane ka jingiakhih shwa ban sdang ka Board Meeting jong ka Meghalaya Tourism Development Corporation Limited ha State Convention Centre.Na ka liang jong u Chairman ka Meghalaya Tourism Development Corporation Limited u Bah Sanbor Shullai bad u Managing Director u Bah Cyril V. Diengdoh kiba la khot iakren ia ki nongialam ka seng ki la pynpaw ba ka jingpynjlan ia ka jingshakri jong u Puranjan Das kum u Chief General Manager jong ka Meghalaya Tourism Development Corporation Limited ka dei namarba ka dang don ka Model Code of Conduct.U General Secretary ka HYC u Bah Roy Kupar Synrem ha ka jingiakren bad ki lad pathai khubor u la iathuh ba ka seng kan ap tad haduh u bnai Nailar, 2023 ba ka Meghalaya Tourism Development Corporation Limited kan khot noh da ka Advertisement na ka bynta ka post u Chief General Manager kumba la kular da u Chairman jong ka Meghalaya Tourism Development Corporation Limited hynrei lada kane ka tnat treikam jong ka Sorkar kam kheinkor ia ki jingkular ka seng kam banse ban pynlong da ki jingiakhih kiba tyngeh.","HADUH U NAILAR, 2023 AIPOR KA HYC ÏA KA MTDC BAN SANGEH AIKAM ÏA U PURANJAN DAS",https://batesitv.com/haduh-u-nailar-2023-aipjor-ka-hyc-ia-ka-mtdc-ban-sangeh-aikam-ia-u-puranjan-das/
Ki nongialam jong ka Meghalaya Asha Workers Union ha ka sngi Balang ka la aiti da ka jingthoh ha ka Myntri ka Koit ka Khiah jong ka Sorkar Jylla ka Dr. Ampareen Lyngdoh ban dawa ia ka Sorkar Jylla ba kan kyntiew noh ia ka jingsiew Honorarium kaba tang ar hajar shi bnai.Ka President jong ka MAWU ka Kong Mira June Myrsing ha ka jingiakren bad ki lad pathai khubor ka la ong ba ka Union ka la dawa ruh ia ka Sorkar ban ai jingsumar ei ia ki Asha la ka long na ka MHIS lane na kano kano ka skhim ba ka Sorkar  ka lah ban ai. Ha kajuh ka por ka Union ka la dawa ia ka sorkar ban thaw da ka rule kaban iada ia ki Asha na ka jingshah wengkam khlem kano kano ka daw kaba biang.,DAWA KA MAWU ÏA KA SORKAR BAN KYNTIEW ÏA KA JINGSIEW JONG KI ASHA,https://batesitv.com/dawa-ka-mawu-ia-ka-sorkar-ban-kyntiew-ia-ka-jingsiew-jong-ki-asha/
"Ka Indian National Congress (INC) ka la kam ba ka jingkhyllem jogn ka Executive Committee ba la ialam da ka United Democratic Party (UDP) ha Khasi Hills Autonomous  District Council (KHADC) ka dei ka jingiashrut hi hapdeng National People’s Party (NPP) bad ka United Democratic Party (UDP).U President jong ka Meghalaya Pradesh Congress Committee (MPCC) u Bah Vincent H. Pala ha ka jingiakren bad ki lad pathai khubor ha ka sngi balang u la ong ba ka jingai jingkyrshan jong ka seng Congress ia ka NPP ban ialam ia ka Executive Committee kaba thymmai ha Khasi Hills Autonomous  District Council (KHADC) ka dei na ka bynta ka jingmyntoi jong ki paidbah khamtam eh ha kaba pynneh pynsah ia ka khyndew ka shyiap, ka riti ka dustur.Nalorkata, u la ong shuh shuh ba kane ka jingai jingkyrshan ia ka NPP ka dei halor ka nongrim ba ka Sorkar BJP ka la thmu ban wanrah ia ka Amendment Bill jong ka Khyrnit Bahynriew  ha Parliament.“Shwa ban rah ha Parliament donkam ia ka jingai jingmut na ki Autonomous District Council (ADC) bad na ka Sorkar Jylla.  Dei na kane ka daw kaba pynlong ia ka Congress ban ai jingkyrshan ia ka NPP khnang ban dup lah ban iada ia ka jingpyntlot bor ia ka Khyrnit Bahynriew,” u la bynrap.",KA JINGKHYLLEM KA EC HA KHADC DEI KA JINGÏASHRUT KA NPP-UDP : VINCENT PALA,https://batesitv.com/ka-jingkhyllem-ka-ec-ha-khadc-dei-ka-jingiashrut-ka-npp-udp-vincent-pala/
"Mairang, Jylliew 21 : Ha kawei naki jingjia kaba sngewsynei 5 ngut ki briew na kajuh ka ing kynthup ia lai ngut ki khun, ka kmie bad u kpa kila Kem pang bad poi sha Hospital tang namar ba ki la kum bam ia u tit uba kim ithuh.Kane ka la jia mynta ka sngi ka 21 tarik u Jylliew 2023 haka shnong Wahliewlong, ka shnong kaba hap ha Mawthadraishan Constituency bad katkum ka jingiathuh u Admitstar Marwein u kpa jong ki lai ngut ki khun uba la kem pang naka jingbam tit u la ong ba ka kurim jong u ka Kong Delphina Pariong kala leit kheit ia u tit hynnin ka sngi ka 20 tarik u Jylliew 2023 bad kala shet pat hynne mynstep. U Bah Marwein ula iathuh ba hadien ba kila dep bam ia une u tit ba la shetlang bad u phan kila sdang ban Suh, Prie bad kieng ka khlieh bad kumta la rah noh ia ki baroh san ngut sha Pariong PHC ban ioh ia ka jingsumar hynrei kham hadien la pynkynriah noh ia ki sha Tirot Sing Memorial Civil Hospital, Sangshong, Mairang ban ioh ia ka jingsumar kaba kham paka.U Bah Marwein u la iathuh ruh ba kaba la pynlong ia ka kurim jong u ban shet ia une u tit bym ithuh kadei hadien ba kala dep ban bam im shwa ia u bad namar ba um don jingktah eiei kala shet jyntah hynrei khlem poi pyrkhat pat ba kin kem pang bad ula iathuh ba mynta ba kila don ha ka jaka ai jingsumar ma u bad 3 ngut ki khun kila iohbor katba ka kurim jong u ka dang tlot.","NAKA JINGBAM IA U TIT BYM ITHUH KEM PANG & POI HOSPITAL 5 NGUT NA WAHLIEWLONG, MAWTHADRAISHAN",https://batesitv.com/naka-jingbam-ia-u-tit-bym-ithuh-kem-pang-poi-hospital-5-ngut-na-wahliewlong-mawthadraishan/
"Ka Hynñiewtrep Integrated Territorial Organisastion (HITO) ha ka sngi thohdieng ka la aiti da ka dorkhas ha u Assistant Director jong ka tnat Programme Implementation & Evaluation, 3Secretariat Nokrek Building, Lower Lachaumiere, Shillong ban dawa ba dei ban pynsangeh mardor ka jingthungkam Peon ia kawei ka thei Garo kaba la tip kyrteng kum ka Jenny. G. Momin halor ka nongrim ba kane ka jingthungkam ka dei kaba shu leh be-aiñ khlem da pynbna paidbah ia ka jinglait thylli jong ka kam bad ruh ka jingiaid lait ia ki kyndon thungkam.Ha ka jingiakren bad ki lad pathai khubor u President jong ka HITO u Bah Donbok Dkhar u la kynnoh ba kane ka jingthmu thungkam ia kane ka thei Garo ka dei lyngba ka jingbthah da ka shithi kaba la thoh da u Myntri ka Sorkar Jylla u Marcuise N. Marak sha u Director jong ka tnat Programme Implementation & Evaluation, 3Secretariat Nokrek Building, Shillong ha ka 18 tarik, Jymmang, 2023 da ka kdew ia ka nongrim ba kane ka thei Garo ka dei kaba wan na ka longing kaba duk bad kaba dei tang ma ka, kaba kit lyngkor ia ka ing ka sem baroh kawei hadien ba ka jingkhladnoh jong ka kmie ha u snem 2021.Ha kaba iadei bad kane, ka seng ka la dawa ia kane ka tnat treikam ba kam dei satia ban thungkam ia ka Jenny G. Momin ha ka kam Peon hynrei kane ka tnat ka dei ban iaid katkum ki kyndon thungkam.U Bah Donbok Dkhar u la byrngem ruh lada kane ka tnat treikam jong ka Sorkar kam sngap ia kane ka jingdawa, ka seng kam banse ban leit ujor sha Iingbishar Meghalaya High Court.“Ngim don jingwit eiei ia ka nongaplai kam hynrei ka ladei ban iaid da ka lynti kaba dei. Ban shu leh sopsop tang namarba ki don jingithuh ngim sngew iahap satia,” la ong u Bah Donbok Dkhar.“Ha ka shithi ba la thoh da u Marcuise N. Marak la pynpaw ba (ka Jenny G. Momin) ka wan na ka longing kaba duk, hynrei, ym tang ma ka, da ki hajar ngut ki longing kiba duk. Lada aikam ia kane kawei, ia kiwei ruh dei ban ai lang kumjuh,” ula ong.U la iathuh ba ka seng ka la dawa ba dei ban pynbna ia ka jinglait kam da kaba khot Advertisement bad ban pynlong ruh da ka eksamin thungkam katkum ka lynti jong ka aiñ.Haba kynthoh ia u Marcuise N. Marak uba pyndonkam bakla ia ka iktiar kum u Myntri Sorkar, u Bah Donbok Dkhar u la ong, “kane ka jingleh ka dei kaba long be-aiñ bad ngi kwah ban pan jingpynshai na ka Sorkar ba balei une u Myntri Sorkar u leh donbor kumne wat haba u Myntri Rangbah u Conrad Kongkal Sangma u ladep ong ba ka thungkam thungjam ka dei ban long kaba khuid ba suba hynrei balei ka dang jia sa kumne.”“Ngin sa peitkai ia ka National Peoples Youth Front (NPYF) kaba dei ka shnat treikam ki Samla jong ka National Peoples Party (NPP) la ka nud neem ban kynthoh pyrshah ia u Myntri Sorkar lajong lane ia ki MLA jong ki halor kine kam leh sop sop,” la kynthoh u Bah Donbok Dkhar.“Ngin pyrshah beit ia ka bamsap bad ai ba uba dei hok ban ioh u dei ban ioh,” u la bynrap.",KYNDANG KA HITO HA 3RD SECRETARIAT BA PHAH THUNGKAM U MYNTRI SORKAR ÏA KA THEI GARO,https://batesitv.com/kyndang-ka-hito-ha-3rd-secretariat-ba-phah-thungkam-u-myntri-sorkar-ia-ka-thei-garo/
"Ka Sorkar Jylla kaba la shong ia ka jingialang pyrkhat kam lane ka Review Meeting halor ka jingkhyllem jong ka kynroh ha PA Sangma Stadium, Tura ha ka step sngi palei ka la lap ba kane ka jingjia ka dei na ka jingsahkut jong ka nala um kaba don marsyndah bad kane ka kynroh.U Myntri Rangbah ka Jylla u Conrad Kongkal Sangma ha u kyrwoh video ba la phah sha ki lad pathai khubor ha ka sngi thohdieng u la iathuh ba katkum ka kaiphod tohkit ba la aiti da ki Engineer bad u Contractor ki la pyntip ba ka jingsahkut jong ki synrum jaboh hapoh ka nala ka dei namar ka jingshna ia ka Indoor Stadium kaba la mang pisa T. 70 klur eiei.“Ki don ar tylli ki bynta jong ka jingshna ia ka Stadium, kawei ka bynta ka dei ka jingshna ia ka madan ialehkai phutbol kaba la mang pisa kumba T. 50 klur kaba ladep ba la jia ka jingtwa ka kynroh.  Kawei pat ka bynta kaba ar jong ka Stadium ka dei ka jingshna ia ka Indoor Stadium ba la mang pisa T.70 klur eiei. Ka jingtrei ka la sdang bad ka la iaid shakhmat. Dei na ka jingshna ia ka Indoor Stadium ba ka nala ka la sahkut da ki synrum kaba la pynlong ia ka um ban ym lait shabar kat haduh ba ka kynroh ka la twa,” ong u Myntri Rangbah“Ka kynroh, ha ka jingtohkit, ba la bud na ka Drawing la shna katkum ka jingdonkam ba ladep buhdak,” u la ong.U la iathuh ruh khnang ban iada ia ki High Mast lane ki jingpynthaba jingshai hapoh ka madan ialehkai phutbol ki bym shym la ngat satia ha ka jingjulor la pynhiar noh khyndiat khnang ban iada na kano kano ka jingjulor kaba lah ban jia ha ki sngi ki ban sa wan.Na ka liang jong ka Sorkar ka la thung ruh da ka jingtohkit Majistor lane ka Magisterial Enquiry halor ka jingtwa jong kane ka kynroh.",DEI KA JINGSAHKUT KA UM HA NALA KABA PYNKHYLLEM ÏA KA KYNROH KA P.A. SANGMA STADIUM,https://batesitv.com/dei-ka-jingsahkut-ka-um-ha-nala-kaba-pynkhyllem-ia-ka-kynroh-ka-p-a-sangma-stadium/
"Shillong Jylliew 23 : Ka Kong Phidalia Toi ka la pyntip ba kan sa iehnoh ia ka kam Chairperson jong ka Meghalaya State Commission for Women (MSCW) hadien ba ka la mih ka jingiashrut bad u Myntri ka tnat Social Welfare ka Sorkar Jylla u Bah Paul Lyngdoh.Ha ka jingiakren bad ka Batesi Tv ha ka sngi thohdieng ka Kong Phidalia Toi, ka la iathuh ba ka la ioh jingtip halor ka jingshah weng jong ka na ka shuki Chairperson jong ka Meghalaya State Commission for Women (MSCW) tang na ki lad pathai khubor bad hadien ar tylli ki kyrwoh khubor ba la phah sha ki lad pathai khubor, ka Sorkar ka la pan jingpynshai na ka lyngba ka Show Cause Notice.Ka la ong, tang hadien ba ka la phah ia ka jingpynshai sha ka Sorkar, hadien katto katne por kan sa iehnoh ia kane ka shuki da kaba iasyllok shwa bad ka nongsaid-aiñ jong ka.“Hadien ba ka Commission ka la phah ia ka jingpynshai, u (Bah Paul Lyngdoh) u dang iai leh kuman da kaba kren sha ki lad pathai khubor ia ka bymshisha.“Ngam kwah shuh ban iatrei lang ha kum kane ka kynrum kynram namarba kane ka jingiashrut kan wanrah tang ia ka jingbymsngewtynnat bad nga ngeit ba kan jin da la bha ba ngan mih noh na ka bynta ka jingbha jong ka Commission bad ka bha ka miat jong ki kynthei.  Ngan hap ban resaiñ bad ngan hap ban shim ia ka rai kumno ban leh ynda nga la iasyllok shwa bad ki Muktiar jong nga,” la ong ka Kong Phidalia Toi.Haba kynnoh ba u Bah Paul Lyngdoh u la pyndonkam bakla ia ka itkiar kum u Myntri Sorkar, ka Kong Phidalia Toi ka la ong, “peit kaei kaba u Myntri u la leh nga tharai ba ka dei jingpyndonkam bakla ia ka iktiar bad nga shim ia kane kum ka jingpyniapher, ka jingñiew shiliang bad ngan sa peit kaei kaba ngan sa leh hadien kane.”",YN RESAIÑ NOH KA KONG PHIDALIA TOI KUM KA CHAIRPERSON JONG KA MSCW,https://batesitv.com/yn-resain-noh-ka-kong-phidalia-toi-kum-ka-chairperson-jong-ka-mscw/
"Ka Khasi Hills Democratic Front hapoh ka jingialam jong u Bah Pyniaid Sing Syiem kum u Chief Executive Member kaba dang shu shimti ia ka Executive Committee kaba thymmai hapoh ka Khasi Hills Autonomous District Council ka la rai ban pynlong biang ia ka Dorbar Mang Tyngka jong ka Council ka ban sdang naduh ka 24 tarik haduh ka 28 tarik u Jylliew, 2023.Ha ka jingiakren bad ki lad pathai khubor ha ka sngi Thohdieng u Bah Pyniaid u la ong ba ha kane ka dorbar yn sa wanrah ruh ia ka Rule kaba la tip kum ka Khasi Hills Autonomous District Council Service Amendment Rules 2023 ban pynbeit thymmai ia ka rta rungkam jong kino kino ki nongthepkam ka ban long beit 37 kumba leh da ka Sorkar Jylla.Shuh shuh u la iathuh ba ka Executive Committee kan wanrah ruh ia ka jingpynbeit thymmai ba nyngkong eh ha Khasi Hills Automous District (Protection of Khasi Traditional Medicine) 2023 bad ia ka Bill kaba iadei bad ka Khasi Hills Autonomous District Members Pension Bill kaba dei ka Repeal Bill, 2023 ka Executive Committee ka la rai ban pynsangeh shwa shipor ban bishar bniah bin pa bin da ka Select Committee.U la pyntip ruh ba ka Executive Committee jong ka Khasi Hills Autonomous District Council ka la shim ia ka rai ban pan jaka na ka Sorkar Jylla ha New Shillong na ka bynta ban pynkynriah noh ia ka ophis treikam jong ka District Council na ka jaka treikam kaba don mynta.“Kumba ka long mynta kane ka jaka treikam ka la khapngiah shaba bha bad ka la pynwit bha ia ka jingtreikam jong kiba bun. Kumba phi tip ka KHADC ka don lai tylli shnat treikam ba kynthup ia ka Executive, ka Legislative bad ka Judiciary,” u la ong.U la iathuh ba kane ka jingthmu ban pan jaka na ka Sorkar ha New Shillong ka long ban pynsuk ia ki paidbah ha ka leit ka wan hadien habud.Ka Executive Committee ka la rai ban bteng ia ka jingpyntreikam ia ka Trading by Non-Tribal Regulation Act ban khynra ia ki bar jylla kiba wan khaii hapoh u pud u sam jong ka KHADC, la ka long ia ki nongkhaii kiba rit ne kiba heh bad ki bym don ia ka Trading License yn shu phah khang lut ia ki jingtreikam jong ki.“Kane ka EC kan long kaba pyrkhing bha ia ki jingkhynra ia ki bar jylla kiba wan leh ia ki kam khaii pateng ki bym don ia ki kot ki sla kiba biang bad ki bym burom ia ka Council ban pan ia ki laisen,” u la bynrap.",YN KYNTIEW KA KHADC ÏA KA RTA APLAI KAM HADUH 37 SNEM KA RTA,https://batesitv.com/yn-kyntiew-ka-khadc-ia-ka-rta-aplai-kam-haduh-37-snem-ka-rta/
"Ka Executive Committee ba la ialam da ka Khasi Hills Democratic Front ha Khasi Hills Autonomous District Council (KHADC) ka la shim ia ka rai ban shimkhia bha ia ka jingeh jong ki paidbah ha khappud kiba iakynduh jingeh na ka jingiakajia pud hapdeng ka Jylla Meghalaya bad ka Jylla Assam kiba dang hap hapoh u pud u sam jong ka KHADC.Ka Sorkar Meghalaya bad ka Sorkar Assam ki la pyndep ia ka jingiapynbeit pud ha ka wat kaba nyngkong bad mynta ka kynti la pynsdang sa ia ka wat kaba ar hadien ba la thaw biang ia ki Regional Committee ban iapynbeit sa ia ki hynriew tylli ki jaka kiba dang don hapdeng ka jingiakajia pud.“Na ka liang jong ngi, tang shu dep ka Dorbar Mang Tyngka ngi don ka jingthmu ban leit jngoh ia kito ki shnong kiba shah pynwit ha ka leit ka wan, kiba shah pynthud ha ka leit rep leit riang, ka kam khaii bad kiwei kiwei bad kiba shah pynthud ha ki kam pynroi,” u la ong.“Khnang ban tip ia ki bor kiba wan pynthud, tad ynda la iakynduh ia ki nongshong shnong ngin sa ioh jingshai namarba haduh mynta ngim pat ioh jingshai bha,” u la ong bad bynrap, “ha ka sngi ba la jied ia u CEM ba thymmai, ngi la ong ba daleilei ruh em kane ka EC ba thymmai kan ym ailad ia ka Sorkar Assam lyngba ki bor synshar district ba kin pynwit bad ba kin pynshongsyier ia ki paidbah ha khappud.”“Nga kwah ban phah ia u kyrwoh uba shai sha ki paidbah ha khappud ba kane ka EC bathymmai kan long ka jingshngain na ka bynta jong ki.  Baroh ngi don ka jingsngewkhia ia kane ka kam bad ngin nym ieh ia ki briew kiba sah ha khappud kiba iakynduh ia ki jingeh,” la ai mynsiem u Bah Pyniaid ia ki paidbah kiba sah ha ki shnong khappud.",RAI KA KHADC BAN SHIMKHIA BHA ÏA KA JINGEH KI PAIDBAH HA KHAPPUD MEGH-ASSAM,https://batesitv.com/rai-ka-khadc-ban-shimkhia-bha-ia-ka-jingeh-ki-paidbah-ha-khappud-megh-assam/
"Ka Regional Committee na ka bynta ka Ribhoi District ia kaba la khlieh da u Symbud Myntri Rangbah Bah Prestone Tynsong kum u Chairman ka la rai ban iakynduh bad ka Regional Committee na ka jylla Assam ha u bnai Naitung, 2023 ban iathir iatai sani ha kaba iadei bad ka jingpynbeit ia ki jaka kiba don hapdeng ka jingiakajia pud ha khappud ka Jylla Assam bad ka them Ribhoi, kaba dang hap hapoh ka Jylla Meghalaya.Ha ka jingiakren bad ki lad pathai khubor, u Bah Prestone Tynsong, u la ong ba ka jingialang kan iakren ia ki shnong kiba don ha ka jingiakajia pud, kata, ha ka shnong Deshdomrea, Borduar, Nongwah-Mawtamur bad ha ka thain Block-2.Haba kylli, u Bah Prestone u la iathuh ba ki kyndon iakren jong ka Regional Committee ki dei hi kijuh kumba la long ha ka jingiakren pynbeit pud ha ka wat kaba nyngkong.“Ngi la iakren ruh halor ka jingdawa jong ki paidbah jong ka thain Block-2 ban pynphai noh ia ki jaka sha ka Jylla Meghalaya.  Ngi don ia ki dulir bad ngin sa iakren,” u la ong.U la ong ruh ba ka jingkylli halor ka jingmih ki jingiakajia pud ha ka thaiñ Block-1 bad Block-2 kam don satia hynrei ka jingdawa ka long ban pynioh biang ia kine ki jaka katkum ka Notification ba la pynmih ha u snem 1951 ba la pynmih da ka Sorkar Assam.“Ka jingiakren jong ngi ia ka Block-1 bad Block-2 ka long ba kin (Sorkar Assam) pynphai biang sha ka Jylla Meghalaya khamtam ia ki shnong kiba kham bun ki nongshong shnong ki dei ki doh ki snam jong ngi,” la ong shuh shuh u Bah Prestone.","HA U NAITUNG, YN SHONG JINGIALANG KA RC NA MEGH-ASSAM BAN ÏAPYNBEIT PUD",https://batesitv.com/ha-u-naitung-yn-shong-jingialang-ka-rc-na-megh-assam-ban-iapynbeit-pud/
"Ka tnat ka Koit ka Khiah jong ka Sorkar Jylla ha ka sngi U Blei ka la pynshai ba ki dawai ba la bret ha Marten ha ka 29 tarik u bnai baladep ki dei kiba la kut por na ka daw ka jingbym ïoh ban pyndonkam na ka jingwan lynshop ka khlam jingpang COVID-19.Ha u kyrwoh ba la phah da ka Director of Health Services (MI) ka la ong ba kine ki dawai ba la bret ha Marten, Mawïong, Shillong ki dei kiba la sniew.Ïa kine ki dawai la pan katkum ka jingdawa jong ki district bapher bapher bad ki jaka sumar kiba don kylleng ka jylla.Kine ki dawai ki dei kiba ïoh bad sam sha ki jaka sumar kiba don ha ki District.Ïa ki dawai ba la ïoh la buh ha Central Medica Store khnang ban sam haba don ki jingdawa ba kyrkieh.Hynrei na ka daw ka jingwan lynshop jong ka jingpang khlam COVID-19, kine ki dawai la sahkut ha Central Medical Store bad kam shym la don shuh kano kano ka jingdawa.“Ki dawai ki dei kiba la sniew na ka daw ka jingbym lah ban pyndonkam na ka jingwan lynshop ka jingpang khlam COVID-19.  Ïa ki dawai kiba la sniew la donkam ban bret noh khnang ban pynkylluid ïa ka jaka buh dawai kaba wanrah ïa ka jingkhapngiah ynda la wanrah ban buh ïa ki dawai kiba thymmai,” la ong u kyrwoh na ka DHS (MI).Ha kaba ïadei bad kane, u Pharmacist in-charge jong ka Central Medical Store Directorate Health Services (MI) u la pyntip  lyngba ka shithi kaba dated May 27, 2023 ba la donkam ban bret noh mardor ïa ki dawai ba la sniew, ong u kyrwoh. Ïa ka kyrteng jong ki dawai ba la sniew la mynjur da ki bor ba dei peit.U Assistant Drugs Controller, Directorate of Health Services (MI) lyngba ka shithi kaba dated June 19, 2023 u la pyntip sha u Pharmacist in-charge jong ka Central Medicine Store ban bret noh ïa ki dawai kiba la sniew da ka jingaibor jong ki bor ba halor, la bynrap u kyrwoh.U Pharmacist in-charge u la pyntip sha ki bor ba dei peit ha kaba ïadei bad ka jingbret noh ïa ki dawai ba la sniew ïa kaba la sdang naduh ka 29 tarik Jylliew, 2023, ong shuh shuh u kyrwoh.Ha ka 29 tarik, Jylliew, 2023 da ki lak tylli ki dawai ba la sniew kiba kot da ki klur tyngka la theh sha jaka theh ñiut ha Marten. Ka jingbret ïa ki dawai kiba la sniew ka la paw pyrthei hadien ba ki nongïalam jong ka Meghalaya Awaken Council Citizens (MACC) ki la buddien ïa ki kali jong ka Shillong Munipal Board (SMB) kiba kit ïa ki dawai kiba sniew, katba ki dang wan na ka thaiñ Polo. ,","“KI DAWAI BA LA BRET SHA MARTEN KI DEI KIBA LAH SNIEW,” PYNSHAI KA DHS (MI)",https://batesitv.com/ki-dawai-ba-la-bret-sha-marten-ki-dei-kiba-lah-sniew-pynshai-ka-dhs-mi/
": Lai ngut ki snar khaii drok ba kynthup ïa arngut ki Khasi ïa kiba la tip kyrteng kum u Ronand Kyndiah na Sngithiang Lower Mawprem bad u Daniel Syiem na Lower Mawprem bad uwei pat u Manipuri ïa uba la tip kyrteng kum Thokchom Naba Singh na ka shnong Kangmong, Imphal West, Manipur ki la shah kem ha ki Pulit ka Ri-Bhoi District halor ka jingdonkti ban pynïaid iew ïa u drok.Katkum u kyrwoh ba la phah da ki pulit ka Ribhoi District, ha ka janmiet sngi thohdieng ki pulit ki la ïoh ïa ka jingtip kaba bniah ba ki don lai ngut ki briew kiba la tip kyrteng kum u Ronand, u Daniel bad u Naba Singh ki la ïakynduh ha kawei ka Farm House ha ka shnong Lumkeni, Umran, Ri-Bhoi ban pynïaid iew ïa u drok.Hadien ba la ïoh jingtip, ki pulit kiba la pynap shrip ha lad surokbah NH-06 Umsning Bypass ryngkat bad ki pulit ka Umsning Police Station ki la ïoh bat ïa kawei ka kali Alto rong iong kaba don ïa u nombar ML05-K-0314 ba la shong arngut ki briew. Ki Pulit ki pynpaw ba kine ki arngut ki la ïathuh ba ki kyrteng kum ku Ronand Kyndiah bad u Daniel Syiem na Shillong. Nalor kata, ki Pulit ki la ïathuh ba ki la bat noh ïa kine ki arngut hadien ba ki la kyrngah ban ïathuh ïa ka jaka ba la buhrieh ïa u drok.Ha ka jingtohkit ki la kynnoh ba u Naba Singh uba donkti ban khaii ïa u drok u la hiar sha Guwahati. Mar mar ki Pulit kiba la pynap shrip ha hajan Byrnihat Out Post ki la ïoh bat ïa u Naba Singh.Shuh shuh ka jingtohkit ïa kine ki lai ngut, ki la phla ba ki la buhrieh ïa u drok ba la song bha hapoh ka Farm House kaba don ha ka shnong Lumkeni, Umran.Ha ka sngi Saitjaiñ ki Pulit ka Ribhoi District kiba la ïalam da ki ksew na ka K9 Dog Squad jong ka CID ki la pynlong ka jingkhynra ïa ka Farm House. Ki ksew ki la ïoh sma dien ïa kawei ka synduk nar ba la suba ba la thep ïa u drok.  Hadien ba la lied ïa ka synduk nar, la lap ïa ki 70 tylli ki synduk thep sabon kiba la thep ïa u powdar rong soh bad hadien ba la leh test la pynshisha ba u dei u drok Heroin.Katkum ka jingïathuh ki Pulit, u drok ba la ïoh kurup na ki 70 tylli ki synduk thep sabon u shongdor 5 klur tyngka. Ki Pulit ki la kurup noh ïa ka kali Maruti Alto bad 4 tylli ki Mobile Phone.Ka tnat Pulit jong ka Jylla Meghalaya lyngba ka jingbthah jong u Myntri Rangbah ka Jylla u Conrad K. Sangma bad hapoh ka jingkhmih jong u Director General of Police (DGP) u Dr. LR Bishnoi ka la ïakhun thma pyrshah ïa ka kam khaii drok ban pyllait luid ïa ka jylla na u drok.","BUHRIEH KI NONGKHAÏI ÏA U DROK BA SHONGDOR 5 KLUR HA FARM HOUSE, KEM KI PULIT 3 NGUT",https://batesitv.com/buhrieh-ki-nongkhaii-ia-u-drok-ba-shongdor-5-klur-ha-farm-house-kem-ki-pulit-3-ngut/
"Ka Meghalaya Upper Primary School Association (MUPSTA) ha ka lah sngi U Blei ka la iakynduh ia u Myntri ka tnat Pule Puthi jong ka Sorkar Jylla u Rakkam A. Sangma ban pynsngew ha kaba iadei bad ka jingdawa ban kyntiew kyrdan Deficit System ia ki 844 tylli ki Adhoc Upper Primary Schools ha ka Jylla.Ha ka jingiakren bad ki lad pathai khubor, u President jong ka MUPSTA u Bah Kenneth Shadap u la ong, “ka sorkar MDA kaba rim ka ladep pan ia ka jingtyrwa na ki 844 Adhoc Upper Primary Schools ban kyntiew sha ka kyrdan Deficit System lyngba ka shithi No. EDN/172/2006/69 dated Shillong the 7th February/2019 bad DSEL/EL/GB/Misc/16/2010/Pt.1/221 dated 18.03.2019 bad mynta ka sngi ruh ngi la iakren hi halor kane kajuh ka ishu bad u Myntri ka tnat Pule Puthi.U Bah Shadap u la iathuh ba ka jingioh tulop shi bnai jong ki nonghikai Adhoc ka long kaba rit bha ba kin pyndap pynbiang ia la ka ing ka sem bad don ruh napdeng jong ki nonghikai ki bym kot bor wat tang ban siew bai skul ia la ki khun ynda ki ladei ka por ban bteng ia ki jingpule kiba kham shajrong.U la bynrap, la kumba arphew snem ba ka Sorkar kam shym la ai jingiarap (non-recurring grant-in-aid) sha ki skul Adhoc kum ka maintenance grant, ka infrastructure renovations, ka jingai Uniform ia ki khynnah bad kiwei kiwei kumba la ioh jingmyntoi da ki skul SSA.“Ngi kyntu ia u Myntri uba peit ia ka tnat Pule Puthi ba un shimkhia ha kaba iadei bad ka jingpyntreikam  ia ka jingtyrwa ban kyntiew kyrdan Deficit System ia ki skul Adhoc khnang ban pyntreikam lang kumjuh ia ka jingsiew tulop katkum ka kam ba la trei,” u la bynrap.U Bah Shadap u la pyntip ruh ba ha ka jingialang, ka seng ka la pynsngew ha u  Myntri ba ki skul Adhoc ki iakynduh jingeh ruh ha kaba iadei bad ka jingthungkam khamtam ynda la shongthait bad khladnoh ki nonghikai na ka daw ba la bthah ban thung ia ki nonghikai kiba la pyndep ia ka Meghalaya Teachers Eligiblity Test (MTET) ha ki skul Adhoc. “Ki don katto katne ki skul Adhoc ki bym pat lah satia ban thung nonghikai thymmai la jan palat shi snem ha ki post kiba thylli tang na ka daw ba kito kiba la pas ia ka MTET kim shym la thep satia ia ka kam.  Katba ki don pat kiba thep ia ka kam bad kiba la biang ka kyrdan pule hynrei ki dei bym pat pyndep ia ka MTET.  Namarkata, ngi la kyrpad ia u Myntri ba un bishar bniah halor kane bad ban ai ka jingpynjynsur khyndiat ia ki skul Adhoc ha kaba thungkam ia ki nonghikai ki bym pat pyndep ia ka MTET.",BUDDIEN KA MUPSTA NA KA SORKAR HALOR KA JINGKYNTIEW KYRDAN DEFICIT ÏA KI SKUL ADHOC,https://batesitv.com/buddien-ka-mupsta-na-ka-sorkar-halor-ka-jingkyntiew-kyrdan-deficit-ia-ki-skul-adhoc/
"Shillong, July 3 : U Superintendent of Police East Khasi Hills District u Bah S. Nongtnger u la pyntip ba ha ka 3 tarik u Naitung ha ka por 12 baje baje eiei mynsngi, ka la don ka jingbthei kaba jam ha kawei ka iing ha Lumkynsai, Smit bad ha kane ka jingjia uwei u rangbah uba la tip kyrteng kum u Bah Pynsuklang Khongwir (38 snem ka rta) u la iap hashen.Ha ka kyrwoh khubor u SP u la pyntip ba ka jingbthei ka long kaba jur  bad ki kamra kiba don ha ka mala kaba ha trai duh jong ka iing ki la julor. Ha ka jingtohkit ki pulit ki la lap ba u Bah Pynsuk u dei u briew uba don jingshitom bad u hap ban shu thiah beit ha jingthiah. Ar bnai mynshuwa u dang shah puid ba u don jingpang ha u budlum.U SP u la ong ba kiba haiing hasem ki la ithuh ba u la pyrshang ban pyniap ialade la arsien. Ki pulit pynlip bom bad ka kynhun jong ka Crime Scene Unit ki la wan poi ha katei ka jaka bad ki la lum la lang ia ki tiar kiba donkam kiba lah ban iarap ha ka jingtohkit. Ka jingtohkit halor katei ka jingjia ka dang iaid shakhmat.",U RANGBAH BA ÏAP NA KA JINGBTHEI HA SMIT U LA PYRSHANG BAN SHIM JUBOR LA KA JINGIM LA ARSIEN,https://batesitv.com/u-rangbah-ba-iap-na-ka-jingbthei-ha-smit-u-la-pyrshang-ban-shim-jubor-la-ka-jingim-la-arsien/
"Ka Khasi Students Union South West Khasi Hills District Unit ryngkat ka jingsynran lang jong ki nongialam na ki phra tylli ki shnong bad ki nongialam jong ki seng samla shnong kiba hap hapoh u pud u sam jong ka district ha ka lah sngi U Blei ki la pynsngew hakhmat u Myntri ka tnat Social Welfare u Bah Paul Lyngdoh halor ka jingbym larkam jong ka Anti-Narcotic Task Force (ANTF) jong ka South West Khasi Hills District namarba haduh mynta kane ka kynhun pulit kam pat ju kem satia wat tang uwei ruh u nongkhaii ne wat ia u nongdih drok hapoh kane ka district.U President jong ka KSU-SWKHDU u Bah Forwardman Nongrem ha ka jingiakren bad ki lad pathai khubor u la ong, “ngi la pynsngew halor ka jingbym larkam jong ka Anti-Narcotic Task Force jong ka South West Khasi Hills namarba ngim pat ju iohi ba kane ka tnat Pulit kan kem wat tang uwei ruh u nongkhaii ne wat ia u nongdih drok ha Mawkyrwat. Kiba bun hi la kem da ki dorbar shnong, ki seng longkmie, ki seng samla bad ki sengbhalang.”“Ngi la kyrpad ia u Myntri ba un pynthikna ba ka ANTF kam dei ban shu don tang ka kyrteng bad ka dei ban pyndep ia la ka kamram ba la bynshet ban tehlakam ia ka jingjyllei jong u drok ha ka thaiñ Mawkyrwat,” u la ong.U la iathuh ruh ba ka seng bad ki phra tylli ki Dorbar Shnong ki la aiti ruh ia ka dorkhas sha ka tnat Social Welfare ban dawa ba ka Sorkar ka dei ban plie noh ia ka Rehabilitation Centre ha Mawkyrwat na ka daw ka jingjyllei jong ki samla kiba la im kyrni ha u drok ha kaba bun ki dei kiba wan na ki longing kiba duk khnang ban dup lah ban wanrah biang ia ki sha ka jingim kaba thymmai.“Na ka liang jong u Myntri ula pynpaw ba un sa iakren ia kane ka jingdawa bad ki bor synshar ka South West Khasi Hills District,” la ong u Bah Nongrem.“Kawei pat ka mat kaba ngi la pynsngew ka long haba ngi la tip ba u briew u la shah kem na ka jingpynthikna ba  u dei uba dih drok hynrei kaba sngewsih ka long ba kam ju don ka jingbuddien (mandatory follow-up procedures) na ka bynta jong ki. Teng teng ki samla ba la shah kem ynda la lait na along ki la leh biang ia kijuh ki kam,” u la ong bad bynrap, “ngi la ai jingmut ba dei ban buddien kum ia kine ki briew khnang ban pynthikna ba kan ym jia shuh bad ba kita ki briew kin kylla noh kaba mut.”“Ngi bna ba ka don ka District Level Committee on Drug Abuse bad ngi la iakren (bad u Myntri) ba dei ban thaw biang ia ka District Level Committee on Drug Abuse bad ba u Deputy Commissioner u dei ban long u Chairman, u District Social Welfare Officer un dei u Member Secretary bad kynthup lang ia ki samla shnong. Ngi la kyrpad ruh ia ka Sorkar ba ka dei ban pynmih ia ka jingpynbna na ka bynta ki kyndon ki ban batai ia ka kamram jong ka District Level Committee on Drug Abuse ban leh ia kata ka bynta,” la bynrap u Bah Nongrem.“Ngi kwah ba ka Sorkar kan aibor ia ki shnong ba kin iakhun pyrshah ia ka jingkynrei jong u drok da kaba pynmih ia ka jingpynbna kum ka Village Level Committee on Drug Abuse khnang ba ki shnong kin dup lah ban pyndep ia kata ka bynta,” ula ong.",KA ANTF-SWKH KAM PAT JU KEM WAT TANG UWEI RUH U NONGKHAÏI NE WAT UBA DIH DROK: KSU,https://batesitv.com/ka-antf-swkh-kam-pat-ju-kem-wat-tang-uwei-ruh-u-u-nongkhaii-ne-wat-uba-dih-drok-ksu/
"Ka JETS24x7 ha ka lah sngi U Blei ka la aiti da ka jingthoh ha u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ban dawa ia ka Council ba kam dei shuh ban dang ai Trading License ia kiwei pat ki Taxi Aggregator da kaba pyntreikam ia ka kyndon 3A (1) (b) jong ka United Khasi Jaintia Hills District (Trading by Non-Tribals) Regulation, 1954 (As Amended).Ha ka dorkhas ba la soi da u Managing Director u Samla Pynskhemlang W. Uriah, la ong, “ka JETS 24X7 ka dei ka thup pyniaid ia ki thuk thuk ar shaka na ka bynta ki paidbah nongleit nongwan ha ka jylla bad ka thong jong kane ka shlem ka long ban plie lad ia ka aikam aijam ia ki samla Khasi ha ka jaitbynriew ka jong ngi bad ka thong ka jong ngi ka dei ban “Kyntiew Ia la ki Jong” ha ka ktien nongwei ka dei “Uplift Our Own”.“Ka jingseng ia ka JETS 24×7 ka long ban ai jingshakri ia ki paidbah da kaba pyniaid da ki thuk thuk lyngba ka Mobile Application App hapoh ka jylla Meghalaya bad ia ka JETS la ithuh da ka Sorkar Meghalaya bad ngi la ioh ruh ia ka license na ka Sorkar Jylla lyngba ka Transport Department,” la ong ka dorkhas.“Lyngba kane ka shithi ngi kum ka JETS 24×7 ngi wanrah ia kane ka jingthoh ha ka miej ba donburom jong phi ia ka jingpyrshah ia ka jingai Trading License ia kino kino ki bar jylla lane ki Company kiba nabar kiba thmu ban ioh ia ka License ban pyntreikam ia ki kali kamai da kaba pyndonkam ia ka internet (Taxi Aggregator ). Ka jingkhang pyrshah ka jong ngi ka long katkum ki kyndon jong ka United Khasi Jaintia Hills District (Trading by Non-Tribals) Regulation, 1954 (As Amended), Section 3A (1) (b) kaba ong, 3A. Conditions for granting or refusing a license:(1) In granting or refusing a license under this Regulation, the License Officer or any Officer when duly authorised by the by the Executive Committee, shall take into consideration the following matters according to the circumstances of each case, namely: (b) Whether there is any tribal who carries on the same trade or is willing to carry on such trade for which the application of license is made,” la pynksan ka JETS24x7 halor ka jingdawa.“Kum ka jylla ngi la don lypa ia ki ain ban iarap ia ngi ha ka jingialeh ha ka khaïi pateng hynrei ka shong pat ha kito kiba don ha ka bor bad ngi shaniah skhem ha ka Executive Committee bathymmai hapoh ka jingialam i Bah Pyniaid Sing Syiem ba kan ym aild ia ki ki kompeni kiba nabar namar kumba ka long mynta ngi la don ma ngi ki trai ri trai muluk ban trei ia kane ka kam kum ki Bike Taxi Aggregator ba nyngkong eh ha ka jylla Meghalaya,” la ong kane ka kynhun.“Ngi kyrpad ruh ia ki nongshong shnong jong ka jylla ba ka por ka ladei ia ngi ba ngin sdang ban pynkylla noh ia ka saiñ pyrkhat pyrdaiñ lada ngi kwah ban iohi ba ka jylla kan roi kan par bad ba kan tyngshaiñ nangne shakhmat da kaba ngin kyrshan ia la ki jong,” bynrap ka JETS24x7. Ka JETS 24X7 ka la pynpaw ruh ba ka jingdawa ban khang pyrshah ia ka jingai Trading Licence katkum ka aiñ kan long ka jingkyrkhu ia ki samla wadkam wadjam.",DAWA KA JETS 24×7 ÏA KA KHADC BAN YM AI LAISEN ÏA KI TAXI AGGREGATOR NABAR JYLLA,https://batesitv.com/dawa-ka-jets-24x7-ia-ka-khadc-ban-ym-ai-laisen-ia-ki-taxi-aggregator-nabar-jylla/
"Da kaba buh hakhmat ia ka thong ban pynneh ia ka shongsuk shongsaiñ ha ka thain Block-II, u Chief Executive Member (CEM) jong ka Khasi Hills Autonomous District Council (KHADC), u Bah Pynïaid Sing Syiem bad ki Executive Member ha ka lah sngi U Blei ki la leit jngoh ia ka Raid Nongtung kaba hap hapoh ka Block II. Ka jingleit jngoh ia kane ka Raid, ka long ban pynthikna ba ki paidbah nongshong shnong kin im hapdeng ka shongsuk shongsaiñ.Ia u Bah Pynïaid bad ia ki Executive Member la pdiang sngewbha da u Avijit Kro, uba long u dkhot jong ka Karbi Anglong Autonomous Council (KAAC), ryngkat bad ki ophisar jong ka Council.  Kane ka kynhun ka la hiar sha ka shnong Ummat shwa ban leit jngoh ia ki Mawbah ki 12 Kur jong ka Raid Nongtung, kaba long ka jaka ba kyntang ba ju pynlong ia ki jinglehniam na ka bynta kiba la iap.Ki Executive Member jong ka KHADC kiba la synran lang ha kane ka jinghiar jurip ki kynthup ia u Deputy CEM u Bah Pynshngaiñ N Syiem, u Chairman jong ka Council u Bah Lamphrang Blah, u Deputy Chairman u Bah Charles Marngar, ki Executive Member ba kynthup ia u Bah Rangkynsai Kharbuki bad u Bah Teibor Pathaw.  Ki nongialam shnong na ki shnong bapher bapher ruh ki la wan synran lang ha kane ka sngi.Haba pynpaw ia ka jingthmu jong ka Council, u Bah Pynïaid Sing Syiem u la iathuh ba ka Council ka angnud ba ki paidbah kiba sah ha ka Raid Nongtung kin pynneh ia ka shongsuk shongsain bad ia ki jingtei u mynbarim kiba don ha kane ka thaiñ.  U la ong ruh ba ka District Council ka dei ka nongri nongsumar ia ka khyndew ka shyiap, ia ka riti kaba la hiar pateng na ki longshwa.  Ha kaba iadei bad kane, ka Council ka la thmu ruh ban pynneh pynsah ia ki Mawbah ki 12 Kur ha Raid Nongtung, kiba don hapoh ka shnong Ummat. U Bah Pyniaid u la kyntu ruh ia ki nongialam shnong, khamtam ia ki Khasi bad ki Karbi kiba sah ha kane ka thaiñ ba kin iatreilang ban pynneh ia ka shongsuk shongsainShuh shuh u Bah Pynïaid u la pyntip ba ka KHADC bad ka KAAC ki la iatreilang ban wanrah ia ka shongsuk shongsain ha kane ka thaiñ.Da ka jingpynsdang ia ka jingiakren pynbeit pud ha ka wat kaba ar hapdeng ka sorkar Assam bad ka Sorkar Meghalaya ka ban sa long shen ha Block II, ka Council ka khmihlynti ba kane ka jingiakren kan long kaba seisoh.  Ka Council ka la ioh pdiang ruh ia ki jingai jingmut na ki nongialam shnong bad na ki dkhot kiba don hapoh ka Regional Committee.  U Bah Pyniaid u la kular ba ia baroh ki jingai jingmut na ki paidbah yn sa shimkhia naba ma u, kum u CEM bad u Dy. CEM ki dei ki dkhot jong ka komiti iapynbeit pud ba la thung da ka Sorkar ia kaba la khlieh da u Symbud Myntri Rangbah ka Jylla u Bah Prestone Tynsong kum u Chairman.","HIAR JURIP U CEM BAD KI EM KA KHADC ÏA KA BLOCK II, KYNTU ÏA KI KHASI BAD KARBI BAN ÏA SHONGSUK",https://batesitv.com/hiar-jurip-u-cem-bad-ki-em-ka-khadc-ia-ka-block-ii-kyntu-ia-ki-khasi-bad-karbi-ban-ia-shongsuk/
"Shillong, Naitung 3 : Ki dkhot ka KSU Shillong Mihngi Circle ha ka lah sngi U Blei ka 3 tarik ki la leit ban ia kynduh ia ki bor pyniaid ka North East Institute of Ayurveda & Homeopathy (NEIAH) hadien ba ki la ioh jingtip ba ka director jong kane ka skulbah ka la thep kam jubor ia kawei ka briew na Uttar Pradesh kum ka Contractual Attendant.Ki dkhot ka seng hapoh ka jingialam u President u Bah Sonstar Nongkhlaw ki mana ia kane ka skulbah ba ka dei ban weng noh mardor ia katei ka briew kaba nabar bad dei ban thep beit da ki Khasi ha ki kam contractual baroh.Ki dkhot ka seng ki la mana ruh ba ym dei ban pynskhem (regularise) jubor ia kino kino ki bar jylla ba trei contractual ha NEIAH.Ka seng ka la maham lada ki bor pyniaid jong ka NEIAH khamtam ka Director kim weng kam ia ka bar jylla, ka seng kan sa shim da ki sienjam kiba tyngeh.",PHAH WENG KA KSU ÏA KA NEIAH BA THUNGKAM KONTRAK ÏA KA BAR JYLLA NA UTTAR PRADESH,https://batesitv.com/phah-weng-ka-ksu-ia-ka-neiah-ba-thungkam-kontrak-ia-ka-bar-jylla-na-uttar-pradesh/
"Kum shibynta ban kyntiew ia ka kam pule puthi lyngba ka jingpyndonkam ia ki bor teknoloji, ka ophis jong ka Block Development Officer, Mairang C&RD Block, Mairang mynta ka sngi ka la pynlong ia ka prokram sam M-Tab hapoh ka skhim Chief Minister’s Digital Learning Aid Scheme sha ki khynnah Class XI jong u snem 2022-2023 ia kaba la pynlong ha St. Thomas Higher Secondary School, Mairang ha kaba u Bah  Metbah Lyngdoh uba dei u Chairman jong ka Meghalaya State Planning Board bad ruh u MLA ka thain u la long kum u Kongsan ha ka jingsynran lang jong u Deputy Commissioner ka Eastern West Khasi Hills District, u Bah G. Kharmawphlang uba la long kum u symbud kongsan.Ha kane ka prokram la sakhi ruh ia ka jingdonryngkat jong i BDO ka Mairang Block, i Dr L.R Hynniewta, u Sub- Divisional School Officer, Mairang, u Bah J. Thyrniang, kiwei kiwei pat ki nongtrei sorkar, ki nonghikai bad ki khynnah pule jong ki skul bapher bapher jong ka Mairang Block.Haba kren kum u kongsan ha kane ka prokram, u shongknor jong ka Meghalaya State Planning Board uba dei ruh  u MLA ka thain, u Bah Metbah Lyngdoh u la ong ba ki khynnah pule ki long ka lawei jong ka imlang sahlang bad kumta ki dei ban trei minot ban ia ryngkat bor bad ki khynnah pule na kiwei pat ki bynta jong ka pyrthei ha ka rukom pyndonkam ia ka jingstad teknoloji ha ka pule puthi kaba man ka sngi ka jong ki bad u la kyntu ruh ia baroh kiba ia sakhi lang ia kane ka prokram ba kin pdiang ia kiei kiei kiba bha ba ka bor teknoloji ka wanrah ha ka imlang sahlang .U Bah Metbah u la ong ruh ba ka long ka kabu kaba khraw ia ki khynnah pule ba kin iohpdiang ia kiba kum kine ki lad jingiarap kiba ka sorkar ka ai khlem kano kano ka jingsiew pisa bad ha kane ka prokram, u Bah Metbah u la kren ruh shaphang ka jingkyrduh kam kyrduh jam kaba long kawei na ki mat kaba donkam bha ban iatai ha ka ri bad ka jylla bad ula kyntu ruh ia baroh ba kin ym khmih lynti tang ia ki kam sorkar hynrei ba kin thawlad ia kiwei pat ki rukom kamai jakpoh.Katba, u symbud kongsan, kata u Bah G. Kharmawphlang uba long u Deputy Commissioner ka Eastern West Khasi Hills District, u la kyntu ia ki khynnah pule kiba la iohpdiang ia ki M- Tab ha kane ka sngi ba kin pyndonkam hok iaki na ka bynta ban kyntiew shuhshuh ia ka pule puthi ka jong ki.La sam ruh ia ki khusnam sha ki nongjop ha ka jingiakob dro jingdro bad jingiakob thoh poitri, kiba la pynlong kum shibynta jong ka jingrakhe ia ka sngi pynneh mariang kaba la long mynta u snem.",SAM M-TAB SHA KI KHYNNAH SKUL KA MAIRANG BLOCK,https://batesitv.com/sam-m-tab-sha-ki-khynnah-skul-ka-mairang-block/
"Ki nongialam ka Khasi Students’ Union (KSU) Laban Circle ha ka sngi Palei ki la leit ban iakynduh ia ki bor pyniaid jong ka Longkmie Gas Agency kaba don ia ka shlem treikam ha Laban Last stop, Shillong hadien ba ka seng ka la ioh shibun ki jingujor na ki paidbah ka thaiñ Laban halor ka jingioh duna ki tyndong lyer shet jingshet ne LPG Cylinder ha ka shi snem.Hapoh ka jingialam jong President u Samla Reuben Najiar bad u General Secretary u Samla Jason Laloo ka seng ka la pynsngew sha ki bor pyniaid jong ka Longkmie Gas Agency ia ki jingujor ba la ioh na ki paidbah jong ka thaiñ Laban ha kaba iadei bad ka jingioh duna ia ki tyndong lyer shet ha ka shi snem, kata, tang 10 tylli ha ka shi snem.Na ka liang jong ka seng ka la wad jingtip bad ka la lap ba ki Gas Agency ki dei ban pynbiang ym duna 12 tylli ki tyndong lyer shet ha ka shi snem.Ka seng kaba la pynlong ia ka jingleit khynra ha ka 13 tarik u Jymmang, 2023 ia ki dukan die sha bad ja ban peit ia ka khuid ka suba, la lap ba ki dukan ki ju pyndonkam ban shet da ki tyndong lyer Domestic LPG Cylinder kaba long pyrshah katkum ka aiñ.Halor kane, ka seng ka la pan jingpynshai na ki bor pyniaid jong ka Longkmie Gas Agency kaba la pynsngew ruh ia ki jingeh ba ki shem bad kular ruh ban pynbit pynbiang ia ki jingduna kaba ki paidbah ki mad bad ha kajuh ka por ki la pynshai ba kam don kano kano ka jingdie tuh ia ki tyndong lyer jingshet.Ka Seng ka la maham tyngeh ia ka Longkmie Gas Agency ba kam dei ban pynduna ia ki tyndong lyer shet jingshet ban pynpoi sha ki longïing jong ki paidbah nongshong shnong ka thaiñ Laban.",MAHAM KA KSU ÏA KA LONGKMIE GAS AGENCY BAN YM PYNDUNA LPG CYLINDER SHA KI PAIDBAH,https://batesitv.com/maham-ka-ksu-ia-ka-longkmie-gas-agency-ban-ym-pynduna-lpg-cylinder-sha-ki-paidbah/
"Ban pynthikna ia ka jingshngaiñ jong ki paidbah nongshong shnong kiba bam ia ki dohkha ba la wanrah nabar ka jylla Meghalaya ka Assistant Commissioner jong ka ophis Food Safety ka Kong DBS Mukhim ha ka sngi Palei ka la hiar jurip ia ka Basa die dohkha ha Iewduh bad ban leh ruh ia ka test khnang ban lap la ka dang don neem ia ka jinginjek dawai Formalin ha ki dohkha.Ka Kong DBS Mukhim ha ka jingiakren bad ki lad pathai khubor hadien ba ladep leh test ia ki dohkha ryngkat ka jingsakhi lang jong ki nongialam ka Khasi Jaiñtia Fish Wholesaler and Retailer Association (KJFWRA) ka la iathuh ba hadien ba la leh test ia ki dohkha ka la pynthikna ba ki dohkha ba la die ha Iewduh ki dei kiba shngaiñ ban bam bad watla katta ka la iathuh ba na ka liang ka ophis jong ka Food Safety ka la rai ban shim nuksa katto katne tylli ki dohkha ba ladep leh test ha Iewduh ban leh test biang ha Laboratory jong ka Food Safety.Shuh shuh ka la iathuh, ka ophis jong ka Food Safety ka la rai ban buh da ki nongtrei jong ka tnat Fisheries ba kin leh test manla ka sngi ha Khlieh Iewduh ia ki dohkha kiba la wanrah nabar ka jylla bad lada lap ba don ka jinginjek dawai formalin ia ki dohkha yn ym shah satia ban die ha iew.","LA SHNGAIN BAN BAM ÏA KI DOHKHA NABAR JYLLA, PYNTHIKNA KA FOOD SAFETY",https://batesitv.com/la-shngain-ban-bam-ia-ki-dohkha-nabar-jylla-pynthikna-ka-food-safety/
"Ka jingther jong u lapbah bad ka jingbeh kyrthep jong ka eriong ha kine ki sngi ba la leit noh ka la wanrah ia ka jingiap ei jong ki mynsiem briew bad da ki hajar ngut ki paidbah ki la shah ktah.Ia kane la iathuh da ka Executive Director jong ka State Disaster Management Authority ka Kong Matsiewdor War Nongbri haba ai jingkhein halor ka jingshah ktah jong ki 199 tylli ki shnong na ka jingther jong u lapbah lapsan ha kylleng ka jylla Meghalaya baroh kawei.Kane ka jingioh jingkheiñ thymmai halor kine ki jingjia ha kylleng ka jylla ka long hadien ba ka tnat Disaster Management ka la shong ia ka jingialang pyrkhat kam lane ka Review Meetiing ha ka 30 tarik u Jylliew, 2023 ba la pyniaid da u Myntri ka Sorkar Jylla u Bah Kyrmen Shylla.Ka Kong Matsiewdor ka la iathuh ruh ba ha kine ki jingjia, haduh 13, 682 hajar ngut ki briew ki la shah ktah na ki jingshlei um, ki jingtwa khyndew.  Naduh ka 1 tarik haduh ka 30 tarik u Jylliew, 2023, la ioh jingkhein ba ki don haduh 27 tylli ki jingri jingdub kiba la iap ha kine ki jingwan lynshop jong ki bor ka mariang.Ka la iathuh ruh ba haduh mynta arngut ki briew ki dang jah rngai, 7 ngut kiba mynsaw bad 27 ngut ki mrad kiba la iap.138 tylli ki ing ki sem kiba la shah pynjulor, 182 tylli kiba la julor malu mala, 31 tylli kiba dang don hapdeng ka jingtohkit bad 30 tylli ki jingtei ki la shah pynjulor.Ha kine sngi, ki district kiba la mad ha ka jingwan lynshop jong ki bor ka mariang ki long ka North Garo Hills, ka West Khasi Hills, ka East Khasi Hills, ka South West Khasi Hills, ka East Jaintia Hills, ka West Garo Hills, ka South West Garo Hills bad ka Ri Bhoi District.U Myntri ka tnat Disaster Management u Bah Kyrmen Shylla u la iathuh ba ka Sorkar lyngba ka tnat Disaster Manangement ka la siew ia ka bailutksan kum shi bynta ban iarap ia ki longing kiba mad ia ki jingjia ba sngewsih khamtam ia kito ki longing kiba la jia ka jingshah pom pyrthat ha kine ki sngi ba la leit noh.U la iathuh ba ka jingsiew bailutksan ka long ruh wat sha ki mrad kiba la iap na ka jingshah pom pyrthat.U la ong ruh ba ka sorkar ka la shim rai ban pynher da ki Drone ban tohkit ia ki jaka kiba shah ktah na ka jingshlei um ha ki bynta bapher bapher jong ka jylla khnang ban ioh ai jingiarap kyrkieh ia ki paidbah ha ka por ba donkam.","13 HAJAR TAM KI PAIDBAH KIBA SHAH KTAH NA KA JINGTHER LAPBAH, 199 TYLLI KI SHNONG BA SHAH KTAH",https://batesitv.com/13-hajar-tam-ki-paidbah-kiba-shah-ktah-na-ka-jingther-lapbah-199-tylli-ki-shnong-ba-shah-ktah/
"Da ki lak tylli ki dawai kuli, ki drip bad ki jait dawai bym lah ban tip ha ka sngi Palei la lap ba ka tnat ka Koit ka Khiah ka la kit da ki borni ban leit bret sha Marten.Katkum ka jingiathuh jong u President ka Meghalaya Awakening Concern Citizen (MACC) u Bah Banshai Marbaniang kaba iaid ryngkat bad ka Awaken India Movement (AIM), katba ki dang iaid lynti ha ka por premmiet ha kane ka sngi, ki la lap saw tylli ki kali jong ka Shillong Municipal Board (SMB) kiba kit ia ki dawai bad ynda la buddien la lap ba la leit bret ia kine ki dawai ha Marten.U Bah Marbaniang u la iathuh ba la lap ia kine ki dawai ba la song ha ki byrni la sei na ka Medical Store kaba don hajan ka Ganesh Das Maternal & Child Health Hospital, Shillong bad la pynkit ha ki ar tylli ki kali jong ka Municipal.“Ngim lah ban tip na kaei ka daw ba la bret ia kine ki dawai.  Kane ka dei kaba ngim lah satia ban pdiang daleilei ruh em bad ngi hap ban pan jingpynshai na ka ophis District Health & Medical Officer (DM&HO) bad na ka tnat ka Koit ka Khiah,” ong u Bah Marbaniang.“Ban shu bret kai katne lak tylli ki dawai kan buh ia ki paidbah ha ka umdum.  Ngin hap ban buddien ia kane bad ngin hap ban pan jingpynshai wat na ka Myntri ka Koit ka Khiah ka Sorkar Jylla, ka Dr. Ampareen Lyngdoh,” la ong u Bah Marbaniang.U la kren bynñiaw ruh ban iohi ba la shu bret ei ia kine ki dawai sha Marten katba sha ki jaka ai jingsumar ha ki District ki paidbah kim ioh satia wat tang ia ka dawai ba la mynjur da ki doktor.Haba kylli, ula ong, “ngim lah ban tip hynrei ka Sorkar ka dei ban ai jingpynshai, ka tnat ka Koit ka Khiah ka dei ban ai jingpynshai.  Ki dawai kiba dei ban poi sha ki PHC, CHC hynrei mynta la bret sha Marten.  La shu thied kai ia ki dawai katba ki paidbah tang ia ka dawai ruh kim ioh.  Ngi sngew ba ka Myntri ka Koit ka Khiah ka dei ban ai jingpynshai halor kane.”U la ong ruh ba lada kine ki dawai ki dei kiba la kut noh ka por ban pyndonkam (expired) bad lada la aiti sha ki PHC bad CHC dei ma ki hi kiba hap ban thang noh lada ym lah ban pyndonkam shuh namar ba la kut ka por ban pyndonkam.Da kaba kynnoh ba kane ka jingbret kai da ki lak tylli ki dawai ka dei ka jingpynsyrwa kai ia ka pisa u paidbah bad ka don ruh ka bamsap, u Bah Marbaniang u la ong, “ia ki dawai la thied da ka pisa u paidbah.  Lada ia ka pisa jong ka Sorkar la shu pyndonkam ban thied dawai bad ban bret noh shipor ka long shisyndon ka bamsap. Ngim lah ban pdiang bad ngin buddien tad haduh ba ngin da ioh ia ka jingshai kaba pura ban tip ia kaei ka daw kaba la pynlong ia ka tnat ka Koit ka Khiah ban bret ia ki dawai sha Marten.”“Lada donkam ngin sa wad da ka RTI, nga ngeit skhem ba ka sorkar kan ym lah ban buhrieh bad lada ka Sorkar  ka buhrieh ka mut ba ka Sorkar ka buhrieh ia ka pisa u paidbah shano re shano ba ngim lah ban tip,” u la bynrap.","DA KI LAK TYLLI KI DAWAI SHU BRET KA HEALTH DEPT. SHA MARTEN, KYNNOH KA MACC BA DON KA JYRSIEH BAMSAP",https://batesitv.com/da-ki-lak-tylli-ki-dawai-shu-bret-ka-health-dept-sha-marten-kynnoh-ka-macc-ba-don-ka-jyrsieh-bamsap/
"Ka Central Executive Council (CEC) jong ka United Democratic Party (UDP) ha ka sngi Thohdieng ka la iathir bad iatai sani bha halor ka Reservation Policy bad ka Roster System shwa ban aiti ia ki jingai jingmut sha ka Expert Committee ba la thung da ka Sorkar Jylla.Ha ka jingiakren bad ki lad pathai khubor hadien ba la wai ka jingialang, u General Secretary ka party u Dr. Jemino Mawthoh u la ong, “kum ka party ngi la shimkhia bha ia kane ka kam namarba ym tang kiwei kiwei ki kynhun kiba kwah ban khmih bniah biang ia ka Reservation Policy.”“Ngi la bsuh ruh ia kane ka mat ha ka Election Manifesto ha ka elekshon ba ladep bad hadien kata ngi la shong jin kumba 12-13 sien ki jingialang ban iathir kumno ban ai jingmut halor ka Reservation Policty bym pat khmih bniah mynta la 51 snem kynthih,” la ong u Dr. Jemino.“Ngi la ioh ia ki jingai jingmut na ki Legal Expert, ki Scholars bad ki Social Scientist kumno ban pynwandur ia ka Reservation Policy bad ka Roster System khnang ba ki jaidbynriew ha kane ka jylla kin ym shah ktah. Ngi kwah ban pynwandur ha kata ka rukom bad ngi kwah ba ka Sorkar lada ka pynwandur kan ym don ka jingleh shiliaing bad kan long kaba pdiang hun da baroh ki jaidbynriew kiba shong basah ha kane ka jylla,” la bynrap u Dr. Jemino.U la iathuh ba hadien ba la iathir sani, “ki don phra tylli ki jingshem kiba yn sa ai jingmut sha ka Expert Committee ba la khlieh da ka Dr. Ampareen Lyngdoh bad shwa ban leh ia kata, ngi la wanrah shwa hakhmat ka CEC jong ka party.  Hynrei ki dang don katto katne ki bynta kiba ka CEC ka la ai jingmut ba kan bha ban pynkylla katto katne.”“Ka CEC ka la aibor ha ka Core Committee jong ka UDP ban leh ia kaba donkam na ka bynta ban bsuh ia ki jingai jingmut jong ka CEC ha kane ka sngi.  Kane ka ishu kam dei ka ishu basuk, ngi hap ban iathir iatai bha na baroh ki liang.  Halor kine ki jingai jingmut yn sa rah shwa sha ka Core committee ka ban shim por sa tang ar ne lai sngi bad hadien kata ngin sa phah sha ka Sorkar,” la bynrap u Dr. Jemino.Ha kajuh ka por, u General Secretary ka UDP u la iathuh ba ka CEC ka la rai ban wanrah katto katne ki jingpynkylla thymmai ha ka Riti Treikam jong ka Party shwa ba ka party kan pynlong ia ka General Council ha ka 29 tarik Naitung 2023 hadien ba ka samoi treikam jong ka CEC kaba mynta ka la kut.“Ka jingjied ia ki nongkitkam kan long 29 tarik Naitung 2023 bad ngi la jeid ia ki dkhot jong ka Nomination Committee ki ban sa pyniaid ia ka elekshon,” u la bynrap.",KHMIH BNIAH KA UDP ÏA KA RESERVATION POLICY BAD ROSTER SYSTEM SHWA BAN AI JINGMUT SHA KA SORKAR,https://batesitv.com/khmih-bniah-ka-udp-ia-ka-reservation-policy-bad-roster-system-shwa-ban-ai-jingmut-sha-ka-sorkar/
": Da ka sienjam ban bud ia ka thong USD 10 Billion ha shwa u snem 2030, ka Sorkar Jylla hapoh ka jingialam jong u Myntri Rangbah u Conrad K Sangma ki la jam shakhmat na ka bynta ban kyntiew ia ki kam jngohkai pyrthei kaba antad ba ka lah ban aikam haduh kumba 50,000 ngut ha ka shisnem bad nohsyniang ruh haduh 4.1%  sha ka Gross State Domestic Product (GSDP) jong ka Jylla.Ia ki kali, u Myntri Rangbah u la pyllait paidbah ha ryngkat ka jingdonlang u Myntri ka Tnat Tourism  ka Sorkar Jylla u Bah Paul Lyngdoh bad kumjuh ruh u Dr. Vijay Kumar D. Commissioner and Secretary ka tnat Tourism Department, ka Kong Renette C. Sohkhlet kaba long ka Secretary jong ka tnat Tourism ka Sorkar Jylla.Kane ka sienjam ka long ban pynbiang ia ka jingbun ka jingtuid ki nongwan jngohkai sha kane ka jylla kiba kwah ban ioh ia ka jingshakri kaba paka, ka leit ka wan kaba kham aram haba ki leit sha ki jaka jngohkai pyrthei. Katei ruh kadei shi bynta ban pynbiang na bynta kito ki nongwan jngohkai kiba pynkhreh ban pynlut shibun ka pisa la ka long ha ki jaka bad ha ka leit ka wan haba ki wan ban shangkai pyrthei sha kane ki jylla. Hynrei, hadien ba la wad bniah na ki paidbah bad ruh na ki Tourist Operators bad ka tnad Tourism la lap ba nalor ka jingdon ki kali ban leit ki nongjngohkai ka Meghalaya ka duna bha ka jingdon ki kali kiba biang na bynta kito ki nongjngohkai pyrthei kiba kham bit kham biang nalor ki nongniah kiba donburom naka bynta ban kyntiew shuh shuh ia ki kam jngohkai pyrthei ha ka jylla.Dei na kane ka daw ba ka sorkar jylla ka la pyllait paidbah da ki kali kit nongjngohkai pyrthei kiba paka na bynta ki nongseng kam lajong kiba iadei bad katei ka bynta.U Myntri Rangbah haba  kren ha ka jingialang u la pynpaw ia ka jingkmen kaba khraw bad ong, “Ngi dap da ka jingkmen ban ioh pyllait paidbah ia ka PRIME Tourism Vehicles Scheme, kaba dei ka sienjam shakhmat ban kyntiew ia ka kam jngohkai pyrthei. Da kaba pynbiang ia ki kali pura ryngkat ki nongniah kiba don burom bad ba la tbit bad buh hakhmat eh ia ka jingshngaiñ jong ki nongshong, ngin ai ka jingshakri kaba paka kaba ki nongwanjngohkai kin sah kynmaw ia ka jingwan jong ki. Kane ka sienjam ym tang ba kan kyntiew ia ka ioh ka kot jong ka jylla hynrei kan pynkup burom shuh shuh ia ki nongseng kam lajong bad ruh ia ki nongniah kali kiba la tbit kumta kane kan kyntiew lut ha baroh ki liang.”U Bah Paul Lyngdoh haba bynrap halor kane u la ong, “haba ngi pyllait paidbah ia kine ki kali, ngi sdang ruh ia ka lynti ka jingkyla ban pynlong ia ka Meghalaya kum ka Jylla kaba paka tam eh na bynta ki nongwan jngohkai pyrthei. Lyngba kine ki kali kiba kham biang, ym tang ba ngi ai kamai hynrei ngi plie lad plie lynti ruh na bynta ka kam kamai na ka jingitynnad ka mei mariang bad ruh ki paidbah Meghalaya.”Lyngba kane ka skhim, ka Sorkar Jylla ka kyrshan pisa haduh mar shiteng ka dor kali ha ka jingmang pisa kaba 6 klur tyngka. Kane ka jingkyrshan pisa ka kynthup haduh 90 persen ka jingsiew ba nyngkong ka dor kali (down payment) kaba pyntikna ba ki nongioh jingmyntoi kin ioh ia katei ka kali kaba la paka da kaba siew shwa tang 1 lak tyngka ka bai seng ne down payment. Nalorkata la siew tam ruh 20 persen ka jingsiew kaba man u bnai ban pynsuk ia ka jingtreikam. Kane ka skim ka thmu ruh ban pynbiang shuh shuh ia ka jingdonkam ki nongwan jngohkai kiba kham bit kham biang la ka long naduh ki kali, ki nongniah kiba tbit, ki nongialam kai, ban suk wai kali ha ka dor sorkar bad ruh ban thaw pat ia ki lad kamai.Kum ka jingsdang kaba iaid tang shi bnai katei ka skim ka la ioh pdiang ia ka jingtyrwa kaba haduh 600 ngut kiba kwah ban pyntreikam ia katei ka prokam jong ka sorkar. Hynrei ha kaba sdang la jied shwa tang 47 ngut lyngba ka jingbishar kaba bniah da kaba peit shwa ia ka jingtbit jong ki halor ka kam jngohkai bad tip ia ka lynti bad ka leit ka wan kaba shngain kaba kum ki nongniah ki donkam ban tip. Na ka liang ka tnad ka pynlong ruh ka jingai jinghikai na bynta jong ki khnang ba kin sngewthuh kumno ban buh shwa hakhmat ia ka jingshngain jong ki nongshong..Nalorkata, ka sorkar kala pyndait ruh da ki GPS ha kitei baroh ki kali ban suk ban buddien ia ki lada jia ba don kano kano ka jingjia ba kyrkieh. Ka PRIME Tourism Vehicle Scheme, jong ka tnad Tourism ka sorkar jylla kala sam ruh ia ki life jackets, first aid box bad ruh ki jingialehkai sha ki nongpyniaid ia ki jaka jngohkai pyrthei kiba don ia ki jingialehkai ha um. Ka la don ruh ka jinghikai da kaba treilang bad ka Tour Operators na ka bynta ki nongking lieng bad ruh ki jinghikai ban pyllait im bad ruh ka CPR na ka bynta kito kiba wan sha ki jaka jngohkai kum sha  Shnongpdeng, Sohra, Darrang, Dawki, Umsyiem, bad kiwei.",PYLLAIT KA MEGHALAYA ÏA KI KALI PRIME TOURISM BAN KYNTIEW ÏA KI KAM JNGOHKAI PYRTHEI,https://batesitv.com/pyllait-ka-meghalaya-ia-ki-kali-prime-tourism-ban-kyntiew-ia-ki-kam-jngohkai-pyrthei/
"Ka Myntri ka tnad ka Koit ka Khiah ka Sorkar Jylla ka Dr. Mazel Ampareen Lyngdoh kaba la iashim bynta kum ka Kongsan ha ka rynsan, “The Economic Times’ Best Healthcare Brands 2023 kaba hynriew kaba long ha nongbah Delhi.Haba kren ha ka jingialang, ka Myntri ka la kren halor ka bynta ban pyntikna ba ki nongioh jingmyntoi kin suk ban ioh ia ka jingsumar bad ruh ha ka dor kaba bit ha ki shnong ki thaw.Ha kane ka jingialang la iashim bynta lang ruh da u Joint Secretary ka tnad ka koit ka khiah jong ka Sorkar India u Vishal Chuahan, u Dr. K. Madan Gopal uba mihkhmat na ka National Health Systems Resource Centre jong ka tnad ka Koit ka Khiah ka Sorkar Pdeng nalor kiwei kiwei ki ophisar bad ki kynrem lyndan.Da kaba pynpaw ia ka jingkmen haba kren ha ka jingialang, ka Dr. Lyngdoh ka la ong, “nga ai ka jingiaroh ia ka ET Edge kaba la pynlong ia kane ka lympung ha ka sien kaba hynriew jong ka Doctors Day Conclave.”Lyngba kane ka sienjam kaba la wanlam lang ia ngi baroh hangne, kan iarap pat ba ngin treilang ban iasam ia ki jingtip bad ruh ban pyni ia ka jingtbit na ka bynta ban pynwandur shuh shuh ia ka jingshakri ha ka koit ka khiah. Ka jingkylla kaba pura ka sah mynta sa ha ka jingiatrei lang bad ruh kum kawei ka bor.  Nga dap ruh da ka jingkmen ban sakhi ia ka jingkynduh lang jong ki riewshemphang kiba la tbit ha kane na bynta ban pynkylla dur ia ka koit ka khiah ha ka ri jongngi.”Ka Dr. Lyngdoh ka la bynrap, “ka jylla Meghalya ka la pyntreikam ia ka rukom ai jingsumar kaba peit lut nadong shadong na bynta ki nongshong shnong kiba don ha ki kyrdan bapher bapher ha ka ioh ka kot.  Ka bynta kaba ngi buh hakhmat ka long ruh ban pynleit jingmut ym dei eh tang ha ka jingai jingsumar hynrei khamtam eh ban iada lypa bad ruh ban pynsgewthuh bad pynshai ia ki.  Lyngba ka Meghalaya Health and Insurance Scheme, ka jylla ka pyrshang ban pynpoi ia ki jingmyntoi sha baroh ki bynta jong ka imlang sahlang.  Ka Meghalaya ka dei kawei na ki jylla ha ri India kaba la don la ka jong ka jingpeitngor ia ka heh ka san jong ki heprit lane ka Early Childhood Development Mission, kaba la pyllait paidbah ha u 2021, kaba buh thong ba ki heprit kin ioh ia ka jingsumar kaba paka, ka bam ka dih bad baroh ki jingdonkam haba ki dang don ha kitei ki rta.  Ka Meghalaya ka dei ka jylla kaba dang 51 snem bad ngi hap ban lum kham bun ki jingtip na kum kine ki rynsan.”Haba iaroh ia ka jingtrei borbah jong ki nongtrei ka koit ka khiah, ka Myntri ka la pynpaw ia ka jingkmen kaba khraw halor ka sienjam jong ki. Ka shim ruh ia ka kabu ban ai khublei ia baroh ki doktor kiba tei borbah bad aiti lut ialade bad ka iing ka sem na bynta ka koit ka khiah jong ki nongpang.Haba phaidien halor ka jingktah jong ka khlam COVID-19, ka Myntri ka la ong ba baroh ka dei lyngba ka jingshlur bad aiti lut met bad mynsiem jong ki nongtrei ka that ka koit ka khiah.Nalor ka jingai khusnam, ka la don ruh ka jingiasyllok bad ka rynsan iatai halor ka phang pdeng kumno ban ioh ia ka jingsumar kaba paka katkum ka juk mynta tangba ha ka jinglut kaba kham duna da kaba pyndonkam ia ki jingtip da ka jingiarap jong ka Artificial Intelligence ban lah pyntreikam pura ia kitei ki thong hapdeng ka jingkyrduh ka pla tyngka bad ka jingeh ban wanrah ka jingkylla.",IAROH KA DR. AMPAREEN LYNGDOH ÏA KI NONGTREI KA KOIT KA KHIAH HA KA ‘THE ECONOMIC TIMES BEST HEALTHCARE BRANDS 2023′.,https://batesitv.com/iaroh-ka-dr-ampareen-lyngdoh-ia-ki-nongtrei-ka-koit-ka-khiah-ha-ka-the-economic-times-best-healthcare-brands-2023/
"Khliehriat, Naitung 1 : Hadien ba la ioh jingtip kaba tikna ba ka don kawei ka kali Santro kaba wan na Umkiang ban leit sha Khliehriat kaba kit ia ki kynja drugs. Ki pulit ki la pynap shrip ha Umtyra bad ki la ioh bat ia kane ka kali kaba don ia u Registration number TR04-A-0254.Ki don saw ngut ki briew hapoh kane ka kali kiba la tip kyrteng kum u Amit Mog , u Rajesh Kumar, u Babu Mog bad u Sanjit Debarma, kine baroh saw ngut ki dei kiba na Tripura.  Na kine la ioh kurup 51.03 kilo u Ganja, 5 tylli ki mobile phone bad  ka pisa 13,540 tyngka. Ki pulit ki la kurup ruh ia kane ka kali.",50 KILO U GANJA KURUP KI PULIT NA KA KALI SANTRO HA UMTYRA,https://batesitv.com/50-kilo-u-ganja-kurup-ki-pulit-na-ka-kali-santro-ha-umtyra/
"Nongpoh, Naitung 1 : Da ki spah ngut ki paidbah bad kynthup ki kali paidbah mynta ka sngi ki la sahkut ha ka surok na Bhoirymbong sha Kyrdem, ka dei hadien ba kawei ka Trok kaba kit ïa ka puhshilum (Excavator) ka la kylla bad ka la khanglad ïa ka ïaid ka ieng jong ki paidbah ka thaiñ Kyrdem ha Ri Bhoi District.Kane ka jingjia ka la jia mynta ka sngi ka 1 tarik u Naitung 2023 ha ka por 12 baje mynsngi, ha kaba kawei ka trok kaba wan na ka thaiñ Kyrdem bad kaba kit ïa ka kali Puhshilum ka la kylla hajan kawei ka jingkieng ba la tip kum ka jingkieng Umket kaba don hajan ka wah Umtung bad da ka jingkylla kane ka trok ka la wanrah jingeh ïa ki paidbah ha ka leit ka wan ba kim lah shuh ban ïaid na katei ka surok ba la khanglad na ka jingkylla katei ka trok.Katkum ki  jingtip ba la ioh halor kane ka jingjia ym shym la don mano mano ba mynsaw bad lait noh ka jingshah ktah ki paidbah ha ka leit ka wan bad khamtam mynta ka sngi kaba dei ka sngi ïew Umroi, bun na ki paidbah kiba leit sha katei ka ïew ban siew ban tda na kane ka iew kaba shisien shi taiew ha ka thaiñ Umroi. Ki kali kamai ki la hap ban shu ïa kylliang ïa ki nongleit nongwan hadien ba ki kali kim lah shuh ban ïaid lyngba katei ka surok ba la khang sbak da katei ka trok kaba la kylla hapdeng surok.Halor kane ka jingjia, ki bor pulit na Khapmara PIC tang mar ïa ioh jingtip ki la phah ïa ki bor pulit ban tohkit halor katei ka jingjia bad khamtam ban thaw ki lad ki lynti ban weng noh ïa katei ka trok na katei ka jaka.",KYLLA KA TROK KIT PUHSHILUM HA UMTUNG,https://batesitv.com/kylla-ka-trok-kit-puhshilum-ha-umtung/
"Ka Hynñiewtrep Youth Council (HYC) ha ka sngi baar ka la kyrpad ia ka Law Commission ban ai jingmut ia ka Sorkar Pdeng ba kan ym pyntreikam ia ka Uniform Civil Code (UCC) ha Meghalaya.Ha ka shithi ba la phah sha u Member Secretary jong ka Law Commission, u President ka HYC u Bah Robertjune Kharjahrin u la ong, “ngi kwah ban ai jingmut ia ka Commission ba kan ai jingmut ia ka Sorkar Pdeng ba kan ym pyntreikam ia ka UCC ha Meghalaya namarba kan pynjngut bad kan bujli ia ki riti ki dustur kiba la don lypa, kan pynjngut noh ia ki kyndon jong ka Sixth Scheduled bad ia ka iktiar jong ki Autonomous District Councils, kan pynkheiñ ia ka jingiasam ia ka bor treikam hapdeng ka Sorkar Pdeng bad ki Sorkar Jylla bad kan tuklar ruh ia ki kam kiba iadei bad ki niam.”“Shuh shuh, ngi ai jingmut ia ka Commission ba kan ai jingmut ia ka Sorkar India ba kan iarap ia ki Autonomous District Councils ha Meghalaya ha ka jingkyrshan pisa bad kiwei kiwei de ki lad jingiarap bad ban ialam lynti ha kaba pynlong aiñ ia ki aiñ bapher bapher,” la bynrap ka seng.U Bah Kharjahrin u la ong ba ki ADC ha Meghalaya ki hap hapoh ka Sixth Scheduled jong ka riti synshar ka ri India  ki dei kiba la pynkup bor ban shna aiñ halor ka shongkha shongman, ka jingioh pateng ia ka spah ka phew, ka riti ka dustur ba kynthup ia ka jinghiar pateng, ka jingting khun, ka jingpynryntih ia ki kam kur bad kiwei kiwei ki aiñ.  La jan palat 72 snem ka jingdon jong kine ki ADC ha Meghalaya, tad haduh mynta ki la pyndep ia la ka kamram ban iada bad ban pynneh pynsah ia ki riti ki dustur jong ka jaidbynriew Khasi-Jaiñtia ha kaba iadei bad ki aiñ.Ki riewlum ritpaid ka jylla ki dang don ka jingshahniah ha kine ki ADC bad ki dang iai kwah ban shah synshar da ki riti ki dustur bad ki jingngeit kiba la don lypa. Ki riewlum ritpaid ka Meghalaya ki pyrshah jur ia kano kano ka jingthmu jong kano kano ka bor kaba thmu ban pynjngut noh ia ki riti ki dustur kiba la don lypa ha kine ki rilum naduh hyndai hynthai.“Namarkata, ngi lah ban ong ba ki riewlum ritpaid ka Meghalaya ki da pyrshah jur ia kano kano ka jingpyrshah ban wanrah ia ka Uniform Civil Code namarba ym tangba kan pynjngut hynrei kan bujli noh wat ia ki riti ki dustur kiba la don lypa ha ka jylla,” u la ong.“Ka Jylla Meghalaya ka la don lypa ia ki aiñ kum ka shongkurim, ka jingiapyllait san shyieng, ka jingioh pateng, ka jingting khun bad kiwei kiwei bad ia kine la pyntreikam bad la pdiang ruh da ki paidbah jong ka Jylla.  Lada ka Parliament jong ka ri India ka wanrah ia ka UCC, kan pynkheiñ ia ka jingiasam bor hapdeng ka Sorkar Pdeng bad Sorkar Jylla katkum ba la kdew ha ka riti synshar ka ri India ia kaba yn ym lah satia ban pdiang,” la ong ka Seng.Haba pynpaw ba ka India ka dei ka ri kaba kdup ia ki jaitniam bapher bapher, ka HYC ka la ong ba katkum ka riti synshar ka ri India ka dei ban ai jingiada ia kawei pa kawei ka jait niam.  Ka Meghalaya ka dei ka jylla ha kaba bun ki nongshong shnong ki dei ki Khristan bad ki don ruh ki briew kiba dang bat ha la ka niam tynrai ryngkat bad kiwei kiwei pat ki jait niam kum ki Hindu, ki Muslim bad kiwei kiwei.“Ngi sngew ba ka dei ka kamram jong kano kano ka Sorkar ban burom ia kawei pa kawei ka jaitniam da kaba ailad ia kine ki jait niam ba kin bud ia la ki jong ki rukom ngeit bad ym ban bujli noh da ki kyndon kiba don katkum ka Uniform Civil Code,” u la ong.U la bynrap ba ka riti synshar ka ri ka kyntiew ia ki riti ki dustur bapher bapher, ia ki jaitniam bad ia ki jait ktien bapher bapher.  Ka dei ka jingsngew jong ngi ba ki polisi kum ka UCC kin wanrah jingkulmar bad donkam ban kyntait beit mardor.  Shuh shuh ka 21st Law Commission of India hadien ba la bishar sani bha ha kaba iadei ba ka jingpynthymmai ia ka Family Law ha ri India ka la aiti ia ka kaiphod ha u Nailar, 2018 bad ka la ai jingmut ba ka Uniform Civil Code kam da long eh kaba donkam lane kaba dei beit ban pyntreikam,” u la ong.",THOH KA HYC SHA KA LAW COMMISSION BAN AI JINGMUT ÏA KA SORKAR INDIA BAN YM PYNTREIKAM ÏA KA UCC,https://batesitv.com/thoh-ka-hyc-sha-ka-law-commission-ban-ai-jingmut-ia-ka-sorkar-india-ban-ym-pyntreikam-ia-ka-ucc/
"Shillong, Naitung, 05: Ka Khasi Students Union (KSU) Laban Circle ha ka sngi balang ka la aiti da ka dorkhas ha u Divisional Forest Officer (DFO) ka East Khasi Hills halor ka jingsah be-aiñ ki bar jylla ha Mahadev Khola.Ha u kyrwoh ba la phah sha ki lad pathai khubor, ka seng ka la pynpaw ba katkum ka jingwad bniah jong ka Seng la lap ba ka Forest Department ka la ai jaka sha ki riewngeit Hindu ban shna ia ka Mandir ha Mahadev Khola ha u snem 1923 bad ka jingai jaka ka long beit thik tang ban lehniam bad ym ban buhai shnong.“Hynrei ha ka jingleit jurip na ka liang ka Seng la lap ba ki don haduh 30-40 tylli ki longiing kiba nabar jylla bad bun tylli ki dukan ki bar jylla ba sah khlem ki kot ki sla. Kaba kham ishyrkhei ia kane ka jaka ka long ba ki Dorbar Shnong kim lah leh eiei namarba ka dei hapoh ka jingpeit ka Tnad Forest bad ki briew kiba nabar jylla ki ioh ban rung ban mih katba mon khlem don kano kano ka jingpyrkhing,” ong u kyrwoh na ka Seng.“Ki jaboh na ki thliew iing ruh la lap ba ki pyntuid beit sha ka wah bad ia ka jaboh la shu bret pathar khlem ñiewkor ia ka mei mariang.  Kane ka jaka ka long kum kawei na ki ktem jong ki nongdih drok bad bun tylli ki jingjia shah tuh sha lute ki ju jia na ka por sha ka por,” la kynnoh ka seng. “Na ka liang u DFO u la pan por ba un leit jurip bad ban pynmih ia ki briew kiba sah beaiñ,” la bynrap u kyrwoh.","BA SAH BE-AIÑ KI BAR JYLLA HA MAHADEV KHOLA, MUDUI KA KSU HA U DIVISIONAL FOREST OFFICER",https://batesitv.com/ba-sah-be-ain-ki-bar-jylla-ha-mahadev-khola-mudui-ka-ksu-ha-u-divisional-forest-officer/
"Ka Meghalaya Awakening Concern Citizens (MACC) ha ka sngi balang ka la pan jingpynshai na ka Myntri ka Koit ka Khiah ka Sorkar Jylla ka Dr. Ampareen Lyngdoh ha kaba iadei bad ka jingbret jong ka tnat ka Koit ka Khiah ha ka 29 tarik u Jylliew, 2023 da ki lak tylli ki dawai ha jaka theh ñiut ha Marten, Shillong.Dang shen ka DHS (MI), Shillong ka la pynshai ba ka jingaiti sha ka Shillong Municipal Board (SMB) ban bret noh ia ki dawai ba la sniew ia kiba la lum thup ha Central Medical Store, Shillong ka dei namarba kine ki dawai ki dei kiba la sniew namar ka jingbym ioh ban pyndonkam na ka jingwan lynshop jong ka jingpang Covid-19.U President jong ka MACC u Bah Banshai Marbaniang ha ka jingiakren bad ki lad pathai khubor, “namarba ngim hun ia ka jingpynshai jong ka DHS (MI) ngi la wan ban pan jingpynshai na ka Myntri ka Koit ka Khiah ha kano ka rukom la mang pisa ban thied ia ki dawai.  Hynrei ka Myntri ka la ai jubab ba ki dawai ki dei kiba la sniew na ka jingbym iohlad ban pyndonkam ha ki snem ba ka jylla ka la shah lynshop ha ka jingpang khlam Covid-19.”“Ngin iai dawa ban ioh jingpynshai ia ka thup kyrteng jong ki dawai ba la bret (sha Marten) namarba ka Drugs and Cosmetic Act, 1940 bad ka Drugs and Cosmetic Rules, 1945 ka ong ba ia ki dawai kiba la sniew yn hap ban pynphai sha ki kompeni kiba don ia ki jaka bret bad kin hap ai bujli da kiwei katkum ka Memonrandum of Understanding (MoU) ba la iasoi da ka Sokar bad ki Kompeni kiba pynpoi ia ki dawai kiba kumno ngim lah ban tip haduh mynta,” u la ong.“Ha ka jylla jong ngi ki don tang 8 tylli ki CHC bad 113 tylli ki PHC, 532 ki Sub-Centre. Ngi shem ba ia ki dawai ba la bret balei ym lah ban pynpoi sha ki CHC, ki PHC bad ki Sub-Centre.  Bun ki thaiñ nongkyndong kim don dawai, ki ud ki nam ba kim don doktor,” u la ong.“Ngi shim ba ka (jingbret ia ki dawai) ka dei ka jingpynsyrwa kai ia ka pisa u paidbah. Kata ka dei kaba ngi hap ban pynpaw.  Ka myntri ka la ong ba kan sa phah ia ka kaiphod bad katno ka pisa la mang ban thied ia ki dawai ngim pat tip,” la bynrap u Bah Marbaniang.“Ka Myntri ka la pyntip ia ngi ba ka dang ap ia ka kaiphod na ka tnat ka Koit ka Khiah bad hapoh shitaiew ynda la ioh ia kaiphod kan sa ai kopi lang sha ngi bad ka kaiphod kaba ngi kwah ka dei ban long kaba shai,” u la ong.U la kam ruh ba ka jingbret ia ki dawai ha Marten kan buh jingma ia ki shnong kiba don sharum jong kane ka jaka theh ñiut bad ia ka shnong Mawiong namarba ka jingsma kaba mih na ki dawai ba laiphew jait kan ktah ia ka koit ka khiah bad ia ki nongrep kiba don sharum ka Marten.","BYM HUN ÏA KA JINGPYNSHAI KA DHS (MI), PAN JINGPYNSHAI KA MACC NA KA HEALTH MINISTER",https://batesitv.com/bym-hun-ia-ka-jingpynshai-ka-dhs-mi-pan-jingpynshai-ka-macc-na-ka-health-minister/
"Hadien ka jingbteng jong ki Karbi ban thombor ia ki Pnar jong ka shnong Khanduli, West Jaiñtia Hills District kiba leit rep kba, rep soh ha ki thaiñ Khappud bad kiba khang ia ki Pnar ban mih na khanduli ban rung sha ki jaka bashong basah da ki Karbi. Ka Khasi Students Union, Namdong Unit ka la talasi naphang ia ki kali kamai bad ia ki kali jong ki riewshimet ban khanglad ia ki Karbi kiba leit iew sha ka shnong Khanduli.Ka Seng ha u kyrwoh ba la phah sha ki lad pathai khubor ha ka sngi Balang ka la pynpaw ba kane ka jingtalasi ia ki kali ka dei namar ka jingshah leh donbor jong ki Pnar ha ki Karbi ha kine ki khyndiat por ba la leit noh.Ka Seng ka kyntu ruh ia baroh ki nongshong shnong jong ka thaiñ bad ia baroh ki Waheh Shnong ba kin iasnohkti lang bad ka Seng ban ym ailad ia ka jingmih jingrung bad ban khaii pateng bad ki Karbi tad haduh ba ka jingsuk kan wan hapdeng ki Karbi bad ka shnong Khanduli.Ka Seng ka la maham ruh ba lada don kiba ialeh pyrshah kin hap shim hi ka jingkitkhlieh. “Na ka liang jong ka Seng kan iai don ha syndah bad ka shnong Khanduli khamtam haba ki mad kum kine ki jingeh,” la ong u kyrwoh.",TALASI KA KSU NAMDONG UNIT ÏA KI KALI KIBA KIT ÏA KI KARBI BAN LEIT ÏEW,https://batesitv.com/talasi-ka-ksu-namdong-unit-ia-ki-kali-kiba-kit-ia-ki-karbi-ban-leit-iew/
"Ki nongialam jong ka Hill Farmer Union (HFU) Pynursla Block ha ka sngi Balang ka la leit ban iakynduh ia ka Myntri ka Rep ka Riang ka Dr. Ampareen Lyngdoh ban pynsngew halor ka jinghiar dor jong ki marrep bad ka jingkiewdor jong ki marbam mardih kaba la ktah haduh katta katta ia ki nongrep.Ha ka jingiakren bad u President jong ka seng, u Bah Vishal Khongshei u la iathuh ba ka jinghiar dor jong ki mar rep kum u synsar, ki soh bad ki jhur ka la ktah shikatdei eh ia ki nongrep. Ha kajuh ka por ruh ki la kyntu ruh ia ka Sorkar ban pynbha ia ka iew kaba don ha khappud khnang ba ki nongrep na ka thain Pynursla kin iohlad ban pyniaid iew ia ki mar rep ki jong ki.U la iathuh ruh ba na ka liang jong ka Myntri ka la kular ban shimkhia ia ki mat ba ka seng ka la pynsngew ha kaba ka Myntri ka la buh sngi ha ka 10 tarik u Naitung, 2023 yn sa iathir iatai sani halor kane ka mat.Katkum ka dorkhas ba ka seng ka la aiti sha ka Myntri ka la kyrpad ia ka tnat ka Rep ka Riang ban pynkhie im biang ia ka rep Sohniamtra ha ka thain Riwar, ban buh ia ki karkhana thaw jingbam (Food Processing Industry) na ki jait soh bapher bapher kiba mih na ka thain Riwar kum u Soh Phan, Soh Trun bad kiwei kiwei, ban iarap pynsngew lem sha ka Sorkar ia ki jingeh jong ki nongrep synsar namar ka jinghiar dor shaba palat haba ianujor bad kiwei pat ki snem ba la leit noh, ban iarap ia ki nongrep ban pyniaid iew ia ki mar rep kiba don ha khappud da kaba shna ia ki iew kumba ka long ha ki por ba mynshwa.","KIEW DOR KI MARBAM, HIAR DOR KI MAR REP, PYNSNGEW KA HFU SHA KA SORKAR",https://batesitv.com/kiew-dor-ki-marbam-hiar-dor-ki-mar-rep-pynsngew-ka-hfu-sha-ka-sorkar/
"Ka jingap khmihlynti kaba la slem jong ki nonghikai skul SSA ban ioh ia ka tulop Arrear ka la wan urlong ha kane ka kynti hadien ba u Myntri ka tnat Pule Puthi jong ka Sorkar Jylla u Rakkam A. Sangma u la pyntip sha ka Meghalaya SSA School Association ba ka tnat Pla Tyngka jong ka Sorkar Jylla ka la pyllait ia ka tulop Arrear kaba T.12.44 klur antad kaba dei ka First Installment na ka bynta ka Financial Year jong u snem 2016-2017.Ha u kyrwoh ba la phah sha ki lad pathai khubor lyngba ka Video, u President jong ka Meghalaya SSA School Association u Bah Aristotle Rymbai u la iathuh ba ha ka 3 tarik u Naitung, 2023 ka Sorkar Jylla la phah ia ka Sanction Order sha baroh ki District da kaba bthah ba kin phah ia ka pisa sha ki Personal Account jong ki nonghikai SSA.Shuh shuh u la iathuh, ha kaba iadei bad ka tulop, u Myntri ka tnat Pule Puthi u la pyntip ba ka tnat Pule Puthi jong ka Sorkar Jylla kan sa pyllait ia ka pisa tang na ka bynta u bnai Iaiong bad u bnai Jymmang, 2023 ha ka taiew ban sa wan katba ha kaba iadei bad ka tulop kaba sah jong u bnai Jylliew yn sa pyllait kham hadien.",12.44 KLUR PYLLAIT PISA KA SORKAR BAN SIEW ÏA KA TULOP ARREAR KI NONGHIKAI SSA,https://batesitv.com/12-44-klur-pyllait-pisa-ka-sorkar-ban-siew-ia-ka-tulop-arrear-ki-nonghikai-ssa/
": Ka Khasi Hills Autonomous District Council (KHADC) ha ka sngi balang ka la lumlang ia ki Syiem, ki nongmihkhmat jong ka Federation of Khasi States (FKS), ka Synjuk ki Nongsynshar ka Bri u Hynniewtrep (SNSBH) bad ia ki sengbhalang kiba kynthup ia ka KSU, ka FKJGP, ka HNYF bad ia ka HYC ban pynsngew halor ka Resolution ba ka Ingdorbar Thawaiñ jong ka District Council ka la shim rai dang shen ha ka 24 tarik, Jylliew, 2023 ban pyrshah ia ka jingpyrshang jong ka Sorkar National Democratic Alliance (NDA) ba la ialam da ka Bharatiya Janata Party (BJP) ban pyntreikam ia ka Uniform Civil Code (UCC) ha baroh kawei ka ri India.Ha ka jingiakren bad ki lad pathai khubor hadien ba la wai ka jingialang, u Deputy Chief Executive Member (Dy.CEM) jong ka Council u Bah Pynshngain N. Syiem u la iathuh ba ha kane ka jingialang la rai ban pyrshah beit ia kane ka jingthmu jong ka Sorkar NDA kaba don la ki jong ki jingthmu ban iuhroit ia ki hok bad ia ki riti ki dustur. “Da kawei ka sur, ngi la rai ban pyrshah,” la iathuh u Bah PN Syiem.Haba ai nuksa ia ka jingbym mushlia jong ki Phareng haba ki wan synshar ia ka ri India bad ia ka rilum Khasi bad Jaiñtia, u Bah PN Syiem ula ong, ‘shwa ka jingwan jong ki Phareng, ka riti ka dustur, ka shim kur shim jait, ka khyndew ka shyiap, ki lum ki wah, ka um, ki khlaw ki btap ka neh ka jinglong trai jong ngi.  Wat ha ka por ka Sorkar Phareng kaba khlainbor kam lah wat ban ktah ia u pud u sam jong ngi bad kam lah ban pynduh ia ki riti ki dustur jong ngi,  “Hadien ka jingleit noh ki phareng, na ka liang jong ki Hima Khasi, ngi buh syndon da ka Standstill Agreement ka First Version kaba ngi ong tang ka Defence, Currency, Communication bad kiwei kiwei kin dei jong ka Indian Dominion,” u la ong bad bynrap, “hynrei hadien ba la soi ia ka Instrument of Accession bad Annex Agreement (IOA& AA) ha ki kyndon jong ka jingiasoi ngi la kren shai, ka khlaw ka btap, ka khyndew ka shyiap bad kiwei kiwei kin dei ka jong ngi wat ka bishar ruh.”“Watla ka don kano kano ka aiñ jong ka Indian Dominion lane jong ka Assam ha kato ka por ban aibor ia ngi ban pynjanai bad ban pyllait na kino kino ki aiñ Sorkar Jylla ne Sorkar Pdeng ki bym iadei bad ngi bad kiba ktah ia ka riti ka dustur jong ngi.  Ngi ieng ha kata ka nongrim bym dei ban ktah ia ki dustur jong ngi, bad ka Article 242 jong ka Riti Synshar ka Ri India ka kren shai ba ka bor synshar (Administration) haba iadei bad ki jaka riewlum ka dei ban long beit katkum ki kyndon jong ka Sixth Schedule,” u la ong.“Hooid ngi sngewsih hadien ka jingpynbeit thymmai ia ka Sixth Schedule ngi lah tlot bor khyndiat, ngin ym iakren ia kata hynrei ban wanrah ia ka UCC ka long pyrshah ia ka histori, ka riti synshar bad ia ka riti ka dustur jong ngi. Ngi pyrshah ia ka jingpyntreikam ia kane (ka UCC) bad ia kane ngi la iakren lang mynta bad ngi la Draft ia ka Explanatory Note kaba ngi kyrshan ia ka nongrim kaba skhem,” la iathuh shuh shuh u Bah Syiem.",KA NDA KA DON LA KI JONG KI JINGTHMU BAN ÏUHROIT ÏA KI RITI DUSTUR JONG NGI : P.N. SYIEM,https://batesitv.com/ka-nda-ka-don-la-ki-jong-ki-jingthmu-ban-iuhroit-ia-ki-riti-dustur-jong-ngi-p-n-syiem/
"Shillong, July 06 : Ka phlim Rapture, kaba la pynmih da u nongshna phlim bapawnam ka jylla u Dominic Megam Sangma, ha ka sien kaba ar, ka la shah jied ban pyni ha ka Locarno Film Festival, Switzerland ha ka jingiakop na kylleng ka pyrthei ha Concorso Cineaste del Presente Section, ka ban sdang naduh ka 2 tarik haduh ka 12 Nailar.Ia kane ka phlim ba la thoh bad ba la direct hi da u Sangma, ka kyrteng tynrai ka dei, ‘Rimdogittanga’ kaba jrong 127 minit.Kane ka phlim ba la pynmih da ka India, China, Switzerland bad Qatar ka la iohlad ban pyni ha ki tamasa pyni phlim bapawnam, kum ka Film Bazaar, Tokyo Talents (producer), bad BoostNL ha u snem 2019 bad Berlinale Talents (director) bad La Fabrique du Cinema ha u snem 2020.Ka Rapture ka la ioh pdiang jingiarap pisa na ka Hubert Bals Fund – Script Development and Vision Sud Est – Production Fund ha u snem 2019. Ha u snem 2022, ka la shah jied ban ioh ia ka khusnam Doha Film Institute – Post-production Fund.Katkum ka jingpynwandur jong u Sangma, kane ka phlim ka iathuh shaphang ka jingngeit biej bad ka jingsheptieng ha kaba ka jingphohsniew bad ka jingshisha ka don ia ka khana shaphang kawei ka shnong kaba ju mih ka jingsawa na meira-wew manla ka saw snem lyngba ka jingiathuh jong uwei u khynnah.U nongshna ia kane ka phlim u ong, “ka jingrongnoh ka mih na ka jingsngew jong u shaphang ka jingsheptieng namarba u don ka jingpang byrie ha ki khmat.  Kum u khynnah, nga la mad ia ka jingtieng shaphang ki nongrahbor ia ki khynnah kiba ju shang kylleng ka shnong ha ka por mynmiet.  Ym don kaei kaei ruh kaba nga sheptieng eh ban ia ka jingdum jong ka miet. Manla ka miet, ki nongshong shnong ki ju pahara ia ka shnong.”U la sakhi ruh ia kawei ka jingjia basngewsih halor ka jingshah bom shah tied jong uwei u bar shnong tang na ka daw ka jingshah kynnoh ba u dei u nongrahbor ia ki khynnah.“Kane ka la ktah bha ia nga kum u khynnah, kaba bet ia u symbai jong ka jingiapher hapdeng ‘ki’ bad ‘ngi’.  Da ka jingrongnoh, nga kwah ban pyndam noh lane ban kah noh ia u lain hapdeng ‘ki’  bad ‘ngi’, u la bynrap.Kane ka phlim ka la shah jied ruh ban ioh pdiang ia ka The Green Pardo Award, ka khusnam ba la pynmih ha u snem 2022 ban rakhe shaphang ki phlim kiba iadei bad ka jingpynneh pynsah, ka mariang bad ka jingiadei bad ki jingthaw ba im.U Director jong ka Locarno Film Festival u la jied 10 tylli ki Feature phlim bad ka prokram jong ki phlim lyngkot, ba la pynbna paidbah kum ka World lane ka International Premiere ha ka festival’s official sections, kaba kdew shaphang ka jingiadei hapdeng u briew bad mariang.U Sangma u dei uba la pyndep ia ka Graduate na ka Satyajit Ray Film bad Television Institute (SRFTI), India, ha kaba u la pyntbit bha ialade ha ka Direction bad Screenplay Writing. Shwa ban ngam sha ka pyrthei shna phlim ula seng ia ka kompeni pynmih phlim, ka Anna Films, u la trei shipor bad ka National Film and Development Corporation Ltd (NFDC) haduh ar snem.Ka phlim jong u, ba la ai kyrteng Ma.Ama ka la long ka phlim Garo ba nyngkong eh ban jop ia ka National Award, kynthup ha ka “Best Cinematography Award” ha ka 22nd Shanghai International Film Festival ha u snem 2019.U la long u nongbishar ha kiba bun ki tamasa pyni phlim ha ka ri bad u dei ruh u Guest Faculty ha ka Film and Television Institute, Itanagar. U la long uwei napdeng ki nongseng ia ka Kelvin Cinema Festival bad u Artistic Director jong ka tamasa ba la pyni ia ki phlim lyngkot ha ka ri.",SHAH JIED KA PHLIM RAPTURE NA KA BYNTA “WORLD PREMIERE” HA 76 LOCARNO FILM FESTIVAL 2023,https://batesitv.com/shah-jied-ka-phlim-rapture-na-ka-bynta-world-premiere-ha-76-locarno-film-festival-2023/
": U Myntri Rangbah ka Jylla u Conrad K. Sangma ha ka sngi Palei u la ïathuh ba ka don ka jingtih bniah ban pynsdang noh ïa ka lynti Rel sha East Jaiñtia Hills District. Ha ka jingïakren bad ki lad pathai khubor, u Myntri Rangabh u la ong ïa ka projek shna lynti Rel Byrnihat-Shillong la hap ban pynsangeh noh na ka daw ka jingmih ki jingpyrshah kiba bun na ki kynhun bapher bapher.“Ka la don ka jingïakren bad ka Sorkar Pdeng ba ka pisa kaba la mang na ka bynta ka projek shna lynti Rel Byrnihat-Shillong la hap ban kdat noh bad yn sa bhah noh sha ki projek na ka bynta kiwei pat ki zone lane sha kiwei pat ki bynta jong ka jylla ban plie ïa ka lynti Rel,” ula ong.U la ong, “ka la don ka jingtih bniah ha East Jaiñtia Hills na ka bynta ban shna ïa ka lynti Rel kaba poi haduh ka shnong Khliehriat. Kata ruh ka shong ha ka jingïakren bad ki nongïalam shnong bad ki paidbah ryngkat bad ki kynhun bapher bapher.”U Sangma u la ong, ba ka Sorkar India kan ym lah ban shu ap sah namarba ka lah ban shu pyndam noh ïa kane ka projek shna lynti Rel kaba pynpoi haduh Shillong bad ïa ka pisa yn sa ai noh sha kiwei pat ki Zone lada ka lad ka plie.",PHAIKHMAT KA SORKAR BAN SHNA ÏA KA LYNTI REL SHA EJH BA PYRSHAH IA KA LYNTI REL BYRNIHAT-SHILLONG,https://batesitv.com/phaikhmat-ka-sorkar-ban-shna-ia-ka-lynti-rel-sha-ejh-ba-pyrshah-ia-ka-lynti-rel-byrnihat-shillong/
"Ka ophis jong ka Deputy Commissioner, East Khasi Hills District, ka la kyrpad ia baroh ki paidbah kiba ladep shondur Megha Health Insurance Scheme (MHIS) ne Smart Card jong ka East Khasi Hills District ba kin pyniasoh ia u Aadhaar Number bad ka MHIS Card.Ka MHIS ka la sdang ha u snem 2013 bad naduh kato ka por, ka la ai jingmyntoi ia ki paidbah jong ka District bad ka jylla hi baroh kawei da ka jngiarap ha kaba siew lang ia ka bailut baisep haba leit shah sumar sukher ha ki hospital khamtam ia ki briew kiba duk jong ka district.Kane ka skhim mynta ka la ai jingiarap haduh T. 5,30,000 kawei kawei ka longing.  Ki don da ki hajar ki longing kiba lah ioh jingmyntoi na kane ka skhim.  Hynrei mynta kim lah shuh ban ioh ia ka jingmyntoi na ka skhim lada kim pyniasoh (link) ia u Aadhaar bad ka MHIS Card.“Kumta la kyrpad ia phi baroh ryngkat lang ki bahaing hasem jong phi kiba la don ia u Aadhaar Card bad ka MHIS, ba phin wan shakhmat ban pyniasoh ne link ia u Aadhaar bad ka MHIS (smart card) jong phi khnang ba phin ym duh ia ki jingmyntoi jong ka skhim.  La kyrpad ba phin wan noh kloi bad ba phin ym dier than shuh khnang ba phi lah ban ioh jingmyntoi ha ka por ba biang,” ong u kyrwoh na ka Deputy Commissioner ka Kong R.M. Kurbah.“Ngi don ka jingkitkhlieh ia phi bad ia ka longing longsem jong phi bad ngi kwah ban iarap ia phi khnang ba ma phi bad ki bahaing jong phi phin ioh ia ki jingmyntoi kiba dei ka hok jong phi,” bynrap u kyrwoh.“Phi lah ban leit sha ki ophis jong ka Block ne ha ki CHC/PHC ba don hajan jong phi ban pyniasnoh (link) ia ka MHIS bad ka Aadhaar card,” ong shuh shuh u kyrwoh.",PYNÏASOH ÏA U AADHAAR BAD KA MHIS BAN ÏOH ÏA KI JINGMYNTOI: DC EAST KHASI HILLS,https://batesitv.com/pyniasoh-ia-u-aadhaar-bad-ka-mhis-ban-ioh-ia-ki-jingmyntoi-dc-east-khasi-hills/
": Ka sorkar Meghalaya ka la sdang ia ka conclave kaba ar sngi halor ka phang kabadonkam bha kaba  iadei bad ka jingkylla jong ka suiñ bneng, ‘Nature Solves : A New Framework for Our Sustainable Future” hapoh la lama jong ka G20 Summit kaba la pynlong da ka sorkar India.U Myntri Rangbah ka jylla u Conrad K. Sangma u la ai ia ka jingkren ba kyrpang sha ki nongmihkhmat na ki Ri bapher bapher kiba kynthup na  ka United Nations, na ka ri Mexico, Sri Lanka, Kenya, France, Nepal, USA, Bangladesh, Italy, Germany, South Africa, Brazil, Maldives, Rome bad ruh ki kynhun kum na ka World Economic Forum, SEWA India, ASCON India, South African BRICS Youth Association (SABYA), TERI India, nalor kiwei ki ban shim bynta lang ban iatai halor ka phang kaba iadei bad ka jingkylla jong ka suin bneng.Ha ka jingplie ia kane ka lympung la sakhi lang da u Chief Secretary jong ka Jylla u Bah D.P. Wahlang,  ka Eenam Gambhir, Joint Secretary (G20), Ministry of External Affairs, Government of India,  Kong Laetitia Bruce Warjri, Head of Communications and Outreach, Observer ResearchFoundation, India,  Samir Saran, Chair, T20 Secretariat; Member, T20 India Core Group, bad  President Observer Research Foundation, Indiaa bad ka Aparna Roy, Fellow, Lead, Climate Change and Energy, Centre for New Economic Diplomacy, Observer Research Foundation, India.Haba kren ha kane ka sngi, u Myntri Rangbah u la ong, ‘Kane ka rynsan ka ailad iangi ban pynkynmaw ia ki paidbah ba ka jingkylla ka suinbneng kadei kaba shisha bad ka la jia mynta hangne hakhmat jongngi. Ngi dei ban tip ia ka jingshisha halor kane ka bynta. Ka sorkar ka la tip ia kine ki jingjia baroh bad kumta ka wanrah ia ki sienjam kumno ban pyniabiang lang. Mynta ka sngi haba ngi ialum lang ha Meghalaya nga kwah ban ong ba ki paidbah ka Meghalaya ki don ka jingiadei kaba jan bha bad ka mariang, bad ki long kiba la kyrkhu ruh ban ioh ia ka mei mariang kaba don laiphewjait ki jingphylla ha ka ia kiba ngi dang ri bad sumar haduh mynta mynne ia ka mei mariang.Ka pyrthei mynta ka don hapdeng ka khim khait da ka jingwan jong kine ki jingkylla ka mariang, ka jingpynsyllen ia ki khlaw, ka jingduh noh ki khlaw ki btap bad ki jingdon ha ka mariang, bad khamtam ka jingjur ki jingpynjaboh ia ka mariang. Kumta kine kiei kiei baroh ki dawa iangi ba ngin pynleit jingmut bad pynkylla ia ka rukom pynleit jingmut ha ka jingiakhun ban pynneh ia ka.Lyngba ka Centre of Excellence project, ngi khmih lynti ban pynlong man u snem ia ka jingkynduh lang ban ailad ia ki paidbah ba kin iasyllok bad iatai halor ki mat kiba iadei bad ka jingkylla ka suinbneng bad kiwei kiwei ki mat ba ktah ia ka mei mariang. Kumta, da kaba treilang, ngin sa lah ban don ha ka lynti jong ka lawei kaba don jingkyrmen kaba ka jingstad jong ka mei mariang kan btin lynti ia ngi bad ka bor jong ka jingiatrei lang kan iarap iangi ban jam shakhmat.Haba bynrap lang, u Chief Secretary ka Jylla, Bah D.P. Wahlang u la ong, “Naduh kine ki khyndiat phew snem ba la dep, ngi la sakhi ïa ka jingkylla kaba suki ha ka jinglong jingman jong ka mariang. Kum u khynnah rit, Nga kynmaw halor ka jingdon bun kyrhai ki soh ñiamtra ha shnong, hynrei mynta ki la duna shibun namar ka jingkylla ha ka suiñ bneng. Kane ka pynkynmaw halor ka jingdonkam ban shimkhia mardor ban ïaleh pyrshah ïa kane ka jingkylla sted ha ka suiñbneng bad ka jinglong jingman ha ka mariang.U la ong ruh ba na ka liang ka sorkar Meghalaya hapoh ka jingïalam jong u Myntri Rangbah ka la shim ïa ki sienjam ba tyngeh ban ïakhun pyrshah bad ban pynneh pynsah ïa ka jinglong jingman ha ka mariang. Kawei na kine ki sienjam ka dei lyngba ka Payment for Ecosystem Service (PES) program, ïa kaba la dep lypa ban pyntreikam haduh palat 50,000 hectare na ka bynta ki jingthung jingtep. Kane ka sienjam ka pynapw halor ka jingkut jingmut ka jong ngi ban lah ban pynneh ïa kane ka jingpyrshang bad ban pynneh pynsah ïa kiei kiei kiba don tynrai ha ka mariang.Nalor kata u la ong ruh ba ki samla ki don ïa ka bynta kaba kongsan na ka bynta ban ïaleh pyrshah ïa kane ka jingkylla ha ka mariang hapoh ki shnong ki thaw ki jong ki. Ka dei lyngba ka jingsngewtynnad, ka jingkut jingmut bad ka jingtrei borbah ka ba ngin lah pat ban wanrah ïa ka jingkylla kaba don jingmut. U la ong ruh ba ka wanrah ïa ka Centre of Excellence for Natural Resources Management ka long kaba kongsan na ka bynta ban wanrah ïa ka jingkylla kaba khraw halor kane ka bynta.U la ong ruh ba kum ki nongshong shnong ki don ïa ka bynta kaba hakhmat eh na ka bynta ban pynneh ïa ki jingpyrshang barim.Ka Lawkyntang ne Sacred Groves ka la mihkhmat ïa ka jylla ha kaba ïadei bad ka jingpynneh pynsah ïa ka mariang ïa kaba la pynshong nongrim katkum ka jingnang jingtip bad ka kolshor jong ki mynbarim, kata ha ka jaka kaba ka jingheh kaba haduh kumba 10,000 hectare ha kumba 100 tylli ki jaka, kata nalor palat 150 tylli ki khlaw shimet kiba kdup haduh kumba 2,500 hectate ha ka jylla ïa kine ki jaka la pynneh pynsah da ki nongshong shnong ka jylla.Na ka liang ka sorkar Meghalaya ka la pyntreikam ruh lyngba ka ‘Green Meghalaya program,’ kaba ai khusnam sha ki shnong kiba lah ban pynneh pynsah bad ai jingïada ïa ki khlaw ki btap. Lyngba kane ka prokram, ka jingthmu ka long ban sumar bad pynneh pynsah ïa kumba 2 lak hectare ki jaka khlaw na ka bynta kine ki san snem ki ban wan. Na ka liang ka sorkar ka la trei ruh khlem shongthait ban ïakhun pyrshah ïa ka jingkylla ha ka suiñbneng lyngba ka ‘State Action Plan on Climate Change 2.0’.Ha kane ka rynsan iatai kaba ar sngi halor ki sienjam ba thymmai ban ioh ia ka lawei kaba don jingkyrmen, ki paidbah kim dei ban klet ba ki briew ruh ki dei ki nongda nongker bad nongsumar ia kane ka planet kaba la pynkupbor ia ki ban sumar naka bynta ka pateng ban sa wan kadei ka kamram jong ngi baroh ban shim ia ka jingkitkhlieh ban leh ia ka.Ka sorkar Meghalaya ka don ka jingkyrmen ba lyngba kane ka jingkynduh lang kan long kum ka jingpynkyndit bynriew, bad ka jingshim ia ka jingkitkhlieh ban trei na ka bynta ki kam ki ban pynkhie im biang ia ka mariang. Da kaba leh kumta, baroh kin lah ban thaw ia ka pyrthei kaba ka mariang bad ki khun bynriew ki lah ban ban shong ban sah lang da ka jingsuk jingsaiñ.",KA G20 SUMMIT HA MEGHALAYA: UNVEILING ‘NATURE SOLVES’ – A NEW FRAMEWORK FOR OUR SUSTAINABLE FUTURE,https://batesitv.com/ka-g20-summit-ha-meghalaya-unveiling-nature-solves-a-new-framework-for-our-sustainable-future/
"Jowai, Naitung 6 : Ki nongialam ka KSU Namdong Unit ha ka jingialam u President Samla Kitbok Lang Lamare ki la leit ban hiar biang mynta ka miet ban leit jurip ia ka CHC Namdong ha ka por ba lip ka light ha katei ka thain bad ka la lap ba haduh mynta kane ka CHC ka hap ban shong hapdeng jong ka jing dum.U President ka Namdong Unit, u la ong ba kane ka CHC ka la long kum ka sem ki mrad, namar ba ka jing pynkha khun ruh lah isynei hap ban shu tbeh da ki mombati bad ki torch light, haba kumne kan jia aiu ia ka jingim briew, hato ban sumar briew ka long mo hapdeng ka jing dum. Ka tnad ka koit ka khiah ka la kheiñ dew thala ia kane ka CHC ka jong ngi khlem da shim khia ia ki jing pynsngew ka seng ha kaba iadei ban pynbha ia ki solar panel bad lane ban buh da ka Generator kumba la ai jingmut da ka seng ha kine ki khyndiat taiew kiba lah dep, u la bynrap.Ka KSU kam lah ban shu peit da ki khmat ia kane ka jingeh kiba kane ka CHC ka hap mad, lada ka tnat ba dei peit kam shim khia ngin hap ban pyrkhat da kumwei pat.","HA KA JINGDUM HAP THIAH KI NONGPANG, SHEM JINGEH KI DOCTOR KI NURSE BAN AI JINGSUMAR",https://batesitv.com/ha-ka-jingdum-hap-thiah-ki-nongpang-shem-jingeh-ki-doctor-ki-nurse-ban-ai-jingsumar/
"Ki nongialam jong ka Tour Guide Association of Meghalaya (TGAM) ha ka sngi palei ki la iakynduh ia u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ban kyntu ia ka District Council ba ka dei ban pyrrkhing ia ka jingtreikam jong ki Tour Guide Operator kiba nabar jylla ban treikam hapoh u pud u sam jong ka Council.Ha ka jingkren bad ki lad pathai khubor, u President jong ka TGAM, Bah Ialamphang Lyngdoh u la ong ba kane ka jingpynsngew sha ki tyndong skhor jong ka Council ka long namar ka jingsdang ban jyllei jong ki Tour Operator kiba wan nabar jylla ban treikam hapoh u pud u sam ka Council khlem da kynjoh ktien sha ki Tour Operator trai ri trai muluk kiba im kamai jakpoh na kane ka kam.Ka seng ka la shem ba kane ka jingtreikam jong ki Tour Operator kiba nabar jylla ka la ktah bha ia ki samla trai ri trai muluk kiba sengkam lajong khamtam ha kaba iadei bad ka jingkyntiew ia ki kam jngohkai pyrthei hapoh ka jylla.",DAWA KA TGAM ÏA KA KHADC BAN PYRKHING ÏA KI TOUR GUIDE NABAR JYLLA,https://batesitv.com/dawa-ka-tgam-ia-ka-khadc-ban-pyrkhing-ia-ki-tour-guide-nabar-jylla/
"U Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ha ka sngi palei u la pynbna ba ka Council kan ai baibam ne ka Scholarship sha ki Research Scholar kiba wan shakhmat ban tih bniah ha kaba iadei bad ka synshar ka khadar, ka riti ka dustur bad ka jinglong jingman jong ka jaidbynriew Khasi.Ha jingiakren bad ki lad pathai khubor, u Bah pyniaid u la ong ba kane ka jingthmu jong ka Council ka long ban pynriewspah ia ka jingtip halor ka riti bad ka dustur jong ka jaidbynriew Khasi namar kumba long haduh mynta ym pat don satia kino kino ki kot kiba la wad bniah halor kine ki bynta kiba ka Council ka lah ban pyndonkam lada don ka jingkulmar ha ka rukom synshar ka khadar.U la iathuh, ha kaba iadei bad kane, ka Executive Committee ka la bynshet ha u EM i/c ka tnat Pule Puthi u Bah Carnes Sohshang ban pyntyllun shakhmat ia kane ka kam bad ia ki kyndon yn sa pynbna kham hadien khnang ba ki Research Scholar kin ioh ia ka baibam kumba ka Council ka la pynbna.",KULAR KA KHADC BAN AI SCHOLARSHIP ÏA KIBA TIH BNIAH SHAPHANG KA RITI DUSTUR KHASI,https://batesitv.com/kular-ka-khadc-ban-ai-scholarship-ia-kiba-tih-bniah-shaphang-ka-riti-dustur-khasi/
"U Superintendent of Police ka East Khasi Hills District u Bah Sylvester Nongtnger uba la leit jurip ia ka jingshah wiang ding jong ki kali ha Laitumkhrah Police Station, u la iathuh ba ka jingiakajia hapdeng ki arliang mamla ka la sdang shwa na surok ha ka miet jong ka sngi palei bad kane ka jingiakajia ka la bteng ruh wat hadien ba ki arliang manla ki la poi ban ia mudui ejahar mar kylliang haduh Police Station.Ha kane ka jingjia, ki kali ba la pynieng ha phyllaw jong ka Laitumkhrah Police Station ba kynthup ia kawei ka kali Gypsy Pulit kaba don ia u nombar ML02-0238 ka la shah wiang ding katba ka kali Tourist kaba don ia u nombar ML05-Y-9977 ka la shah pynjulor na ka jingshah kawang maw bad kawei ka thuk thuk ar shaka kaba don ha kane kajuh ka jaka ka la julor malu mala.Shwa kane, u Bah Sylvester Nongtnger lem bad u SP (City) Bah Vivek Syiem ki la shong jingialang bad ki Ophisar Pulit jong ka Laitumkhrah Police Station ryngkat lang bad ka MLA jong ka Laitumkhrah Constituency ka Dr. Ampareen Lyngdoh kaba long ruh ka Myntri jong ka Sorkar Jylla ryngkat ka jingdonlang jong u MDC ka Laitumkhrah-Malki u Bah Joseph Fantin Lakadong ban iakren sani halor kane ka jingjia kaba la pynkyndit ia baroh ki nongshong shnong ka nongbah Shillong.Ha ka jingiakren bad ki lad pathai khubor, u Bah Nongtnger u la iathuh ba ki Pulit ki la register case halor kane ka jingjia bad ka jingtohkit kan sa iaid shakmat shwa ban kem ia ki briew kiba donkti ha kaba wiangding ia ki ar tylli ki kali ba la pynieng ha phyllaw jong ka Laitumkhrah Police Station.Ha kajuh ka por u la kyntait ruh ia ka jingkynnoh ba ki Pulit kiba don ha ka kamram hapoh ka thanat kim shym la pdiang satia ka ejahar ba la mudui ha ka miet 6 tarik Naitung, 2023.“Ka jingkajia ka dei kaba rit, ka don ka jingiakajia sha surok bad ym dei hapoh thanat hapdeng ka kynhun jong ki Khynnah Khasi bad kiwei pat ki jaidbynriew. Ynda la poi hapoh thanat ban ujor ejahar ki sdang ban iakajia paramaki bad ki aireng ruh wat ia ki ophisar kiba don ha ka kamram hapoh thanat,” ong u Bah Nongtnger.U la iathuh hadien ba u Officer In-charge  u la bthah ba kin ujor da ka ejahar, kawei ka kynhun ka la ujor ia ka ejahar katba kawei pat ka la kyntait ban ujor ia ka ejahar bad na ka liang jong u Ophisar u la batai katba lah namarba ki la kyntait ban ujor ejahar.“Hadien ki wan bun ki briew kiba ngim lah ban batai, shiteng ki rung shapoh bad shiteng ki ieng shabar.  Katba ka dang don ka jingiakren pynbeit shapoh, kiba ieng shabar ki la thang ia ki kali,” la iathuh u Bah Nongtnger.Haba kylli, hato ki Pulit ki la ithuh neem ia kiba donkti, u SP u la ong, “ngi la ithuh ia ki katto katne bad ia ka case ladep rejistar bad ki Pulit kin sa pynlong ka jingtokit.”U la ong ruh ba ka tnat Pulit ka la pyrshang katba lah ban tehlakam ban pynneh ia ka shongsuk shongsaiñ bad ong ruh ba ym shym la khmihlynti ba kane kan mih ka jingjia kaba heh haduh katne.Halor ka jingkynnoh ba ki Pulit CRPF ki la kawut lathi, u SP u la ong, “kito ki khynnah kiba don hangne hynin mynmiet ki pyrshang ban knieh ia ki suloi jong ki CRPF bad ki CRPF ki don ka hok ban iakhun bad ki CRPF ki ladep la ka kamram bad ki la mut ban leit phai noh sha jaka sah lajong.  Hadien ba la mih ki Ophiar jong ngi nangne (Thanat) ki la pyniasuk bad ki CRPF ki la leit noh.”","NA KA JINGÏASHOH SHA SUROK, POI ÏAKAJIA SA HA POLICE STATION, PYNSHAI U SP",https://batesitv.com/na-ka-jingiashoh-sha-surok-poi-iakajia-sa-ha-police-station-pynshai-u-sp/
"Ka Dr. Ampareen Lyngdoh kaba long ka MLA jong ka Laitumkhrah Constituency bad ka Myntri jong ka Sorkar Jylla ka la bthah ia ka tnat Pulit ba kan pynlong da ka jingtohkit kaba bniah halor ka jingjia ha ka miet sngi Palei kaba lam shaduh u pud ba ki kali ba la pynieng ha phyllaw jong ka Laitumkhrah Police Station ba kynthup ia kawei ka kali Gypsy jong ki Pulit kaba don ia u nombar ML02-0238 ka la shah wiang ding katba ka kali Tourist kaba don ia u nombar ML05 Y-9977 ka la shah pynjulor na ka jingshah kawang da ki maw bad kawei ka thuk thuk ar shaka kaba don ha kane kajuh ka jaka ka la julor malu mala.Ban tip bniah ia kane ka jingjia, ka Dr. Ampareen Lyngdoh, ryngkat bad u MDC ka Laitumkhrah-Malki Constituency u Bah Joseph Fantin Lakadong ha ka sngi thohdieng ki la leit jurip ia ka Laitumkhrah Police Station bad shong jingialang ruh bad u Superintendent of Police ka East Khasi Hills u Bah Sylvester Nongtnger, u SP (City) Bah Vivek Syiem bad kiwei kiwei ki Pulit ophisar jong ka Laitumkhrah Police Station.Ha ka jingiakren bad ki lad pathai khubor kane ka MLA jong ka Laitumkhrah ka la pynrem jur ia kane ka jingjia bad iathuh ruh ba ka la bthah ia ka tnat Pulit ban register case halor kane ka jingjia bad ban pynlong ia ka jingtohkit kaba bniah khnang ba ki briew kiba donkti ha kane ka kam ki dei ban ngat ha ki kynjri jong ka ain.“Nga la ladep bthah ia ki Pulit ba kim dei ban shah kum ia kine ki jingjia. Haba la lap ba phi thang ia ki kali phi hap ban shim ia ka jingkitkhlieh.  Ki Pulit ki dang pynkhreh ia ka kaiphod namarba u Symbud Myntri Rangbah uba peit ia ka tnat Kam Pohing u la bthah ia ki Pulit ban tehlakam ia ka jingjia bad pan ruh ia ka kaiphod khnang ban dup tip ia ka daw tynrai,” la bynrap shuh shuh ka Dr. Ampareen.“Ka Laitumkhrah ka dei ka shnong kaba tip briew tip aiñ bad ngin ym shah ba kin leh kumne.  Ngi la ong ia ki Pulit ba kin pynlong ia ka jingtohkit katkum ki lynti jong ka aiñ,” la ong ka Dr. Ampareen.Ka la ong ruh ba katkum ka jingtip, ka jingiakajia ka la jia ha ka por mynmiet bad ka jingiakren ruh ka long hapdeng ka jingbym biang ka khlieh.  “Ha ka jingshisha manla ki Police Station ki dei ban rah medical test (ia kiba iakajia) lada ka jia kumne.  Ka jingiadih iabam ka long kaba sngewsih. Haba phi wan da u paidbhur ban iakren ha ka por mynmiet, kam don jingshai.  Ngi dei ban peit ba kane ka kam ka dei ban kut noh hangne,” la bynrap ka Dr. Ampareen.Shuh shuh ka la ong ba kum ka shnong Laitumkhrah kam kwah ba kiba nabar kin pyndik ia ka shongsuk shongsaiñ hapoh ka shnong.",BTHAH KA DR. AMPAREEN ÏA KI PULIT BAN TOHKIT ÏA KA JINGJIA HA LAITUMKHRAH PS,https://batesitv.com/bthah-ka-dr-ampareen-ia-ki-pulit-ban-tohkit-ia-ka-jingjia-ha-laitumkhrah-ps/
"Ka Khasi Students Union (KSU) East Jaiñtia Hills District Unit, ha ka sngi thohdieng ka la dawa ia ka Jaiñtia Hills Autonomous District Council (JHADC) ba kam dei satia ban ai No objection Certificate (NoC) sha ka North-east Frontier Railway (NFR) ne sha ka Sorkar ban pynpoi ia ka lynti Rel ha Khliehriat, East Jaiñtia Hills District katba ka Sorkar kam pat lah ban wanrah ia ki aiñ kiba khlaiñ kiba iada na ka jingwan tuid kyrthep jong ki briew kiba nabar sha ka jylla Meghalaya.Ha u kyrwoh ba la phah sha ki lad pathai khubor, ka seng ka la pynpaw ba kan sa aiti da ka jingthoh sha ka Council ha ka taiew ban sa wan namarba ia mynta ka dang don hapdeng ka shuti Behdeinkhlam.Kane ka jingpyrshah jong ka seng ka long shisngi hadien ba u Myntri Rangbah ka jylla u Conrad K. Sangma u la pynbna ba ka lah don biang ka jingthmu ban wanrah ia ka lynti rel ha ka thain East Jaiñtia Hills District.“Ka jingthmu jong ka seng ban pynsngew sha ka Jaiñtia Hills Autonomous District Council ka long halor ka nongrim ban kyntu ia ka Council hi baroh kawei ba kan pyrkhat rangbah bad ban ym ai NoC ia ka NFR kaba dei ban khmih ia kane ka projek. Ka seng ka banjur ia ka District Council kaba long ka stieh iada jong ka jaidbynriew ka dei ban pyrkhat sani bha halor kane ban nym ai satia ia ka NoC. Ka seng ka khmihlynti ba ki nongialam bad ki nongmihkhmat jong ka JHADC kin dei ban don kajuh ka sur halor ka lynti Rel,’ ong u kyrwoh na ka seng ba la soi da u President ka KSU-East Jaiñtia Hills u Bah Streamly N. Suchen.Ka seng ka la aiti ruh da ka jingthoh sha ka Sorkar lyngba u Deputy Commisisoner u Abhilash Baranwal ban pynpaw ia ka jingpyrshah jong ka seng ban pynpoi ia ka lynti Rel ha East Jaiñtia Hills District.“Ka seng ka iengskhem halor kane ka mat katba ym pat don ki ain kiba khlain ban iada ia ngi kum ka jaidbynriew ritpaid, ka jingiakren halor ka lynti Rel kan sangeh shwa. Ka seng, naduh u snem 1988 ka la pyrshah ia kane ka jingthmu jong ka Sorkar ban iuhroit ia ka jaidbynriew bad kan iai pyrshah katba ka Sorkar kam pat pyrkhat thymmai ban wanrah ia ki ain kiba khlain ban iada ia ngi,” ong u kyrwoh“Kum ban shu pynkynmaw, ka Sorkar ka la pyrshang ban pyntrei ia kane ka project na Tetelia sha Byrnihat hynrei ka seng ka la pynpulom ia kane ka jingthmu da kaba pyrshah jur bad pynsangeh ia kane ka projek ha u snem 2016,” u la ong.Ka seng ka kyntu ruh ia ki Dorbar Shnong, ia ki paidbah bad khamtam ia ki MLA bad MP ba kin iatreilang halor kane ka kam bad bynrap ruh ba ka seng kan nang iai buddien ia kane ka kam bad shim ruh ki lad ki lynti ban pynshai sha u paidbah halor ka jingma kiba ap lada wan ka lynti Rel.“Ka seng ka sngew ban pynpaw ruh sha ka Sorkar ba kam dei ban kyrkieh ia ka lynti Rel hynrei ban wanrah shwa ia ka roi ka par sha ki paidbah ka thain naduh ka surok, ka koit ka khiah, ka pule ka dangle bad kumta ter ter,” la bynrap u kyrwoh na ka seng.",DAWA KA KSU ÏA KA JHADC BAN YM AI NoC BAN SHNA LYNTI REL HA EAST JAIÑTIA HILLS,https://batesitv.com/dawa-ka-ksu-ia-ka-jhadc-ban-ym-ai-noc-ban-shna-lynti-rel-ha-east-jaintia-hills/
"Kum shi bynta ban lum jingtip bad ban wad bniah halor ka jinglong jingman jong ki paidbah nongshong shnong ha khappud khamtam ha ka thain Langpih ka Regional Committee na ka bynta ka West Khasi Hills ha ka sngi thohdieng ka la lum ia ka jingialang bad ki nongshong shnong jong ka thaiñ kaba la long hapoh Tyrsem Hall jong ka ophis u Deputy Commissioner ha Nongstoiñ, West Khasi Hills District.Ha kane ka Committee ba la lamkhmat da u Bah Paul Lyngdoh kum u Chairman la donlang ruh ki dkhot jong ka Committee kiba kynthup ia ki MLA, kata, u Bah Renikton Tongkhar, u Remington G Momin, u MDC u Bah Bajop Pyngropre, ki ophisar, ki nongsynshar shnong bad ki Sengbhalang.Ha ka jingiakren bad ki lad pathai khubor hadien ba la wai ka jingialang u Bah Paul u la iathuh katkum ka jingioh lum jingtip jong ka Committee lyngba kane ka jingialang, ki don haduh 41 tylli ki shnong Khasi bad ki shnong Garo kiba pynpaw ba ki kwah beit ban don hapoh ka jylla Meghalaya katba 9 tylli ki shnong ki dei kiba kwah ban leit sha Assam.Shuh shuh u la ong ruh ba ka Committee shen kan sa pynlong ruh ia ka jingjurip lang bad ka Regional Committee na ka Jylla Assam khnang ban tip kham bniah ia ka jinglong jingman ha ki shnong khappud jong ka thain Langpih.","41 TYLLI KI SHNONG KA THAIÑ LANGPIH KIBA KWAH BAN DON HA MEGHALAYA, 9 TYLLI SHA ASSAM",https://batesitv.com/41-tylli-ki-shnong-ka-thain-langpih-kiba-kwah-ban-don-ha-meghalaya-9-tylli-sha-assam/
"Ka Khasi Students Union (KSU) ka lapynpaw ia ka jingsngewkhia halor ka jingshah shoh bad shah pyniap jong ki Khasi ha ki mynder na ka por sha ka por ha jylla Meghalaya khamtam ha sor Shillong, ka sor ba la syrtap da ki mynder nongwei.Ha u kyrwoh ba la phah sha ki lad pathai khubor ha ka sngi thohdieng da u General Secretary ka KSU, u samla Donald V. Thabah u la ong, “ka KSU ka kwah ban pynkynmaw ia ki parari halor ki jingjia kiba man ka por ha kaba ki mynder ki ju thombor ia ki Khasi khlem kano kano ka daw.”“Dang ha u 2020, ki mynder Bengali ki la pyniap dusmon ia u Bah Lurshai Hynñiewta ha Pyntha Umdan kaba la pynsmiej ia baroh ki paidbah Khasi kiba sah sha kito ki thaiñ. Ha u 2021 ter ter, ki mynder ki la pyniap dusmon ia u Phershanroy Myrthong ha Golf Links bad ki la bom iap ia u Elias L Nonglait ha Them Bijoy. Ki la bun ruh ki jingshah shoh ki Khasi kum ha Nongmensong, ha Rilbong, ha 4th Furlong bad shawei shawei.  Dang shen ar ngut ki samla Khasi kiba dang kamai jakpoh ha Khyndailad ki la shah bom shah tied da ki tiar pynmynsaw ha ki dkhar ba la shongshit khawiang,” ong u kyrwoh.“Ka KSU ka la ioh jingtip ruh ba mynnin ka miet (Sngi Palei) ka huri hura ha Laitumkhrah ka mih namar ka jingjrong kti khlem daw jong ki dkhar ia ki khynnah Khasi. Kaba sngewphylla ka long haba ki CRPF ki la wan, ki ai jingiada pynban ia kine ki dkhar bad tied lathi naphang ia ki Khasi. Halor kane ka jingjia mynnin, ka seng ka dang iai lum shuh ki jingtip ban ioh ia ka jingshisha kaba la poi haduh uto u pud,” ong u General Secretary ka KSU halor ka jingjia ha ka Laitumkhrah ha ka miet sngi Palei.“Kine ki jingjia kiba khah khah ki la pynkynmaw ia ka KSU ia ki por kiba la leit kum ha ki phew snem 70, 80 bad 90 ha kaba ki dkhar ki thom naphang ia ki Khasi da ka jingthmu ba pynlong ia ki Khasi ban phetwir noh na Shillong. Ka KSU ka bthah ia ki nongialam Jaidbynriew jong ki dkhar bapher bapher ba ki dei ban tehlakam ia ki briew jong ki, lym kumta ka KSU kam banse ban shim biang da ki sienjam kumba ki nongialam ka seng ki la shim ha kito ki por kum ka Anti-Foreigners’ Movement.  Lada ka seng ka hap ban shim ia kita ki sienjam, kine ki jaidbynriew lem bad ka Sorkar kin hap ban bah khlieh lada jia eiei kaba sngewsih,” la maham u General Secretary ka KSU. “Ka KSU ka kyntu ruh ia baroh ki para Khasi ban long kiba la khreh namar kane ka jingleh ki dkhar ka dei ka buit ban pyntreikam ia ki jingthmu ki jong ki, kiba ki la pun naduh ki por mynshwa,” u la bynrap.",SNGEWKHIA KA KSU HALOR KA JINGSHAH THOMBOR BA KHAH KHAH KI KHASI HA KI MYNDER,https://batesitv.com/sngewkhia-ka-ksu-halor-ka-jingshah-thombor-ba-khah-khah-ki-khasi-ha-ki-mynder/
"Mawkyrwat, ‘Naitung 07: Ka South West Khasi Hills District Badminton Association ryngkat ka jingiatreilang bad ka ophis u District Sports Officer, South West Khasi Hills District mynta ka sngi ka la plie pyrda ia ka lympung ialehkai badminton kaba la tip kum ka ‘9th South West Khasi Hills District Badminton Championship 2023’ (SWKHDBC) hapoh ka Mawkyrwat Indoor Stadium, South West Khasi Hills District ha kaba u Bah Pius Marweiñ, MLA ka Ranikor Constituency u la long kum u Kongsan.Kiba la wan iashimbynta ha kane ka jingïalehkai ki don baroh 101 ngut naduh ki hep rit, ki samla, ki rangbah bad kumjuh ruh ki longkmie.Haba kren kum u Kongsan, u Bah Pius Marweiñ, MLA ka Ranikor Constituency u la pynpaw ka jingaikhublei na ka bynta kane ka association kaba la pynlong ia kum kane ka lympumg ialehkai kaba long kum shibynta ba ki khynnah rit, ki samla bad kiba la heh la san kin ioh ban ia kilanmet khnang ba kin ioh ka met kaba koit ba khiah. Ha kajuh ka por u la ong ruh ba ki jingialehkai ha kine ki sngi kim long shuh tang ki jingpynbyrngia ia ki shimet ne ia ki nongpeit kai hynrei ka la long kawei na ki bynta ban ai kam ai jam na ka bynta kito kiba nang ban pyndonkam hok ia ka sap kaba U Blei U la ai ha ki.Namarkata, u la ai mynsiem ia ki ‘rang bad ki ‘thei ialehkai ba kim dei ban shu ialehkai tang ban pynlut kai ia ka por, hynrei ki dei ban buh ha ki ia ka thong ban poi sha kiwei pat ki kyrdan kata ban kiew na ka distrik sha ka state bad kumjuh ruh wat ha ka National Level.Kiwei pat kiba iadonlang ki long ka Kong Y.R. Mawlong, MCS, Additional Deputy Commissioner, South West Khasi Hills District, u Bah R.R. Lyngkhoi, Myntri Shnong Sohkhyllam bad kiwei de ki riew rangbah.U Bah H.S. Diengdoh, President jong ka South West Khasi Hills District Badminton Association u la pyniaid ia ka jingialang bad ka Kong Nemoralda Nongrum, Treasure jong ka South West Khasi Hills District Badminton Association pat kaba la ai ki ktien khublei.",LA PLIE PYRDA IA KA 9th SWKHD BADMINTON C’SHIP 2023 HA MAWKYRWAT,https://batesitv.com/la-plie-pyrda-ia-ka-9th-swkhd-badminton-cship-2023-ha-mawkyrwat/
"Ka Hynñiewtrep Youths Council (HYC) East Jaintia Hills District Unit ka la pynpaw bad kren shai katba ka Sorkar kam pat lah ban wanrah da ki ain, ban tehlakam ia ka jingrung kyrthep jong ki poiwir, kum ka ILP lane kat bym pat ioh ia ka ILP ka aiñ ka ban iada ia ka jaidbynriew na ka jingshah tyllep noh na ki mynder kan nym pdiang ia ka lynti Rel.“Ka Seng ka buh ha khmat ia ka jing iada ba paka ia ka jaidbynriew bad ha ka jingsngewthuh jong ngi lada wan ka lynti Rel kan pynsuk ia ki poiwir ban wan buhai shnong ha ka Bri u Hynñiewtrep lada ngim don ia ki ain iada ba biang, kum ka ILP,” ong u kyrwoh ba la phah da u President ka HYC East Jaiñtia Hills District Unit, u Bah Presios Pale.“Ha kaba iadei ba ka jingkyntiew ia ki lynti iaid (Transportation), ka Seng ka ai jingmut ia ka Sorkar India bad ia ka Sorkar Meghalaya ba ki dei ban shna noh da ka surok saw laiñ (Four lane ) naduh Ratachera shaduh Umiam (Damsite) khang ba kan pynsuk ban kit ia ki mar ki mata bad ia ki briew kiba leit jingleit,” ong ka seng.“Ka Seng ka kyntu ia baroh ki MLA, ki MDC, ia ki Daloi , ki Waheh Chnong, ki Sengbhalang bad ia ki paidbah ka rilum Jaiñtia ba ngin ieng tylli lang kawei ban pyrshah ia ka lynti Rel kat bym pat ioh ia ka ILP.  Ngi dawa ia ka Sorkar India bad ia ka Sorkar Meghalaya ba kin pyntreikam noh ia ka ILP kaba dei ka lad jingiada ia ka jaidbynriew Hynniewtrep jong ngi,” ong shuh shuh u kyrwoh.",KAT BYM PAT ÏOH ÏA KA ILP NGIN YM PDIANG ÏA KA LYNTI REL HA JAIÑTIA HILLS : HYC,https://batesitv.com/kat-bym-pat-ioh-ia-ka-ilp-ngin-ym-pdiang-ia-ka-lynti-rel-ha-jaintia-hills-hyc/
"U Pope Francis, ha ka sngi saitjain ka 8 tarik Naitung, 2023 u la thung ia u Fr. Ferdinand Dkhar uba la 59 snem ka rta, uba bat mynta kum u Administrator jong ka Jyllaniam Jowai, Meghalaya, kum u Bishop ba thymmai jong ka Jowai.Ia kane, la pynbna da u Archbishop jong ka Jylla Niam Bah Shillong u Most Rev. Victor Lyngdoh ha u kyrwoh ba la phah sha ki riewniam, bad sha ki paidriewngeit jong ka Balang Catholic da kaba pyntip ba u Apostolic Nuncio sha India u Most Rev. Leopoldo Gerelli u la pyntip ba u Pope Francis u la thung ia u Reverend Father Ferdinand Dkhar kum u Bishop ba thymmai jong ka Jylla Niam Jowai ha ka 8 tarik Naitung, 2023 ha ka por 3:30 baje nohphai sngi.Kum ban shu pyntip hangne, ia u Fr. Ferdinand Dkhar la kha ha ka shnong Ïongkaluh, Jowai, ha ka 26 tarik, Rymphang, 1962.  Hadien ba u la pyndep ia ka jingpule ha Minor Seminary, Upper Shillong, u la bteng ia ka jingpule ia ka Philosophy ha Christ King College bad ia ka Theology ha Oriens Theological College, kiba hap hapoh ka jylli jong ka Jylla Niam Bah Shillong.La pynkyntang Lyngdoh Sohblei ia u Fr. Ferdinand Dkhar ha ka 23 tarik, 1994 ha Jowai.  U la shakri kum Dean of Studies ha Minor Seminary Upper Shillong ha u snem 1994 bad 1995 bad hadien kane u la shah thung kum u Assistant Parish Priest jong ka Annunciation Church, Namdong naduh u snem 1995 haduh u snem 2000.  Nangta, u la trei ruh kum u Assistant Parish Priest naduh u snem 2000 haduh u snem 2002 bad kum u Parish Priest naduh u snem 2002 haduh u snem 2007 ha ka Parish Church of the Holy Spirit, Ummulong.  Ka jingshakri jong u kum u nongsharai mynsiem ka la bteng hadien ba u la shah thung pat kum u Parish Priest jong ka Annunciation Church bad kum u Principal jong ka High School ha Namdong naduh u snem 2007 haduh u snem 2009.  Hadien kane, la thung ia u kum u Procurator jong ka Jyllaniam Jowai naduh u snem 2009 haduh u snem 2021 bad naduh u snem 2021 haduh mynta u la bat ia ka kyrdan kum u Diocesan Administrator jong ka Jyllaniam Jowai.Ka khet jong ka Jyllaniam Jowai ka la sah thylli hadien ba u Bishop Victor Lyngdoh u la shah jied ban shimti noh kum u Archbishop ba thymmai jong ka Jylla Niam Bah Shillong ha ka 28 tarik, Nohprah, 2020. U Fr. Ferdinand Dkhar u dei u Bishop balai jong ka Jylla Niam Jowai bad hashwa kata ia kane ka Jylla Niam Jowai la sharai da u Bishop Vincent Kympat naduh u snem 2006 tad haduh ka jingkhladnoh ha u snem 2011 bad hadien kata, la shimti pat sa u Bishop Victor Lyngdoh naduh u snem 2011 haduh u snem 2020.Ia ka Jylla Niam Jowai la pynkha ha u snem 2006 hadien ba la phiah na ka Jylla Niam Bah Shillong bad ka don 1,20,275 ngut ki riewngeit Catholic, 23 tylli ki Parish, 30 ngut ki Lyngdoh Niam, 41 ki riewniam, 83 ngut ki riewniam Sister bad 313 tylli ki shlem ai jinghikai ha ka pule puthi.",THUNG U POPE FRANCIS IA U FR. FERDINAND DKHAR KUM U BISHOP THYMMAI KA JOWAI,https://batesitv.com/thung-u-pope-francis-ia-u-fr-ferdinand-dkhar-kum-u-bishop-thymmai-ka-jowai/
"U Myntri Rangbah ka Jylla  u Conrad K. Sangma, ha ka sngi Saitjaiñ u la plie paidbah ia ka National Law University (NLU) ha Temporary Campus kaba don ha Mayurbhanj Complex, Shillong.Ha ka jingplie ia kane ka skul pule aiñ la sakhi lang da u Chief Justice jong ka Ingbishar Meghalaya High Court u Sanjib Banerjee, u Myntri ka tnat Pule Puthi u Rakkam A. Sangma, u Vice Chancellor jong ka University, u Prof Indrajit Dube bad kiwei kiwei.U Myntri Rangbah haba kren ha kane ka sngi, u la ong ba ka long kaba donkam ban buh jingthoh bad ban pynlong aiñ ia ki riti ki dustur jong ki riewlum.  U la pynpaw ruh ia ka jingangnud jong u ba ka NLU kan long ka Center of Excellence na ka bynta ban wad bniah halor shaphang ki jingpynlong aiñ ia ki riti ki dustur jong kane ka thaiñ Shatei Lammihngi ka ri India.U Sangma u la pynkynmaw ba ka jingdon jong ka NLU kan wanrah ia ka jingkylla ha ka jingpule ia ka aiñ bad ka jingwad bniah ha Meghalaya.  U la iathuh ruh ba ki jingeh kiba iadei bad ka rukom pyntreikam ia ka aiñ hapoh ka jylla ba la palat san phew snem na ka daw ka jingbym don ki shlem pule kiba paka ban ai jinghikai, bad ban tip shaphang ka aiñ.  U la ong ba ka jingdon jong ka NLU kan pynthikna ba kane ka shlem pule kan ai jingmyntoi shikatdei eh ia ki samla pule aiñ bad kiwei kiwei de ki lad jingshakri.U la pynpaw ka jingkyrmen ba ka NLU kan long ka shlem pule kaba wanrah ia ki lad jingtip kiba thymmai, bad ban wad bniah. U la iathuh ba ki jingpule ha kane ka skulbah ki long halor ka Business Administration, ka Policy Research, bad ka Data Sciences kiba la kynthup lang bad ka Aiñ, ka ban iarap ia ki samla pule ban dup lah ban iakhun pyrshah ia ki jingeh ki ban sa wan.Ha kajuh ka por, u Myntri Rangbah u la ong ba ka por ka ladei ban pynrung ia ka Smart Technology ha ka pule puthi namarba kane kan pyniasoh bad ka saiñ jingtip shabar ka pyrthei ka ban iarap ia ki samla pule ba kin ioh jingtip shuh shuh halor ka phang pule ka jong ki.Ka Sorkar ka la bei pisa T. 25 crore ban shna ia ki jingdonkam jong kane skulbah ha ka Temporary Campus, ha kaba T. 19 klur ladep ban pyndonkam.U Chief Justice jong ka Ingbishar Meghalaya High Court u Sanjib Bannerjee haba kren ha kane ka sngi u la ong, ba ka jingplie ia ka National Law University (NLU), kan pynmyntoi ia ki samla pule ban tip shaphang ki aiñ bad ki riti ki dustur jong ki riewlum ha kane ka thaiñ.U la ong ruh ka NLU ka la buh hakhmat ia ka thong ban ka jingpule shaphang ka aiñ da kaba pynrung ia ki lain pule kum ka Data Science bad ka Artificial Intelligence ha ki lynnong pule.U Myntri ka tnat Pule Puthi, u Rakkam A. Sangma u la ong ba ka jingdon National Law University (NLU) kan pynkylla dur ia ka lawei pule jong ka jylla.  U la ong ruh ki samla pule kin ioh ia ki tiar jinghikai bad ki saiñ jingtip ki ban pynproh ia ki jabieng khnang ba kin dup lah ba noh synñiang sha u sup u thiar jong ka ka pule ka puthi shaphang ka aiñ ha ka Jylla.Haba pynpaw ba ka bynta kaba kongsan jong ka Kashari ka long ban pynioh ia ka hok sha ki paidbah, u Rakkam, u la ong, “ka NLU kan sa pynkhreh ban pynmih ia ki Muktiar kiba tbit ki ban long ki nongiasaid na ka bynta ki paidbah, ki ban pynioh ia ka hok bad ban iada ruh ia ka hok jong ki paidbah.”“Da kaba ai jinghikai shaphang ka aiñ bad ka jingngam jylliew ban sngewthuh ia ka aiñ, ka NLU kan sa pynkup bor ia ki samla pule ban long ki nongpynkylla dur ia ka imlang ka sahlang,” u la ong.","URLONG KA JINGANGNUD KI SAMLA PULE LAW, PLIE U CM ÏA KA NATIONAL LAW UNIVERSITY",https://batesitv.com/urlong-ka-jingangnud-ki-samla-pule-law-plie-u-cm-ia-ka-national-law-university/
"U Myntri Rangbah ka Jylla Meghalaya u Conrad K. Sangma ryngkat ka jingsakhi lang jong u Chief Justice jong ka Ingbishar Meghalaya High Court u Sanjib Banerjee ki la plie paidbah ia ka shlem treikam ba thymmai jong ka Iingbishar Meghalaya High Court ha ka sngi Saitjaiñ.Ha kane ka sngi, la sakhi lang da ka Myntri kaba peit ia ka tnat Ain jong ka Sorkar Jylla ka Dr. Mazel Ampareen Lyngdoh, u Myntri ka tnat Pule Puthi u Rakkam Sangma, ki nongbishar jong ka High Court bad kiwei kiwei.Ha kane ka shlem treikam ba thymmai ba la tei ha ka jinglut kaba kot 45 klur tyngka ka don ia ka Auditorium, ka jaka shong jong ki nongsaid ain bad kiwei kiwei de ki kamra na ka bynta ka treikam ka treijam.Haba kren ha jingialang, u Conrad K. Sangma u la ai khublei ia ki jingtrei shitom kaba la lah ban tei ia kane ka building kaba thymmai. U la ong ba kane ka shlem treikam ka dei kaba la shna kyrpang ban buh ia ki kot kiba ai jingtip shaphang ka aiñ kiba iadei bad ka jingai ia ka hok sha ki paidbah.U la iaroh ruh ia ka Meghalaya High Court kaba la long ka nongiada ia ki nongrim jong ka hok, ka jingtreikam kaba shai bad ka jingpynioh ia ka hok sha baroh.U la iathuh ba ka Sorkar ka la buh hakhmat ia ka thong ban pyndep lut ia baroh ki jingshna hapoh ka jylla.  U la iathuh ba ka jingmang pisa ha ki snem baladep ka long ban pynjanai bad ban kyntiew kyrdan ia ki government LP bad UP schools, bad ia ki Higher Education.Haba iathuh ia ka thong jong ka Sorkar halor ka pule ka puthi, u Myntri Rangbah u la ong, ba ka jingmaramot, ka jingshna pynbna bad ka jingtei thymmai palat 2500 tylli ki LP & UP School kin sa nang wan ha kine ki sngi bad ki snem.Kane ka jingshimkhia ka long ban pynjanai ia ka pule ka puthi bad ban ai sha ki khynnah skul ia ki lad jingpule kiba bha ha baroh kawei ka jylla.Ka jingtheh pisa jong ka Sorkar ban shna ia ki skul ka long ban pynkhlaiñ ia ka thymmei jong ka pule ka puthi ha ka jylla.  Da kaba shna ia ki shlem pule kiba bha bad ka jingdon jong ki tiar pule, ka sorkar ka la angnud ban ailad ia ki khynnah skul ba kin dup kynjoh sha ka thong kaba ki la pynlut ia ka jingim jong ki ha ka pule puthi.U Chief Justice jong ka Ingbishar Meghalaya High Court u Sanjib Banerjee, u la pynkynmaw ba ka shlem treikam kaba thymmai kan pynjanai ia ki jingtreikam jong ka bishar ka khadar.",PLIE U MYNTRI RANGBAH ÏA KA SHLEM TREIKAM BATHYMMAI JONG KA ÏINGBISHAR HIGH COURT,https://batesitv.com/plie-u-myntri-rangbah-ia-ka-shlem-treikam-bathymmai-jong-ka-iingbishar-high-court/
": Lai tylli ki metiap jong ki lai ngut ki briew, ba kynthup ia kawei ka kynthei, la lap na kawei ka ing ba dang shna jong ka Institute of Science and Bio Resource (ISBR) ha ka shnong Umsawli, New Shillong Township ha ka janmiet sngi U Blei.Ia kine ki lai ngut, la ithuh kyrteng kum ka Kong Sheba Kharbani (40 snem) kaba trei kum ka cleaner, u Bah Rupert Donbor Dohtdong (43 snem), bad u Blackstar Kharkrang (30 snem). Kine ki lai ngut ki dei kiba sah ha Mawlai Phudmawri.La lap ia kine ki metiap na kane ka jaka, hadien ba la mih ka jingsma na kane ka iing ha kaba ki paidbah ki la pyntip mar mar sha ki bor pyniaid shnong jong ka shnong Umsawli.Ia ka met jong ka Kong Sheba la lap na kawei ka kamra katba ia ka met jong ki arngut kiwei pat la lap na kawei ka kamra.Ki Pulit kiba la pynlong ka jingtohkit, ki la lap kine ki lai ngut ki la bam ia u tit buid ba ladep shet uba ki la kheit na ka khlaw kaba don hajan.  Ki Pulit ki la lap ruh ia u tit baladep shet ha u khiew ha kawei na ki kamra.Hadien kane, ka kynhun ki Pulit jong ka Crime Scene Unit ki la leit mar mar sha kane ka jaka ban pynlong ia ka jingtohkit kaba bniah.Ia ka met jong kine ki lai ngut la pynkit noh sha NEIGRIHMS Hospital ban leh ia ka post-mortem bad ki Pulit ki la register case ruh halor kane ka jingjia.","ÏAP LAI NGUT HA ISBR, UMSAWLI, SUBA BA DEI NA KA JINGBAM ÏA U TIT KHLAW",https://batesitv.com/iap-lai-ngut-ha-isbr-umsawli-suba-ba-dei-na-ka-jingbam-ia-u-tit-khlaw/
"Ka Khun Hynñiewtrep National Awakening Movement (KHNAM) ka la ong ba kan sa tih bniah naduh tynrai ban lap ia ki buit sianti jong ka Sorkar Jylla ha kaba iadei bad ka jingpynbeit thymmai (Amendment) jong u snem bad ia ka Roster System.“Ka jingialang jong ki seng sainpyrthei halor ka reservation policy kaba la long ha ka 31 tarik, Jymmang, 2023 ha Conference Room, Main Secretariat ka la shim ia ka rai ba baroh ki seng sainpyrthei kin phah ia ki jingai jingmut ba shongnia ba pynksan hapoh 15 sngi.  Ka KHNAM ka ladep aiti ia ka jingai jingmut lyngba ka shithi No. KHNAM/CEC/2023-24/RP 31 tarik, Jymmang, 2023. Hynrei kaba sngewsih ban tip ka long ba katkum kaba paw ha ki lad pathai khubor ka Myntri jong ka tnat Aiñ ka ong ba ‘ym pat don satia kino kino ki seng sainpyrthei kiba phah ia ki jingai jingmut haduh mynta” la ong u Working President ka KHNAM u Bah Thomas Passah ha u kyrwoh ba la phah sha ki lad pathai khubor ha ka Lah Sngi U Blei.“Kane ka long kum ka jingpynkhein ia ka rai ba la shim ha ka jingialang kaba la long ha ka 31 tarik, Jymmang, 2023 bad ka long ruh ka lynti ka bym dei.  Ka jingpyrshang ban pynslem ia ki mat ba kongsan jong u paidbah kam dei shuh kaba dang thymmai bad ngin ym sngewphylla.  Ha ka jingialang jong ki seng sainpyrthei ka KHNAM, UDP, HSPDP, VPP bad ka INC ki la pynpaw ia ka jingsngew ba ladei ban khmih bniah biang ia ka Reservation Policy 1972 kaba la rim shaba palat, hynrei kumba ka paw namarba ia kane ka kam la rah sha surok bad la jan baroh ki sngap jar ban iakren ia ki mat kiba donkam,”  la ong u kyrwoh.U Bah Passah u la ong, “ha ka jingialang jong ki seng sainpyrthei ngi la pynpaw ia ka jingsheptieng ba ka Expert Committee kan sa shu long tang ka buit ban pynslem bad ka ban pynsuki ia ka jingthmu ban khmih bniah ia ka Reservation Policy bad kumba ka paw mynta ka jingsheptieng jong ngi ka long shisha kaba dei.  Hadien palat shi bnai hadien ka 31 tarik, Jymmang, 2023, ki kam ki la iaid suki kum ka mattah ia kaba ngim lah satia pdiang daleilei.”“Ngi la iai pynpaw ia ka jingsngewkhia ha kaba iadei bad ka jingpyntreikam ia ka Roster System shadien da ka Sorkar. Ha ki jingialang ba bunsien, ka Sorkar ka la pyrshang ban ialam bakla ia ki seng sainpyrthei bad ia ki paidbah.  Hynrei ha ka jingpynbna ba dang shen ia ka result kam Pulit ba la pynbna ha ka 28 tarik, Jylliew, 2023 la iohi ba 41.63% (420) ki Khasi-Jaintia ki la shah jied bad 46.18% (466) ki Garo ki la shah jied bad kane ka pynpaw ba ka result la pynbna da kaba pynshong nongrim ia ka Roster System kaba treikam shadien. Namarkata, ngi iaiban ba ka Office Memorandum ba thymmai kaba la pynmih ha ka 14 tarik, Jylliew, 2023 ka dei ka Roster jong ka Backlog ba la buhrieh namarba ia ka Data la shim naduh u snem 1972 lyngba ka Roster Register,” u la bynrap.“Katkum ka jubab RTI ba la ioh pdiang na ka Personnel Department, Sorkar Meghalaya ha ka 5 tarik, Naitung, 2023, ngi la ioh jingtip ba ym pat don kawei ruh ka tnat treikam kaba la pynsdang ban buh ia ki Roster Registers. Namarkata, ka jingkylli ba shong ain ka ong ha kano ka rukom ka Sorkar ka lah ban pyntreikam ia ka roster system khlem ka Roster Register. Haba kylli, hato ka Office Memorandum kaba 14 tarik, Jylliew, 2023 ka la kdew ne em ia u bnai bad u snem ba la sdang ban pyntreikam ia ka Roster. Kumba ka paw, ka Sorkar kam shlan satia ban jubab,” la kynthoh u Working President ka KHNAM.",ISHU RESERVATION POLICY: NGIN SA TIH NADUH TYNRAI BAN LAP ÏA KI BUIT SIANTI JONG KA SORKAR: KHNAM,https://batesitv.com/ishu-reservation-policy-ngin-sa-tih-naduh-tynrai-ban-lap-ia-ki-buit-sianti-jong-ka-sorkar-khnam/
"Ka District Magistrate jong ka East Khasi Hills ha ka lah sngi U Blei ka la pynmih da ka hukum hapoh ka Section 144 CrPC da kaba bthah ia baroh ki dukan, ki dukan die jingbam, ki restaurant bad ki dukan die tiar ba ki lah ban plie tang haduh ka por 10 baje mynmiet.“Na ka daw ka jingjia ha kylleng ka nongbah Shillong kaba lam sha ka jingthud jong ka shong suk shongsaiñ khamtam ha ka por mynmiet bad kum kine ki jingjia ki lah ban pynthud, buh jingma ia ki nongleit nongwan bad ia ki jingim briew, namarkata la donkam ban shim ia ki lad ki lynti ban iada ia ka jingim jong ki paidbah bad ban pynneh ia ka shongsuk shongsaiñ hapoh ka nongbah,” ong ka District Magistrate ka Kong R.M. Kurbah.“Katkum ka itkiar ba la pynkup ha nga hapoh ka Section 144 CrPC la pyrkhing ban plie ia ki dukan, ki dukan die jingbam, ki Restaurant bad ki Enterprise hapoh ka nongbah Shillong tang haduh ka por 10 baje mynmiet. La mana ban dih ia ki jingdih pynbuaid bad ban leh ia ki kam be-aiñ hapoh ki kali, ban pynheh sur jingrwai hajan ki skul, ki jaka mane Blei, hajan ki Hopsital bad ha ki shnong ki thaw hadien ka 10 baje mynmiet,” ong ka hukum na ka District Magistrate.Kino kino kiba pynkhein ia kane ka hukum kin shah pynshitom hapoh ki kyndon jong ka Section 188 jong ka Indian Penal Code.Kane ka hukum kan treikam noh mardor naduh ka 12 tarik, Naitung, 2023 tad haduh ban da pynbna da kumwei pat.","TANG HADUH 10 BAJE MYNMIET YN SHAH PLIE ÏA KI DUKAN, DUKAN BAM, RESTAURANT, ENTERPRISES HA SHILLONG",https://batesitv.com/tang-haduh-10-baje-mynmiet-yn-shah-plie-ia-ki-dukan-dukan-bam-restaurant-enterprises-ha-shillong/
"Ki bor ba dei khmih jong ka tnat Forest ka Sorkar Jylla ha ka step lah sngi u Blei ki la kyndang bad pynphra naphang ia ki dukan ba la pynlong iew shipor ha madan Umdiengpung, kaba don ha 7 Mer Upper Shillong.U General Secretary jong ka San Shnong Youth Welfare Organisation (SSYWO) u Bah Lionel Nongkhlaw ha ka jingiakren bad ka Batesi TV u la kynthoh ba kumno ka tnat Forest ka kloi ban kyndang ia ki nongshong dukan ha Umdiengpun ba la ai jaka hi da ka Sorkar ban pynlong iew hadien ba ka jylla ka la mad ia ka jingshah lynshop ha ka jingpang khlam COViD-19 ha ki snem ba la leit noh.Ha kajuh ka por ula buh jingkylli ruh ba kumno ka tnat Forest kam shym la nud ban kyndang ia ki bar jylla kiba sah beaiñ ha Mahadev Khola hadien ba ka Khasi Students Union (KSU) dang shen ka la ujor sha ka tnat Forest.Ki nongshong dukan, ki la iathuh ba ka tnat Forest kam shym la ai jingtip satia shwa ban phah pynpra ia ki dukan kiba don ha Umdiengpun bad ha kane ka sngi, la sakhi ba ki nongtrei jong ka tnat Forest ki la ioh ban pynpra ia ki san tylli ki dukan tap shiliang bad bthah ruh ia kiwei ki nongdie dukan ba kin pynpra hi ia la ki jong ki dukan shwa ban shah pynpra da ka bor.","PYNPRA KA FOREST ÏA KI DUKAN HA UMDIENGPUN, KYLLI SA KA SSYWO ÏA KIBA SAH BE-AIÑ HA MAHADEV KHOLA",https://batesitv.com/pynpra-ka-forest-ia-ki-dukan-ha-umdiengpun-kylli-sa-ka-ssywo-ia-kiba-sah-be-ain-ha-mahadev-khola/
"Ka Deputy Commissioner jong ka East Khasi Hills District ka Kong Rosetta Mary Kurbah ka la kyrpad ïa ki paidbah nongshong shnong jong ka Sor Shillong ba kin ïatreilang bad ki bor synshar District ha kaba ïadei bad ka jingpynjari ïa ka hukum ban khang ïa ki dukan bad ïa ki dukan die jingbam ha kylleng ka nongbah Shillong naduh ka por 10:00 baje mynmiet.‘Ngi la ïoh bun ki jingujor ba ki don bun ki jingjia ha kylleng sawdong ka nongbah Shillong.  Ngi la sakhi bun ki jingïashoh ïadat, ngi lap ba ki briew ki shongkai ha ki kali bad ka tem pynheh sur jingrwai bad kane ka pynthud bha ïa kiba bun balang,” ong ka Kong Kurbah ha ka jingïakren bad ki lad pathai khubor ha ka sngi baar.“Hadien ka 10:00 baje mynmiet, ban ïaid ha surok bun kim sngew shngaiñ shuh.  Namarkata ngi hap ban shim ïa kane ka rai ba hadien ka 10 baje mynmiet ki paidbah ki ladei ban leit phai noh sha la ing,” ka la ong.Haba kylli, “u don u pud ba ngi hap ban pyrkhat tang ban ailad ïa kino ki briew kiba lah ban plie ïa ki dukan hadien ka por 10 baje mynmiet.”“Ki jingjia kiba la jia ha sor Shillong kim long satia kiba shngaiñ bad hadien ka 10 baje shaneng ka leit ka wan kam shngaiñ satia.  Ki Pulit jong ngi kin ym lah ban don lut sha manla ki kyndong kynshrot jong ka Sor Shillong ban tehlakam ïa ki jingjia,” la ong ka Kong Kurbah.“Ïa ngi kiba hap ban peit ïa ka shongsuk shongsaiñ ngi hap ban bishar bniah ïa kum kine ki jingjia bad balei ki briew ki kwah ban leit shang kai mynmiet, ngi hap ban pynshong nongrim. Lada ngim khang ïa ki dukan tad haduh ka por 10 baje mynmiet kum kine ki jingjia kin ym jia khah khah,” la bynrap ka Kong Kurbah.Halor ka jingkhñium jong ki nongdie dukan khamtam ha ka thaiñ Khyndai Lad ïa ka jingpynmih hukum, ka Kong Kurbah ka la ong, “kam dei ka jingpynshitom, hynrei ka dei namarba  ngi sngewkhia ïa kiba la rangbah, ïa kiba la khie samla namarba la jyllei shaba palat ki kam runar kiba ladep jia. Ki kam runar ki la nang kiew bad ka jingjyllei jong u drok ruh ka jur bha bad ki jingjia kiba sniew ki ju jia ynda la miet.”“Ngi kwah ban khanglad ïa kine ki jingjia bad dei na kane ka daw ba ngi la pynmih ïa kane ka hukum bad ynda la kham thanda ngin sa peit,” la ong shuh shuh ka Kong Kurbah.Ha kaba ïadei bad ka jingkem ïa ki briew kiba donkti ha ka jingjia ha Laitumkhrah Police Station, u Superintendent of Police ka East Khasi Hills u Bah S. Nongtnger ula ong, “san ngut ngi la kem bad ki dang don mynta hapdeng ka jingshah tohkit bad ngim pat pynngat kyndon eiei namarba ngim pat pyndep ïa ka jingtohkit kaba bniah.  U Investigating Officer (IO) u dang leh ïa la ka kamram.”","10 BAJE MYNMIET LEIT PHAI NOH SHA ÏING, KI JINGSNIEW KI JIA YNDA LA MIET: DC",https://batesitv.com/10-baje-mynmiet-leit-phai-noh-sha-iing-ki-jingsniew-ki-jia-ynda-la-miet-dc/
"Ka Sorkar Jylla ka la shim ia ki sienjam kiba tyngeh pyrshah ia ki Coke Plant be-aiñ da kaba bud ryntih ia ka hukum ba la pynmih da ka iingbishar Meghalaya High Court.Katkum u kyrwoh ba la phah da u Joint Secretary to the Government of Meghalaya, Forest and Environment Department, la pyntip ba naduh u bnai Nohprah 2022 la leh tyngeh da kaba khang tala ia ki Coke Plant be-aiñ bad ka jingiai bteng ban pynpra naphang ia ki pajwa saiñ dewiong ka la iaid shakhmat khnang ban pynthikna ba kin ym lah shuh ban dang bteng ia ki jingtreikam sa shisien.  Ka jingpynpra ia ki Coke Plant ka la bteng haduh u bnai Iaiong, 2023 kum shi bynta ban rat dyngkhong ia ki jingtei kiba be-aiñ.Kum ban shu pynkynmaw, ki bor synshar jong ka West Khasi Hills District ki la pynbthei ia ki atoskhana bad pynpra ruh ia ki pajwa saiñ dewiong jong ki Coke Plant kiba don ha Shallang lyngba ka hukum jong ka Ingbishar Meghalaya High Court.Lyngba ka jingbthah jong ka Sorkar bad da ka hukum jong ka Ingbishar High Court, la pynmih ia ki hukum ban kem naphang ia kiba donkti ha lyndet kine ki kam be-aiñ.   Namarkata, ka jingpynpra ia ki atoskhana bad ia ki jingtei jong Coke Plant ba long be-aiñ ka la sdang naduh ka 8 tarik, Naitung, 2023.  Haduh lai tylli ki atoskhana ladep ban pynbthei haduh ka 10 tarik, Naitung, 2023 bad la buh thong ban pyndep ia kane ka kam haduh ka 20 tarik, Naitung, 2023.Bun ngut ki briew kiba donkti ban tei be-aiñ ia kine ki Coke Plant beaiñ la dep ithuh bad la iohkem.Ki sienjam batyngeh jong ka Sorkar ka long ban pynpra beit naphang ia ki jingtei be-aiñ.Ka Sorkar kan iai bteng ban bat ia ki kyndon jong ka aiñ bad ban pynneh ia ka jingjyrngam jong ka mei mariang ha ka jylla na ka bynta ka jingmyntoi jong ki nongshong shnong.  Ka jingrat dyngkhong ia ki Coke Plant ka long kum u mawjam ban kynjoh sha ka thong ban pynneh pynsah ia ka jingjyrngam jong ka mariang bad ka jingtyngkai ia ki um ki wah jong ka thaiñ.Ka Sorkar ka kyntu ia baroh ki nongshong shnong, ia ki nongialam shnong bad ia ki kynhun bapher bapher ban ai jingkyrshan da kaba iatreilang bad ki bor synshar ha ka jingpynpra ba dang iaid shakhmat ia ki coke plant beaiñ bad ha kaba kem ruh ia kiba donkti ha ki kam be-aiñ.","3 TYLLI KI COKE PLANT BE-AIÑ BA LA PYNPRA, DANG BUN KI BAN SHAH PYNPRA HADUH 20 TARIK, NAITUNG",https://batesitv.com/3-tylli-ki-coke-plant-be-ain-ba-la-pynpra-dang-bun-ki-ban-shah-pynpra-haduh-20-tarik-naitung/
"Shillong, Naitung 10 : Ka Khasi Students’ Union (KSU) Laskeiñ Circle ha ka 10 u Naitung 2023 hapoh ka jingïalam u President ka Circle samla Javelin Shadap Manner, ryngkat ka jingdon lang u President ka KSU West Jaintia Hills District Unit u Laitphar Syngkrem kila leit ban ïakynduh ïa ka Director of Health Service (MI) Shillong ban pynsngew ïa ki jingduna ba bun hapoh ka Laskeiñ CHC kata naduh ki Doctor bad ka jingbymbiang ki dawai da shin.Ka seng kala ïoh lad ban pynsngew halor ka jinglehmon palat ki nongtrei jong katei ka jaka sumar, bad ka jingkhein sting jong ki. Kumta na ka liang ka seng kala ïoh ban ïakren sani bha bad ka Director ha kaba ïadei bad kine ki jingeh bad ka DHS bad la kular ban shimkhia mardor bad ban pynbeit noh ïa kine ki jingeh jong ki paitbah katei ka thaiñ kiba donkam jingïarap shisha na katei ka jaka ai sumar sorkar.Na ka liang ka seng ruh kala kyrpad ïa ka Director ba kan leh kham kloi ïa kane ka kam bad lada jia ba kane ka jingdawa kam urlong satia, ka seng kam banse ban shim pat da kawei pat ka lynti na kham tyngeh, pynkut ka kyrwoh.",LEHMON BAD KHEIÑSTING KI NONGTREI KA LASKEIÑ CHC BAD BUN KI JINGDUNA : KSU WJHDU,https://batesitv.com/lehmon-bad-kheinsting-ki-nongtrei-ka-laskein-chc-bad-bun-ki-jingduna-ksu-wjhdu/
"Na ki 365 ngut ki phetwir nong Manipur kiba wan phet rieh sha Meghalaya na ka daw ka jingiakynad ha ka jylla Manipur kaba la sdang ha u bnai Jymmang, mynta ki don sa tang 77 ngut kiba dang sah ha kane ka Jylla khamtam ha nongbah Shillong, la iathuh ka Deputy Commissioner ka East Khasi Hills ka Kong R.M. Kurbah.Ha ka jingiakren bad ki lad pathai khubor ha ka sngi ba-ar, ka Kong Kurbah ka la pyntip ba katkum ka jingkheiñ ba la ïohlum kiba sah mynta ki long satang 77 ngut katba kiwei pat ki la leit phai noh bad don ruh kiba leit sha kiwei ki jylla jong ka Ri.“Na kiba wan phet rieh bad sah shipor ha nongbah Shillong ki la leit sha Aizawl, sha Delhi, sha Bangalore bad katto katne pat ki la leit phai sha Manipur,” ka la ong.Bun na kiba la wan phet rieh sha kane ka jylla ha ka por ba don ka jingkynad ki la ïoh jaka sah ktem shipor ba la pynbiang da ka Evangelical Baptist Convention Church bad da ka Chin Baptist Association.U Additional District Magistrate, Bah Ronnie Wahlang haba ai jingtip halor ka jingwad jingtip ia ka jingdon jong ki phetwir naduh kaba sdang jong u bnai Jymmang, u la ong, ha ka jingkynduh bad ki bor shnong ryngkat ki Pulit la ban pynbeit ba kin lah ban leit phai da kaba suk ba sain sha ki jaka ba ki kwah ban leit.“Ia mynta hi, ki don sa tang 77 ngut ki briew kiba dang sah ha Shillong bad bun na ki, ki leit sah bad ki bahaiing hasem, bad ki paralok bad ruh don ruh kiba dang pule ki la ioh jaka sah ha ki Hostel namar ki dang kwah ban bteng ïa ka jingpule jong ki hangne ha Shillong,” u la ong.U la ïathuh ruh ba u Dy.SP u la leit hi dalade mynta ka sngi baar ban iakynduh ïa ki bor pynïaid jong ka CDA bad CBCC ban pyntikna la ki dang don ne em ki briew kiba dang sah ha ki jaka sah shipor.“Hynrei ka kaiphod kaba ngi ïoh na u Dy. SP ka long ba ym don shuh. Kumta kine ki 77 ngut ki long katkum ka jingai jingkhein ba la ai ma ki hi bad ki jingtip baroh shaphang kitei ki briew ki don lut bad ngi hangne naduh ki number phone bad ngi dang ïai bteng ban buddien ïa ki la ki don ne em kino kino ki jingeh ba ki kynduh la ka long jaka sah, ban ïoh jaka pule, jaka sah ne kino kino ki jingeh ba kin pyntip khnang ban pyntikna ba kin ïoh ban im da kaba suk kaba saiñ.”U Superintendent of Police ka East Khasi Hills, Bah Sylvester Nongtnger haba bynrap lang, u la ong na ka liang jong ki Pulit hapoh ka jingïalam jong u DGP dang shen ki la pynlong ka jingkynduh lang hapdeng ki Meitei bad ki Kuki bad kyntu ba kin pynneh ïa ka shongsuk shongsain katba ki dang sah ha Shillong.U ong ruh ba ki Pulit ki kular ruh ban ai ka jingïada ïa baroh arliang kynhun lada donkam. Ki bor synshar distrik ki la pynpaw ruh ka jingsngewnguh ïa ka Dorbar Shnong Lapalang kaba naduh ba sdang ba wan phetwir na ka jylla Manipur ka la ai jingïarap da ki marbam.","SA TANG 77 NGUT KI PHETWIR NA MANIPUR KIBA DANG SAH HA SHILLONG, ÏATHUH KA DC",https://batesitv.com/sa-tang-77-ngut-ki-phetwir-na-manipur-kiba-dang-sah-ha-shillong-iathuh-ka-dc/
"Ki bor synshar jong ka East Jaintia Hills kiba la pyntreikam ia ka hukum jong ka Iingbishar Meghalaya High Court, ha ka 12 tarik, Naitung, 2023 ki la pynbthei naphang ia ki Coke Factory ba la shna beain ha East Jaintia Hills District.Nalor kaba pynbthei ha ban da lko hi phom ia ki Atoskhana, ki bor synshar district ki la pynpra ruh wat ia ki pajwa sain dewiong khnang ba kiba donkti ban pynieng beain ia kine ki karkhana sain dewiong kin ym iohlad shuh ban shna thymmai da kiwei pat.Kane ka jingpynbthei ia ki karkhana sain dewiong kan dang bteng haduh ka 20 tarik, Naitung, 2023.Ha ka sngi baar mynta ka taiew, u Joint Secretary jong ka tnat Forest and Environment ka Sorkar Jylla u la pyntip ba naduh u bnai Nohprah 2022 la leh tyngeh da kaba khang tala ia ki Coke Plant be-aiñ bad ka jingiai bteng ban pynpra naphang ia ki pajwa saiñ dewiong ka la iaid shakhmat khnang ban pynthikna ba kin ym lah shuh ban dang bteng ia ki jingtreikam sa shisien.  Ka jingpynpra ia ki Coke Plant ka la bteng haduh u bnai Iaiong, 2023 kum shi bynta ban rat dyngkhong ia ki jingtei kiba be-aiñ.Kum ban shu pynkynmaw, ki bor synshar jong ka West Khasi Hills District ki la pynbthei ia ki atoskhana bad pynpra ruh ia ki pajwa saiñ dewiong jong ki Coke Plant kiba don ha Shallang lyngba ka hukum jong ka Ingbishar Meghalaya High Court.Lyngba ka jingbthah jong ka Sorkar bad da ka hukum jong ka Ingbishar High Court, la pynmih ia ki hukum ban kem naphang ia kiba donkti ha lyndet kine ki kam be-aiñ.   Namarkata, ka jingpynpra ia ki atoskhana bad ia ki jingtei jong Coke Plant ba long be-aiñ ka la sdang naduh ka 8 tarik, Naitung, 2023.  Haduh lai tylli ki atoskhana ladep ban pynbthei haduh ka 10 tarik, Naitung, 2023 bad la buh thong ban pyndep ia kane ka kam haduh ka 20 tarik, Naitung, 2023.Bun ngut ki briew kiba donkti ban tei be-aiñ ia kine ki Coke Plant beaiñ la dep ithuh bad la iohkem.",PYNBTHEI KI BOR SYNSHAR ÏA KI COKE PLANT BE-AIÑ HA EAST JAIÑTIA HILLS,https://batesitv.com/pynbthei-ki-bor-synshar-ia-ki-coke-plant-be-ain-ha-east-jaintia-hills/
"Ka Khun Hynniewtrep National Awakening Movement (KHNAM) ha ka sngi balang ka la dawa ïa ka Sorkar/Deputy Commissioner jong ka East Khasi Hills District ba kan weng noh mardor ia ka jingpynjari  ia ka Section 144 CrPc ka ban sdang mynta ka sngi naduh ka por 10 baje mynmiet ba la mana tyngeh ia ki dukan, ki dukan die jingbam, ka jingtem pynheh sur jingrwai ha ki kali ha kylleng ka nongbah Shilllong.“Ngi dawa jur ba ka Sorkar/DC kan weng noh ia kane ka hokum wut wut bad lada kim weng ngin pynlehrain ia u Myntri Rangbah/NPP/UPD/HSPDP/BJP (Sorkar Meghalaya) ha ka iing kashari,” ong u kyrwoh ba la phah da u Working President ka KHNAM u Bah Thomas Passah ha u kyrwoh la phah sha ki lad pathai khubor.“Ka jingpynjari 144 CrPC da ka DC, East Khasi Hills District ha sor Shillong bad ban khanglad ia ki paidbah ban plie dukan hadien ka 10 baje mynmiet ka dei ka jingphla bad ka jingkubur jong ka sorkar jylla bad ka tnat pulit kam lah bad kam long kaba tbit ban tehlakam ia ki jinghuri hura bad ban wanrah ia ka shongsuk shongsain ha ka jylla. Kane ka jingpynbna jong ka DC ka pyrta jam ba ki shnat pulit kim long kiba tbit bad kim lah ban iada ia u paidbah. Ka sorkar ka kwah ba set ia ki paidbah ha ki iing ki jong ki, ban don ka shongsuk shongsain, lada ha kane ka rukom te wat ki lehnoh ruh ki lah hi ban wanrah ka shongsuk shongsain balei ngi donkam pulit?” la buh jingkylli ka KHNAM.“Ka KHNAM ka pynrem jur ia kane ka lynti khawpud kaba ka shorkar ka la shim. Na ka daw ka jingkyrduh kam bad ban pyrshang ban ieng hala ki kjat bad ban kyrshan ban bsa ia la ka iing ki paidbah ki pyrshang ban trei miet da kaba plie dukam bam ban bsa ïa ka iing ka sem wat la ka dei ha khyndailad lane ha Laitumkhrah lane ha kiwei kiwei ki jaka. Mynta tang na ka daw kita kiba buaid miet bad ba pynklumar bad namar ba ka tnat Pulit kam lah ban teh lakam, ka long mo kaba shongnia ban shu phah khang dukan ia baroh bad ban pynbor ia ki ban thiah khlem bam,” la bynrap u kyrwoh.“Kaba kham kongsan ka long balei la phah khang tang ia ki dukan jong ki rit ki ria ki dukan die marbam, balei khlem phah khang pat ia ki pup/disco ki jaka ia dih buaid? Hato lada bamja harud surok ha khyndailad lane Laitumkhrah shipliang ka pynbuaid mo?” la kynthoh ka KHNAM.“Ka 144 Crpc bad ka jingpynbor ia ki dukan ban ym plie hadien ka 10 baje mynmiet ka dei ka jingpyrshang jong ka Sorkar ban khanglad ia ki paidbah ban kamai ban bsa bad ban pynim ia la ka iing ka sem bad kane ka jingkhanglad jong ka sorkar ka dei ka jingpynkhein ia ka hok jong ki paidbah kaba la aibor da ka Artikil 21 jong ka riti synshar ka ri India kaba kdew shai, “Article 21, which clearly states that right to livelihood is an integral part of the Right to life. If one’s Right to livelihood would be deprived, then it means that we are taking that person’s Right to life” ong shuh shuh u kyrwoh.",WENG NOH MARDOR ÏA KA HUKUM NE NGIN PYNLEHRAIÑ ÏA KA SORKAR MDA HA ÏINGKASHARI: KHNAM,https://batesitv.com/weng-noh-mardor-ia-ka-hukum-ne-ngin-pynlehrain-ia-ka-sorkar-mda-ha-iingkashari-khnam/
"Khliehriat, Naitung 12 : Ka Seng FKJGP-East Jaintia Hill mynta ka sngi ka la leit ai da ka Memorundum sha u Conrad K. Sangma, Chief Minister jong ka Sorkar Meghalaya MDA-II lyngba u Deputy Commissioner ka East Jaintia Hill. Ka Seng ka pynpaw ka jingpyrshah jur ia ka rai ka Sorkar MDA II ban wanrah ia ka lynti rel hapoh East Jaintia lyngba ka Khliehriat bad horkit hordang ka seng kan ym pdiang da leilei ruh ia kane.Ngi iohi ba ka sorkar ka pynbiej ruh da kaba ong ba ia mynta kan wanrah tang ia ki rel kitmar, hynrei ha ka jingsngew jong ka seng lada ailad ia ka rel kit mar kan eh aiu ia ka sorkar ban pynwan syndon hadien da ka rel kit briew ne ka passenger train, ki paidbah kim dei ban sngewthuh bakla ba da ka jingwan ka lyntiu rel kan don ka jing hiardor ha ki marbam mardih, peit ka nuksa sha thain Garo la don lypa ka Railway hynrei ki dor jong ki marbam ki long kumjuh hi bad peit sa ka East Jaintia ka la don shibun ki Cement plant hynrei dang kham remdor ka cement hapoh ka Jylla ban shabar ka Jylla bad tang katno ngut ki trai Jylla kiba ioh kam ha ki Cement plant na ka 80% ka Agreement, ki paidbah ki dei ban pyrkhat shwa tang na kine, ka jingwan ka lynti rel kam dei ban pynmyntoi ia ki paidbah ka Jylla hynrei kadei ka plan ba sha lyndet ka ban pynmyntoi bad pynhun tang ia uwei arngut. Na ka liang jong ka FKJGP-EJH ka kwah ban ai jingmut sha ka sorkar jylla kata, ban klet shwa ia ka lynti rel bad pynbha shwa ia ki surok lynti syngkieng kiba la don lypa bad kiba la jot rathai shaba palat namar ba halor kitei ki mat ruh ka seng kala dep pynsngew da ki phew sien lyngba ki jingthoh bapher bapher hynrei bunsien ka sorkar kam ju sngap bad ki bor district kim ju shimkhia.Ka jingpyrshah hi jong ka FKJGP-EJH ia ka lynti rel kadei halor ka nongrim ba ka Jylla jong ngi kam pat don ia ki aiñ ba biang bad ba skhem ban iada ia ka jaitbynriew jong ngi bad lada wan kane ka lynti rel kan buh jingma ia ka ri bad ka jaitbynriew jong ngi lyngba ka jing shah thyllep ha ki heh paid bad halor katei ka nongrim katba ym pat don ki aiñ ban iada iangi ki khianpaid hynniewtrep ngim pat lah ban pdiang ia ka Railway Project hapoh ka bri u Hynniewtrep baroh kawei , u kyrwoh ba shai sha ka Sorkar MDA-II hapoh ka jingialam u Conrad K Sangma kum u CM pyntreikam shwa ia ka ILP bad hadien kata kan sa pyrkhat ia ka lynti rel bad lada ka sorkar ka leh da ka bor bad lada jia eiei ka sorkar ka hap hi ban bahkhlieh pynkut ka Kyrwoh na ka FKJGP-EJH.",PYRSHAH KA FKJGP-EJH IA KA LYNTI RAILWAY HAPOH EAST JAINTIA,https://batesitv.com/pyrshah-ka-fkjgp-ejh-ia-ka-lynti-railway-hapoh-east-jaintia/
"Ki MDC jong ka Khasi, Jaiñtia bad Garo Hills Autonomous District Council ha ka sngi balang da kawei ka jingmut ki la iakren sani bha ban pyrshah halor ka jingthmu jong ka Sorkar India ban pyntreikam ia ka Uniform Civil Code (UCC) ha baroh kawei ka ri India.Ha jingiakren bad ki lad pathai khubor hadien ba la wai ka jingialang, u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem u la iathuh, baroh lai tylli ki Autonomous District Council (ADC) ki la shim ia ka rai da kawei ka jingmut ban ieng pyrshah ia ka jingthmu jong ka Sorkar India ban pyntreikam ia ka Uniform Civil Code (UCC) ha Meghalaya bad ha kajuh ka por u Bah Pyniaid u la iathuh ba ki lai tylli ki Autonomous District Council (ADC) kin sa phah da ka Resolution ha ka 14 tarik mynta u bnai sha ka Law Commission bad sha ka sorkar India ban pynpaw ia ki nongrim kiba shai halor ka jingpyrshah ia ka UCC.U la iathuh ba watla ki lai tylli ki Autonomous District Council ka jylla kim pat ioh ia kano kano ka jingthoh na ka Law Commission hynrei ki la shim hi da ka rai ban phah jingthoh sha ka Commission ban pyrshah ia ka UCC.“Nalor ka jingthoh ban pyrshah ia ka UCC, ka Resolution ba ngin phah sha ka Law Commission ka long ruh ban ai jingai jingmut sha ka Commission, ba balei ki Autonomous District Council bad ki paidbah nongshong shnong jong ka jylla Meghalaya ki pyrshah jur ia ka UCC,” la ong u Bah Pyniaid.U Chairman jong ka High Power Committee ka GHADC u R.K. Sangma u la ong ba ka Garo Hills Autonomous District Council (GHADC) ka ladep mynjur da ka Resolution ban pyrshah ia ka UCC hadien ba ladep lum jingialang ia ki sengbhalang bad ki Nokma bad ha kine ki jingialang la shim ia ka rai ban pyrshah beit ia ka UCC.","DA KAWEI KA JINGMUT PYRSHAH KA KHADC, JHADC BAD GHADC ÏA KA UNIFORM CIVIL CODE",https://batesitv.com/da-kawei-ka-jingmut-pyrshah-ka-khadc-jhadc-bad-ghadc-ia-ka-uniform-civil-code/
"U MP ka Shillong Lok Sabha Constituency u Bah Vincent H. Pala u la pan jingpynshai na u Myntri uba dei khmih ïa ka tnat Fisheries bad Animal Husbandry & Dairying ka Sorkar India u Parshottam Rupala halor ka jingpang at sniehdoh kaba saphriang bha ha ki Masi ha ka ri India bad ha ka Jylla Meghalaya.U Bah Pala u la wanrah ruh ka jingkylli ha ka Dorbar jong ka Parliament, haduh katno tylli ki masi ba la ïap haduh mynta bad ka jinglut jingsep na kane bad ka jingai pisa ïa ki nongri masi na ka bynta ka jinglutksan ha ki jylla bad ha Meghalaya.Haba ai jubab halor kane, u Parshottam Rupala u la ong, “ka tnat Ministry of Fisheries, Animal Husbandry and Dairying, Sorkar India ka tip shaphang ka jingpur jong ka jingpang Lumpy Skin Disease (LSD) ha ka ri. Ka tnat ka dang shim ïa ki sienjam ba donkam ban ai jingkyrshan ïa ki Jylla/UT ban tehlakam ïa kane ka jingpang, kaba kynthup ïa ka jingïarap pisa bad ka jingïarap ha ki kam Technical. Ka jingïarap pisa ïa ki Jylla/UT ka long katkum ka jingdonkam hapoh ka Assistance to State for Control of Animal Diseases (ASCAD) ban thied ïa ki Dose jong ki dawai tika Goat Pox Vaccine ban ai dawai tika na ka bynta ka jingpang Lumpy Skin Disease (LSD).”U la ong, “ki kynhun jong ka Sorkar Pdeng ki la leit ruh sha ki Jylla/UT ba shah ktah ban ai jingbatai shaphang ki rukom pynbeit ïa kane bad ban ai jingïarap Technical. Ki rukom treikam bad ki jingai jingmut ban tehlakam ïa ka LSD kiba kynthup ïa ka jingai dawai tika, ka jingsumar bad ka jingpeit ki dei kiba la sam sha ki jylla/UT ban pyntreikam ban tehlakam ïa kane ka jingpang da kaba buh ïa ka por.  Ka jingpur jong ka jingpang ka dei kaba la tehlakam ha kaba mynta don 6584 tylli ki case kiba dang ïaid shakhmat.  Palat 11.57 klur tylli ki mrad ki dei kiba la ïoh dawai tika haduh mynta bad kane ka jingai dawai tika ka dang ïaid shakhmat. Ki jingtip shaphang ka pisa ba la pyllait/mynjur la ai sha ki Jylla/UT na ka bynta ki snem 2022-23 bad 2023-24 bad ïa ki jingtip shaphang ka jingai dawai bad ka jingïap ki jingri ha ki jylla la ai ha ka Annexure -1 bad 2.”“Ka jingïap jong ki masi naduh u Naitung 2022 haduh mynta ka long 2,00,001 ha kaba ka jingantad ïa ka jinglutksan ka long T. 30,000/- ïa manla ki masi katkum ki jinglong – NDRF. Ka tnat kam don kano kano ka skhim ban ai jingsiew na ka bynta ka jinglutksan ki nongri jingri namar ka jingïap na ka Lumpy Skin Disease (LSD). Katkum ki jingtip ba la ïoh ki jylla Maharashtra, Karnataka ki la ai bai lutksan ïa ki nongrep/nongri jingri kiba la duh ïa ki jingri namar ka LSD. Shuh shuh, kumba la ïoh jingtip na ka tnat Kam Pohiing, ki sorkar jong ki jylla ba shah ktah ki lah ban ai jingïarap na ka State Disaster Response Fund (SDRF) kaba la pynbiang ïa ki katkum ka jingai jingmynjur ka Sorkar India shaphang ki tiar bad ki rukom treikam,” la ïathuh u Rupala.“Ka kam ri jingri ka hap hapoh ka jingpeit jong ki Sorkar jylla bad ki dawai ba donkam ki don ha ki hospital veterinary/dispensary jong ki jylla/UT. Ym don ka skhim jong ka Sorkar Pdeng kaba pynbiang dawai sha ki jylla/UT ban pynkoit na kum kine ki jingpang. Hynrei, ki tnat Animal Husbandry and Dairying, ka tnat Fisheries, Animal Husbandry and Dairying jong ka Sorkar Pdeng ki la pynkhreh ïa ki rukom ai jingsumar bad ki la sam ïa kine sha ki jylla/UT ban ai jingsumar bad tehlakam ïa ka Lumpy Skin Disease.  Haduh mynta la lap ba ka dawai tika goat pox vaccine ka treikam pyrshah ïa u khniang jingpang LSD bad ïa ka pisa ban thied ïa ki dawai tika goat pox la pynbiang ïa ki jylla / UT hapoh ka ASCAD,” la bynrap u Rupala.La pynbiang ka jingïarap pisa ïa ki Jylla/UT katkum ka jingdonkam hapoh ka Assistance to State for Control of Animal Diseases (ASCAD) ban thied ïa ki dawai tika Goat Pox Vaccine ban ai dawai tika pyrshah ïa ka jingpang Lumpy Skin Disease (LSD).  Palat 11.57 klur ki jingri ki dei kiba la ïoh dawai tika haduh mynta bad kane ka jingai dawai tika ka dang ïaid shakhmat, ïathuh shuh shuh u Rupala.",PAN JINGKHEIÑ U BAH VINCENT PALA NA KA SORKAR PDENG BA PANG AT SNIEH DOH KI MASI,https://batesitv.com/pan-jingkhein-u-bah-vincent-pala-na-ka-sorkar-pdeng-ba-pang-at-snieh-doh-ki-masi/
"Mairang, Naitung 27 : Kum shibynta ban bud ryntih ia ka hukum ba la pymih da ka Iingshari High Court ba donburom jong ka jylla Meghalaya na ka bynta ka PIL No. 2 jong u snem 2021 kaba ha ka 26 tarik u Jymmang mynta u snem, u District Magistrate ka Eastern West Khasi Hills District u la pynmih hukum hapoh ka Section kaba 144 jong ka CrPC kaba pakhang ia ka jingbuh ne jingwah pathar ia ka doh khlem kano kano ka jingda, jingtap ne jingker da ki nongdiedoh kiba ju diedoh hapoh ka distrik.Katkum u District Magistrate, ka jingbuh bad jingwah pathar ia ka doh da ki nongdiedoh ka lah ban wanrah ia ka jingjaboh jong ka doh lyngba ki pumpum bad ka lah ruh ban pynsniew ia kadoh kaba lah ban wanrah kylla ia ki jingpang sha ki nongbam ia ka bad la pynmih ruh ia kane ka hukum kum shibynta ban pynthikna ba la lehbah bad leh thikna ia ka rukom ot bad buh doh da ki nongdiedoh bad ka rukom ri ia ki mrad da ki paidbah kiba ju ri ia ki, kaba kynthup ruh naduh ka rukom kit rukom bah ia ki mrad ban ri lane ban bam doh.Kino kino napdeng ki nongshongshnong kiba shah ktah ha katei ka hukum ki lah ban leitmih sha ki bor ba dei khmih halor kane ka bynta, bynrap shuh shuh ka hukum jong u District Magistrate",YM SHAH BAN SHU WAH HABAR KHLEM DA BUH JINGDA IA KA DOH HA KI DUKAN DIE DOH HA EWKHD,https://batesitv.com/ym-shah-ban-shu-wah-habar-khlem-da-buh-jingda-ia-ka-doh-ha-ki-dukan-die-doh-ha-ewkhd/
"Shillong, Naitung 28 : Hadien ka jingjop ka jingshalan ia u sohniamtra (Khasi Mandarin) ha u snem ba la dep, ka tnad ka Rep ka Riang bad Farmer’s Welfare jong ka Sorkar bad kumjuh ruh ka Meghalaya Basin Management Agency (MBMA) dang shen ka la plie ia ka lad khaii kaba haduh 1.3 ton u sohtrun sha ki ri Middle East. Kane ka long shi bynta jong ka jingpyrshang ban weng noh ia ka jingiajngai hapdeng ki nongrep bad ki iew bar ri kiba heh. U sohtrun na Meghalaya la die ha kylleng ki dukan heh jong ka Dubai, Kuwait, Sharjah bad kham kongsan ka long ba bun na ki nongrep jong ngi, ki la ioh ban mad mynta ia u soh ka jingtrei shitom, kata palat arshah ka dor kaba ki ju die baroh shi katta.Katei ka jingpyrshang ka la wanrah bad long ruh ka jingiarap ia ki nongrep ban ioh ia ka iew kaba neh bad kaba biang kaba pyniasoh lang bad ka iew ha ka ri. Dang ha u snem ba la dep, kumba 40 ton u sohtrun la dep ban shalan sha kawei ka jaka shalan soh kaba don ha Karnataka bad nangtei pat kin sa shalan sha ki ri Europe bad ki iew jong ka North America.Mynta u snem, katei kajuh ka jaka shalan ka la lah ban pynmih ruh sa kawei ka jaka treikam da ka kali ne ka mobile processing unit, ha Umdihar IVCS, Ri Bhoi District khnang ban dup lah pynmih kham bun bad kumta haduh 23 ton u sohtrun la lah ban pynmih da katei ka unit tang ha ka taiew ba nyngkong jong ka jingtreikam jong ka.Kitei ki processing unit ki donkam ia u sohtrun ba khia shi kilo shaneng bad kim pdiang ruh ia ki sohtrun kiba rit. Kumta ha ka por kheit soh, baroh kawei ka jaka rep la kheit lut ia ki na ka bynta ban die bad kumta tang ia kiba heh pat la lah ban buh na ka bynta ban die (Grade A) sha kitei ki processing unit.Kumta kane ka la pynlong pat ia ki nongrep ban sah shibun ki sohtrun kiba kham rit (Grade B). Namar ba kadei ka aiom ba u sohtrun u la ih, kumta ia kitei kiba kham rit la die noh ha ka dor kaba kham tad bad katba lah dor. Ban iarap na ka bynta kine ki soh kiba rit, na ka liang ka sorkar ka la wad shuh ki lad ki lynti kumno ban pyniasoh bad ki nongdie bad kumta dang shen ka la ioh ban iatehlok bad ka  Reliance Retail store kiba don ha kylleng ka nongbah Guwahati ban die ia kitei ki soh na Meghalaya. Kumta, da katei ka sienjam, ki nongrep mynta ki la ioh ban die ha ka dor kaba heh arshah na ka dor kaba ki ju die.Lah ruh ban kdew hangne ba u sohtrun na kane ka jylla u jur bha ha ka jingdon ka shini (brix value of 16-18) bad kham duna ka jingjew. Ia kitei ki sohtrun ha ka jylla la ju rep khlem pyndonkam da kino kino ki kynja dawai, bad kane ka pynlong ban pynduna ia ka jingdon ki kynja khniang ha u soh.Dei na kane ka daw kaba pynlong ia ki ban lah ban pyniaid iew wat sha ki iew kiba heh shabar ri bad ruh ha ki iew ha ka ri. Hynrei, baroh shi katta pat ia ka iew la bat da ki nongkhaii pdeng lane kita ki middlemen kiba ju ohdor bha ia ki nongrep da kaba siew lypa ia ka mar rep shwa ban kheit ia u soh. Kumta ki nongrep namar kim donlad ban khaii shabar bad donkam ka pisa ha shwa ban kut ka samoi bad ruh shwa ka samoi long skul da ka jingbym banse ki la shim lypa ia katei ka pisa ba ju ai kitei ki nongkhaii pdeng.Hadien ba la iohi ia ki jingeh ba ki nongrep ka jylla ki mad, na ka liang ka sorkar jylla ka la trei borbah ban plie lad plie lynti khnang ban pynsuk ia ki paidbah ha ki shnong ki thaw. Kine ki jingpyrshang suki suki ki sdang ban wandur. Ka sorkar ka la trei borbah ruh ban lum lang ia ki nongrep bad thaw ia ki kynhun jong ki nongrep ne kita ki Farmer Cooperative ne ki Farmer Producer Organisation (FPO) ha baroh kawei ka jylla bad mynta ki la don palat 350 tylli ki kynhun kiba la dep ban thaw ha kine ki lai snem ba la dep. Na ka liang ka tnad ka Rep ka Riang ka Sorkar Jylla bad ka MBMA ki la kyrshan ia kine ki kynhun khnang ba ki lah ban mihpli lane knieh noh ia ka jaka jong ki nongshim kabu ne kita ki middlemen khnang ba kin lah ban kham pynmih kham bun bad pyniaid iew shuh shuh.Kum ban shu kdew, ha ka sien phah kaba nyngkong la phah haduh 1.3 ton u Sohtrun sha ki ri Middle East da ka ‘Silchang Dimrimbri Palwa Adling IVCS’ na East Garo Hills District. Kane kadei ka sien kaba nyngkong ba ki nongrep da kawei ka sur ki trei lang ban sdang ia ka jingkhaii shabar ri bad kane ruh ka la urlong da ka jingkryshan lang jong ka Sorkar Jylla bad ka MBMA.Da ka thong ban kyntiew shuh shuh ia ka iew ka hat na bynta u sohtrun na kane ka jylla, ka sorkar kan pynlong ia ka tamasa sohtrun ha Delhi. Kane ka tamasa kan sa long hadien ba la dep ka jingrakhe Independence Day bad kan plie lad ruh ia ki nong Delhi ban ioh mad ia u sohtrun ba mih na ka jylla Meghalaya.","IAID IEW BHA U SOHTRUN NA MEGHALAYA SHA DUBAI, KUWAIT BAD SHA KIWEI PAT KI RI",https://batesitv.com/iaid-iew-bha-u-sohtrun-na-meghalaya-sha-dubai-kuwait-bad-sha-kiwei-pat-ki-ri/
"Ka Meghalaya College Teachers’ Association (MCTA) ka la rai ban ‘boycott’ ne ban ym shim klas ha ka First Semester kum ka dak ban pyrshah ïa ka jingleh bym suidñiew jong ka North Eastern Hill University (NEHU) ha kaba ïadei bad ka jingshim rai ban pyntreikam noh ïa ka National Education Police (NEP), 2020 ha ka Jylla.Ïa kane ka rai la shim ha ka jingïalang bakyrkieh jong ka Association kaba la long ha ka sngi Saitjaiñ.Ha u kyrwoh, ka MCTA ka la ong, “(ngi) pynrem jur ïa ka jingeh dohnud, ka jingbym don jingsngew bad ka jingleh mutlop da ki bor pynïaid jong ka NEHU, khamtam u Vice Chancellor, ban khynñiat beit shakhmat ban pyntreikam ïa ka NEP 2020 khlem ka jingmynjur jong ka Academic Council.”Ha ka jingïalang ba kyrkieh ba la shu pynlong Online ha ka 29 tarik mynta u bnai, hadien ka jingïathir ïatai kaba bniah halor ka jingdon jingsgngew jong ki bor pynïaid ka NEHU khamtam eh u Vice Chancellor, Prof Prabha Shankar Shukla, la rai da kawei ka sur ban pynlong ïa ka Non Cooperation Movement pyrshah ïa ka NEHU da kaba sangeh shim klas ha ka First Semester jong ka FYUP, la ong ka Assocation.“Namarkata, la pyntip hangne sha baroh ki dkhot jong ka MCTA, naduh ka 1 tarik, Nailar, 2023, tad haduh ban da pynbna da kumwei pat, baroh ki dkhot ki dei ban ‘boycott’ ïa ki klas jong ka First Semester.  Shuh shuh, la bthah ïa ki dkhot ban kyntait ïa baroh ki jingshah pynkhamti kam kiba ïadei bad ka jingpyntreikam mardor ïa ka NEP 2020,” la ong shuh shuh u kyrwoh.Ha kaba ïadei bad ka 3rd bad 5th Semester, ki klas kin long beit kumba ju long khlem kano kano ka jingpynthud. Namarkata, la bthah ïa ki dkhot ba kin leit shim ïa ki klas bad ban pyndep ïa ki lynnong kot katkum ka por ba la buh, la bthah u kyrwoh.Shuh shuh ka MCTA, ka la pynpaw, “ngi sngewthuh ïa ki jingtynjuh ba kane ka rai ba la shim kan buh jingeh, hynrei, kumba ka long ha ki por ba la leit noh, phi la aiti na ka bynta ki kam jong ka Association, ka long kaba donkam eh ba ngin ïa tylli lang kawei khnang ban pynthikna ba ki shlem ai jinghikai jong ngi kin ïoh ïa ka burom bad ruh ban ïada ïa ka bha ka miat jong ki kynhun bapher bapher, khamtam eh ki samla pule.”",RAI KA MCTA BAN ‘BOYCOTT’ ÏA KI KLAS HA KA FIRST SEMESTER BA PYNTREIKAM KA NEHU ÏA KA NEP-2020,https://batesitv.com/rai-ka-mcta-ban-boycott-ia-ki-klas-ha-ka-first-semester-ba-pyntreikam-ka-nehu-ia-ka-nep-2020/
"Ka Khasi Students Union (KSU) West Jaiñtia Hills District ka la maham tyngeh ia ki dkhot jong kawei ka kynhun kieng atiar kaba la tip kum ka United People’s Front of Karbi Longri (UPFKL) kiba thmu ban pyntieng pynsmiej ia ki Khasi-Pnar kiba shong basah ha ki shnong kiba hap hapoh ka thaiñ Block-1.“Hadien ba ka jingmih ha ki lad pathai khubor ba ka don, ka KSU, West Jaintia Hills District Unit ka phah ia une u kyrwoh khubor sha ki paradoh parasnam kiba don ha ki jaka bad ia baroh kiba shong basah markhap bad ka jylla Assam ba kim dei ban tieng bad ban shong  syier, ka Seng kan long kaba la kloi ban ai ia ka jubab ia kita ki Kaikhlaw kiba thmu ban wanrah ka jingpyntieng bad ban iuhroit ia ka hok ka kynti ki paid Khasi-Pnar kiba sah ha Block-1,” ong u kyrwoh na u Publicity Secretary ka KSU West Jaiñtia Hills District Unit u samla Juhhi Tariang.Ka Seng ka kyntu ia ki paradoh parasnam ban kin iaid kin ieng kumba ju long baroh shikatta bad ban kamai kajih laitluid ha la ka jong ka khyndew lajong.Ka Seng ka Maham ruh ia  UPFKL lada ka kwah ban iatyngkhuh ka Seng ka la long kaba la pynkhreh ban  mih ha madan thma.  “Lada jia eiei ia ki doh ki snam ki jong ngi kiba shong ha kitei ki jaka ka Sorkar Assam bad ka Sorkar Meghalaya ki dei ban shim ka jingkitkhlieh,” la bynrap u kyrwoh na ka Seng.",BYRNGEM KYLLA KA KSU ÏA KA UPFKL LADA PYNTIENG PYNSMIEJ ÏA KI KHASI-PNAR HA BLOCK-I,https://batesitv.com/byrngem-kylla-ka-ksu-ia-ka-upfkl-lada-pyntieng-pynsmiej-ia-ki-khasi-pnar-ha-block-i/
": Ka Meghalaya Lokayukta, Shillong ha ka 28 tarik u bnai ba ladep ka la pynmih ia ka hukum ba la pynngat hapoh ka kyndon Prevention of Corruption Act, 1988 (as amended) ia u Chief Executive Member (CEM) barim jong ka Garo Hills Autonomous District Council (GHADC) u Denang T. Sangma bad ia ki MDC barim kiba kynthup ia u Augustine R. Marak, u Brilliant R. Sangma, u Dipul R. Marak, u Kurosh M. Marak, u Winnison Ch. Marak, u Dolly K. Sangma, u Bhupen Hajong, u Sukaram K. Sangma.Nalor kine ki  9 ngut, ka Meghalaya Lokayukta ka la pynngat kyndon ruh ia u Secretary jong ka GHADC u Hewingson A. Sangma bad ia ki arngut ki Kontraktor kiba kynthup ia u Sanjay A. Sangma bad ia u Dolrish  D. Sangma.Kine ki la shah pynngat kyndon halor ka jingkynnoh donkti ha ka jyrsieh bamsap hadien ba u President jong ka Human Rights and Anti-Corruption Youth Power of India (HRACYPI) u Kingstone Bolwari Sangma u la mudui pyrshah ia ki sha ka Meghalaya Lokayukta.Ha ka hukum ba la pynmih da u Chairperson jong ka Meghalaya Lokayukta u Bah Bhalang Dhar, la bthah ia u Director of Prosecution ban phah ia ki case record sha u Public Prosecutor jong ka West Garo Hills, khnang ban ioh pynsdang noh ia ka jingtian bishar ha ka Special Court jong ka West Garo Hills.Ha u kyrwoh ba la phah sha ki lad pathai khubor ha ka Sngi Balang, u Kingstone u la pyntip ba ha u snem 2021 u la mudui pyrshah ia u MLA ba mynta jong ka NPP na Mahendraganj Constituency u Sanjay A. Sangma bad ia kiwei pat halor ka jingbym trei pyndep ia ka projek  ban shna ia ka Member Hostel ha Tura kaba kot T.6,01,31,100.00 klur bad ia kane ka pisa la bhah lyngba ka Special Assistance jong ka Central Plan Scheme na ka bynta u snem 2015-2016 ha kaba ka Ministry of Finance ka la pyllait ia ka pisa kaba kot T. 100.71 klur kum ka Grant-in-Aid sha ka GHADC ban shna ia ka Schedule Tribe Areas.U la iathuh, ka Lokayukta kaba la pynlong ia ka jingtohkit ba malu mala nyngkong eh ka la lap tyngkreiñ ia ki jingduna ha kaba iadei bad ka jingpyntreikam ia kane ka projek bad mar mar la bthah ban pynlong ia ka jingtohkit kaba bniah.“Hadien ba la ioh ia ka jingbthah na ka Lokayukta u Anil Sangma, MPS (Rtd.) uba dei u dkhot jong ka Inquiry Wing jong ka Lokayukta u la pynlong ia ka jingtohkit kaba bniah bad phah ruh ia ka kaiphod tohkit sha ka Lokayukta bad katkum ka jinglap na ka kaiphod tohkit, ka Lokayukta ka la pynngat kyndon ia ki MDC ba la kdew kyrteng haneng, ia ki kontraktor bad ia ki nongtrei jong ka GHADC,” la ong u Kingstone. Hadien ba la ioh ia ka jingpynngat kyndon bad ia ka kaiphod tohkit ba la phah da u Inquiry Wing jong ka Lokayukta, ka Special Court, Tura ka la pynmih ia ka hukum ban shong bishar noh ia kane ka kam ha ka 29 tarik, Nailar, 2023.",HA KI KYNDON BAMSAP PYNNGAT KA LOKAYUKTA ÏA U CEM BAD ÏA KI MDC BARIM KA GHADC,https://batesitv.com/ha-ki-kyndon-bamsap-pynngat-ka-lokayukta-ia-u-cem-bad-ia-ki-mdc-barim-ka-ghadc/
": Ka Jaiñtia Students Movement (JSM) ha sngi balang ka la phah da ka jingthoh sha u Myntri Rangbah ka Jylla u Conrad Kongkal Sangma lyngba u Deputy Commissioner jong ka West Jaiñtia Hills District u Bah B.S. Sohliya hadien ka jingmih pyrthei jong kawei ka kynhun kieng atiar ha Karbi Anglong.Ha ka dorkhas ba la soi da u President u Bah L.S. Rymbai bad u General Secretary u Bah R. Dkhar, ka JSM ka la kyntu ïa u Conrad Kongkal Sangma ban ïakren bad u Myntri Rangbah ka Jylla Assam u Himanta Biswa Sarma ban pynthikna ïa ka shongsuk shongshngaiñ jong ki Khasi-Pnar kiba shong basah ha ki shnong kiba hap hapoh ka thaiñ Block-I.“Ka JSM kan ym shong kli kti ban shim da kino kino ki sienjam kiba tyngeh lada ka United People’s Front of Karbi Longri (UPFKL) ka khrong pisa lane ka pyndik ïa ki Khasi-Pnar kiba sah ha Block-1,” la ong ka dorkhas na ka Seng.Ka Seng ka la pyntip ruh ba ha u snem 1951 na ka bynta ban pynsuk ïa ka synshar ka khadar, ïa ka Block-I & II kaba hap hapoh ka jingpeit jong ka Jowai Civil Sub Division ba mynshwa la pynngat sha ka United Mikir Hills, District da u Lat barim ka Jylla Assam bad na ki daw ki bym lah ban tip, ym shym la shim shuh ïa ka rai ban pynphai biang ïa ka Block-I & II sha Meghalaya, haba la pynkha ka Meghalaya ka la ïoh ïa ka Jylla bapura ha u snem 1972.“Naduh u snem 1951 ki jaidbynriew Pnar ki ju mad ïa ki jingshah pyndik balaiphewjait bad ki ngat ruh ha ki jingshah pynshitom ha ka kti jong ki riewbat aiñ lane ha ka kti jong ki lehnoh Karbi kat haduh ba kin da mad ïa ka jingim kaba syrtok bad dei halor kane ka daw ba ki pynim ïa ka jingïai dawa ban pynphai biang ïa ki shnong jong ki sha ka Jylla Meghalaya,” la ong ka Seng.“Kumba phi ladep tip, ha u snem 2004, da ki spah ngut ki Pnar ki la kylla phetwir sha Sahsniang kaba hap hapoh ka Laskeiñ C&RD Block, West Jaiñtia Hills District namar ka jingsheptieng ïa la ka jong ka jingim na ka jingshah pyndik ha ki lehnoh Karbi, kiba pynshitom da kaba dawa pisa bad siat ïap ïa ki Pnar tang na ki daw barit baria,” la pynkynmaw ka Seng ïa ki jingshah lehbeiñ ki Pnar ha ki snem ba mynshwa.Ban pynksan shuh shuh ïa ka jingdawa, ka Seng ka la pyntip ruh ba ki Pulit ka Jylla Assam dang shen ki la ïoh kem ïa arngut ki dkhot jong ka United People’s Front of Karbi Longri (UPFKL) ha West Karbi Anglong District.“Ka lah ban long ba kane ka kynhun kieng atiar ba thymmai ki Karbi kan leh ïa ki kam pyntriem sa shisien da kaba dawa pisa na ki Pnar kiba sah ha  Block-I bad kiwei kiwei ki jait jingpynshitom ba har rukom khnang ba ki jaidbynriew Pnar kin ym nud ban pynsngew ïa ki jingdawa ban wan phai sha Meghalaya kumba la leh da ka kynhun kieng atiar Karbi kaba mynshwa.",PHAH TUKLAR KA JSM HA U MR SHWA BAN SHAH PYNTRIEM KI PNAR HA KI LEHNOH KARBI,https://batesitv.com/phah-tuklar-ka-jsm-ha-u-mr-shwa-ban-shah-pyntriem-ki-pnar-ha-ki-lehnoh-karbi/
"Khliehriat, Nailar 2 : U Executive Engineer jong ka ophis PWD Khliehriat u Bah M. Kharnaior ryngkat ka jingsynran lang jong u Waheh Shnong ka shnong Sutnga u  Bah Eban Sutnga bad  u Assistant Waheh Shnong na Jalaphet Bri Sutnga u Bah Moin Dkhar ha ka 2 tarik u Nailar, 2023 ki la hiar jurip ïa ka surok kaba la sniew bad buh jingma ïa ki paidbah ha ka leit ka wan.Ha kane ka jingjurip, la synran lang da ki dkhot jong ka Jaiñtia National Council (JNC) Jalaphet Unit hapoh ka jingïalam jong u Vice  President u samla Phrangsngi Chyrmang.Kane ka surok kaba don hajan ka jingkieng Syrbang ka dei kaba dang hap hapoh ka Elaka Sutnga bad kumba ka long mynta ka dap da ka khyndew ktieh kaba hap halor bad ki don ruh ki maw kiba heh harud ka surok kiba lah ban hap ha surok ha kano kano ka por.Kum ban shu pynkynmaw ba ha kine ki sngi ba la leit noh, ka JNC ka la aiti da ka jingthoh da kaba kyrpad ïa ka ophis PWD, Khliehriat ban leit jurip noh kloi ïa kane ka surok khnang ba ka tnat PWD ruh kan wad kloi ruh ïa ki lad ki lynti ban pynkhuid noh ïa ka khyndew ktieh ban lait na kano kano ka jingajia ba sngewsih.Na ka liang jong u Executive Eeginner u la kular ban shimkhia ïa kane ka kam da kaba phah ïa ki nongtrei ban pynkhuid ïa ka khyndew ktieh khnang ban pynsuk ïa ki paidbah ha ka leit ka wan.","AP JINGMA KA JINGSNIEW SUROK HAJAN JINGKIENG SYRBANG, SUTNGA",https://batesitv.com/ap-jingma-ka-jingsniew-surok-hajan-jingkieng-syrbang-sutnga/
"Ka United Hynñiewtrep Movement (UHM) Central Executive Council ka la maham tyngeh ia ka tnat Forest jong ka Sorkar Jylla ba kam dei ban shu leh donbor ia ki trai jylla kiba die jingdie harud surok ha ka thain 7 Mer, Upper Shillong.Ha u kyrwoh ba la soi da u President u Bah Charlie J. Rani bad u Secretary u Bah Teibor Shadap, ka seng ka la pynpaw ia ka jingbitar hadien ba ka la ioh ia ka jingujor na ki nongshong dukan kiba shong die jingdie ha ka jaka ba dang hap hapoh ka tnat Forest ha 7Mer Upper Shillong.“Ka seng kaba la iakynduh ia ki nongshong dukan ka la sngap thuh ia ka jingshem lanot bad ka jingshah ñiew beiñ jong kine ki nongshong dukan kiba im da kaba kamai mynstep bad bam da miet, ba ha ka por ba wan lynshop ka jingpang khlam Covid-19 ia kane ka jaka la ai sngewbha da ka tnat Forest ban pynlong iew ban die ia ki mar rep bad kumjuh ruh kiwei kiwei ki kam kiba iadei bad ki marbam mardih. Hadien ba kine ki paradoh parasnam ki la ioh jaka hangne kim banse ban pyllait noh ia ki dukan ba ki shong baroh shikatta namarba ka shem jingeh ban pynmih bai wai khlem da ioh plie ia ki dukan ki jong ki ha ka por ba la wan lynshop ka jingpang khlam Covid 19, hynrei da ka mynsiem ba kmen ki lah ioh jingkyrmen lyngba ka jingiohlad ban shong ha kane ka iew ba dei ka jaka jong ka tnat Forest, hynrei kaba pynsngewsih ia ki pat ka long ba shu syndet syndet khlem kano kano ka jingthoh na ka liang ka tnat Forest ki shu byrngem beit ban rat naphang ia ki dukan kiba ker dara hangto. Ka jingkylli kaba ka seng ka buh ia ka tnat Forest ba ka jingmut aiu ban buh ia kato ka jaka hangto kaba shu long thylli ha ka jingshisha ka dei ban ailad khamtam haba ki paradoh parasnam jong ngi ki ioh ban kamai jakpoh nangto khamtam ha kum kane ka por ba ka jingkyrduh kam kyrduh jam jong ki paidbah ka lah jur shaba palat, bad daleilei ka seng kan ym ailad ia kum kine ki jingleh donbor jong ka Sorkar ia la ki jong ki paradoh parasnam jong ka Bri u Hynñiewtrep Hynñiewskum jong ngi,” ong u kyrwoh.“Lyngba une u kyrwoh ka seng ka maham tyngeh ia ka tnat Forest ba kam dei ban leh donbor kumne ia kine ki nongshong dukan hangne bad lada ka don ka jingthmu ban shna ne leh eiei ia kane ka jaka katkum ka jingdonkam jong ka tnat kan hap ban pynioh jaka ia kine ki nongshong dukan hangne kata ruh kaba long ka jaka kaba paka lym kumta ka seng kan sa shim da ki sienjam ba tyngeh,” la dawa ka UHM.Ka seng ka buh ruh ka jingkylli ia ka tnat Forest ba ka dei ban kyndang noh mardor ia ka jaka mane blei jong kiwei pat ki niam ba la tei be-aiñ ha Mahadev Khola bad kumjuh ruh kiwei kiwei ki jaka ba lah tei be-aiñ ha ki jaka jong kane ka tnat.U kyrwoh u la pyntip ba ka seng kan sa wad jingtip da ka RTI ia kiba bun ki jaka jong ka tnat Forest bad lada lap ba don ki jingpyndonkam bakla ia ki jaka jong ka da kino kino ki riewshimet ka seng kam banse ban shim da ki sienjam ba tyngeh kata da ki jingiakhih bad wat kat haduh ban da poi shaduh sha High Court.",MAHAM KA UHM ÏA KA TNAT FOREST BAN YM LEH DONBOR ÏA KIBA DIE DUKAN HA 7 MER,https://batesitv.com/maham-ka-uhm-ia-ka-tnat-forest-ban-ym-leh-donbor-ia-kiba-die-dukan-ha-7-mer/
"Ka Khasi Students Union (KSU) Laban Circle ha ka sngi Palei ka la aiti da ka jingthoh ha u Principal Chief Conservator of Forest (PCCF) and HoFF u R. S. Gill, ban dawa ia ka tnat Forest ba ka dei ban kyndang naphang ia ki briew kiba shna ing be-aiñ ha ka jaka jong ka tnat Forest ha Mahadev Khola.Ha ka dorkhas ba la soi da u President u samla Reuben Najiar bad u Secretary u samla Jason Laloo, ka seng ka la aiti ruh ia ka jingthoh ba ka tnat Forest ka la ai jingbit tang ban shna ia ka Temple ha ka 5 tarik, Nohprah, 1923.“Ka jingai jingbit ka la kren shai, “bym dei ban shna ia ki ing ki sem, lane ban pynkylla sha kino kino ki bynta ia ka jaka lane ia ka temple ba la tyrwa khlem da ioh jingbit,” la pynpaw ka seng ia ka jingthoh ba la kdew ha ka jingai jingbit.“Ka Seng ka la kwah ban pynpaw ba ki briew kiba sah be-aiñ ha Mahadev Khola ki la nang kharoi ha kine ki khyndiat snem bad kam don kano kano ka jingpeitngor namarba ka dei ka jaka jong ka tnat Forest bad ka Dorbar Shnong ruh ka pynpaw ba kam don bor satia halor ka Mahadev Khola.  Ia ki ing dewbilat, ki ing basa, bad ki dukan la shu shna khlem da ioh jingbit na ki bor ba dei peit. Ia ki jakhlia bad ki jaboh la shu pyntuid beit beit sha ka wah duid kaba don hajan kaba la pynjngut bad pynjaboh ia ka wah baroh kawei,” la pynpaw ka Seng.“Ha kane ka jaka, la sakhi ruh ia ki jingjia ba har rukom, ki kam tuh kam thiem bad kane ka jaka ka la kylla long ka ktem jong ki briew kiba ju im kyrni ha u drok bad ka la pynsyier mynsiem ruh wat ia ki trai shnong kiba ju iaid lynti bad ia kiba sah marjan bad kane ka jaka,” la pynpaw shuh shuh ka Seng.Ka Seng ka la pynkynmaw ruh ha u PCCF, ba ka ladep aiti ia ka dorkhas ha ka 5 tarik u Naitung, 2023 sha u Division Forest Officer, East Khasi Hills (T) Division, Shillong u I.A Mathuram.Ka seng ka la pynpaw ruh ia ka jingpyrshah ha ka dorkhas hadien ba la lap ba ki briew kiba sah ha Mahadev Khola ki la aplai na ka tnat Forest ban pynkylla ia kane ka jaka sha ka jaka sah briew.“Ngi pyrshah jur ia ka aplikeshon bad ka tnat Forest kam dei satia ban pdiang hynrei ka dei ban kyndang naphang ia ki briew kiba sah beain bad ban pynduh pyndam shisyndon ia ki jingtei beain khlem da pynslem namarba ka Mahadev Khola kan kylla long ka jaka rieh tngen jong ki briew kiba wan nabar,” ong u President ka Seng ha ka jingiakren bad ki lad pathai khubor hadien ka jingiakynduh ia u PCCF.Shuh shuh u la ong, “lada ka tnat Forest ka ai jingbit ban pynkylla shnong ia ka Mahadev Khola, namar kata, ka dei ban ai jingbit ruh ia ki trai jylla ban shna iing ha ki khlaw jong ka tnat Forest.”Ha kaba iadei bad kane, u Principal Chief Conservator of Forest (PCCF) u la iathuh sha ki nongialam ka KSU ba ka jingsorjamin bad ka jingtohkit ka dang iaid shakhmat bad lada donkam ban kyndang ia ki briew kiba sah beain ha Mahadev Khola ka tnat Forest kan sa pan jingiarap na ka ophis ka Deputy Commissioner bad na ka ophis u Superintendent of Police ka East Khasi Hills District.",PAN JINGBIT KI BAR JYLLA NA KA TNAT FOREST BAN PYNKYLLA SHNONG ÏA KA MAHADEV KHOLA,https://batesitv.com/pan-jingbit-ki-bar-jylla-na-ka-tnat-forest-ban-pynkylla-shnong-ia-ka-mahadev-khola/
": Ka Seng Samla Mawlai Pyllun (SSMP) ha ka sngi Saitjaiñ ka la pynkup burom ïa ki samla pule kiba pas bha, ïa ki Rangbah Shnong, ki nongïalehkai Sport, ki Engineer PWD, ïa ki nonglum khubor bad kiwei kiwei kiba shong basah ha jylli jong ka shnong Mawlai, ha ka jingïalang kaba la long ha Shillong Polyntechnic, Mawlai Kynton Massar.Ki don 21 ngut ki samla pule kiba la shah pynkup, ba kynthup ïa ki 16 ngut kiba pas ha ka eksamin SSLC bad 5 ngut ha ka HSSLC ha kaba ki la ïoh pdiang ïa ki Momento ryngkat bad ka song pisa.  Ka jingai khusnam ka long tang ïa ki samla pule kiba ïoh 85 percent ha kine ki ar tylli ki eksamin.Katba ïa ki Rangbah Shnong ka Seng Samla ka la pynkup burom tang ïa kiba la shakri la palat 15 snem ïa ka kam. Kiba la shah pynkup burom ki kynthup ïa u Rangbah Shnong jong ka Nonglum u Bah SD Khongwir, u Rangbah Shnong jong ka Mawdatbaki u Bah BR Kharmujai, u Rangbah Shnong ka Umjaiur u Bah Klose Khyriem, u Rangbah Shnong jong ka Mawkynroh-Umshing u Bah Longshai Nongkhlaw bad u Rangbah Shnong barim jong ka Mawlai Umthlong u Bah K. Mylliem.Ha kane ka sngi la pynkup burom ruh ïa ka samla Dapalei Warjri kaba long ka nongseng kam lajong bad ïa u samla Pynshngain Kharbuli uba dei u nongshad.U DC (Custom), North East Region u Bah Spencer Mylliem haba kren kum u kongsan u la pyrto ïa ki samla kiba la trei shitom bad kiba la pas bha ha ki jingpule bad u la ai khublei ruh ïa ka Seng Samla kaba la pynlong kum ïa kane ka jingïalang ban ai mynsiem ïa kiba bun balang kiba la shah pynkup burom ha kane ka sngi.“Nga sngewkmen ba phi khlem shah pynthame ha ki kam sniew bad phi la lah ban pas bha,” ong u kongsan ïa ki samla pule kiba don ha ka jingïalang.“Naduh mynta ba phi dang pule phi dei ban wad jingtip lypa shaphang ki eksamin UPSC, MCS, IAS, IPS, IFS, kumta ter ter.  Wat ap haduh ba phin da pas ïa ka Graduate lane ka Post Graduate, wad jingtip lypa, khnang ba phin dup buh lypa ïa ka thong ban ïakhun ïa kine ki eksamin kiba kongsan,” la ong u Bah Spencer Mylliem.“Mynta ka juk, phi suk bha ban wad ïa ki jingtip bapher bapher namarba phi don ha kti ïa ka Internet kiba ai ha phi ïa ki jingtip ba laiphew jait,” u la bynrap.U Paiem Ainam haba kren kum u Kongsan u la kular ban pynurlong ïa ka jingangnud jong ka Seng Samla Mawlai Pyllun kaba la pynsngew sha ka ophis jong ka Hima ban pynïoh ïa ka madan ïalehkai na ka bynta ki samla hapoh u pud u sam jong ka shnong Mawlai.Shwa ka jingpynkup burom bad ka jingsam khusnam, ki nongmihkhmat jong ka Meghalaya AIDS Control Society (MACS) ki la ai jingpynshai ha kaba ïadei bad ka jingsaphriang jong ka jingpang HIV-AIDS bad ha kajuh ka por la ai jingpynshai ruh halor ka jingshyrkhei jong ka u drok.Kiwei kiba la don ryngkat ha kane ka sngi ki kynthup ïa u Paiem Ainam Manik Syiem kum u symbud kongsan, u President ka SSMP u Bah Samuel Biam, u Samran S. Syiem, ki nongïalam Sengbhalang bad kiwei kiwei.",PYNSHLUR KA SSMP ÏA KI SAMLA PULE BAD NONGÏALEHKAI DA KABA AI KHUSNAM,https://batesitv.com/pynshlur-ka-ssmp-ia-ki-samla-pule-bad-nongialehkai-da-kaba-ai-khusnam/
"Shillong, Naitung 17 : Hadien 30 snem ba la ngam sha ki lawbah lawsan jong ka ri Bangladesh, jngai na la ka ri baieid, ki nongialam jong ka seng kieng atiar Hynniewtrep National Liberation Council (HNLC) kiba la wan poi sha ri Khasi na ka bynta ka jingiakren iasuk bad ka Sorkar Pdeng bad ka Sorkar Jylla, ha ka 17 tarik u Naitung, 2023 ki la iohlad ban leit buh syntiew hakhmat u dur mot jong u Syiem ka Hima Nongkhlaw u Paiem Tirot Sing uba don ha madan Iewrynghep, Shillong ha ka jingrakhe ia ka lyngkhuh sngi iap kaba 188 snem jong une u khlaiwait ka jaidbynriew Khasi.Ha ki kynta ba ka kynhun jong ka seng HNLC ba la ialam da u Vice Chairman u Bah Manbhalang Jyrwa ki  leit buh syntiew hakhmat u durmot jong u Syiem Tirot Sing, la synran lang da ki nongialam jong ka Khasi Students Union ba la lamkhmat da u samla Lamboktarwell Marngar, ka Hynniewtrep National Youth Front ba la lamkhmat da u Bah Sadon Blah, ka Hynniewtrep Integrated Territorial Organisaton ba la lamkhmat da u  Bah Donbok Dkhar bad ka East Khasi Hills Local Taxi Welfare Association ba la lamkhmat da u Bah Wandonbok Jyrwa.U President ka KSU u Samla Lambokstarwell Marngar haba kren ha ka jingialang ba lyngkot, u la ong, “ban kynjoh sha ka rynieng ka ryniot  jong ki riewkhraw kam shong-eh ha ka rta hynrei ha ki kam kiba ngi trei na bynta ka ri bad ka jait bynriew .”“Kum ka pateng mynta, ngim dei ban kylli mano ban trei ia ka kam jong ka jait bynriew, hynrei ka shong ha ka mon ba jwat jong ki khun samla jong ka jait bynriew.  Ngim dei ban shu long tang ki nongwoh kjat ha ka rynsan jong ki Social Media, hynrei ngi donkam ban mih shakhmat ban leh eiei na ka bynta ka bha ka miat jong ka imlang ka sahlang,” la ong u Samla Marngar.Une u nongialam ka KSU u la ther tyngeh ia ka Sorkar Jylla da kaba ong, “pynduna ka jingpynpah sairen hynrei dei ban pynjur ia ki kam hapoh Secretariat khnang ba kan long ka jingmyntoi ia ka jaitbynriew namar kumba long mynta ngi lah kynjoh palat 50 snem ha ka jingioh ia ka jylla bapura katba ki aiñ ki kanun ban iada ia ka ri ki dang duna.”",HADIEN 30 SNEM ÏOH LEH BUROM KA HNLC ÏA KA SNGI ÏAP U TIROT SING HA RI KHASI,https://batesitv.com/hadien-30-snem-ioh-leh-burom-ka-hnlc-ia-ka-sngi-iap-u-tirot-sing-ha-ri-khasi/
"U MLA jong ka Mawryngkneng Constituency Bah Heavingstone Kharpran ha ka 11 tarik mynta u bnai u la leit ban iakynduh ia u Director jong ka NEIGRIHMS, Shillong u Dr. Nalin Mehta ban iakren halor katto katne ki mat kiba iadei bad ki samla pule.Ha kane ka jingiakynduh, u Bah Heavingstone u la pan ka jingynshai na u Director ka NEIGRIHMS halor ka rukom thungkam thungjam ha kane ka jaka sumar jong ka Sorkar Pdeng.Na ka liang jong u Director u la pynpaw ba ka jingthungkam hi ka long beit thik katkum ki kyndon ba la buh ka Sorkar India ryngkat ka Reservation ruh ka long Pan India.U Director u la pynpaw ruh ba mynta kan ym don shuh ka Personal Interview hynrei ka jingthungkam kan long beit thik halor ka Entrance Exam ba ki khynnah ki thoh bad ia ki Advertisement ruh yn pynmih na ka por sha ka por.U MLA u la pynsngew ia ka jingangnud ba ka NEIGRIHMS Hospital, kan pynlong ia ka Free Health Camp ha kylleng ka Mawryngkneng Constituency ia kaba u Director u la ai ka jingmynjur.U la pynpaw ruh ba ha ka thungkam thungjam u kham kwah hi ia ki khynnah kiba sah ha ki shnong ba marjan jong kane ka jaka sumar ia kaba u Director ruh u la pynpaw kajuh ka jingsngew.U Bah Kharpran u la kyntu ia ki khynnah samla jong ka Constituency kiba kwah rung kam ha kane ka jaka sumar ba kin durut bad ban khreh kot bha ban pynkhreh ia ki eksamin kiba ka NEIGRIHMS Hosital, ka pynlong bad ba kin buddien ia ki Advertisement laitkam ha kane ka jaka sumar.",HALOR KA THUNGKAM PAN JINGPYNSHAI U MLA KA MAWRYNGKNENG NA U DIRECTOR KA NEIGRHIMS,https://batesitv.com/halor-ka-thungkam-pan-jingpynshai-u-mla-ka-mawryngkneng-na-u-director-ka-neigrhims/
"Shillong, Naitung 17 : Ki pulit ka East Khasi Hills ki la leit khynra ha ki bynta bapher bapher jong ka nongbah Shillong kum ha Motphran, Paltan Bazar, Mawblei, Nongrim Hills, Ïew Laitumkhrah, Mawlonghat, Urkaliar, Upper Shillong, Polo, Mawbah , Jhalupara bad Upper Mawprem. Ha kane ka jingleit khynra jong ki, ki la ioh ban kurup haduh 1,12,097 ml ka kyiad phareng bad 7,74,000 ml ka kyiad pyrsi.Ki pulit ki la leit khynra ruh ha Khyndailad bad ki la ioh kem 15 ngut ki thei die met bad la pynngat ia ki hapoh ki kyndon ain jong ka Immoral Trafficking Pevention Act. Ka kyrwoh na u Superintendent of Police ka East Khasi Hills u Bah Sylvester Nongtnger ka la pyntip ruh ba ki pulit ki la khynra bad sngi bad miet ban lap ia ki briew kiba buaid ha ka por niah kali, kiba niah thuk thuk khlem helmet, bad kiba tah iit iong ha ki kali jong ki. Ki la don haduh 277 tylli ki kali kiba shah bat bad ka kuna ba kla ioh lum na ki -ka long 2,36,500 tyngka.",SHAH KEM 15 NGUT KI THEI DIE MET NA KHYNDAILAD,https://batesitv.com/shah-kem-15-ngut-ki-thei-die-met-na-khyndailad/
"Ka PFR Football Academy kaba long kawei na ki shlem ai jinghikai ia ki khynnah ha ka jingialehkai phutbol, ka la shah khot sngewbha ban iashim bynta ha ka Under-15 Gold Cup National Football Championship ka ban sa long naduh 21 tarik haduh 23 tarik Naitung, 2023 ha West Bengal.Haba ia kren bad u President jong ka Academy, u Bah Franky Kharumnuid u la ong ba kum ka Academy ka dap da ka jingkmen kaba khraw hadien ba kane ka Academy ka la ioh ia ka jingithuh wat haduh ki nongpyniaid kiba na shabar ka jylla lyngba ka jingshah khot ban iashim bynta ha kane ka lympung National Level kaba long kawei na ki rynsan kaba ki khynnah jong kane ka Academy kin ioh ia ka lad ban pyni ia ka sap ka phong jong ki ha ka National Level.U la ong, kan ruh ka jingai mynsiem ia ki khynnah haba ki ioh ia ka lad ban ialehkai ia ki lympung ialehkai shabar na ka jylla namar dei ha kum kine ki lympung kiba heh kaba ki khynnah kin sngewthuh kumno ba kin nang lah ban trei shitom ban pynjanai ialade na ka bynta ban pynlong ia kane ka jingialehkai kaba ki ieid kum ka lad jingkamai jong ki ha ki khyndiat snem ki ban sa wan.Ia kane ka kynhun yn ialam da u Bah Tyngshainlang Kharlyngdoh kum u Head Coach bad u Bah Franky Kharumnuid kum u Team Manager.Kane ka kynhun ka mih na ka Meghalaya ha ka 20 tarik mynta u bnai.Na ka liang jong ka Management ka kitbok kit rwiang ia kane ka kynhun bad kyrmen ba kin ioh kheit ia u soh jong ka jingjop ha kane ka lympung.",SHAH KHOT KA PFR FA SHA KA U-15 GOLD CUP NATIONAL FOOTBALL CHAMPIONSHIP HA WEST BENGAL,https://batesitv.com/shah-khot-ka-pfr-fa-sha-ka-u-15-gold-cup-national-football-championship-ha-west-bengal/
"Ka Jaintia Students Union, Khliehriat Circle hapoh ka jianglam jong u President u samla Livingson Sama, u General Secretary u samla Ajoymenson Lyngdoh ryngkat ka jingdonlang jong u Vice President u samla Winson Salahe bad ki dkhot ka seng ha ka 19 tarik u Naitung, 2023 ki pyndam ia ka jingthoh Civil Hospital ha Khliehriat halor ka daw ba kane ka hospital kam pat don satia ia ki kor ki bor ban ai jingsumar kaba paka sha ki paidbah jong ka East Jaintia Hills District.Shwa kane, ka seng ka la iakynduh ia u District Medical & Health Officer bad ia u Medical Officer ban pan jingpynshai halor ka jinglong jingman jong ka Hospital ha Khliehriat kaba dang shu dep kyntiew kyrdan sha ka Civil Hospital Khliehriat ha u snem 2022 hynrei phewse ka seng ka lap da la jong ki khmat ha ka jingleit jurip ba kane ka hospital ka dang sahdien wat hadien ba lah dep pynkiew kyrdan.Ki dkhot jong ka seng kiba la dap da ka jingbitar ban iohi ba ka Sorkar Jylla ka la shu iehbeiñ ia ka East Jaintia Hills District wat hadien ba la ioh ia ka distrik bapura la 12 snem kynthih pynban ka Sorkar kam shym la shimkhia ban pynbiang ia ki jaka sumar.Ki nongialam ka JSU ki la ong ruh ba ka Sorkar Jylla ka ioh kham bun ka khajna na ka East Jaintia Hills District hynrei haba phai sha ki kam pynroi kane ka district ka dei kaba sahdien ha kiba bun ki liang.Halor kane, ka seng ka la shim ia ka rai ban pyndam shuwa ia ka kyrteng “Civil Hospital ” katba ka Sorkar kam pat lah ban pynbiang ia ki kor ki bor bad ia ki jingsumar kiba paka hapoh kane ka Hospital paitbah namar ha kiba bun ki khep ki paidbah nongshong shnong ki hap ban leit wad jingsumar sha Jowai Civil Hospital kat haduh ba ka la buh jingeh ia ki paidbah namarba ka lynti iaid ka long kaba jngai.",PYNDAM KA JSU ÏA KA KYRTENG CIVIL HOSPITAL HA KHLIEHRIAT BYM PAT BIANG KI KOR JINGSUMAR,https://batesitv.com/pyndam-ka-jsu-ia-ka-kyrteng-civil-hospital-ha-khliehriat-bym-pat-biang-ki-kor-jingsumar/
"Ki bor synshar jong ka West Khasi Hills, ki ladep pynpra ïa ki Atoskhana jong ki 13 tylli ki coke plant beaiñ kiba don hapoh u pud u sam jong ka District bad hapoh  30 sngi la buh thong ban pynpra lut ïa ki 57 tylli ki coke plant beaiñ mynta ka kynti.Ïa kane la pyntip da u Deputy Commissioner jong ka West Khasi Hills District ha u kyrwoh ba la phah sha ki lad pathai khubor ha ka sngi baar.U DC u la pyntip ba ki bor synshar District ki la ioh kem haduh hynriew ngut ki briew kiba dei ki trai jong kine ki Coke Plant beain ïa kiba la register case hapoh Shallang Police Station hapoh ka Section 188/34/379/120BIPC bad ka Sec 15 Environment (Protection)Act, Sec 3 jong ka Explosive Substances Act bad Sec 51(1), Benami Transaction (Prohibition) Act, 2016.Kine ki 6 ngut ki kynthup ïa u Youdishthra Bham na Assam, u Ashish Arya na Guwahati Assam, u Khrawbok Rongrin na Shallang, u Hopeful Nongtdu na Rymbai Synrang, East Jaiñtia Hills, u Yaman Bansal na Beltola, Guwahati Assam bad u Eras Dkhar na Nongstoiñ, West Khasi Hills.U DC u la pyntip ba ki Atoskhana jong ki coke plant beaiñ ba ladep pynpra ki don ha Nonglangpar (Kyllonmathei) kiba don ha ki co-ordinate (i) 25.5220613, 90.9035105 (ii) 25.5224573, 90. 8992605 (iii) 25.5201515, 90.9032912 (iv) 25.5185800, 90.9041877 (v) 25.5174384, 90.9062416 (vi) 25.5128946, 90.9028738 (vii) 25. 5138295, 90.9038863 (viii) 25.5146504, 90.9051718 (ix) 25.5146671, 90.9067402 (x) 25.5177594, 90.9006992 (xi) 25.5191951, 90.9023759 (xii) 25.5214483, 90.9009416 bad (xiii) 25.5212888, 90.8993075.Kum ban shu pyntip, ki don 57 tylli ki coke plant beaiñ hapoh ka thaiñ Shallang bad ki bor synshar District, ki ladep ban khang tala ïa kine ki karkhana saiñ dewiong naduh u Nohprah 2022 hadien ka jingbthah jong ka Meghalaya High Court.U la pyntip ba ha u bnai Rymphang haduh u bnai Ïaiong 2023, ki bor synshar District ki la pynpra lut ïa ki jaka saiñ dewiong bad ia ki pipe kiba pynïasoh bad ki Atoskhana jong kine ki karkhana beaiñ ban pynthikna ba kin ym lah shuh ban dang treikam.Shuh shuh u la pyntip, katba ki bor synshar District ki dang ap ïa ka kaiphod na ka Committee ba la thung da ka Sorkar, kaba kheiñ ba diah halor ka jingdon jong u dewiong ha kine ki karkhana (Audit Committee on Source of Coal), ki bor synshar District ki la khang tala haduh saw tylli ki karkhana kiba don ïa ki kot ki sla kiba biang (Valid CTE, CTO) bad kine ki kynthup ïa ka M/s Shemphang Riangshiang, Pyndeng Jalong, Doranggri, Shallang, M/s Rilyngngam cok Industries, Kyllon Mathei, Shallang, M/s M.D. Coke Industries bad M/s Carbochem India kiba don ha ka shnong Nongdakong, Shallang.Hadien ba ïoh jingmynjur na ka Sorkar Jylla hapoh ka jingïalam bad jingkhmih jong u Bah H.K. Thabah, MCS, Additional Deputy Commissioner, I/c Mawshynrut Civil Sub-Division, la thaw ïa ka kawei ka kynhun kaba kynthup ïa ki Gazetted Police Officer, Meghalaya State Pollution Control Board, District Commerce bad Industries na ka bynta ban pynpra bad pynbthei noh ïa ki Atoskhana jong ki 57 tylli ki karkhana saiñ dewiong beaiñ kiba la shna khlem ka Consent to Established (CTE).La pynjari ruh da ka Section 144 CrPC kaba la pynmih ha ka 11 tarik Natiung, 2023 ban khang pyrshah ïa ka ïaid ka ieng jong ki paidbah ne kino kino ki kynhun hapoh ka jingjngai kaba 1 kilometer na ka jaka ba don ki karkhana saiñ dewiong beaiñ. La kyntu ruh ïa ki paidbah ba kin ïatreilang bad ki bor synshar District katba kane ka kam ka dang ïaid.","13 TYLLI KI COKE PLANT BEAIÑ BA LADEP PYNPRA HA WEST KHASI HILLS, SA 44 NA KI 57 TYLLI",https://batesitv.com/13-tylli-ki-coke-plant-beain-ba-ladep-pynpra-ha-west-khasi-hills-sa-44-na-ki-57-tylli/
"Ki nongtrei jong ka EMRI-108 ha ka Lah Sngi U Blei ki la aipor ia ka Sorkar Jylla haduh u bnai Risaw, 2023 ba kan pynkiew noh ia ka jingsiew tulop bad ban ai ruh ia kiwei kiwei ki jingmyntoi, kum ka shuti, ka Medical Insurance bad ka Provident Fund (PF).Kane ka sien kaba lai ba ki nongialam jong ka Meghalaya EMRI Workers Union (MEMRIWU) kin pynsngew ia ki jingdawa sha ki tyndong skhor jong ka Dr. Ampareen Lyngdoh hadien ba ka la shimti kum ka Myntri ka Koit ka Khiah jong ka Sorkar Jylla.Ha ka jingïakren bad ki lad pathai khubor, u Adviser jong ka MEMRIWU, u Bah Roypar Kharraswai u la ong, “naduh u bnai Jylliew ba ka Sorkar Jylla ka la pynkut noh ia ka kontrak bad ka kompeni GVK, ia ka EMRI-108 la pynkhamti sha ka National Health Mission, Meghalaya ban pyniaid shipor naduh u Naitung haduh u Nailur, 2022 hynrei mynta la mih sa u bnai Naitung, 2023, kaba long shi snem kynthih, hynrei ka Sorkar kam pat lah satia ban shim rai eiei halor kane.”Haba pynpaw ia ka daw kaba pynlong ia ka Union ban pynsngew ia ki mat jingdawa sha ka Sorkar, u Bah Kharraswai u la ong, “naduh ba ka NHM, Meghalaya ka la shimti ban pyniaid ia ka EMRI-108, ngim ju ioh shuh ia kino kino ki jingmyntoi kata, naduh ka shuti, ka Medical Insurance bad ka Provident Fund.  La shi snem kynthih ngim ju ioh shuh ia kine ki jingmyntoi.  Watla ki kam ki iaid beit naduh ba la shimti da ka NHM hynrei ka jingsiew tulop ka long kaba rit bad nalor kata ki jingmyntoi kiba ngi dei ban ioh ngim ju ioh shuh.”Haduh mynta ki don 250 ngut ki nongtrei jong ka EMRI-108 kiba trei ha baroh kawei ka Jylla ban ai jingiarap kyrkieh ia ki paidbah haba ki iakynduh ia kino kino ki jingjia kiba donkam jingiarap kyrkieh.U Bah Kharraswai u la iathuh ba ka Union ka la pynsngew ia ka jingpynkiew tulop hakhmat u Managing Director jong ka NHM ha ki bnai Naiwieng, Nohprah bad Kyllalyngkot hynrei u MD u la pan por ban sa pynkiew ia ka tulop hadien katto katne bnai.Nalor ka jingdawa ban pynkiew ia ka tulop, u Bah Kharraswai u la iathuh ba ka Union ka la pynsngew ha ka Myntri ka Koit ka Khiah ha kaba iadei bad ki jaka sah ne ki Quarter jong ki nongtrei ka EMRI-108 kiba la jot, ki bym don wat tang ka bording, kiba la jaw um ka sad bad kiba buh ha ka  jingmynsaw ia ki nongtrei.U la iathuh ba ka Union ka kwah ban leh ia ki Refresher Traning ia ki nongtrei kiba dang wan thymmai kumba ju leh mynshwa manla ka hynriew bnai hynrei naduh ba la shimti da ka NHM kane ka jingai jinghikai kam ju don shuh mynta la jan shi snem kynthih.Haba kylli, u Bah Kharraswai u la ong, “ngi kwah ia ka Sorkar ba kan shimti hi noh ia ka EMRI-108 namarba ka Sorkar ka la ai jingkyrshan pisa haduh 90 percent.  Mynta la 11 bnai naduh ba ka NHM ka la pyniaid ki kam ki iaid beit bad ngi shem ruh ba kam don jingeh eiei ia ka Sorkar ba kan pyniaid hi ia kane ka kam.”“Watla ka Myntri ka Koit ka Khiah ka la pynpaw ba ka Sorkar ka shem jingeh ban leh ia kita, hynrei ngi la iakren ruh lada ngin shu long tang kum ki nongtrei bashipor mynta la 15 snem kynthih ka shem jingeh shibun ban trei ia ka kam nalor ba ka jingsiew tulop ka long kaba rit. Ngi kyrpad ia ka Sorkar ba la kumno kumno ka dei ban pynjanai noh ia kane ka kam namar kiba bun na ki nongtrei jong ngi ki shem jingeh.Ka Myntri ka Koit ka Khiah ha ka jingïakren bad ki lad pathai khubor ka la iathuh ba kum  ka Sorkar kan sa iakren bad ka NHM ha kaba iadei bad ki jingdawa ba ka MEMRIWU namarba ka Sorkar hi kan ym lah ban shim ia kano kano ka rai na ka daw ba ki nongtrei ka EMRI-108 ki dei ki nongtrei jong ka Kompeni ym ki nongtrei sorkar.Ka la iathuh ruh ba kan iakynduh biang ia ki nongialam ka MEMRIWU ha u bnai Risaw, 2023 ban iakren halor ki jingtyrwa bad kumjuh ruh ban iada ia ka kam jong ki nongtrei ynda la shimti thymmai da kiwei pat ki kompeni ia ka EMRI-108.",DAWA KI NONGTREI EMRI-108 ÏA KA SORKAR BAN PYNKIEW NOH ÏA KA JINGSIEW TULOP,https://batesitv.com/haduh-u-risaw-2023-aipor-ia-ka-sorkar/
": Ka Catholic Association of Shillong (CAS) ha ka sngi Palei ka la khot bad wer ia ki paidbah nongshong shnong jong ka nongbah Shillong bad kumjuh ruh ia ki parabangeit jong ka Balang Catholic bad ia ki parabangeit jong ki kynhun jait niam bapher bapher ban iashim bynta lang ha ka Peace Rally na ka bynta ka jingsuk ha ka Jylla Manipur ka ban sa long ha ka 5 tarik mynta u bnai naduh ka por 10:00 baje mynstep ka ban sdang na madan Iewrynghep bad ban pynkut ha Don Bosco Mini Stadium, Laitumkhrah, Shillong.U President ka Association u Bah J.A. Lyngdoh ha ka jingiakren bad ki lad pathai khubor u la iathuh ba ha kane ka sngi, yn sa pule ia ka dorkhas ban sa phah sha ka President jong ka ri ka Droupadi Murmu lyngba u Lat ka Jylla Meghalaya u Phagu Chauhan ba kan tuklar lem halor ka jingiaumsnam bad ban wanrah biang ia shongsuk shongsaiñ ha ka Jylla Manipur.“Lai bnai kynthih ki sngi ki la iaid naduh ba la jia ka jingiaumsnam ha ka jylla Manipur. Palat 50 hajar ngut ki briew ki la im khlem ing khlem sem, palat 10 hajar ki iing ki la shah pynjulor bad shah wiang ding.  Palat 500 tylli ki jaka mane Blei ki la shah pynjot pynpra.  Da ki spah ngut ki mynsiem briew ba luilui ki la duhei ia la ka jong ka jingim na ka jingiaumsnam.  Wat ia kiba pang ba shitom, ki riewtymmen, ki khynnah bad ki kynthei ruh ym shym la map.  Ia ki kynthei la pyniaid lyngkhuit hakhmat u paidbhur,” la ong u President ka CAS.“Ka jingiakynad jaidbynriew kam dei shuh ka jingjia kaba dang thymmai ha ka thaiñ Shatei Lammihngi hynrei ka jingiakynad kaba la jia naduh ka 3 tarik, Jymmang, 2023 ka la kham palat ban ia ki jingjia kiba ladep,” u la ong.“Ngi duwai ba ka jingsuk kan wanphai biang ha ka jylla Manipur.  Ngi la lum ia u synñiang ban phah sha ki lanot kiba sah ha ki ktem sah shipor,” la ong u President ka CAS.“Haba jia kum kine ki jingiaumsnam ngim lah ban shu sngap jar bad ban shu long tang ki nongpeit kai. Ngi hap ban kren eiei ia ka jingisih, ia ka jingiashun niam, ka jingpynjulor bym don shuh ka mynsiem iatip lem ia ki ing ki sem bad ki mar ki mata bad ka jingthwet ban dkhat jubor ia ki jingim briew,” ong u Bah JA Lyngdoh.“Namarkata, ngi kyntu ia ki kynhun bapher bapher ha ka jylla Manipur ba kin wan sha ka miej jingiakren iasuk. Ai ba ki nongialam kin sdang ia ka jingiakren. Dei tang kane ka lad kaba ngi khmihlynti ban sdang thymmai biang sa shisien pat.  Ngi donkam ia ka jingsuk, ngi kwah ia ka jingshongsuk shongsaiñ,” u la bynrap.Ha kaba iadei bad kane, ngi khot bad wer ia ki nongshong shnong kiba ieid ia ka shongsuk shongsaiñ ban iasnohkti lang ha ka jingiaid rally ba jar jar na ka bynta ka jingsuk ha ka jylla Manipur, ong shuh shuh u Bah Lyngdoh.“Ngin sa pynlong ka jingduwai kaba kyrpang ha kane ka sngi na ka bynta ka Jylla Manipur bad ngi la khot ruh ia kiwei ki jait niam bapher bapher ban iashim bynta lang ha kane ka sngi,” u la ong bad bynrap, “ngi kyrpad ia ki nongiashim bynta ban kiar katba lah ban rah ia ki jingthoh ha ki plakad bad ki banar ia ki jingthoh kiba ai ding bad kiba kynshoit.”Ka CAS ka la pyntip ruh ba ki nongiashim bynta ha ka rally ki lah ban pynieng ia ki kali ha phyllaw ka St. Edmunds School, St. Edmund’s College, Monreau Institute of Integral Training, Holy Cross Father, Brookdene, Loreto Convent School, ha phyllaw ka Ingmane Cathedral bad ha madan phulbol, ha Christ King College, St. Anthony’s College, Shillong, ha phyllaw ka St. Marys School, ha phyllaw ka St. Margaret’s School.",WER ÏA KI PAIDBAH SHA KA PEACE RALLY HA SHILLONG,https://batesitv.com/4099-2/
"Ka Federation of Khasi Jaiñtia and Garo People (FKJGP) ha ka sngi Palei ka la ia kynduh ia u Myntri ka tnat Animal Husbandry u Bah Alexander L. Hek ban pynpaw ka jingpyrshah ia ka jingthmu jong ka Sorkar ban ai jaka ha Upper Shillong na ka bynta ban pynkynriah ia ka Petrol Pump na ka thaiñ Anjalee.Ha ka jingiakren bad ki lad pathai khubor u President jong ka FKJGP Upper Shillong Circle u samla Kitboklang Nongphlang ula ong ba ka seng ka la ioh jingtip ba ka la don ka jingleit jurip sop sop hapdeng ki ophisar ka tnat Veterinary bad ki trai jong ka Petrol Pump kaba don ha Anjalee ia ka jaka kaba don ha Upper Shillong.U la ong ba ka seng kam pyrshah ban pynkynriah ia ka Petrol Pump sha kawei ka jaka hynrei ka seng kan ieng pyrshah ban ai jaka ha Upper Shillong namarba ka seng ka sngew ba ka dang donkam ia ka tnat Animal Husbandry and Veterinary ban tei ia ki ophis na ka bynta ban kyntiew ia ka kam ri jingri ym ban ai jingmyntoi ia ka Petrol Pump.Haba kylli, u samla Kitbok u la iathuh ba u Myntri ka tnat Animal Husbandry and Veterinary u la iathuh ba ia kane ka kam la peit hi da ka tnat Urban Affairs kaba la shu bthah ia ka tnat Animal Husbandry and Veterinary ban pynpeit jaka ha Upper Shillong.Ula ong ba ka seng kan sa buddien ia kane ban pynthikna ba ki bar jylla kim dei ban ioh jaka khamtam ha Upper Shillong bad ong ruh ba ka seng ka sa iakynduh ia u Myntri Rangbah ka jylla ban pynpaw ia ka jingpyrshah.",THMU AI JAKA KA SORKAR HA US ÏA KA ANJALEE PETROL PUMP : PYRSHAH KA FKJGP,https://batesitv.com/thmu-ai-jaka-ka-sorkar-ha-us-ia-ka-anjalee-petrol-pump-pyrshah-ka-fkjgp/
"Ka Jaiñtia Students Union (JSU) ha ka sngi Palei ka la aiti da ka dorkhas ha ka Myntri  jong ka Sorkar Jylla ka Dr. Ampareen Lyngdoh ban pyntip halor ka jingbyrngem  byrsit jong ki jaidbynriew Karbi ia ki Pnar kiba shong basah ha ka thain Block-I da kaba maham ba kim dei ban thaw ia kino kino ki kynhun sengbhalang ha kane ka thaiñ.Ha ka jingiakren bad ki lad pathai khubor u President ka Seng  u samla Trebor R. Suchen u la iathuh ba ka seng ka la kyntu ia ka Myntri ba kan pynsngew ia kane ka jingshah byrngem jong ki Khasi-Pnar kiba sah ha ki shnong kiba hap hapoh ka Block-I sha ki tyndong skhor jong u Myntri Rangbah ka Jylla u Conrad Kongkal Sangma ba un dup iakren bad u Myntri Rangbah ka Jylla Assam khnang ban pynneh ia ka shongsuk shongsaiñ ha ka thain Block-I.Ha kajuh ka por, ka seng ka la pynsngew ha kane ka Myntri ka tnat ka Koit ka Khiah ia ki jingduna jong ka Khliehriat Civil Hospital.U President ka JSU Khliehriat Circle u Bah Livingson Sama u la ong kumba ka long mynta kane ka Hospital kaba don ha East Jaintia Hills District ka dang don bun ki jingduna naduh ka um bam umdih, ki dawai ki dashin bad kiwei kiwei ki jingduna.U la iathuh ba ka Dr. Ampareen Lyngdoh ka la pyntip sha ka Seng ba kan sa leit jurip ia kane ka Hospital ha ka 15 tarik u Nailar, 2023 ka sngi ba kan leit pynher ia ka lama lairong jong ka ri ha kane ka district ha ka jingrakhe ia ka sngi laitluid jong ka ri.Shuh shuh ka seng ka la dawa ia ka Sorkar Jylla ba kan plie biang ia ka Centre thoh Eksamin jong ka Meghalaya Service Public Commission (MPSC) ha sor Jowai khnang ban pynsuk ia ki samla aplai kam jong ka West bad ka East Jaiñtia Hills District ha ka leit ka wan bad kan weng ruh ia kino kino ki jingeh ba ki nongaplai kam ki iakynduh ha ka bai kali.Kane ka jingdawa jong ka Seng ka long hadien ba ka Sorkar ka la khang khyrdep ia ka jaka thoh eksamin khlem da ai ia kino kino ki daw kiba biang.",MANA TYNGEH KI KARBI ÏA KI PNAR BAN THAW ÏA KA KYNHUN SENG HA BLOCK-I,https://batesitv.com/mana-tyngeh-ki-karbi-ia-ki-pnar-ban-thaw-ia-ka-kynhun-seng-ha-block-i/
"Ki Pulit ka Shillong Sadar Police Station ki la iohkem ia uwei u snar nongtuh uba donkti rung jubor ha kawei ka ing ha Umsohsun, Shillong ha kaba u la bom klep bad lute ia kawei ka longkmie kaba la tip kyrteng kum ka Kong Janaki Toi, 70 snem ka rta.Kane ka la jia ha ka sngi Sngi Saitjaiñ, 29 tarik u Naitung, 2023 ha ka por kumba 6:45 baje janmiet ha kaba une u runar u la phut jubor ia ka sati ksiar na kti, bad lute ruh ia ka ATM Card bad ia ka Mobile Phone.U Superintendent of Police jong ka East Khasi Hills u Bah Sylvester Nongtnger ha u kyrwoh ba la phah sha ki lad pathai khubor u la iathuh ba ki Pulit ki la register case hapoh Shillong Sadar Police Station hapoh ka kyndon 452/326/392 Indian Penal Code.Ha ka jingtohkit, la lap ba uwei u briew uba sah ha Mawblei uba la suba ba dei uba donkti ha kane ka kam runar.Ha ka sngi baar mynta ka taiew, ki Pulit ki la leit khynra ia ka ingsah jong utei u runar bad ha ka jingtohkit, u la phla ba u dei uba donkti ha kane ka kam runar bad iathuh ruh ba ia ka sati ksiar u ladep die lilam sha uwei u Bania ha Mairang.Mar mar ki Pulit ki la hiar sha Mairang ban kurup ia ka sati ksiar na ka dukan u Bania bad ia u runar uba donkti la kem noh mardor bad la tian bishar ia u ha Kashari.",KEM KI PULIT ÏA U NONGLUTE BAD TIED KLEP ÏA KA LONGKMIE HA UMSOHSUN,https://batesitv.com/kem-ki-pulit-ia-u-nonglute-bad-tied-klep-ia-ka-longkmie-ha-umsohsun/
"Ka Khusnam ban ainam ia ka jingtbit ha ka shet jingbam jingdih bad ka akor sam bam sam dih ba tip kum ka India’s Most Prominent Food & Hospitality Awards-2023 la sam sha palat sawphew ngut ki riewtbit ha ka shet ka tiew bad ka jingnang ban burom ia ki para briew ha la ki shlem aibam aidih.Ia kane ka khusnam la ainam da ka Merit Awards Market Research Pvt Ltd sha baroh ki riewtbit ba la shah jied kyrpang ha ka kam shet kam tiew, kam pynbiang bam pynbiang dih bad kaba nang ban burom ia ki nongbam nongdih.Na ka thaiñ Shatei Lammihngi ka Ri India la ioh tang artylli ki jylla, Assam bad Meghalaya kiba kynthup ia ka Aiti Belti Trattoria na Shillong bad ka Khorikaa Restaurant na Guwahati. U kongsan ha kane u dei u nongshet ba pawnam tam ha Ri India u Sanjeev Kapoor ba la don ryngkat ruh ki kynrem lyndan na ki shlem shna jingbam jingdih ba kongsan ha Ri India.Ia kine ki khusnam la jied kyrpang halor ka jingtbit ban shet ban tiew, ba bang ba shngiam ka bam ka dih, ba khuid suba, ba pnah ban khring ia ki briew da ka akor burom bad kiwei kiwei ki jingtbit kyrpang ha ka liang ka jingiadei bad ka die jingbam jingdih. Ka Khusnam kum ka basa bam ba biang tam na jylla la ioh pdiang da u Bah Balawanpynskhem Suting, ba ju sin kum u Bah Richie na ka bynta ka basa Aiti Belti Trattoria na Khyndailad, Shillong ha ka 1 tarik Nailar, 2023 ha nongbah Delhi.",ÏOH KHUSNAM KA DUKAN DIE JADOH KA AITI BELTI TRATTORIA,https://batesitv.com/ioh-khusnam-ka-dukan-die-jadoh-ka-aiti-belti-trattoria/
": Ka Dorbar Shnong Lawsohtun ha ka sngi Thohdieng ka la aiti da ka dorkhas ha ka Deputy Commissioner jong ka East Khasi Hills ka Kong Rosetta M. Kurbah halor ka jingdawa ban pyrkhing da ki kyndon ïa ka Mahadev Khola bad ban khanglad ïa ka jingklun jaka da ki briew kiba wan nabar jylla.Ha ka jingïakren bad ki lad pathai khubor u Rangbah Shnong ka Lawsohtun u Bah Harrybirth Rynjah ula ïathuh ba ka Dorbar Shnong ka la pyntip hakhmat ka Deputy Commissioner ba ka Mahadev Khola kam hap satia hapoh u pud u sam jng ka Dorbar Shnong Lawsohtun hynrei ka hap hapoh ka jingpeit jong ka tnat Forest.“Naduh ki por mynshwa ka Mahadev Khola ka pawnam bha ha ka jingjyllei ki kam sniew bad kane ka dei namar ka jingbym don ki kyndon ban pyrkhing ïa ka jingbuhai shnong jong ki briew kiba wan nabar ka jylla” la ong u Bah Harrybirth.U la ïathuh ba ka Mahadev Khola ka don shabar jong ka wah Umjasai bad ka khlaw ka btap bad ka long kaba donkam bha ban pyrkhing ïa ka jingwan buhai shnong bad ka jingtei ïa ki jait jingtei be-aiñ ban lait na ka jingpynjakhlia ïa ka wah ne ïa ka khlaw.U Rangbah Shnong u la ong ruh ba ka Dorbar Shnong ka pyrshah jur ïa ka jingkwah jong ki nongpeit ïa ka Mahadev Khola ban pynkylla sha ka jaka sah briew ha kane ka jaka namar katkum ka jingïateh ha ki snem baladep, la ai jaka tang ban tei ïa ka Mandir ym ban pynlong ïa ka jaka sah briew.Haba kylli, u Bah Rynjah u la ïathuh ba ka Deputy Commissioner ka la kular ban shimkhia ïa kane kam bad ïathuh ruh shen kan sa don ka Joint Committee ban pynbeit ïa kane ka kam bad ka la pyntip ruh lada donkam yn sa khot lang ïa ka dorbar shnong Lawsohtun ban ïakren ha kane ka jingïalang.Ha ka sngi Palei, ka Khasi Students Union, Laban Circle ka la aiti da ka jingthoh ha u Principal Chief Conservator of Forest (PCCF) u RS Gill da kaba dawa ba dei ban kyndang naphang ïa ki ing ba la tei be-aiñ ha Mahadev Khola.Tang hadien katto katne kynta, ki dkhot ka seng bad ki ophisar jong ka tnat Forest ki la leit jurip ruh ïa ki ing ba la shna be-aiñ ha Mahadev Khola.",DAWA KA SHNONG LAWSOHTUN ÏA KA DC BAN KHANG LAD ÏA KA JINGKLUN JAKA HA MAHADEV KHOLA,https://batesitv.com/dawa-ka-shnong-lawsohtun-ia-ka-dc-ban-khang-lad-ia-ka-jingklun-jaka-ha-mahadev-khola/
": Ka Khun Hynñiewtrep National Awakening Movement (KHNAM) ka ai jingkyrshan bha halor ka jingdawa jong ka KSU ban beh noh ïa ki briew kiba sah beaiñ ha Mahadev Kola.“Na ka liang ka jong ngi ruh ngin phah ka jingthoh sha u Principal Chief Conservator of Forest (PCCF) bad u Myntri ka tnat Forest halor kane ka kam,” ong u Working President ka KHNAM u Bah Thomas Passah ha u kyrwoh ba la phah sha ki lad pathai khubor ha ka sngi Thohdieng.‘Katkum ki khubor lah ïohi ba kine ki poiwir ki la leit ban pan jingbit na ka tnat forest ban ailad ïa ki ban pynlong shnong noh ïa kane ka jaka jong ka tnat Forest. Ka Sorkar kam dei ban pdiang ïa kum kane ka jingthmu bad kan long ruh kaba beaiñ lada ai namar kan long ka jingpynkheiñ ïa ka Land Transfer Act bad ïa ki aiñ khlaw jong ka Sorkar Jylla.  Lada ka tnat khlaw ka ïaid shaid shaid ban weng ïa ki dukan kamai ja kpoh jong ki khasi ha ki thaiñ 7Mer kumno pat kan ailad ïa ki poiwir ban kam trai bad leh trai ïa ka khlaw,” ong u kyrwoh.“Ka khubor kaba shai ka dei ba ka Sorkar kan hap ban leh da kaba tyngeh ïa kum kine ki jingkyntur pud jong ki poiwir,” la pynkut u kyrwoh.",KYRSHAN KA KHNAM BAN BEH NOH ÏA KIBA SAH BEAIÑ HA MAHADEV KHOLA,https://batesitv.com/kyrshan-ka-khnam-ban-beh-noh-ia-kiba-sah-beain-ha-mahadev-khola/
"Shillong, Nailar, 5 : Ka Ka Khun Hynñiewtrep National Awakening Movement (KHNAM) ka pynpaw ïa ka jingsngewsih bad ka pynrem ruh ïa ka Sorkar Meghalaya haba ïoh ïa ka khubor ba ka Sorkar Meghalaya ka shim sting halor ka jingjia ha ka shnong Mukroh.“Ka S.K Pukan (Retd) Commission of Inquiry kaba la thung kyrpang ban wad bniah halor ka jingjia ha Mukroh, ha kaba 5 ngut ki Khasi bad uwei u Forest Guard ka Assam ki la khlad noh ha ka jingïakynad ha Mukroh,” ong u kyrwoh na u Working President ka KHNAM u Bah Thomas Passah.“Katkum ka jingbatai jong kane ka Commission ka ong ba wat hadien ba ka commission ka ladep khot ïa ka hearing ha ki bnai ba ladep ha Assam, kam pat don kano kano ka jingai jingthoh na ka liang ka sorkar Meghalaya haduh kine ki sngi. Ki jingthoh kiba ka Commission ka la ïoh pdiang la long tang na ka liang ka Sorkar Assam, ki bor District bad Pulit ka Assam bad na ki riewpaid bah na Assam,” ong u kyrwoh.“Kane ka Commission ka la khot biang ïa ka Hearing ha ka 7  tarik, Nailar, 2023, ha ka por 10:00 baje mynstep ha Assam House Shillong, bad katkum ka Notis ka Commission ka la bthah ruh ïa ka Sorkar Meghalaya lyngba ka Sorkar Assam ban wanrah bad pynbiang ïa ka kaiphod, ïa ki kot ki sla bad ki sakhi ha kaba ïadei bad kane ka jingjia. Kane ka Commission ka la kyntu ruh ïa baroh kiba thmu ban ai jingtip/jingthoh ba kidei ba leh ïa kaba donkam khnang ba ïa ka jingbishar kan long kaba bniah.  Ngi sngew ba ka dei ka kamram jong ka Sorkar ban ïarap lem ïa ki Khasi ki jong ngi kiba na ka shnong Mukroh kiba lah ban ai jingtip lane kiba long ki sakhi ha katei ka jingjia, namar ïoh tang na ka jingduk jingkyrduh lane ka jingbymtip kan pyndkoh ïa ka jingbishar kaba hok,” la ong shuh shuh u kyrwoh na ka KHNAM.“Ngi la ïohi ïa ka jingïohbor bad jingleh shlur jong ki Karbi ha ki thaiñ khappud ha kaba ha Khanduli ki la pynieng ïa ka khyrdop lum khajana ha Khanduli bad haduh u pud ba ki la byrngem ia ki paidbah Pnar jong ngi ba kin ym bit ban thaw kynhun lane seng, haba ïa lade ki la thaw da ka seng lehnoh kumba la paw lyngba ki lad pathai khubor,” la ong u kyrwoh bad bynrap, “ka jingshah bthah jubor jong san tylli ki mynsiem briew ha Mukroh ha ka 22 tarik u Naiwieng 2022, hynrei ka long kaba sngewsih ban ïohi pat ïa ka jingkloi ban pjah na ka liang ka Sorkar bad baroh kiba la ïa pynpaw ïa ka jingpynrem bad jingbitar halor kane ka kam.”“Lada ka Sorkar Jylla kan dang sngapjar ha kane ka jingkhot ka Commission ha ka 7 tarik Nailar, 2023 kan long kaba sngewsih ïa ngi lang baroh bad kaba ai mynsiem pat ïa ki Karbi ba kin leh katba mon bad pynïap ïa kat kiba ki kwah,” la ong shuh shuh u kyrwoh.",7 TARIK KA JINGBISHAR ÏA KA JINGJIA HA MUKROH HA ASSAM HOUSE SHILLONG,https://batesitv.com/7-tarik-ka-jingbishar-ia-ka-jingjia-ha-mukroh-ha-assam-house-shillong/
"Shillong, Nailar 05: Da ki hajar ngut ki riewngeit jong ki Balang bapher bapher bad ki jaidbynriew bapher bapher  ki la ïashim bynta lang ha ka jingïaid paidbah ba jarjar ba la pynlong da ka Catholic Association of Shillong (CAS) ban kyntu ïa ka President ka ri India ka Droupadi Murmu ba kan tuklar lem ban pynkut noh ïa ka jingïaumsnam ha ka Jylla Manipur kaba la neh mynta la lai bnai kynthih.Ïa kane ka jingïaid rally kaba la sdang na Madan Iewrynghep la lamkhmat da u Archbishop ka Jylla Niambah Shillong u Most Rev. Victor Lyngdoh, ryngkat ka jingsynlang lang jong u Bishop ka Jylla Niam Nongstoiñ u Most Rev. Wilbert Marweiñ, u Bishop Elect jong ka Jyllaniam Jowai u Bishop Ferdinand Dkhar, kynthup ruh u dkhot jong ka KJP Assembly Synod Sepngi u Rev. W.C. Khongwir, u Bishop Purely Lyngdoh uba mihkhmat ïa ka Church of North India (CNI), u President ka Meghalaya Christian Leaders Forum (MCLF) u Rev. Himanshu Christian, u Executive Secretary jong ka Presbyterian Church of India (PCI) u Rev Lalrinkima, u  Executive Secretary jong ka Achik Baptist Krima XII, Shillong u Pastor R. Jakrikra R. Marak, u Bah H. Nongspung uba mihkhmat ïa ka Church of God, Ecclesia, u Secretary jong ka Khasi Jaiñtia Christian Leaders Forum (KJCLF) u Rev Dr. E. Kharkongor bad kiwei kiwei kiba la ïashim bynta ha ki jingduwai ha kane ka sngi.La sakhi ruh ïa ki nongïalam jong ki seng saiñpyrthei bapher bapher kiba la ïashim bynta ha kane ka jingïaid paidbah ba kynthup ïa ka nongïalam jong ka NPP ka Dr. Ampareen Lyngdoh kaba long ruh ka Myntri Sorkar, u nongïalam ka Congress Legislature Party (CLP) u Bah Ronnie V. Lyngdoh uba long u Nongïalam ka Liang Pyrshah, u State President ka All India Trinamool Congress u Bah Charles Pyngrope uba long ruh u MLA jong ka Nongthymmai Constituency, u MLA ka BJP na South Shillong Constituency u Bah Sanbor Shullai, u MLA ka Voice of Peoples Party (VPP) na North Shillong u Bah Adelbert Nongrum, u Bah Alexander L. Hek uba long u Myntri ka Sorkar Jylla, u MLA ka Jirang Constituency u Bah Sosthenes Sohtun, u MLA ka Mawhati Constituency u Bah Charles Marngar bad ka MLA jong ka Sutnga-Saipung Constituency ka Kong Santa Mary Shylla.Ki jaidbynriew na ka Jylla Manipur kiba sah ha kane ka jylla Meghalaya ki la ïashim bynta lang ha kane ka jingïaid paidbah ba jar jar. Ki khynnah skul kiba la ïashim bynta ha ka jingïaid paidbah ki la rah ïa ki plakad kiba thoh, “sangeh noh ka jingïaumsnam ha Manipur”, “ka khmat namar ka khmat kan shu pynmatlah ïa ka pyrthei’ “ka jingsuk mynta, ka jingsuk lashai, ai ba ngin ym pynngam jyllop ïa ka pyrthei ha ka jingsngewsih” “to ngin kdup ïa ka jingitynnat jong kawei pa kawei ka lariti bad ka jingngeit ban pynkha ïa ka jingsuk” “sangeh noh ka thma”.Ki nongïalam jong ki kynhun niam ki la shim bynta lang ha ki jingduwai ha ka jingïalum lang ha Don Bosco Mini Stadium bad hadien kane, la pynbud sa ka jingpule ïa ka dorkhas ban phah sha ka President jong ka ri India lyngba u Lat ka Jylla u Phagu Chauhan.“Ngi jaw ummat namar ka jingduh noh jong ki mynsiem bakordor, ka jingshah pynjulor ki jaka mane blei bad ki shlem ai jinghikai. Ngi sngewsih ruh ban tip ba ki bor sorkar ki la pyndonkam bakla ïa ka bor ka iktiar ban thombor ïa kiba jaidbynriew ba luilui ha Manipur, khlem da ïoh ïa kano kano ka jingshah pynsajia,” ong ka dorkhas sha ka President ka ri ba la soi da u President ka CAS u Bah J.A. Lyngdoh bad u General Secretary u Bah Barnabas Nangbah.“Kum ki nongshong shnong ba don jingkithlieh jong kane ka ri, ngi dawa ïa ki nongleh kam bymman ba dei ban pynshitom. Ngi kyntu ba phin tuklar da kaba bthah ïa baroh ki bor ka aiñ ban ai jingïada ïa ki paidbah ha kane ka ri bad ïa ki Commission bapher bapher kum ka Human Rights Commission bad kiwei kiwei ki Commissions na ka bynta ka jingïada ïa ki kynthei bad ki khynnah, na ka Sorkar Pdeng bad ka Sorkar Jylla, bad ban shim khia ïa baroh ki jingkhia kiba la jia ha ka jylla Manipur,” la bynrap ka dorkhas.“Ngi kyrmen bad ngi ngeit ba lyngba ka iktiar jong phi yn ym lah ban pynsngapjar ïa kum kine ki jingjia kiba pynphlei snam ïa ka ri bad ngi duwai ruh ba phin leh eiei noh mardor khnang ba kan long kum u kyrwoh jong ka jingsuk da kaba shim ïa ki lad ki lynti ban ïada ïa ka jingim jong ki paidbah bad ïa ki jingdon jingem, ban pynïoh biang ïa ka hok longbriew manbriew bad ban wanrah ïa ka jingïatylli katkum kaba la pynkupbor da ka aiñ jong ka ri, ka Riti Synshar ka Ri India, dei ban pynïoh ïa ka hok bad ka hok ka dei ban ieng rasong,” la ong shuh shuh ka dorkhas.Ka CAS ka la pynpaw ruh ïa ka jingsngewsih halor ka jingshah thombor jong ki kynthei ha kaba la sloit lyngkhuid wat ïa ki jaiñ bad la leh be-ijot ïa ki, la thab, la kynjat, la pynïaid lyngkhuid hakhmat u paidbhur bad la leh be-ijot ruh ïa ki kumba la sakhi ha ka rynsan social media.Ka CAS ka la kynthoh tyngeh ïa ki briew kiba don ha ka bor khamtam ïa ki bor pulit kiba shu long tang ki nongpeit kai na ki kali ïa ki jingïaumsnam bad ban ailad ïa ki paidbhur ban pynhiardor ïa ka longryngieng jong ka kynthei bad ban dkhat jubor ïa ka jingim u khun shynrang uba 19 snem ka rta bad ïa u kpa ha surok katba ki dang pyrshang ban ïarap ïa ki lanot (khun kynthei jong ka ri) na ka jingshah thombor ha ki paidbhur.“Kane ka jingïaumsnam ka dei ruh ka dak ka jingshah thombor jong ki Khristan ha kaba palat 249 tylli ki ingmane ki la shah pynjulor ha Imphal Valley jong ka Jylla Manipur,” la pynpaw ka dorkhas bad bynrap, “kum kane ka jingthombor da ka jingisih ka la ktah ïa baroh ki shynrang, ki kynthei bad ïa ki khynnah bad nalor ka jingduhnoh ïa ki ing ki sem.“Ki bor synshar kim shym la lah satia ban ïada ïa kiba luilui bad ban pynneh ïa ka shongsuk shongsaiñ ha ka Jylla. Ngim lah khlem da pynrem jur ïa kum kine ki kam ïaumsnam ba shyrkhei ha ka jylla Manipur,” ong shuh shuh ka dorkhas.Shwa ban pynkut ïa ka jingïalang, ka Synjuk ki Kynthei Katholik ki la pynlong ruh ïa ka jingthang mombati na ka bynta ki mynsiem ba la khladnoh kiba la duhei ïa la ka jong ka jingim ha ka jingïaumsnam ha ka Jylla Manipur kaba la neh mynta la lai bnai kynthih.","BAN WANRAH JINGSUK HA MANIPUR, SNOHKTI KI KYNHUN NIAM HA KA SILENT PEACE RALLY KA CAS HA SHILLONG",https://batesitv.com/ban-wanrah-jingsuk-ha-manipur-snohkti-ki-kynhun-niam-ha-ka-silent-peace-rally-ka-cas-ha-shillong/
"Ribhoi, Nailar 5 : Ki Pulit jong ka Ribhoi District ki la iohkem ia ki hynniew ngut ki Garo kiba donkti ban lute ia ki ar tylli ki jaka tylliat maw, kawei kaba don ha Umduba bad kawei ha Umnowe Killing kaba hap hapoh ka  Khanapara Police Station, Ri Bhoi District.Kine ki ar tylli ki jaka tylliat shoh maw ki la shah lute ha ka  kynhun ki runar kiba la kieng atiar bha ialade ha ka 22 tarik u Jymmang, 2023, bad ha  ka 11 tarik u Naitung,  2023. Na kine ki ar tylli ki jaka, kane ka kynhun ka la ioh lute kumba T. 85,400 hajar ka pisa na Umduba plant bad T. 1,90,000 na Umnowe Killing plant. Ha kaba iadei bad kane ka jingjia, ki Pulit ki la register case hapoh ka Sections 395, 398, 397, 402, 506, 458, bad 34 jong ka Indian Penal Code ha Khanapara Police Station.U Superintendent of Police jong ka Ri Bhoi u Giri Prasad u iathuh ba ka tnat Pulit ka la thaw ia ka Special Investigation Team ban pynlong ia ka jingtohkit kaba bniah bad ban lum ia ki sakhi sabut na kine ki ar tylli ki jaka bad ban ithuh durkhmat ruh ia ki runar kiba donkti ha kane ka kam bymman.Da ka jingtrei shitom, ka Special Investigation Team ka la iohkem ia ki hynniew ngut ki briew kiba sah ha ka shnong Umduba ia kiba la tip kyrteng kum u Kandil Marak, u Rechi Momin, u Wilsh Marak, u Robert Momin, u Marus Marak, u Bimod Marak bad u Collin Marak.Ha ka jingtohit, ki Pulit ki la ioh kurup ruh ia ki tiar siat bad ia kiwei kiwei ki tiar ba la pyndonkam da kane ka kynhun ki nonglute kiba kynthup ia kawei ka suloi rifle ba la shna hi, ar tylli ki pistol ba la shna hi, 4 song u gunpowder, kawei ka Air gun, 12 tylli ki tupia, ka jain ba la pyndonkam ban thep ia u gunpowder, 9 tylli ki sopti shipai, 9 tylli ki patlun shipai, 10 tylli ki jain tap khmat, 8 tylli ki juti but shipai, 3 tylli ki pla, kawei ka muja rong lieh bad kawei ka pla ba iong.","SHAH KEM 7 NGUT KI SNAR NONGLUTE NA UMDUBA, KURUP KI PULIT RIBHOI ÏA KI TIAR SIAT",https://batesitv.com/shah-kem-7-ngut-ki-snar-nonglute-na-umduba-kurup-ki-pulit-ribhoi-ia-ki-tiar-siat/
"U District Magistrate jong ka West Khasi Hills District u Bah Garod LSN Dykes ha ka sngi baar u la pynjari da ka Section 144 CrPC ba la mana ban ialum briew hapoh ka jingjngai kaba 1 kilomitar ha ka jaka ba don ki karkhana saiñ dewiong beaiñ ha Kyllonmathei, Shallang, West Khasi Hills District.Ha kane ka hukum, u District Magistrate ula pyntip ba la bthah ban pyndep ia ka jingpynpra ia ki Coke Plant be-aiñ ba la shna khlem jingbit hapoh ka District lyngba ka hukum, Order Memo No NDG 304/2020/Pt11/79-A dt. 02/02/2023 bad ka Sorkar Meghalaya ka la mynjur ban pynpra ia ki atoskhana jong ki Coke Plant beaiñ hapoh ka District lyngba ka shithi , letter FOR 2/202/302 dr.4/7/2023; bad ia ka jingbthah ban pynpra ia ki Coke Plant beaiñ hapoh ka District yn pyntreikam naduh ka 7/7/2023.“Kam long kaba shngaiñ ba ki briew ki bym shym la iohbor ban rung ne ban iaid sha ki jaka ba don ki Coke Plant be-aiñ ha ka por ba pynpra,” la ong u District Magistate ha ka hukum.“Namarkata, da kaba pyntreikam ia ka iktiar ba la pynkup ha nga hapoh ka Section 144 CrPC la mana ia kino kino ki riewshimet ne ki kynhun ba khlem ioh jingithuh ban tur hapoh ka jingjngai kaba 1 kilomitar na ka jaka ba don ki Coke Plant be-aiñ ha Kyllonmathei, Shallang, West Khasi Hills District,” la mana u District Magistate.Kane ka hukum kan treikam noh mardor tad haduh ban da pynbna da kumwei pat.",MANA U DC KA WKH BAN ÏALUM BRIEW SHA KI JAKA BA DON KI COKE PLANT BE-AIÑ HA SHALLANG,https://batesitv.com/mana-u-dc-ka-wkh-ban-ialum-briew-sha-ki-jaka-ba-don-ki-coke-plant-be-ain-ha-shallang/
"Shillong, Naitung 12 : Ka Meghalaya Aroma Mission ka la kylla long kaba jop ha kaba iadei bad ka jingpynmih ia ki jingthung aroma hapoh ka jingialam jong u Myntri Rangbah ka Meghalaya. Naduh ba la sdang ha u snem 2019 kane ka sienjam la lah ban pynkylla ia kine ki mar rep (aromatic plants) sha ki mar kiba seisoh ban kyntiew halor ka jingpynmih ia ki mar rep kiba neh, ha ryngkat ka thong ban kyntiew arshah ia ka kamai kajih jong ki nongrep bad ban kyntiew ia ka jinglong jingim ka jong ki.Ha ka jingleit jurip sha kawei na ki jaka treikam jong ka Aroma Mission ha Byrwa, Ri-Bhoi District ha ka 7 tarik mynta u bnai, u Myntri Rangbah Conrad K. Sangma ha ryngkat ka jingsynran lang jong u Gunanka D.B. IFS Executive Director, INRM, u  Arpith Upadhyay, DC Ri-Bhoi District bad ka Kong Isawanda Laloo, IAS, Secretary ka tnat ka rep ka riang, u Comrad u la pynpaw ia ka jingsngewhun halor ka jingseisoh ha kaba iadei bad ka jingpynmih ia kine ki mar rep kynthup ia ki mar umphniang nalor ki jingthung kiba lah ban ialeh pyrshah ia ki kynja khniang.Ka Aroma Mission ka lah ban pynmih ia ki khatlai jait ki umphniang ba kongsan ha ryngkat ka jingiatreilang bad ka kynhun jong ki seng kynthei. Kine ki mar umphniang ki dei kiba la ioh lyngba ki jingthung bapher bapher kum ki Citronella, Lemon Grass, Turmeric, Vetiver, Winter Green, Geranium bad kiwei pat. Lah ban kdew ba kine ki phlang ki lah ban im wat ha ki jaka kiba long kumno kumno ruh, kata ha ki jaka kiba kiwei pat ki jait jingthung ki kham shitom ban mih. Nalor kata ka jingdon ia ki tynrai kiba rben ka iarap shibun ban tan um napoh khyndew bad kiba iarap ruh na ka bynta ka jingtwa jong ka khyndew.Haba ai ka jingkyrshan kaba pura halor kane ka sienjam, na ka liang u Myntri Rangbah ka jylla u la pynthikna sha ki paid nongrep kiba don bynta ha kaba rep ia kine ki jait jingthung (aromatic plant) halor ki lad jingiarap ban kyntiew ia kane ka bynta. U la pynshlur ruh ia ki ba kin pynthikna halor ka lawei jong ki bad na ka bynta ka jingseisoh kaba neh ha kane ka kam, ka ban pynmyntoi ia ki nongrep bad ia ka ioh ka kot jong ka jylla. Nalor kata u Myntri Rangbah u la ban jur ruh halor ka jingkut jingmut jong ka sorkar ban ai ka jingiatreilang hapdeng ki kynhun seng na ka bynta ban kyntiew shuh shuh ha kaba iadei bad ka jingpynmih ia ki mar ki mata lyngba kine ki mar rep.Ban kyntiew shuh shuh ia ka jinglah jong ka Byrwa unit, u Conrad K Sangma u la pynbna halor ka jingiarap shuh shuh na ka liang ka sorkar na ka bynta ban thied ia ki kor ki bor ne ki machine.Ka Meghalaya Aroma Mission ka don ia ka bynta kaba khraw ha ka ban kyntiew ia ka jingrep ia ki aroma ha ka jylla bad ioh ruh ia ka jingjop kaba khraw. Haduh kumba 3,000 ngut ki nongrep ha ka jylla kaba kdup ia 500 hectare ki jaka bym shym la pyndonkam shuh la ai jingkyrshan hapoh jong kane ka mission. Shiphew jait ki mar rep aroma ki dei kiba man bha ha Meghalaya bad ia kiba la rep, bad lyngba kane ka mission ka don ruh ka jingthmu ban nang pyniar shuh shuh ia ka jaka rep sha ka 1000 hectare. Ki jingthung kum ki Wintergreen, Lavender, Damask Rose, bad Wild Marigold la shim ba ki dei kiba kongsan tam hapoh jong kane ka mission.Ka jingphaikhmat jong ka sorkar Meghalaya ha kaba iadei bad ka Aroma Mission ka long nalor kane kane ka kam rep, khnang ban pynkhlain ia ki jaka treikam bad ban kyntiew ia ka ioh ka kot ha kane ka bynta. Shi bynta jong kane ka sienjam la lah ban thaw haduh 130 tylli ki kynhun Self-Help Groups (SHGs) kiba aibor ia ki nongrep ha kaba iadei bad ka jingrep bad ka jingpyniaid iew ia kine ki jingthung aroma. Nalor kata la lah ruh ban thaw ia ki cooperative societies na ka bynta ban shim ia ki sienjam ban iatreilang hapdeng ki nongrep kiba don bynta ha kaba rep ia kine ki jait mar rep aroma.Ka Aroma Mission ka la lah ban pynmih haduh 4 metric ton, kaba la noh synniang shibun ha kaba iadei bad ki jingtreikam jong ki karkhana kiba iadei bad kine ki mar rep. Lyngba kane ka sienjam haduh 3000 ngut ki nongrep ki la ioh ia ki jingmyntoi lyngba kane bad kaba la kyntiew ruh ia ka jinglong jingim ka jong ki ha kaba iadei bad ka liang ka ioh ka kot.",SEISOH KI SIENJAM KA MEGHALAYA HALOR KA JINGREP IA KI MAR REP AROMA HAPOH JONG KA ‘AROMA MISSION’,https://batesitv.com/seisoh-ki-sienjam-ka-meghalaya-halor-ka-jingrep-ia-ki-mar-rep-aroma-hapoh-jong-ka-aroma-mission/
"Ki bor synshar jong ka East Jaiñtia Hills District kiba la pyntreikam ia ka hukum jong ka Iingbishar Meghalaya High Court ha ka sngi balang ki la pynpra da kaba shu pynbthei bom ia ki ar tylli ki Coke Plant ba la shna beaiñ ha East Jaiñtia Hills District.Katkum ka kyrwoh ba la phah da u Deputy Commissioner jong ka East Jaiñtia Hills District u Abhilash Baranwal, ia ki ar tylli ki Coke Plant beaiñ lane ki karkhana sain dewiong ba la shu tei beaiñ la pynpra namar ba kim shym la ioh ia ka Consent to Establised (CTE) na ka Meghalaya State Pollution Control  Board (MSPCB).Ki ar tylli ki Coke Plant ba la shna beaiñ ki dei kiba la tip kyrteng kum ka M/s Halari Coke Plant bad ka M/s Shauryansi Coke, Wah Samsier, Elaka Sutnga. La pynpra ia ki ar tylli ki Coke Plant beaiñ hapoh ka jingpeit jong u Additional Deputy Commissioner ka East Jaintia Hills u Bah J. Shylla, kynthup ruh ki nongmihkhmat na ka ophis u Superintendent of Police ka East Jaintia Hills, na ka Meghalaya State Pollution Control  Board (MSPCB) bad na ka District Commerce and Industries Centre.Ia kine ki Coke Plant beaiñ la pynpra da kaba pynbthei da ki bom. Ia ka M/s Halari Coke Plant la pynbthei ha ka por 12:00 baje mynsngi katba ia ka M/s Shauryansi Coke, Wah Samsier, la pynbthei ha ka por 3:30 baje nohphai sngi.Ha ka jingpynbthei ia kine ki ar tylli ki karkhana saiñ dewiong ym shym la don mano mano ruh ba mynsaw bad ka jingpynbthei ia ki Coke Plant beaiñ kan dang iai bteng.",AR TYLLI KI COKE PLANT BE-AIÑ PYNPRA KI BOR SYNSHAR KA EAST JAIÑTIA HILLS DISTRICT,https://batesitv.com/ar-tylli-ki-coke-plant-be-ain-pynpra-ki-bor-synshar-ka-east-jaintia-hills-district/
"Shillong, Naitung 12 : Ka HYC Shella Area Unit mynta ka sngi ryngkat lang bad ki paidbah ka Shnong Shella bad ki Shnong ba Marjan bad ka jingdon lang u General Secretary HYC u Bah Roy Kupar Syrem ka la pynlong ia ka Jingialang Paidbah ha ryngkat ka rah ia ki Dongmusa hapoh Shnong Shella ban pynpaw ia ka jingpyrshah kaba jur halor ka jingthut jong ka bording elektrik ha kine ki sngi kiba lahdep tad haduh mynta ruh kumjuh. Ha kine ki taiew kiba lahdep ki nongshong shnong ki hap ban mad ia ka jingdum bad jingbym ioh bording elektrik da ki bun bun sngi bad tad haduh mynta ruh ka jingdon ka bording elektrik kam pat biang bha.Hadien ba ka Seng ka lah phah jingthoh sha ki bor badei peit ha kine ki sngi kiba lahdep ban dawa ba dei ban weng noh ia kane ka jingeh ki paidbah mardor hynrei ki jingpynsngew bad jingdawa ki shu long leh nohei namar ym don ba pynsngap ia ki jingud. Kane kam dei ka sien ba nyngkong hynrei lah jan man u snem tang shu poi ka por slap ki nongshong shnong ki hap ban shong ha ka jingdum da ki sngi bad ki taiew. Watla ia kine ki jingeh lah pynsngew ha ki bor ba halor ban thawlad thawlynti lah jan ma u snem hynrei I kumba ki bor ba dei peit kim khein snep satia.Kumta, ka Seng ha ryngkat ki paidbah kam banse ban pynlong Ia kane ka prokram ia khih lyngba ka Jingialang Paidbah ha ryngkat ki dongmusa bad kumjuh ruh ban thang ia ki tyngshop jong ka MePDCL bad jong ka Sorkar MDA-II.Ha kane ka sngi lahdon ki Nongialam ka Seng na ka Unit ha ryngkat ki Nongialam na ka Sengkmie ba kynthup ia u Samla Rangbah Roy Kupar Synrem, General Secretary bad kiwei kiwei. La ia don ryngkat ruh ki Nongialam bad ki Riew Rangbah ka Shnong Shella bad khamtam eh ki paidbah jong ka Shnong Shella bad ki Shnong ba Marjan.Shuwa ban thang tyngshop lah don ka Jingialang kaba lyngkot ha kaba lah ioh ki jingkren na u Headman ka Shnong Shella Bah Readerforce Sarubai uba lah kyntu ia ka Seng ban shimkhia lem ban pynsngew ia ka jingeh ki nongshong shnong sha ki bor ba halor bad u lah pyntip ruh ba na ka liang jong u, u long ba lah kloi ban iatreilang bad ka Seng halor kane ka mU Bah Roy Kupar Syrem, GS HYC u lah pynpaw ba I kumba ka MeECL bad ka Sorkar Meghalaya ki kwah ba ki nongshong shnong ka dong ka thain kin leit phai biang sha ka juk jong ka Jingdum haba ka pyrthei baroh kawei ka beh sha ka Jingshai. Kane ka jingeh ki nongshong shnong kam dei kaba thymmai hynrei na ka por Sha ka por lah ju pynsgew ha ki bor ba dei peit hynrei ym shim lah iohi ia ka jingkylla na kane ka jingeh. U lah pynpaw ba ka Seng kan nym shongthait hynrei kan buddien bad iai pynsgew ia kane ka jingeh ki nongshong shnong bad lada ki bor ba halor kim sngap ka Seng kan sa shim da kiwei pat ki sienjam ba kham tyngeh.","SHONG DUM KA SHNONG SHELLA, HAP THANG DA KI DONGMUSA KUM KI POR BYM PAT DON BORDING ELEKTRIK",https://batesitv.com/shong-dum-ka-shnong-shella-hap-thang-da-ki-dongmusa-kum-ki-por-bym-pat-don-bording-elektrik/
"U Myntri Rangbah ka Jylla u Conrad K. Sangma ha ka sngi Palei u la pynkup burom ia ki khynnah skul kiba la wan shakhmat ha ka eksamin ba la pynlong da ka Meghalaya Board of School Education (MBoSE) ha ka ‘Meghalaya Education Symposium’ ryngkat ka jingsakhi jong u Myntri ka tnat Pule Puthi u  Rakkam A. Sangma ha ka jingialang kaba la long ha Shillong International Centre for Performing Arts and Culture (SICPAC).Ka ‘Meghalaya Education Symposium’ ka dei ka sienjam jong ka Sorkar Meghalaya ban kyntiew ia ki jaka pule puthi bad ha kane ka prokram la iashim bynta lang da ki Myntri Sorkar kiba kynthup ia ka Dr. Mazel Ampareen Lyngdoh bad u Bah Paul Lyngdoh, u nongai buit jong ka tnat Pule Puthi u Bah H. M. Shangpliang, u Commissioner & Secretary ka tnat Pule Puthi u Pravin Bakshi bad kiwei kiwei.U Myntri Rangbah haba kren ha kane ka jingialang u la ong ba kane ka rynsan ka long ban iamir jingmut halor ki jingkylla kiba kongsan ia kiba ka Sorkar ka la shim ha kaba iadei bad ka jingtreikam jong ka tnat Pule Puthi. “Ngi la ioh ia ka jingkyrkhu lyngba ki samla pule kiba dei ban ioh ia ka kabu kaba bha tam, kata ym tang ha kaba iadei bad ka jingpynkhlaiñ ia ka thymmei jong ka pule puthi bad ban kyntiew ia ka jinglong jingman jong ki ha baroh ki liang,” u la ong.“Ngi la thaw ia ka Youth Policy ka ban aibor ia ki samla bad ka Sorkar ka la shim ia ki sienjam ban kyntiew kumba 2000 tylli ki skul Lower bad Upper Primary. Kumjuh da kaba mang pisa T. 920 klur ban tei ia ki  39 tylli ki Eklavya Model Residential Schools (EMRS) kum shibynta ban kyntiew ia ka pule puthi,” u la ong.“Da kaba mang na ka bynta khyndai tylli ki kolej ha baroh kawei ka jylla kan pynthikna ba ki samla kin ioh ia ka pule puthi kaba biang ha ki thain nongkyndong, ka jingpynioh ia kajuh ka kabu na ka bynta baroh. Ha ka jingpyrshang ban kyntiew ia ka pule puthi lyngba ka Digital, ngi la sam kumba 26,000 tylli ki Digital Tablet sha ki samla khynnah skul na ka bynta u snem 2021-22,” la bynrap u Sangma.“Na ka liang ka Sorkar ka angnud ban kynthup ia ki jingai jingmut bad ki jingmynjur lyngba ka jingpynlong ia ka ‘education symposium’ ban iai bteng ban kyntiew ha ka liang ki jingpule kiba kham shalor.  Nga ai khublei ia ki samla kiba stad kiba wan shakhmat ha ki eksamin ba la pynlong da ka Meghalaya Board of School Education,” la bynrap u Sangma.U Myntri ka tnat Pule Puthi u Rakkam A. Sangma haba kren pdiang, u la ong, ka Sorkar Meghalaya ka la phaikhmat halor ki kam pynroi bad kum ka jylla ka la iaid ha u mawjam uba kham shakhmat. Lyngba ki jingthmu jong kane ka thong ban kyntiew shakhmat ia ka jylla shibun ki sienjam la lah ban shim, kata kum ha kaba wanrah ia ki University, ka jingplie ia kiba bun tylli ki kolej bad ka jingpynbha ia kiba bun ki iingskul kiba la rim.Ka Myntri ka tnat ka Koit ka Khiah ka Dr. Mazel Ampareen Lyngdoh, ka la pynpaw ia ka jingdonkam ban kyntiew ha ki bynta bapher bapher ha ka liang ka pule puthi. “Nga sngewkmen shibun ban ioh ia ka kabu ban ieng na ka bynta ka lawei ka jylla jong ngi bad ban pynpaw ia ka jingsngew sarong halor ka jinglah ka jong ki ka ban pynurlong ruh ia ka jingangnud bad ka jingkyrmen ka jong ngi. Ka long kaba donkam ba ka jingtreikam ha ka liang ka pule puthi ka jong ngi kan kyntiew ia ki samla pule ym tang ha ka liang ka jingpule hynrei ruh ban pynpaw ia ki sap ki phong ki jong ki khnang ba kin lah ban ia aireng ha kane ka pyrthei jong ka jingialeh. Ka pule puthi ka dei ka thong ban wanrah ka jingkylla ia ka lawei jong ka jylla Meghalaya. Ngi khmih shakhmat ban iatreilang na ka bynta ban kyntiew bad pynbha shuh shuh ha ka liang ka pule puthi ha ka jylla ka jong ngi.”Ka “Meghalaya Education Symposium 2023” ka la long kum ka rynsan kaba don jingmut na ka bynta ban iamir jingmut lang ha ryngkat ka jingiatreilang hapdeng ki nongialam, ki riew shemphang ha ka liang ka pule puthi nalor ki kynhun kiba ia don bynta. Kane ka plielad ruh ban iamir jingmut halor ki jingshem bad ki sienjam ban kyntiew ia ka pule puthi ha ka jylla Meghalaya.",PYNKUP BUROM U CM IA KI KHYNNAH SKUL BA WAN SHAKHMAT HA KA EKSAMIN MBOSE,https://batesitv.com/pynkup-burom-u-cm-ia-ki-khynnah-skul-ba-wan-shakhmat-ha-ka-eksamin-mbose/
"Da ki phew ngut ki dkhot bad ki nongïalam jong ka Hynñiewtrep Youths Council  (HYC) ha ka sngi Thohdieng ki la tur kyndit sha ophis Main Secretariat ban pynrem ia ka Sorkar Meghalaya Democratic Alliance (MDA) ba la ialam da ka National Peoples Party (NPP) ka bym shym la lah satia ban pynioh ia ka jingdawa Inner Line Permit (ILP), ban pynrung ia ka Ktien Khasi ha ka Khyrnit Baphra.Haba pynrem jur ia ka jingpynbna u Myntri Rangbah ka Jylla u Conrad Kongkal Sangma ba ka Sorkar ka la phaikmat mynta ban pynpoi ia ka lynti Rel ha Khliehriat, East Jaiñtia Hills District, ki dkhot ka seng ki la pyrta shla da ka sur kaba jam, “No ILP, No Railway.”Ka seng ka la buh jingkylli ruh ia ka Sorkar halor ka jingpynslem ban pynrung ia ka ktien Khasi ha ka Khyrnit Baphra jong ka riti synshar ka ri India bad ha kajuh ka por ki dkhot ka seng ki la pynrem jur ia u MP ka Shillong u Bah Vincent H. Pala halor ka jingai jingkyrshan ban pynpoi ia ka lynti Rel ha Khliehriat, East Jaiñtia Hills District.Ki bor Pulit hapoh ka jingialam jong u Superintendent of Police (City) bad u Additional District Magistrate u Bah Ronnie Wahlang tang shu ioh jingtip ia kane ka jingtur kyndit jong ki dkhot ka HYC sha Secretariat ki la leit mar mar ban pynsngewthuh ia ki nongialam ba kin ym ialum paidbah hakhmat ka khyrdop jong kane ka ophis treikam bakongsan jong ka Sorkar khnang ba kan ym pynthud ia ka leit ka wan jong ki kali kiba iaid lyngba nakhmat ka surok jong ka Main Secretariat.Ki dkhot ka HYC ki bym shym pynsngap ia ka jingkyrpad jong ki bor synshar District, ki la shong kyllaiñ myngngor syndon hakhmat ka khyrdop jong ka Main Secretariat.Ha kane ka por, katba ka kali kaba kit ia u Symbud Myntri Rangbah ka Jylla uba peit ia ka tnat Kam Pohïing u Bah Prestone Tynsong ka dang thmu ban rung sha Secretariat, ki dkhot ka seng ki la pyrta shla, “No ILP, No Rest”. Kat haduh ba la thoh ia kane ka khubor ha ka por 1:45 baje nohsngi, ki dkhot ka seng kim shym la khih satia na kane ka jaka bad ki la rah da ki plakad ban bteng ka jingpyrta ia ki sur pynrem ia ka Sorkar MDA.","“NO ILP, NO RAILWAY,” TUR KYNDIT KI DKHOT KA HYC SHA OPHIS MAIN SECRETARIAT",https://batesitv.com/no-ilp-no-railway-tur-kyndit-ki-dkhot-ka-hyc-sha-ophis-main-secretariat/
"Ki Pulit jong ka Lumdiengjri Police Station ha ka sngi thohdieng ki la khot hajir ia u Working President jong ka Hynñiewtrep National Youth Movement (HNYM) u Bah Donlang Nongbri halor ka jingkren jong u ha ka jingialang paidbah kaba la long ha ka 23 tarik Naiwieng 2022 ha ka shnong Mukroh, West Jaintia Hills District da kaba ong ban seng kynhun lehnoh hapoh ka Jylla namar ka jingbitar ïa ka sorkar jylla ka bym shym la la shimkhia ia ki jingjia ha ki shnong khappud kat haduh ba ka la wanrah ia ka jingduhei ki mynsiem briew hadien ka jingshah siat iap jong ki san ngut ki paidbah ka shnong Mukroh ha ki ktang suloi jong ki Pulit ka Jylla Assam.Kane ka jingshah khot hajir jong u Bah Donlang Nongbri ka la jia tang hadien shitaiew tam ba u President ka seng u Bah Louis Dohtdong u la shah khot hajir ha ki Pulit jong ka Lumdiengjri Police Station halor ka jingkynnoh ba ka Secretariat ka dei ka krem ki mentuh.Hadien ba la mih na jingshah khot hajir ha ki Pulit, u Bah Donlang ha ka jingiakren bad ki lad pathai khubor, u la kubur ba u la kren ia kine ki kyntien ba la thmu ban seng kynhun lehnoh.“Ka dei tang ka jingkren bitar ia ka jingbym ler jong ka Sorkar Jylla bad ka tnad Pulit ban ai jingiada ia ki paidbah kiba sah ha ki shnong khappud,” u la ong.U Bah Louis Dohtdong haba bynrap halor kane, u la ong, ka Sorkar kam dei satia ban shu pynlut kai ia ka por ban khot hajir ia ki sengbhalang sha ki Police Station hynrei ka dei ban pyndep la ka kamram da kaba phah ia ki Pulit ban ai jingiada ia ki paidbah ha ki shnong khappud kiba mad ia ki jingshah pyndik ba laiphew jait ha ki Pulit bad ha ki Karbi kiba sah ha ka Jylla Assam.","BA ONG, THMU SENG KYNHUN LEHNOH, KHOT HAJIR KI PULIT ÏA U WP KA HNYM",https://batesitv.com/ba-ong-thmu-seng-kynhun-lehnoh-khot-hajir-ki-pulit-ia-u-wp-ka-hnym/
"Shillong, Naitung 15 : U Myntri Rangbah ka jylla u Conrad K.Sangma u la pynlong ka jingleit jurip ïa ka thaiñ Khatarshnong Laitkroh C&RD Block ban khmih halor ka jingseisoh jong ki kam pynroi. Kane ka jingleit jurip ka kdew ruh halor ka jingkut jingmut jong ka sorkar ban kyntiew ïa ka thaiñ bad ban pynkup bor ïa ki nongshong shnong ha ka liang ka roi ka par.Kane ka jingleit jurip ka long ruh ban pynleit jingmut ha kaba ïadei bad ki jaka ba la pyntrei lyngba ka skhim Mahatma Gandhi National Rural Employment Guarantee Act (MGNREGA) hapoh Laitmawsiang bad Laitsohpliah.U CM u la ïamir jingmut ruh ba ki nongtrei Job Card, ki  Self Help Groups (SHGs) kumjuh bad ki Village Organizations (VOs) kiba la ïa don ryngkat lang ha baroh kitei ki ar jaka, kiba la pynpaw ruh halor ka jingkut jingmut ban pynïaid shakhmat ïa ki jingtreikam na ka bynta ka roi ka par.Ka jingïamir jingmut ka pynpaw ruh halor ka jingdonkam jong ka skhim MG?NREGA bad ka jingjop kaba ki la ïoh hapoh ki shnong ki thaw, kaba pynskhem ruh halor ka jingkut jingmut jong ka sorkar halor ka roi ka par bad ka bha ka miat jong ki paid nongshong shnong.Na ka liang u CM u la pynpaw ruh halor ki sienjam jong ka sorkar Meghalaya na ka bynta ka shnong Laitryngew da kaba ong; “Ka jingphaikhmat ka jong ngi ka long ban pynkylla dur lyngba ka jingpyntrei ïa ki projek bad ïa ki sienjam ki ban kyntiew ïa ka jinglong jingman jong ki nongshong shnong. Kane ka kynthup halor ka jingbuh ïa ka jaka ïalehkai na ka bynta ki khynnah ne ka ‘children’s park’ bad ka jaka kilan met ne gym hapoh ka kper jong ka krem Cave park khnang ban pynshlur ïa ki nongshong shnong ha ka liang ka koit ka khiah.Nalor kata ngi la kut jingmut ruh ban aibor shuh shuh ïa ki kynhun seng hapoh ka shnong ne Village Organisations (VOs) da kaba pynïoh ha ki ïa ki kor ki bor bad kiwei pat ki jait tiar kiba lah ban pynmih ïa ki tiar ki tar pynsahnam bad ruh ban kyntiew ïa ka kam jngohkai pyrthei.Lah ban kdew ba ngi la ai ka jingmynjur na ka bynta ka jingshna ïa ki lieng, ki jaka pynïeng kali, ki paiñkhana, bad ki lynti ïaid kjat hapoh kane ka park.”Nalor kata u la ong ruh; “Ka jingïoh mynsiem lyngba ka jingseisoh jong ka jaka jngohkai ha Umiam ne ka Umiam Viewpoint, ka thong ka jong ngi ka long ban kyntiew bad pynbha ha kaba ïadei bad ki dukan hapoh TynamMasi Viewpoint ka ban khring bad pynsngewtynnad ïa ki nongwan shangkai pyrthei.Nalor kata ngin kyntiew ruh ha kaba ïadei bad ki jingshna jingbuh sahnam bapher bapher ka ban kyntiew shibun ïa ka kam jngohkai pyrthei.”Haba kren sha ki nongshong shnong bad ki dkhot jong ki Self-Help Groups hapoh Laitsohpliah, U Conrad K. Sangma u la ong bad ha kine ki 45 tylli ki snem naduh ba la ïoh ïala ka jong ka jylla, la lah ban kyntiew ïa ka jingdon jong ki SHG jong ki kynthei sha ka 5000 tylli ha kaba la lah ruh ban pynïoh ïa ka jingïarap pisa kaba kot sha ka 30-35 klur. Hynrei, ha kine ki 5 snem ba la dep ka sorkr MDA hapoh ka jingïalam jong ka National People’s Party la sakhi ïa ka jingkiew shakhmat lyngba ka jinglah ban thaw shuh shuh ïa kumba 45,000 tylli kiwei pat ki kynhun SHG ha ryngkat ka jingpynïoh ïa ka jingïarap pisa kaba kot sha ka 500 klur ban kyrshan ïa ki jingtreikam ki jong ki.Nalor kata u la ong ruh na ka liang ka sorkar ka la shimkhia ruh ha kaba ïadei bad ka jingkyrpad jong ki nongshong shnong ban weng ïa ki jingeh kaba ïadei bad ka jingkyrduh um hapoh ka thaiñ, bad lyngba ka  Sohra Water Supply scheme, la mang T.48 klur khnang ban lah ban pyntrei noh shen ïa ka projek pynïoh um.Lyngba ka National Rural Livelihood Mission la lah ban thaw haduh 44,067 ki Self Help Groups (SHGs), kaba la aijingmyntoi ïa haduh kumba 427,195 tylli ki longïing. Nalor kata la kyntiew shuh shuh sha ka 4,607 tylli ki Village Organizations (VOs) bad haduh  39,571 ki SHG ki la ïoh pdiang ïa ka jingïarap pisa kaba kot baroh sha ka T. 171.56 klur. Ki VOs ruh ki la ïoh pdiang ïa ka jingïarap kaba kot sha ka T.192.34 klur.","JURIP U CM IA KI KAM PYNROI HA KHATARSHNONG, LAITKROH C&RD BLOCK",https://batesitv.com/jurip-u-cm-ia-ki-kam-pynroi-ha-khatarshnong-laitkroh-crd-block/
"ka Khasi Jaiñtia Church Leaders’ Forum (KJCLF) ha ka sngi thohdieng ka la ong ba ka jingpyntreikam ia ka Uniform Civil Code (UCC) kan lam sha ka jingshah rat dyngkhong jong ka dustur ai jait kmie jong ka jaidbynriew Khasi.Ha u kyrwoh, u Secretary jong ka Forum u Rev. (Dr.) Edwin H. Kharkongor u la ong, baroh ki kynhun jaidbynriew bad ki niam tynrai ki don la ki jong ki jingmut jong ki ban pdiang bad ban leh ha kaba iadei bad ka shongkha shongman, ka pyllait san shyieng, ka jingioh bhah bad kiwei kiwei, katba katto katne ki jaidbynriew ki don la ki jong ki jingiapher.“Namarkata, kam long kaba dei ban shu pyntreikam ia ka Uniform Civil Code ha baroh kawei ka ri,” la ong u Rev. Kharkongor.“Ha ki jaidbynriew Khasi jong ka Meghalaya, kan long kaba ma shikatdei eh, namar ha ka jingaijait bad ka riti ka dustur  lada pyntreikam ia ka Uniform Civil Code kan wanrah jinglyngngoh bad kan pyndam syndon ia ka jingai jait kmie hapdeng ki Khasi,” u la bynrap.“Ia mynta, ban peit katkum ba ka 21st Law Commission of India dang shen ka la ong ba ka Uniform Civil Code (UCC) kam pat da donkam than lane kaba la kwah lang da baroh ha kum kane ka por,” u la ong, bad bynrap, ban pyniaid beit shakhmat ia ka jingpyntreikam ia ka UCC pyrshah ia ka mon jong ki paidbah ha ka ri, kan pynpaw ia ka jinglong amriang bad ka jingbym pyrkhat bha jong ka Sorkar kaba bat mynta ia u lakam synshar.",KA JINGPYNTREIKAM ÏA KA UCC KAN PYNDAM SYNDON ÏA KA AI JAIT KMIE KI KHASI – KJCLF,https://batesitv.com/ka-jingpyntreikam-ia-ka-ucc-kan-pyndam-syndon-ia-ka-ai-jait-kmie-ki-khasi-kjclf/
"Ka North Korea kam ju sangeh ïa ki jingpynlyngngoh jong ka ïa ka pyrthei salonsar. Ka jingshisha ka long ba kane ka ri ka khang ïa ka jingwanrung ki nongjngohkai pyrthei, bad phin nym ïohi hi ruh ïa ki dur jong kane ka ri ha ka Instagram, wat la kata ruh, don ki khep ba ki ju lait klep ki jingtip shaphang kane ka ri.Ïa kane ka ri la ñiew kum ka ri kaba khang khyrdep ïa kiba nabar ri, ym don jingsngew phylla ïa kata haba ka don bun tylli ki aiñ kiba pyntriem shyrkhei. Ka Bor Synshar ka knieh lut ïa ki hok jong ki nongshongshnong jong ka ri bad pynjari da ki aiñ khyllah ba pyrkhing. Kham mynshwa ngi la ïohsngew ïa ka khana kumno ba ka lok jong u Kim Jong Un ka hap ban bud ïa ki kyndon ba pyrkhing, mynta pat ngi wan rah ka jingtip shaphang katto katne tylli ki aiñ khyllah ka North Korea ïa kiba phin nym poi pyrkhat satia:.Ki nongshongshnong jong ka North Korea ki lah ban shahset byndi lada ki peit ïa ki phlim bad tem ïa ki jingrwai nongwei na bar ri. Ha u snem 2015, u nongsynshar donbor jong ka North Korea u Kim Jong-un u la hukum ban pynjot bad pynduh lut ïa baroh ki cassette tapes bad ki CD jong ki jingrwai ba la adong pyrshah khnang ban tehlakam ïa ka jingsngaptuh da ki briew. Lah ban shah rai pynïap lada peit ïa ki phlim na America lane ban pynphriang ïa ki phlim awria. Don tang lai tylli ki channel TV ha North Korea, bad baroh ki prokram la pynïaid katkum ka jingbthah ka Sorkar.Ki nong North Korea kim lah ban ïakren telephone shabar ri namar ban leh kumta ka dei ka kam bymman. Katkum ki jingtip ba la ïoh lum, ha u snem 2007 la siat ïap ïa u trai jong kawei ka karkhana ha North Korea hakhmat 150,000 ki briew hadien ba la pharep ïa u ba u kren telephone shabar ri lyngba ki 13 ki phone kiba u pyndait hakhrum jong ka karkhana jong u.La kheiñ ba ym tieng burom ïa u Nongïalam lada jia ba ïohthiah katba dang don jingïalang bad u Kim Jong-un bad lah ban rai pynïap ïa kita kiba ïohthiah. Katkum ki jingtip ba la ïoh, ha u snem 20015, la siat ïap hakhmat 100 ngut ki briew da ka tup siat eroplen ïa u Myntri Ïada Ri jong ka North Korea, u Hyon Yong-chol namar ba u ïohthiah katba u dang ïakynduh bad u Kim Jong-un.Lada don mano mano ba leh kam bymman ha North Korea, ka jingpynshitom kam hab tang ïa uta lane kata u/ka nongleh, hynrei wat ki Kmie Rad Kpa Rad, ki Kmie ki Kpa bad ki khun ki kti jong kita ki nongleh kin shah pynshitom lang. La pynmih ïa kane ka aiñ khnang ba ki nongleh kam sneiw kin nym phet na ki byndi ba ki shah set.Baroh ki kynthei bad shynrang ki lah ban khapsñiuh tang ha ki 28 tylli ki rukom khap ba la ai jingbit da ka Sorkar, 18 rukom ïa ki kynthei bad 10 rukom ïa ki shynrang; lada adong pyrshah ïa kiwei pat ki rukom khap nalor kine ba la ai jingbit. U Nongïalam jong ka North Korea u Kim Jong Un u la pynmih ïa kane ka aiñ ha u snem 2013, katba um shym kynthup ïa ka rukom khapsñiuh jongu ha kata ka thup ki kyndon namar u kwah ban pynlong kyrpang ïalade bad ym don hi ruh ba nud ban pyrthuh bud ïa ka rukom khapsñiuh jongu. La khmih lynti ba ki kynthei kiba lah shongkurim ki dei ban khap kham lyngkot ïa u sñiuh jongki bad kiba dang samla ki lah ban ieh kham jrong.Ka Sorkar North Korea ka la pynkylla ïa ki kyndon ïalehkai basketball. Nuksa, ka rukom thep basket ba la tip kum ka “slam dunk” ka long 3 points, ymdei 2 kumba ju long, ki rukom thep basket ba 2-point ha ki lai minit ba khatduh kin long noh 8 point. Kumjuh ruh lada ym lah ban thep basket 3 sien pyrshang thep yn shah khate 1 point.U Nongïalam jong ka North Korea u Kim Jong-un u kwah tang ïa ki briew kiba bit ba biang tam, kiba riewspah bad kiba don iktiar ba kin shong kin sah ha ka Nongbah Pyongyang jong ka North Korea. Kum kita ki briew ki dei ban ïoh jingbit kyrpang ban ïoh shong ha ka Nongbah.Ki khynnah skul ki hap ban siew ïa kador jong ki miej bad ki shuki ba ki pyndonkam! Ïa kata ka jingsiew ym shym kynthup ha ka bai skul jongki.Ha North Korea, la ñiew ba ka Bible kadei ka dak jong ka dustur bad deiti ki ri sepngi namarkata la khang ban pyndonkam ïa ka namar kan pynkylla ïa ki paidbah. Lakem bad pynïap ïa kawei ka kynthei Khristan namar ba ka sam paidbah ïa ka Bible. Ha u snem 2014, la kem bad set patok san bnai ïa u Jeffrey Fowle, u nong America uba leit jngohkai ïa ka North Korea, tang namar ba u klet ïa ka Bible jongu ha ka kamra sum jong kawei ka jaka bam kaba kyrteng ka Chongjin Sailor’s Club.La khang ïa ki nong North Korea ban pyndonkam ïa ki iPhone, ki TV lane ki laptop komputar! Ki nongshongshnong ha kane ka ri ki tip tang khyndiat shaphang ki tiar elektronik bad teknoloji, namar ka aiñ jong ka ri ka buhrieh bun kiei kiei ki jingtip ha kane ka phang.Lada phi dei u nongjngohkai pyrthei yn shah ban rung shapoh kane ka ri hadien ka jingtalasi ba pyrkhing bad bniah bha da ki briew ka Custom ïa ki thup jingrwai jingtem, ki phlim bad ki kot ki sla kiba phi rah bad phi.La ngeit ba don kumba 2 lak ngut ki nong North Korea kiba shahset byndi. Kine ki dei kiba shahkem halor ki jingpharep ba ki don kti ha ki kam bymman ba ïadei bad ka saiñ hima saiñ sima. Lada uno uno u leh kam bymman ba ïadei bad ka saiñ hima saiñ sima, la set slung lang ïa ki ba ha-ïing jongu baroh. Lada jia ba u ïoh phet tuh na byndi, yn pynïap lut ïa baroh kiba ha-ïing hasem jongu. 40 na ka 100 jong kito kiba shah set slung ha kita ki byndi ki ïap naka daw bym biang ka bam ka dih. Bun na kita ki koidi i kumba la phah pyntrei katkum ki kyndon ba shongnia, pynban bunsien ki  hap trei shitom haduh ban da ïap syndon.Ka North Korea ka don la ka jong ka Almanak ba ïapher na kaba ju pyndonkam da ka pyrthei baroh ïa kaba la tip kyrteng kum ka Juche calendar. Kane ka almanak ka sdang naduh 15 tarik u Ïaïong 1912 kaba dei ka sngikha jong u nongïalam pynkhih pyrthei baieid eh jong ki, u Kim Il Sung.Ka North Korea ka ju pynlong ïa ki elekshon bad baroh ki nongshongshnong kiba lah 17 snem shaneng ka rta ki hap ban shimbynta beit ha ki elekshon, tangba ki elekshon kim long kiba laitluid. Ha man kawei pa kawei ka elekshon ki nongjied ki don tang kawei ka lad ban jied. Ka jingmih nangta ka long ba 100 na ka 100 ki nong Korea ki jied ïa u nongïalam baieid jongki.U Kim Il Sung, u nongïalam ba nyngkong eh jong ka North Korea hadien ka jingïakhih ki communist revolution, uba la ïap la slem bah, hynrei dang ñiew hi ïa u kum u nongïalam jong kari. Dei na kata ka daw ba u khun jongu bad mynta u ksiew jongu ki la shimti kum ki nongsynshar jong ka ri.Ka long mar khongpong ban tip ba ka ri kaba pyrkhing bha ha kiei kiei baroh kam ju don jingeh ha kaba ïadei bad ki kynja jingdih pynbuaid. Kalong be-aiñ ban pyndonkam, die lane buh ïa u Kynja ha North Korea. Wat la kata, u Kynja u mih kynrei bad laitluid bha harud ki surok, kumta lada don mano mano ba kwah ban shim kabu ki lah ban leh da kaba suk jai jai.Baroh ki nong North Korea kiba im hapoh ka jingsynshar jong u Kim Jong-un ki dei ban smai ba kin shaniah skhem bad kohnguh beit ïa u, ia ki ba ha-ïing hasem jongu bad ïa ka ri. Lada don ka jingsuba ba ñiewbeiñ ïa ka ïing ka sem u Kim, ka Sorkar North Korea ka ñiew ïa kata kum ka jingbeiñ Blei ïa kaba dei ban pynsaja tyngeh. Kane ka aiñ ka treikam ruh ïa baroh kiba wan buhai shnong ha North Korea bad ïa ki nongwan jngohkai pyrthei na bar ri. Lada suba ba don ka jingma lane jingñiewbeiñ kan ïalam beit sha ka jingshahset along lane wat shaduh ka jingshahpynïap. Don bun kiba tip shaphang ka jingjia ïa uwei u khynnah skul na American u ba kyrteng u Otto Warmbier. Uta u khynnah u la leit sha North Korea ryngkat bad kawei ka kynhun jngohkai pyrthei, u la shah kem noh ka kad liengsuiñ Pyongyang namar ba u pyrshang ban tuh ïa kawei ka dur antor (billboard) kaba don ha ka kamra hotel ba u sah. La set ïa u Warmbier hapoh along, la pyllait ïa u hapdeng ka jingkhrew bad u la khladnoh tang hadien katto katne por ha u bnai Jylliew 2017.Phi lah ban lyngngoh balei ki nong North Korean, kim phet noh na la ri haba ki hap ban shah khum ha kum kita ki aiñ ba pyrkhing. Ka daw ka long ba kim lah. La mana tyngeh ïa ki nong North Korea ba kim dei ban mih sha bar ri, lada don mano mano ba jam shabar u pud u sam jong ka ri khlem da biang ki kot ki sla yn siat ïap beit ïa ki da ki shipai pahara. Ka jingpynsaja ba kordit sat kan hab ha kito kiba pyrshang ban phet ne rieh na ka jingsynshar donbor jong u Kim, bad kaba thikna hi kadei ka jingshah pynïap.Ka Sorkar North Korea ka peit pyrman bha ïa kino kino ki nongjngohkai pyrthei kiba wan rung hapoh ka ri. La buh nongsynran ïa man uwei pa uwei u nongjngohkai pyrthei ban don naduh kapor ba wan haduh ban da leit phai noh. Lada don mano mano ba iehnoh ïa ka kynhun ba ïawan lang lane ba pyrshang ban ïakren ïa khana bad ki trai shnong, yn kem beit ïa kum ïa kita. Ryngkat bad kine ki jingpyrkhing, ïa ki nongjngohkai pyrthei la ïalam tang sha ki jaka bad ki lynti ba lah dep jied lypa.Baroh ki nong North Korea ki hap ban rung ha ka kam shipai. 10 snem na ka bynta ki shynrang bad 7 snem ïa ki kynthei.Ki nong North Korea ki hap ban mad ïa ka jingpynlip bording man la ka miet namar ka jingkyrduh bording hapoh ka ri. Donkam ban ïoh jingbit shwa ban pyndonkam ïa ka bording elektrik bad ka long be-aiñ ban buh ha ïing ïa ki kor pynkhluit jingbam (microwave).",21 TYLLI KI AIÑ KA NORTH KOREA KI BAN PYNSUH JNANG ÏA PHI,https://batesitv.com/21-tylli-ki-ain-ka-north-korea-ki-ban-pynsuh-jnang-ia-phi/
"New Delhi, Nailar : U Balvant Parekh ïa uba la ju tip kum u Fevicol Man jong ka India, u dei uwei na ki heh spah ha India bad ka jingdon jingem jong u mynta ka poi haduh 88,000 klur tyngka. Hynrei ka jingïaid lynti jong u Parekh kam dei satia kaba suk, u la trei ruh kum u Peon jong kawei ka kompeni bad um don jaka sah bad u hap ban sah ha ka sem dieng jong uwei u paralok jong u.La kha ïa u Parekh ha Mahuva, ka sor kaba don ha Bhavnagar District jong ka Gujarat. Naduh ba u dang rit u Parekh u ju kwah bha ban long nongkhaïi kumba ju leh ki nong Gujarat hynrei ki kmie ki kpa jong u ki kwah ba un long nongïasaid aiñ. Kumta la phah pule ïa u sha Government Law College ha Mumbai. Ka por ba u dang leit pule ka dei ruh ka por ba u Mahatma Gandhi u dang ïakhih bha bad u ruh u la ïa snohkti lang ha ka jingïakhih Quit India Movement.U kpa jong u Parekh u kwah ba u Parekh ruh un long kum u parad jong u ba un long u nongïasaid aiñ. Kumta hadien ba la pyndep ïa ka jingpule u la sdang ban trei kum u nongïasaid aiñ hynrei tang katto katne por u la sangeh noh namarba um sngewtynnad namarba u lap ba bun kaba u hap ban thok ban shukor ha ka jingïasaid jong u. U la shong katto katne por khlem kam khlem jam bad u la ïathoh shongkurim ïa ka Kantaben. Khnang ban lah pynbiang ïa ki jingdonkam ha ïing u la leit trei kum u Peon ha kawei ka kompeni khaïi dieng bad ma u bad ka lok ki sah ha ka sem dieng jong uwei u paralok jong u.U Parekh u dap tang da ki jingpyrkhat kumno ba un seng noh la ka jong ka kam ka jam bad khatduh u la ïoh ïa ka lad ban leit sha Germany bad dei na Germany u la ïoh ïa ka buit kumno ban seng kam lajong. U la pynïaid ïa ki kam jong ka kompeni Hoechst ha India hynrei ha u snem 1954 u la seng ïa ka kompeni lajong ka Parekh Dyechem Industries kaba pynmih ïa ki tiar kiba pyndonkam ha ka jingthaiñ jaiñ.Ha katei ka por um pat nang ban ai kyrteng kumno ïa ka kompeni jong u hynrei dei ha u snem 1959 u la ai kyrteng da ka Pidilite, u la pynmih ïa ka Fevicol bad kiwei pat ki dawai pyndait bad ki dei ki misteri dieng kiba pyndonkam bha ïa ki mar jong u. Nyngkong u don tang kawei ka dukan jong ka Fevicol Pedilite Industries. Hadien kata u la pynmih ïa ka Feviquick bad ïa ka M-Seal bad kitei ki dei kiba ïaid ïew bha tad haduh ba mynta u la kylla long uwei na ki 45 ngut ki heh spah tam ha India.",U BRIEW UBA THIAH HA SEM DIENG MYNTA U DEI U HEH SPAH HA INDIA,https://batesitv.com/u-briew-uba-thiah-ha-sem-dieng-mynta-u-dei-u-heh-spah-ha-india/
"Ka Balang Catholic ha Meghalaya ka la pyrshah bad pynpaw ia ka jingbym sngew iahap halor ka jingtyrwa ban pyntreikam ia ka Uniform Civil Code (UCC) ha ka ri India.Ha ka shithi ba la phah sha ka Law Commission of India, New Delhi  ha ka sngi Balang, la soi da u Arcbishop ka Jylla Niam Bah Shillong u Most. Rev. Victor Lyngdoh, u Auxiliary Bishop ka Jylla Niam Tura u Most Rev. Jose Chirackal, u Bishop ka Jylla Niam Nongstoiñ u Most Rev. Wilbert Marweiñ bad u Bishop Elect ka Jylla Niam Jowai, u Most Rev Ferdinand Dkhar.“Ngi sngewnguh shikatdei ei ia U Blei ba ngi long ki nongshong shnong jong ka ri India.  Ngi long kiba donbok ban don ia ka riti Synshar jong ka ri India kaba iada ia baroh ki nongshong shnong ha ka ri.  Ngi don ha ka ri kaba burom ia ka jingiatylli wat hapdeng ka jingiapher bad ngeit ruh ba ka India ka dei ka ri kaba burom ia ki jait Niam.  Ka dei ka ri kaba shah ban don la ki jong ki aiñ halor ka shongkha shongman, ka jingpyllait san shyieng, ka jingioh pateng, ka spah ka phew bad kiwei kiwei.  Hynrei ka jingpynbna paidbah ba la pynmih ha ka 14 tarik, Jylliew, 2023 da ka Law Commission of India ha kaba iadei bad ka jingpyntreikam ia ka UCC ka dei kaba pynsngewkhia bha ia ngi,” la pynpaw ka Balang ha ka dorkhas ba la phah sha ka Law Commission.Ka Balang Catholic ka la kdew ruh lai tylli ki mat ban pyrshah haba pyntreikam ia ka UCC ha ka ri.“Ki aiñ kiba mih na ka jingdon jong ki riti ki dustur, ki jingngeit bad ki jingleh jingkam kiba iadei bad ka jingngeit niam yn ym lah satia ban leh shiliang lane ban pyndam noh da kaba wanrah ia ka UCC.  Ngi pynpaw ka jingpyrshah kaba jur ba ki jingngeit, ki riti ki dustur bad ka tynrai jong ‘kawei ka niam’ yn pynjari ha kiwei pat ki jingngeit lyngba ka UCC. Ka Article 25 ia ki kynhun niam ka hok ban pyniaid la ki jong ki kam,” ong ka dorkhas.“Hapoh ka riti Synshar jong ka ri India (Article 341, 342 bad ka Sixth Schedule) la shna ia ki kyndon ba kyrpang ban pynkupbor ia ki jaidbynriew riewlum.  Ka jingpynrung ia ka UCC kan pynjot syndon ia ki hok kyrpang bad ia ki jingmyntoi ba la ai sha ki jaidbynriew riewlum,” la bynrap ka dorkhas.“Haba ka 21Law Commission ha u snem 2018 ka la pynpaw ia ka jingsngew ba ka jingpyntreikam ia ka Uniform Civil Code kam da dei eh kaba donkam haduh katta katta lane kaba da kwah da baroh ha kum kane ka por, namarkata, kaei ka jingkyrkieh jong ka Sorkar pdeng ba ka kwah ban pyntreikam noh ia ka UCC,” ong shuh shuh ka dorkhas.",THOH KA BALANG CATHOLIC HA MEGHALAYA SHA KA LAW COMMISSION BAN YM PYNTREIKAM ÏA KA UCC,https://batesitv.com/thoh-ka-balang-catholic-ha-meghalaya-sha-ka-law-commission-ban-ym-pyntreikam-ia-ka-ucc/
"Kathmandu, Nailar : U MP jong ka Nepali Congress na Kathmandu u la Sunil Sharma u la shah kem namarba u la pyni da ki kot ki sla kiba thok ha kaba ïadei bad ka kyrdan pule jong u. U Sharma u la shah kem ha ka sngi hat majai jong ka taïew ha ka Central Investigation Bureau (CIB) jong ka Nepal Police. U nongaiktien jong ki pulit ka Nepal u Deputy Inspector General u Kuber Kadayat u la ong ba u MP jong ka Morang-3 konstitwensi u la shah kem namarba u la pyni da ki kot ki sla kiba thok ïa ka kyrdan pule jong u.U Sharma uba pynïaid ïa kawei ka Hospital u la shah pynngat kyndon ruh 7 snem mynshuwa namarba la lap ba u don da ki kot ki sla kiba thok. Ka Nepali Congress kaba don ha ka liang synshar ka pyrshah halor ka jingshah kem jong u. “U la shah kem namarba u dawa ba u Myntri ka tnat kam pohïing bad tnat pla tyngka ba u dei ban risaiñ noh halor ka jingkhaïi ksiar tuh” ong u MP ka Nepali Congress u Arjun Nar Singh KC.“Kumno 7 snem mynshuwa ki pulit ki la sangeh noh ïa ka jingtohkit katba mynta pat ki la khyllie biang” u la ong. U Sharma u dei uba ju kren pyrshah bha ïa u Myntri ka tnat kam pohïing u Narayan Kaji Shestha kumjuh ruh ïa u Myntri ka tnat pla tyngka u Prakash Sharan Mahat bad u la kynnoh ba ki donkti ha ka kam khaïi ksiar tuh.U Sheastha u dei u MP jong ka seng CPN (Maoist Center) katba u Mahat pat u dei u MP jong ka Nepali Congress. Ha ka 18 tarik u Naitung, ki pulit ki la ïoh kurup haduh 100 kilo ka ksiar najan Kathmandu Airport. U sharma u la ong ba kat katei ka ksiar ym lah ban khaïi na Hong Kong sha Kathmandu lada khlem ka jingïadonkti lang u Myntri sorkar. Hadien ba u la shah kem, ka CIB ka la pyntip sha u Lamphang jong ka ïing Dorbar ba un dang shah tohkit katkum ki kyndon jong ka aiñ.","SHAH KEM U MP KA NEPAL, KYNNOH BA PYNI DA KI KOT KI SLA KIBA THOK ÏA KA KYRDAN PULE JONG U",https://batesitv.com/shah-kem-u-mp-ka-nepal-kynnoh-ba-pyni-da-ki-kot-ki-sla-kiba-thok-ia-ka-kyrdan-pule-jong-u/
"Ha ka sien kaba nyngkong eh ki nongialam jong ka seng kieng atiar Hynñiewtrep National Liberation Council (HNLC) ba la shah kheiñ be-aiñ ha ka Sorkar kiba la wan iuhkjat sha ka Jylla Meghalaya na ka bynta ka jingïakren iasuk bad ka Sorkar ki la iohlad ban rakhe ia ka sngikha kaba 36 snem jong ka seng ne ka Raising Day ha ka Lah Sngi u Blei ha ka jaka sah ka jong ki ha Inspection Bungalow (IB) jong ka MeECL, Ribhoi District.Ha ka khyllipmat ba la pynher ia ka lama jong ka seng, ki nongialam ki la rwai ruh ia ka jingrwai ieid ri, ‘Ri Khasi, Ri Khasi’ bad shim ruh ia ka salute da ka jingialam jong u Vice Chairman ka seng u Bah Manbhalang Jyrwa, u Political Secretary u Bah Aristorwell Thongni, u Foreign Secretary u Bah Phangkupar Diengdoh, ki arngut ki PSO kiba kynthup ia u Bah Storgy Lyngdoh bad u Bah Aiborlang Marbaniang.Ha kane ka sngi la sakhi lang da ki nongialam jong ka Hynñiewtrep National Youth Front (HNYF) ba kynthup ia u Bah Sadon Blah uba long u ksiang jong ka Seng HNLC ban iakren iasuk bad ka Sorkar.Kum ban shu pyntip hangne, ki nongialam ka seng, ha ka sngi u Blei kim shym la pynsngap wat ia ka jingpyrkhing jong ka Sorkar hynrei ki la leit ban buh syntiew ha u lum jingtep jong u General Secretary barim jong ka seng u Bah Cherish Starfield Thangkiew ha Lawmali ha ryngkat ka jingsakhi lang jong ki bahaing hasem bad ki dkhot jong ki seng bapher bapher bad aiti ruh ia ka lama jong ka seng sha ki bahaing hasem.",HA SIEN NYNGKONG HADIEN 36 SNEM RAKHE KA HNLC ÏA KA RAISING DAY HA RI KHASI,https://batesitv.com/ha-sien-nyngkong-hadien-36-snem-rakhe-ka-hnlc-ia-ka-raising-day-ha-ri-khasi/
"Ha ka jingrakhe ïa ka jingdap 25 snem, ka Seng Samla Mawkhar ka la buh hakhmat ïa ka thong ban pynlong ïa ka jingpynsngewthuh sha ki samla jong ka shnong Mawkhar bad ïa ki shnong kiba marjan kumno ban pyllait na ka shrip jong u drok.Kane ka sienjam jong ka Seng Samla ka long ruh ban ïarap kino kino ki para samla kiba la im kyrni ha ka jingdih u drok bad kiba dang angnud ban kylla noh sha ka jingim kaba thymmai.Ha ka jingïakren bad ki lad pathai khubor ha ka Lah Sngi u Blei, u President ka Seng Samla Mawkhar u Bah Daniel Syngai u la ong, “ngin sa pynlong ïa ka jingïalang ban pynsngewthuh sha ki para samla ha ka 19 tarik mynta u bnai bad mynta ka kynti ngi la wanrah ruh ïa u Tenzing Tsering uwei na ki Ayurveda Practitioner uba la sah ha New York, uba shong basah mynshwa ha Mission Compound, Shillong ban ïarap ïa ki samla kiba la ngop ha u drok ban ïoh binag ïa ka jingim ba thymmai tang da kaba dih da ki dawai kynbat.”Ïa kane ka jingpynshai paidbah ka Seng Samla ka la ïatreilang bad ka NRE Pageant India Pvt. Ltd hapoh ka jingïalam jong u President u Bah Ransom Sutnga bad ka National Director ka Kong Eldora Lyngdoh.“Nga la ïoh jingtip kiba don haduh 3 lak ngut kiba la ngop ha u drok ha kane ka Jylla,” la ong u Tsering bad bynrap, “km u briew uba la shong la sah ha kane ka jylla nga dap da ka jingsngewkhia halor kane ka khubor.  Hynrei ka don pat ka lad bad ka kabu ban pyllait luid ïa kito kiba im kyrni ha u drok lada ki don ka jingangnud nalade ban ïoh biang ïa ka jingim ba thymmai.”“Ki don ki dawai kynbat kiba nga la pyndonkam ban sumar ïa ki briew kiba la im kyrni ha u drok ha New York bad lada ki briew ha kane ka jylla kiba la ngop ha u drok ki kwah ban ïoh biang ïa ka jingkoit nga long uba kloi ban ïarap ïa ki,” la ong u Tsering.Haba kyllli, u Tsering u la ong ba um don jingthmu ban plie ïa kano kano ka jaka ai jingsumar ha kane ka jylla hynrei u la ong ba u long pat uba kloi ban ïarap lada ki briew ki donkam ïa u ha kano kano ka por.Ka Seng Samla Mawkhar ka lap ïa u Tsering dei lyngba ka jingïakren jong ka Kong Eldora Lyngdoh ha ka Facebook ha kaba u la pynpaw ïa ka mon ba u long uba kloi ban ïarap ïa ki samla kiba la ngop ha ka jingdih drok.",WANRAH KA SSM DA U AYURVEDA PRACTITIONER NA NEW YORK BAN IARAP ÏA KIBA LA KYRNI DIH DROK,https://batesitv.com/wanrah-ka-ssm-da-u-ayurveda-practitioner-na-new-york-ban-iarap-ia-kiba-la-kyrni-dih-drok/
"Shillong, Nailar, 14: Da kaba buh hakhmat ia ka thong ban iarap ia ki khynnah rit bad ia ki kynthei kiba donkam ia ki jingiarap ba kyrkieh ha kylleng ka jylla Meghalaya baroh kawei, ka tnat Social Welfare jong ka Sorkar Jylla ha ka 14 tarik u Nailar, 2023 ka la mynjur ban pynkha 14 tylli ki post ki ban pyntyllun ia ka jingpyntreikam jong ka Child Helpline Service lyngba u Nombar 1098 khnang ba ki khynnah rit kin dup lah ban telephone ia une u nombar haba ki mad ia kino kino ki jingeh ha ka jingim ka jong ki bad ha kajuh ka por la pynbna paidbah ruh ia u nombar 181 ban ai jingiarap ia ki kynthei haba iakynduh ia kino kino ki jingeh.Ha ka jingiakren bad ki lad pathai khubor, u Myntri jong ka tnat Social Welfare u Bah Paul Lyngdoh u la iathuh ba ka jingpynkha thymmai ia ki 14 tylli ki post hapoh kane ka tnat treikam ka long hadien ba ka tnat Social Welfare lyngba ka Juvenile Justice Care and Protection Act 2015, ka la pyntreikam ia ka Child Helpline Services hapoh ka Vatsaliya Scheme ha u snem 2019 hynrei ka jingpyntyllun ia ka kam ka long beit tang da uwei u briew.Katkum ka jingiathuh jong u Bah Paul Lyngdoh, ki post kiba la pynkha thymmai ki kynthup ia kawei ka post IT Supervisor, 10 tylli ki post Call Operator, kawei ka post Multipurpose Staff bad ar tylli ki post Security Guard.","U NOMBAR 1098 BAN ÏARAP ÏA KI HEPRIT BAD 181 ÏA KI KYNTHEI, PYNBNA KA SOCIAL WELFARE",https://batesitv.com/u-nombar-1098-ban-iarap-ia-ki-heprit-bad-181-ia-ki-kynthei-pynbna-ka-social-welfare/
"Lai ngut ki briew ki la duhei ia la ka jong ka jingim hadien ba kawei ka trok ka bym pat lah satia ban ioh ia u registration number ka la thung khongpong sha kawei ka riat kaba jylliew haduh 300 mitar eiei ynda poi ha Lad Mawkhap, kaba hap hapoh ka Pynursla Civil Division, East Khasi Hills District. Katkum ka jingtip ba la ioh lum la iathuh ba kane ka la jia ha ka 7 tarik u Nailar, 2023 ha ka por kumba 12 baje mynmiet katba ki san ngut ki briew kiba shong ha kane ka trok ki la mih na Pynursla ban leit sha Laitlyngkot ban phah shna ia kane ka kali kaba la don jingthud ha ka Gear Box.  Hynrei da ka jingsniew bok, ynda la poi ha Lad Mawkhap, kane ka kali ka la tyllun shadien bad hap syndon jrain sha riat.U samla Bansiew Khongkliam uba la lait im ha ka jinghap jong kane ka trok uba sah ha ka shnong Phlangshlain bad uba dang don mynta hapdeng ka jingshah sumar ha Shillong Civil Hospital u la shu par dohiap na trai ka riat hapdeng ka jingmynsaw tad haduh ba un da poi sha surok.Saw ngut kiwei pat kiba shong lang hapoh ka trok ki dei kiba la tip kyrteng kum u samla Yomiki kharshandi, uba la 20 snem ka rta uba dei u nongniah jong ka trok bad uba sah ha ka shnong Lyngiong, u Bah Kyndaiborlang Kurbah, na ka shnong Kseh Mawnai, u Bah Banpeitlang Marbaniang, na ka shnong Nongshken Mawdang bad u Bah Welbokstar Sohlang na ka shnong Kseh Mawnai.Ka kynhun Search and Rescue Team (SRT) jong ka tnat Fire and Emergency Service, (F&ES) Shillong tang shu ioh jingtip halor kane ka jingjia ki la leit mar mar ban leit ai jingiarap ia kine ki lanot.  Kat haduh mynta, kane ka kynhun ka dang ioh sei tang ia ka met jong ki lai ngut kiba la khladnoh katba uwei pat u dang jah rngai haduh mynta.","HAP KA TROK HA RIAT LAD MAWKHAP, PYNURSLA, ÏAP 3, LAIT IM 1, JAH RNGAI 1",https://batesitv.com/hap-ka-trok-ha-riat-lad-mawkhap-pynursla-iap-3-lait-im-1-jah-rngai-1/
"Shillong, Nailar 7: Ka kynhun Search and Rescue Team (SRT) jong ka tnat Fire and Emergency Services (F&ES) Shillong ka la lapdien sa ia u Bah Yomiki Kharshandi uba dang lait im na ka jinghap jong kawei ka trok ha riat Mawkhap, Pynursla Civil Sub-division hadien ba lai ngut ki paralok jong u ki la khladnoh hashen bad uwei pat uba la tip kyrteng kum u Bansiew Khongklian u la lait im da kaba par dohim dohiap na trai jong ka riat haduh ban da poi shajrong surok.Katkum u kyrwoh ba la phah da u Superintendent of Police ka East Khasi Hills District, u Bah S. Nongtnger la iathuh ba ha ka miet sngi u Blei kawei ka trok kaba don ia u nombar ML05 G 9528 ba la niah da u Yomiki kharshandi, 20 snem ka rta kaba kit 12 tylli ki muid, ka la sniew kynsan tang shu poi ha Langkyrdem katba ka dang wan phai na Pynursla ban leit sha Laitlyngkot.Ynda la poi ha Khoh-yiar hajan ka khongdong surok ha Mawkhap ha surok National Highway-40, kane ka trok ka la sniew bad tyllun shadien bad hap syndon jraiñ sha riat.Ki Pulit kiba la ioh jingtip ia kane ka jingjia ki la leit mar mar ban leit ai jingiarap ha kaba la lap ba u Bah Bansiew Khongklian na ka shnong Phlangshlain u la par dohim dohiap na trai ka riat haduh ban da poi tiap shajrong surok katba ia u bah Yomiki kharshandi la lap da ka kynhun SRT ba u dang im bad shu thiah lyngktop hapdeng ka jingmynsaw jong ki kjat.Lai ngut kiba la khladnoh ha kane ka jinghap jong kane ka trok ki dei kiba la ithuh kyrteng kum u Kyndaiborlang Kurbah na Kseh Mawnai, u Banpeitlang Marbaniang na Nongshken Mawdang bad u Welbokstar Sohlang na Kseh Mawnai.Ha kaba iadei bad kane ka jingjia ki pulit ki la register case ha Pynursla Police Station.","LAP KA SRT BA DANG IM U NONGÑIAH BA HAP KA TROK HA RIAT MAWKHAP, PYNURSLA",https://batesitv.com/lap-ka-srt-ba-dang-im-u-nongniah-ba-hap-ka-trok-ha-riat-mawkhap-pynursla/
"Shillong, Nailar, 14 : Ka Meghalaya State Olympic Association ryngkat ka jingiatreilang bad ka tnat Sports and Youth Affairs jong ka Sorkar Meghalaya lem bad ka Meghalaya Athletic Association ka la pynbna ban pynlong biang ha ka sien kaba ar ia ka Sohra International Half Marathon kaba 21 kilomitar ka ban sa long ha ka 30 tarik u Nailur, 2023.Ki nongialam jong ka Meghalaya State Olympic Association, kynthup ruh na ka tnat Sports and Youth Affairs bad ka Meghalaya Athletic Association ha ka jingiakren bad ki lad pathai khubor ha ka 14 tarik u Nailar, 2023, ki la iathuh ba ka tarik ba khatduh ban pynrung kyrteng ha kane ka jingmareh marathon ka long haduh ka 12 tarik u Nailur, 2023.Ka jingthmu haba pynlong ia kane ka marathon ka long ban khring ia ki nongjngohkai pyrthei sha kane ka jylla Meghalaya khnang ban kyntiew ia ka iohkam iohjam jong ki paidbah.Ki nongpyniaid ki la iathuh ba ha kane ka jingmareh marathon kaba don lai bynta ka ban sdang na ka shnong Laitsohpliah haduh Mawsmai, ki kynthup ia ka jingmareh kaba 21 kilomitar, 10 kilomitar bad kaba 5 kilomitar.Ka khusnam na ka bynta ki Elite group ka long 1 lak tyngka ia kiba wan nyngkong, 70,000 hajar ia kiba wan baar bad 50,000 hajar ia kiba wan balai.",1 LAK KA KHUSNAM ÏA KI LAHDUH HA KA 2ND SOHRA INTERNATIONAL HALF MARATHON,https://batesitv.com/1-lak-ka-khusnam-ia-ki-lahduh-ha-ka-2nd-sohra-international-half-marathon/
"Ka Khasi Students Union (KSU) hapoh ka jingïalam jong u Assistant Education Secretary u Samla Richest Malngiang ha ka lah sngi U Blei ki la ïakynduh ïa u Vice Chancellor jong ka skulbah NEHU u Prof. Prabha Shankar Shukla  ban pan jingpynshai ha kaba ïadei bad ka jingpyntreikam ïa ka Four Years Undergraduate Programme jong ka National Education Policy-2020.Ha ka jingïakren, ka Seng ka la dawa ïa u khliehduh jong ka skulbah NEHU ba u dei ban ai ïa ka jingpynshai kaba kham janai khnang ban weng ïa ka jingsah umdum jong ki Kolej bad ki samla pule ki bym pat lah ban sdang ïa ki klas na ka daw ka kynrum kynram ba mih na ka National Education Policy (NEP).Ka seng ruh ka la kren shai ba ka pyrshah ban pyntreikam ïa kane ka policy lyngba ka Hybrid Mode bad ha kajuh ka por ka seng ka la dawa ba lada dei ban pyntreikam ïa ka Four Years Undergraduate Programme (FYUP) ruh dei ban pyntreikam salonsar lane lada pyntreikam da ka System kaba rim ruh dei ban long salonsar.U Vice Chancellor ha ka jingïakren u la ong ba shen ka University kan sa shong pyrkhat bad ka tnad Pule Puthi jong ka Sorkar Jylla ban ïakren janai halor kane ka NEP.Ka seng ka la dawa, hadien kane ka jingïakynduh, ka jingpynshai ka dei ban mih ba lada yn pyntreikam ïa ka system ba thymmai ne kaba rim khnang ba ki samla pule kin ym shah ktah ha ka jingslem ban sdang ïa ki klas jong ki, bad lada jia ba kin ïaid shakhmat ïa ka system ba thymmai ka University ha ryngkat lang bad ka Sorkar Jylla ki dei ban ïarap bad kynpham lem ïa kito ki College ki bymkotbor ban pyntreikam ïa kane ka FYUP khnang ba ki samla pule ha kito ki College kin nym shah ktah.Ka Seng ka la ïakren halor ka jingeh jong ki samla pule kiba dei na ka jaidbynriew Khasi kiba pule ha Manipur University hadien ka jingïakynnad bad jingïaumsnam, ki don mynta hapdeng ka khim khait ban leit phai ban ïoh bteng ïa ka jingpule.  Halor kane, ka Seng ka la dawa ïa ka skulbah NEHU ba kan pdiang kyrpang ïa kine ki samla pule hapoh skulbah NEHU ban bteng ïa ka jingpule jong ki na ka Semester kaba ki dang pule mynta lane ban pynrung thymmai ïa ki naduh ba sdang.U Vice Chancellor, ha ka jingïakren, u la mynjur ban peit bniah ïa kane bad kular ruh ban ïarap ïa kine ki samla pule bad kumjuh u la kyrpad ïa ka KSU ba kan phah kyrpang ïa ki kyrteng bad ka jingtip ba kham bniah khnang ba un ïoh ban ïakren bad ki Deans jong ka Board of School Studies, NEHU la yn pdiang ïa ki kum ki khynnah pule thymmai lane ban ailad ïa ki ban bteng naduh ka Semester ba ki don mynta.Ka Seng ka phah ruh ïa u kyrwoh sha ki samla pule ba kin phah ïa ki jingtip ba kham bniah sha ka Seng da kaba phah ïa ka kyrteng, ka Course Contents, Registration Number bad ki Department ba ki pule khnang ba ka KSU kan ïoh ban phah ïa ki kyrteng sha ki bor pynïaid jong ka NEHU.",KA KYNRUM KYNRAM NEP-2020: PAN JINGPYNSHAI KA KSU NA U VC KA NEHU,https://batesitv.com/ka-kynrum-kynram-nep-2020-pan-jingpynshai-ka-ksu-na-u-vc-ka-nehu/
"Shillong, Nailar 08 : Ka Hynñiewtrep Youths Council, Central Body ha ka 8 tarik u Nailar, 2023 ka la aiti da ka jingthoh ha u Myntri ka tnat Pule Puthi jong ka sorkar Jylla u Rakkam A. Sangma ban dawa ia ka sorkar ba ka dei ban plie ruh ia ka Shillong Campus ynda la pynsdang ia ka Captain Willamson A. Sangma University ha Tura, West Garo Hills District.Ha ka jingiakren bad ki lad pathai khubor, u President ka Seng u Bah RobertJune Kharjahrin u la iathuh ba ka seng ka la pynsngew ruh ha u Myntri halor ka jingrem shaba palat ka bai skul hapdeng ki skul ba la pyniaid da ki riewshimet ne ki Private School bad ki skul kiba ioh jingkyrshan pisa na ka sorkar.Shuh shuh u la iathuh ruh ba ka Seng ka la dawa ruh ia ka sorkar ban buh noh ia ki jaka thoh eksamin Central University Entrance Test ha manla ki district jong ka jylla bad ba ka Sorkar ka dei ruh ban ai jingkyrshan pisa ia ki Kolej na ka bynta ban pyntrekam ia ka National Education Policy 2020.Ha kane kajuh ka sngi, ki nongialam jong ka HYC Ribhoi Sepngi Circle ruh ki la aiti ia ka dorkhas ha u Myntri ka tnat Pule Puthi halor ka jingdawa ban pyntreikam noh ia ka Patharkhmah Model Degree College.",DAWA KA HYC ÏA KA SHILLONG CAMPUS YNDA LA SDANG KA CAPT. WA SANGMA UNIVERSITY,https://batesitv.com/dawa-ka-hyc-ia-ka-shillong-campus-ynda-la-sdang-ka-capt-wa-sangma-university/
"Nongstoin, Nailar 8 : Lai ngut ki briew kiba la kah bha ia la ka jong ka durkhmat ha ka step synnia jong ka 7 tarik u Nailar, 2023 ki la leit ban thang duamon ia ka trok dumper bad ia kawei ka transit mixer jong ka kompani na Russia ka VozrozHdenie kaba dang pyntrei mynta ia ka surok na Nongstoin sha Wahkaji.Katkum ka tyllong khubor ba la ioh lum la ong ba ki lai ngut ki runar kiba la kah dur bha ki la rung jubor ha ka ktem jong kane ka kompani ha ka shnong Mawthungkper ha ka por kumba 1:30 baje mynstep bad thang ruh ia ki kali jong ka kompeni bad jia ryngkhat ba ha kane ka por uwei u nongniah jong ka trok dumper uba thaih hapoh jong ka u la lait im da ka sait.La ong ruh ba ki runar ki la wan ha ryngkat ki klong petrol lem bad ki pla byrni kiba la thmu ruh ban pynjot bad pynjulor ia ki mar ki mata jong ka kompaniHa kaba iadei bad kane ki Pulit ki la register case bad ka jingtohkit ka dang iaid shakhmat ban iohkem ia kiba donkti.",WIANG DING KI RUNAR ÏA KA TROK DUMPER BAD TRANSIT MIXER HA MAWTHUNGKPER,https://batesitv.com/wiang-ding-ki-runar-ia-ka-trok-dumper-bad-transit-mixer-ha-mawthungkper/
"Shillong, Nailar 08 : Ka North East Slow Food and Agrobiodiversity Society bad ka Meghalaya Basin Management Authority ha ka 8 tarik, Nailar, 2023 ki la lum lang ia ki nongrep na rilum Khasi bad Jaintia ban pynsngewthuh halor ka jingiadei hapdeng ka rep ka riang jong u khun bynriew bad ka meimariang bad halor ka jingpynneh pynsah ia ki khlaw ki btap hapoh ka Community Led Landscape Management Project ia kaba la pynlong ha Soso Tham Auditorium, Shillong.La plie ia kane ka jingiathir iatai da u Gunaka DB, uba dei u Joint Secretary jong ka Sorkar Jylla bad ha kajuh ka por u Executive Director jong ka Meghalaya Basin Development Authority bad Member Secretary jong ka BRDC bad SCSTE.Ki nongiashim bynta ha kane ka jingiathir iatai ki kynthup ia ki Agroecolocy Learning Cirlce na ki shnong bapher kiba ju im kamai jakpoh da ka rep ka riang khlem da pyndonkam ia ka dawai sboh.",PYNI NAM KI NONGREP ÏA KI SYMBAI JINGTHUNG BAN REP KHLEM AI DAWAI SBOH,https://batesitv.com/pyni-nam-ki-nongrep-ia-ki-symbai-jingthung-ban-rep-khlem-ai-dawai-sboh/
"Ribhoi, Nailar 8 : Ki dkhot jong ka Ribhoi Youth Federation bad ka Federation of Khasi Jaintia and Garo Peoples, Umsning Circle ha ka 8 tarik, Nailar, 2023 ki la ioh bat haduh 9 ngut ki bar jylla kiba rung tuh sha ka jylla Meghalaya ban leit trei bylla siang rong khlem ki kot ki sla kiba biang.Kine ki 9 ngut ki bar jylla ki dei kiba wan na ka jylla Assam lyngba ka Kali Tata Mobile kaba don ïa u number AS11-EC-0412 kaba don ia ka jingthoh ha ka iit kali ‘ ON PWD Duty’.  La kynnoh ruh ba kine ki nongbylla bar jylla ki la rieh ïa lade hapoh kane ka kali da kaba kah ïa lade da ki kynja kor ba pyndonkam ha kaba siang rong ïa ka surok.Ia kine ki bar jylla, la aiti noh sha ki Pulit jong ka Umsning Police Outpost ban pynlong ka jingtohkit bad ban pynphai biang ia ki sha ka jaka kaba ki wan.",RUNG TUH KI BAR JYLLA SHA MEGHALAYA HA KA KALI BA THOH ‘ON PWD DUTY’,https://batesitv.com/rung-tuh-ki-bar-jylla-sha-meghalaya-ha-ka-kali-ba-thoh-o-pwd-duty/
"Khliehriat, Nailar 08 : Ki nongshong shnong jong ka Elaka Narpuh, East Jaintia Hills district ha ka 8 tarik u Nailar, 2023 ki la pynlong da ka jingiakhih ban pynpaw pyrshah ia ka jingbym lah jong ka National Highway Authority of India  bad ka Sorkar Jylla ban shna pynbha ia ka surok National Highway-06 kaba la jot rathai bad kaba la buh jingeh ia ki paidbah ha ka leit ka wan bad ka rah ka rong.Ki paidbah hapoh ka jingialam jong ka Khasi Students’ Union (KSU) Narpuh Circle bad ki Waheh Shnong jong ka Elaka Narpuh ki la ia mih paidbah ryngkat bad ki plakad bad ki jingthoh kiba pynrem jur ia kane ka jingleh bym suidniew jong ka National Highway Authority of India  bad ka sorkar jylla da kaba ialum lang ha ka khyrdop khrong khajna jong ka National Highway Authority of India  kaba don ha Lumshnong.",ÏAKHIH KI PAIDBAH KA ELAKA NARPUH HA KHYRDOP KA TOLL GATE BA JOT KA SUROK NH-6,https://batesitv.com/iakhih-ki-paidbah-ka-elaka-narpuh-ha-khyrdop-ka-toll-gate-ba-jot-ka-surok-nh-6/
"Shillong, Nailar 09: Ki nongialam jong ka Lympung ki Seng Kynthei (LSK) ha ka sngi Balang ki la iakynduh ia u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ban pynsngew ha u ia ka jingkwah jong ka kynhun ba ka por ka la ih bad katkum ka jingtyllun jong ka shalyntem ki por, ki kynthei ruh ki dei ban iadon bynta lang tang kum ki dkhot jong ka Executive Committee ha ki Dorbar Shnong.Ha ka jingiakren bad ki lad pathai khubor ka President jong ka Lympung ki Seng Kynthei ka Kong Theilin Phanbuh, ka la ong, “ngi la pynsngew ha u CEM ban leh eiei katba shah ka aiñ namar ba kane lehse ka long kaba dang thymmai bad lehse ki don ruh ki Dorbar Shnong kiba la kynthup ia ki kynthei ha ki Executive Committee jong ka Dorbar Shnong hynrei kiba bun hi mynta ki dang duna.”Kane ka jingpynsngew jong ka Lympung ki Seng Kynthei ka long ba ka District Council kan pynmih da ka jingbthah sha ki Dorbar Shnong ki bym pat don ia ki kynthei kum ki Executive Member ba kin pynrung ia ki hapoh ka EC jong ka Dobar Shnong.“Ngi sngewdonkam ba kan long ryntih namar ba ki kynthei ki kham sngewthuh ia kino kino ki jingeh, da kaba iadon lang, ia pyrkhat lang bad iarai lang ban wanrah ia ka jingmyntoi, ka jingbit jingbiang bad ka jingbha hapoh ka shnong ka thaw,” la ong ka Kong Phanbuh.Haba kylli, ka President jong ka Lympung ki Seng Kynthei ka la ong, “hooid ka dei ka dustur naduh hyndai hynthai ba ki Kynthei kim lah ban iadon bynta ha ka Dorbar hynrei phi hap ban peit pat katkum ka jingiaid jong ka por ba la idonkam ban iadon bynta lang bad ban iatreilang namar ba ki kam haba iatreilang hapdeng ki shynrang bad ki kynthei ka wanrah ia ka jingbha.”Ia mynta, ka Lympung Ki Seng Kynthei, ka don 31 tylli ki Unit jong ki Seng Kynthei na ki shnong bapher bapher.  Hynrei ki don pat ki shnong ba ki dkhot ki Seng Kynthei kim pat ioh rung kum ki dkhot jong ki Executive Member jong ki Dorbar Shnong hynrei lait noh tang ha ki katto katne ki Dorbar Shnong.Ka Adviser jong ka LSK ka Kong P.Lyngdoh, haba bynrap halor kane ka la ong, “ngi la iohi bun, da ka jingiatreilang jong ki kynthei hapoh ki Dorbar Shnong ka la wanrah jingmyntoi shikatdei eh.”“Ka jingkwah jong ngi ka long tang ban kren ia ka bha ka miat jong ki kynthei bad ia ka imlang ka sahlang bad ngim shym iakren ba ngi kwah ban long Rangbah Shnong namarba ngi ki kynthei ngi sngewthuh ia ka bor lajong, ka dor lajong. Ngi kwah tang ban don ha ki Executive Committee jong ki Dorbar Shnong ba ngin iarai lang, ban iohi lang bad ban kdew lang khamtam ha kito ki shnong ki bym don ia ki Kynthei ha ki Executive Committee jong ki Dorbar Shnong,” la bynrap ka Kong Lyngdoh.","NGIM KWAH LONG RANGBAH SHNONG, NGI KWAH TANG BAN LONG DKHOT HA KA EC JONG KI DORBAR SHNONG:LSK",https://batesitv.com/ngim-kwah-long-rangbah-shnong-ngi-kwah-tang-ban-long-dkhot-ha-ka-ec-jong-ki-dorbar-shnonglsk/
"Shillong, Nailar 09: Ka Hynñiewtrep Border Dispute Redressal Forum (HBDRF) ha ka sngi Balang ka la pynpaw ba ka kwah ba ia ka kaphod tohkit jong ka Enquiry Commission ba la thung da ka Sorkar Meghalaya bad ka Sorkar Assam ban tohkit halor ka jingshah siat iap jong ki hynriew ngut ki briew ha ka shnong Mukroh kaba la jia ha ka 22 tarik u Naiwieng, 2022 dei ban aiti sha ka Central Bureau of Investigation (CBI) lane sha ka National Investigation Agency (NIA).“Ngi kwah ba ia ka kaiphod tohkit dei ban aiti sha ki Central Agency jong ka Sorkar Pdeng ki bym don ka jingiashah liang la ka long sha ka CBI lane sha ka NIA,” ong u Secretary ka Forum u Bah Thomas Passah ha ka jingiakren bad ki lad pathai khubor.Ka Sorkar Meghalaya ka la thung ia ka Enquiry Commission ba la khlieh da u nongbishar ba la shongthait jong ka Ingbishar Meghalaya High Court u Justice T. Vaiphei katba ka Sorkar Assam ruh ka la thung la ka jong ka Enquiry Commission ba la khlieh da ka nongbishar ba la shongthait jong ka Ingbishar Guwahati  High Court ka Justice Rumi Kumari Phukan.Haba pynpaw ka jingsngew lyngngoh ia ka jingkhot jong ka Enquiry Commission ba la thung da ka Sorkar Assam ia ki nongai sakhi na ka Jylla Meghalaya, u Bah Chandame Sungoh u la ong, “la lai sien laiwat ka (Enquiry Commission na ka jylla Assam) la khot.  Ka Meghalaya ngi ioh jingtip ba ka la thung la ka jong ka Enquiry Commission bad ki la leh ruh la ka jong ka jingtohkit ba la khlieh da u Justice T. Vaiphei.”“Na ka liang ka Assam katkum ka jingtip ba la ioh ka la ai sha ka Sorkar Meghalaya bad ka Sokar Meghalaya kam treh ban iashim bynta.  Ka pynsah ia ngi ha ka umdum ba kumno kajuh ka jingjia kin don ar tylli ki Enquiry Commisison. Ka Sorkar Assam ngi tip ba kan pynksan beit la ka jong ka nia,” u la ong bad bynrap, “ki briew jong ngi kiba mad ia ki jingjia, kumno kin ioh ia ka hok ba ki dei ban ioh. Kata ka dei ka jingkylli ba ngi kwah ban buh ia ka Enquiry Commission. Kam ju don ka rukom ba ar tylli ki Enquiry Commision kin shong bishar ia kajuh ia ka kam.”Haba kynnoh shuh shuh ia ka Sorkar Assam kan pynksan beit la ka jong ka nia, u Chairman jong ka Forum u la ong, “ha ka jingtokit jong ka Sorkar Assam ki don lai tylli ki daw ba ka pynieng la ka jong ka nia. Nyngkong eh, ngi iohi ba ka Mukroh ka la shah pynhap hapoh ka Jrikyndeng Police Station, West Karbi Anglong.  Kane ka pyni shai kdar ba la kam jubor ia ka Mukroh sha Assam. Kaba ar, ka jingjia baroh ka dei na ka jingtuh dieng jong ki Khasi-Pnar na Karbi Anglong, Assam. Kaba lai, ka jingshah siat, ka jia tang na ka daw ka jingker kut jong ki paidbah ia ki Pulit bad ia ki nongpahara khlaw ka Sorkar Assam da kaba rah ruh ia ki tiar pynmynsaw bad ban iada ialade kim (Pulit) banse ban siat.”",JINGJIA HA MUKROH: DA KA NIA NE CBI KWAH KA HBDFRF BAN BISHAR ÏA KA KAIPHOD TOHKIT,https://batesitv.com/jingjia-ha-mukroh-da-ka-nia-ne-cbi-kwah-ka-hbdfrf-ban-bishar-ia-ka-kaiphod-tohkit/
"Shillong, Nailar 09 : Ka Hynniewtrep Achik National Movement ka la dawa ia ka Khasi Hills Autonomous District Council ba kan thaw noh da ka ain kaba pyrkhing ia ki thei khasi kiba ioh tnga da ki briew kiba nabar ka jylla.Ka seng hapoh ka jingialam jong u President u Bah Lamphrangsngi Kharbani ha kane ka sngi, ka la pynkup burom ruh ia u Chief Executive Member jong ka Khasi Hills Autonomous District Council u Bah Pyniaid Sing Syiem halor ka jingshimti jong u ia kane ka shuki kum u khliehduh jong ka Council.Ha ka jingiakren bad ki lad pathai khubor ha ka 9 tarik u Nailar, 2023 u Bah Lamphrang u la iathuh ba ka seng ka la pynsngew ruh ha u Chief Executive Member ia ki mat ki bapher bapher kiba ktah ia ka ri bad ka jaidbynriew bad ha kajuh ka por u la iathuh ba ka seng ka la kyrpad ia ka District Council ba kan bthah ia ki Hima, ki Raid bad ki Shnong ba kin pynmih da ki adong kiba khanglad ia ki thei khasi ban iashongkha khleh bad kiwei pat ki jaidbynriew kiba dei nabar jong ka jylla namarba kane ka ktah ia ka khaii ka pateng bad ka ioh kam ka iohjam jong ki trai ri trai muluk.",KWAH KA HANM BAN PYRKHING DA KA AIÑ ÏA KI THEI KHASI BA ÏOH TNGA BAR JYLLA,https://batesitv.com/kwah-ka-hanm-ban-pyrkhing-da-ka-ain-ia-ki-thei-khasi-ba-ioh-tnga-bar-jylla/
"Shillong, Nailar, 03: Ka Hynñiewtrep Integrated Territorial Organisation (HITO), West Jaiñtia Hills District ha ka sngi baar hapoh ka jingialam jong u President u Bah Wanbiang Pulang ka la ujor ha u Deputy Commissioner jong ka West Jaiñtia Hills u Bah BS Sohliya bad ban dawa ruh ba dei ban khang khyrdep ia ka iew die Masi bad Muid ha ka shnong Mookyndur.Ka seng hadien ba ka la wad bniah ia ka jingmih kynsan jong kane ka iew kaba pynpoi ia ki Masi bad ki Muid nabar ka jylla ka la lap ba ki nongpyniaid ki shu leh mynleh ban pynbiang ia ki kot ki sla hynrei katkum ka jinglap jong ka seng kane ka iew die Masi bad Muid ka long kaba be-ain namarba ym don satia ki doktor kiba pynshisha ba ki Masi bad ki Muid kiba wan nabar ki dei kiba la ioh injek tika.Ka seng ka la kam ba ka la ioh jingtip ba ia kine ki Masi bad ki Muid la shalan sha ka ri Bangladesh khlem ki kot ki sla bad ha kajuh ka por ka la kynnoh ba u trai jong ka iew u la pynkheiñ ruh ia ka rule 47 haduh 56 jong ka Animals Transport Rules 1978.Ha kaba iadei bad kane ka seng ka la phah ruh ia ka kopi jingujor sha ka tnad Pulit, sha ka tnad Veterinary, sha ka Land Custom, sha ki shipai Boder security Forces bad sha u Chairman jong ka Animals Welfare Board of India, New Delhi ban leh ia kaba donkam katkum ki kyndon ain.Shuh shuh na ka liang jong ka seng ka la iathuh, ba ki paidbah ki ju ujor manla ka por ia ka jingbret pathar ia ki Masi bad ki Muid kiba la iap ka kynrei bha bad ki nongri jingri kiba don marjan bad katei ka iew kim sngew shngain shuh namar ka jingdon jong kane iew kat haduh ba ka la pynartatien ia kiba bun balang.",DAWA KA HITO ÏA U DC-WJH BAN KHANG ÏA KA ÏEW DIE MASI BAD MUID HA MOOKYNDUR,https://batesitv.com/dawa-ka-hito-ia-u-dc-wjh-ban-khang-ia-ka-iew-die-masi-bad-muid-ha-mookyndur/
"Shillong, Nailar 09 : Ka All Tamil Nadu Students’ Association (ATSA) hapoh ka jingialam u  Vishnuram P (President), u Rajarajacholan (Joint Secretary), u Gideon Bala Singham (Treasurer) bad u Ragu (Advisor) ki la wan na Tamil Nadu ban iakynduh ia ki nongialam ka Khasi Students’ Union (KSU) ha Shillong ban iasyllok halor shibun ki mat kiba ktah ia ki paid trai shnong ha North East bad ha South India.Ki nongialam ka ATSA ki la pynsngew ia ka jingeh ki paid Tamil bad kiwei ki paid Dravidian hapoh ka ri India bad kumjuh ki nongialam ka KSU ki la pynsngew ia la ki jingeh bad ki diengpynkiang ia ka Jaidbynriew Khasi.Kine ki ar seng ki la iasyllok ruh halor ka jingshah iuhroit ki nong Northeast bad nong South India la ka dei ha ki aiñ sorkar pdeng ki bapher bapher kum ka jingpynbor ban pyndonkam ia ka ktien Hindi bad ka jingshah buhai shnong ha kiwei pat ki Jaidbynriew la ka dei ha Meghalaya lane ha Tamil Nadu. La ia kren bniah ruh kumno ban wad lad wad lynti ban iada ia ki trai ri trai muluk ha Tamil Nadu bad Meghalaya, ban kyntiew ha ka liang ka pule ka puthi bad ka ioh ka kot.Na ka liang kine ki ar seng ki la rai ba nangne sha khmat kin iatreilang ha kaba iadei bad ki mat ki jura kiba ktah ia ka bha ka miat bad ka iap ka im ki paid trai shnong ha Northeast bad ha South India.Ka ATSA ka la kular ruh ban iarap ia ki samla pule Khasi kiba don ha Tamil Nadu lada ki shem kano kano ka jingeh.Ha shwa kane ka ATSA ka la ia kynduh ruh ia ki nongialam ka Naga Students’ Federation (NSF) ha Guwahati bad kine ki seng ki la shim kijuh ki rai ban iatreilang nangne sha khmat pynkut ka kyrwoh na u General Secretary ka KSU u Samla Donald V. Thabah.",YN ÏA TREI LANG KA ATSA BAD KA KSU,https://batesitv.com/yn-ia-trei-lang-ka-atsa-bad-ka-ksu/
"Shillong, Nailar 10: Ka kynhun jong ka executive committee (EC) jong ka Khasi Hills Autonomous District Council (KHADC) mynta ka sngi ka 10 tarik u Nailar 2023 ka la leit ban jurip ia ka Khasi Heritage Village kaba don ha Mawphlang khnang ban lap ïa ki jingduna kiba don ha kane ka jaka na ka bynta ban ïoh pynkhreh ban pynlong biang ïa ka tamasa kaba la tip kyrteng ka Monolith Festival ha u bnai Nohprah 2023.Ia kane ka kynhun la ialam da u Chairman ka Khasi Heritage Village Management Committee u Bah Victor Rani ha ryngkat ka jingdon lang ki Executive Member (EM) ka KHADC, u Lamphang ka KHADC u Bah Lamphrang Blah, ki ophisar ka konsil bad na ki tnat sorkar jylla.Ha kane ka jingleit jurip ka KHADC kala rai ban pynlong biang ia kane ka tamasa ba pawnam ka Jylla bala tip kum ka Monolith Festival, kaba la pynsangeh mynta la 7 snem eiei, ha Khasi Heritage Village, kaba don ha Mawphlang.Ia kane ka tamasa la pynlong kum shi bynta ban khring bha ia ki nongshangkai pyrthei na satlak ka pyrthei bad ban pynim nam ia ka jingriewspah ha ka riti, dustur bad kiwei kiwei de.Ha ka jingiakren bad ki lad pathai khubor hadien ka jingjurip, u Chairman ka KHADC Bah Lamphrang Blah ula ong ba ka rai ban pynlong biang ia ka Monolith Festival ka dei kaba la leh da ka jingthmu ban pyni nam sha ka pyrthei ia ka spah jong ka Jaidbynriew Khasi ha ka Riti Dustur, ka Deiti Tynrai bad ki jingdon jingem jong u men barim.U Bah Lamphrang ula ong ba kane ka tamasa ban pynlong mynta u snem kan iapher bha bad ki tamasa ba la dep pynlong, namar ka Sorkar MDA ba la ialam da u Myntri Rangbah u Conrad K Sangma, kan ai jingkyrshan ia ka Council ha kaban pynlong ia kane ka tamasa ha kata ka rukom ban kyntiew ia ka riti dustur bad ka jingpyni ia ki tynrai jong ka Jaidbynriew Khasi.Ka tamasa Monolith la pynlong khatduh ha u Risaw 2016 ha Khasi Heritage Village, Mawphlang. Hynrei, namar ka jingiakynduh ia ka jingeh ha ka pisa pilain, ka KHADC kala rai ban pynsangeh shuwa ia kane ka tamasa.Ka thong ba hakhmat eh jong ka KHADC ban pynlong biang ia kane ka tamasa ka long ban pyninam ha kajuh ka rynsan ia ka spah jong ka Jaidbynriew Khasi haba phai sha ka riti dustur, ka dei tynrai bad ka jingdon jingem ki men barim.",KA MONOLITH FESTIVAL HA U BNAI NOHPRAH 2023,https://batesitv.com/ka-monolith-festival-ha-u-bnai-nohprah-2023/
"Shillong, Nailar 11 : Tang iwei arngut kiba pyrshah hynrei baroh ki Principal, ki nonghikai, ki samla pule bad ki college hapoh ka jylla kila mynjur ban iaid beit shakhmat ia ka jingpyntreikam ia ka National Education Policy (NEP) 2023. Ia kane la kam da u Vice Chancellor (VC) ka skulbah North Eastern Hills University (NEHU) u Prof. Prabha Shankar Shukla bad ula ong ba ka jingpyntreikam ia ka NEP kan wanrah ka jingmyntoi ia ki khun samla ka jylla Meghalaya.’“Haduh mynta ngam pat ioh jingthoh na ki Principal jong ki College ba ki pyrshah ban pyntreikam ia ka NEP 2023 hynrei ki don tang iwei arngut ngut kiba pynpaw ba kim sngewiahap ban pyntreikam ia ka NEP” la ong u Prof. Prabha Shankar Shukla.U Prof. Prabha Shankar Shukla ula ong ba kum u VC ka NEHU um don bor ban khot ia ki nongialam ka MCTA ban iakren halor ka jingpyrshah jong ki ban pyntreikam ia ka NEP naduh mynta u snem bad na ka liang ka MCTA ruh kam don bor ban pyrshah ia ki College ban pyntreikam ia ka NEP.Ula ong ba kum u u VC ka NEHU ula lum shibun ki jingialang bad ki Principal jong ki College, ki nonghikai, ki samla pule bad ki sengbhalang hynrei haduh mynta ka MCTA kam shym la wan shakhmat ban iakren halor ka jingpyrshah jong ki ban pyntreikam ia ka NEP.“Nga kloi ban iakren bad ka MCTA lada ki wan shakhmat hynrei haduh mynta kim shym la wan hynrei dei tang ki Principal, ki nongialam sengbhalang ba kynthup ka KSU, HYC, FKJGP bad ki samla pule ka NEHU kila wan ban iakren bad nga bad baroh kila ia mynjur ban iaid beit ia ka jingpyntreikam ia ka NEP naduh mynta u snem” ula ong.U VC ula ong ba ka NEHU ka kloi ban iarap ia ki College ban pyntreikam noh ia ka NEP  2023 namar kane kan wanrah ka jingbha bad ka jingmyntoi ia ki khun samla ka Meghalaya bad dei namar kane baroh kila mynjur ia ka NEP.","TANG 1 NE 2 NGUT KIBA PYRSHAH IA KA NEP 2023, VC NEHU",https://batesitv.com/tang-1-ne-2-ngut-kiba-pyrshah-ia-ka-nep-2023-vc-nehu/
"Ka Khasi Students Union (KSU) East Jaiñtia Hills District Unit ha ka sngi Thohdieng ka la dawa ia ka Sorkar Meghalaya Democratic Alliance (MDA) ba kan pynstet ban shna ia ka Drug Reduction Elimination and Action Mission (DREAM) Draft Policy.Ka seng kaba la buh hakhmat ia ka thong ban iakhun pyrshah ia ka jingjyllei shaba palat jong u drok hapoh ka East Jaiñtia Hills District bad ha ka jylla Meghalaya baroh kawei ka la aiti da ka dorkhas ha u Deputy Commissioner jong ka East Jaiñtia Hills District  u Abhilash Baranwal kaba kynthup ia ki jingai jingmut kumno ban iada ia ki khynnah bad ia ki samla na u drok.Ka East Jaiñtia Hills District ka dei kawei na ki distrik kaba jur bha ka jingkynrei bad jingwan tuid jong u drok na shabar.Ha ka jingiakynduh ia u Deputy Commissioner, ka seng ka la ai jingmut ba la dei ban pynjur ia ka jingai jingpynshai halor ka jingma jong u drok sha ki skul khnang ba ki khynnah rit bad ki samla kiba dang khie dang san kin kiar na u drok. Ka seng ka la ai jingmut ia u DC ban khot da ka jingialang ia baroh ki kynhun bapher bapher ban iamir jingmut bad pynurlong ia kane ka thong.Ka seng ka la ai jingmut ruh ba dei ban pynsdang noh ia ki jingai jingpynshai (awareness program) ha manla ki skul kiba don hapoh ka district manla ka step shwa ban long skul.Ka Seng ka la kyntu ruh ia ki bor synshar District ban pynkhlaiñ shuh shuh ia ki bor pahara bad ba ka tnat Pulit kan iatrei lang ryngkat bad ki Seng Samla Shnong, ki Dorbar Shnong khnang ban pynduh jait ia ka jingjyllei jong u drok.“Na ka liang u Deputy Commissioner u la pdiang ia ka jingiatreilang bad shen un sa wad shuh shuh ia ki lad ki lynti kumno ban iada ia ki khun samla na u drok,” la pyntip ka seng ha u kyrwoh ba la phah sha ki lad pathai khubor.Ban ioh ia ka jingiatreilang jong ki Dorbar Shnong, ka seng ka la pynpaw ruh ba kan sa iakren ruh bad ki Dorbar Shnong bad ban jied ia ki shnong ban buh ia ka Community Gym kaba long kum shi bynta ka sienjam ban pynkiar ia ki samla na u drok.  “Ka Community Gym kan long ba ki tiar ialehkai ki dei ban don ha manla ki shnong bad ka seng kan sa iakren bad ki Sports Club jong ki shnong ban wad ia ka iing bad jaka ban buh ia tiar ialehkai,” la pyntip ka seng.Kane ka seinjam kan iarap ia ki khun samla ban pynleit jingmut ha kaba kilan met bad ban pynklet ia ki ban ngop ha ki jingsniew ba bun rukom, la bynrap ka KSU.Ka Seng ka la ai jingmut ruh ban buh ki “De-addiction After Care Rehabilitation Centre” bad ka seng ka la pyntip ba kan sa shimti ban wad jaka bad ban pynsngewthuh sha ki shnong ban pdiang ia kane ka jingtyrwa.Shuh shuh ka KSU ka la kyntu ruh ba ki paidbah kin iatreilang ryngkat bad ka Sorkar Jylla lem bad ka seng ban rat dyngkhong ia u drok bad ban ym khim jingmut ne tieng haba wan ki jingbha bad ki jingkylla.",DAWA KA KSU ÏA KA SORKAR JYLLA BAN PYNSHNA PYNSTET ÏA KA DREAM DRAFT POLICY,https://batesitv.com/dawa-ka-ksu-ia-ka-sorkar-jylla-ban-pynshna-pynstet-ia-ka-dream-draft-policy/
"Ka Sorkar Jylla lyngba ka tnat (Home) Police ka la pynmih ia ka jingpynbna ba pynkynriah kam ia ki ophisar Pulit ha ki distrik ka rilukm Garo.Katkum ka jingpynbna, lyngba ka jingmynjur jong ka Civil Services Board (CSB), u Vivekanand Singh Rathore, IPS (RR 2012) uba long u Superintendent of Police jong ka West Garo Hills la pynkynriah kum u Commandant jong ka 3rd MLP Bn, Sahbseiñ  hadien ka jingpynkynriahkam ia u Kamakhya Prasad, MPS.U Shailendra Bamaniya, IPS (RR 2016) uba long u Superintendent of Police jong ka North Garo Hills u la shah pynkynriah ban shimti kum u Superintendent of Police jong ka South Garo Hills hadien ba la pynkynriahkam ia u Abraham T. Sangma, MPS.U Dr. Dara Aswaghosh, IPS (RR 2018) uba long u Superintendent of Police jong ka Traffic, Shillong ula shah pynkynriah ban shimti kum u Commandant ka 2nd MLP Bn, Goeragre hadien ka jingpynkynriahkam ia u Bruno A. Sangma, MPS.Lyngba  ka jingai jingmynjur jong ka Police Establishment Board (PEB), u Abraham T. Sangma, MPS uba long u Superintendent of Police jong ka South Garo Hills u la shah pynkynriah kam ban shimti kum u Superintendent of Police jong ka West Garo Hills hadien ka jingpynkynriahkam ia u Vivekanand Singh Rathore, IPS.U Bruno A. Sangma, MPS uba long u Commandant jong ka 2nd MLP Bn, Goeragre u la shah pynkynriah kam ban shimti kum u Superintendent of Police jong ka North Garo Hills hadien ka jingpynkynriahkam ia u Shailendra Bamaniya, IPS.U Kamakhya Prasad, MPS uba long u Commandant jong ka 3rd MLP Bn, Sahbseiñ u la shah pynkynriah kam ban shimti kum u Superintendent of Police, Traffic, Shillong hadien ka jingpynkynriahkam jong u Dr. Dara Aswaghosh, IPS.","SHIMTI U K. PRASAD KUM U SP (TRAFFIC), PYNKYNRIAH KAM ÏA KI OPHISAR PULIT HA GARO",https://batesitv.com/shimti-u-k-prasad-kum-u-sp-traffic-pynkynriah-kam-ia-ki-ophisar-pulit-ha-garo/
"U Bah Metbah Lyngdoh mynta ka kynti u la shah jied biang ha ka sien kaba ar ban bteng kum u nongialam ba rangbah duh jong ka United Democratic Party (UDP) na ka bynta ka samoi treikam jong u snem 2023-2026.Ia ki nongkitkam la pynskhem ha ka General Council jong ka UDP kaba la long ha ka sngi Saitjaiñ ha ophis treikam jong ka party ha nongbah Shillong.Kiwei pat ki nongkitkam jong ka party kiba la shah jied ha kane ka sngi ki long u Dr. Jemino Mawthoh kum u General Secretary, ki Working President ba kynthup ia u Bah Paul Lyngdoh, Bah Titostarwell Chyne, Bah Nujorki Sungoh, Bah Lahkmen Rymbui, Bah Donbok Khymdeit, Bah Renikton Tongkhar, u Rikman Sangma bad u L.C. Momin.Ki vice president ki kynthup ia u Bah Allantry F. Dkhar, Bah Process T. Sawkmie, u Bah Shitlang Pale bad u Bah Mayral Born Syiem.Katba ki Secretary ki long u Bah Lasky Rymbai, Bah Jambor War, Bah Balajied Rani, Bah Mitchel Wankhar, Bah Winning Sungoh, Bah G.G. Bung Snaitang, Dr. Aman War, Bah Teinwell Dkhar bad u Bah Monarch Shabong.Ki Joint Secretary ki long u Bah Ryngkat Lyndem, u Bah Sunshine Makri, u Bah Anvil Lyngdoh bad u Bah Tirot Sing Suchiang, Finance Secretary Bah Michael War, Joint Finance Secretary Bah Markynsai Khongwit bad Treasurer Bah Beyondstar Kurbah.Ha kane ka jingialang, la pynskhem biang ia ka Kong Pretty Kharpyngrope kum ka President jong ka Womens Wing bad ka Kong Wandashisha Rynjah kum ka General Secretary.Nalor kine ki nongkitkam la jied ruh ia  u Bah Kyrmen Shylla kum u President jong ka Youth Wing bad u Bah Balajied Synrem kum u Secretary, katba u Bah Olan Sing Suin u la shah jied kum u President jong ka Farmers Wing, u Bah Synshar Lyngdoh Thabah kum u General Secretary bad u Bah Reminton Pyngrope kum u Joint Secretary.La thung ruh ia u BG Momin kum u Advisor jong ka party.Ka Party ka la shim ruh ia ka rai ba ia ki dkhot na rilum Garo yn sa thung ynda la pyndep pynlong ia ka jingialang bakyrpang ka ban sa long shen.",SHIMTI BIANG U BAH METBAH LYNGDOH KUM U PRESIDENT RANGBAH KA UDP,https://batesitv.com/shimti-biang-u-bah-metbah-lyngdoh-kum-u-president-rangbah-ka-udp/
"Ka Jaintia Student Union, Khliehriat Circle hapoh ka jingialam jong u President u Bah Livingson Dkhar Sama ki la iakynduh ia ka Myntri ka tnad ka Koit ka Khiah ka Sorkar Jylla ka Dr.  Ampareen Lyngdoh ha ka jingleit iuh kjat jong ka ha Khliehriat ha ka 15 tarik, Nailar, 2023.Ka Myntri ryngkat ki dkhot ka seng kiba la leit jurip ia ka Khliehriat Civil Hospital ki la iakynduh ruh ia ki nongtrei jong kane ka hospital kynthup ia ki doctor bad ia u District Medical & Health Officer jong ka East Jaintia Hills District.Ha kajuh ka por, ki dkhot ka seng ki la pynsngew ia kiba bun ki jingduna ha kane ka jaka ai jingsumar bad na ka liang jong ka Myntri ka la kular ban shna pynheh ia kane ka Hospital khnang ba ki paidbah kin ioh ia ka jingsumar kaba janai.","JURIP KA DR. AMPAREEN ÏA KA KHLIEHRIAT CIVIL HOSPITAL, KULAR BAN SHNA PYNHEH",https://batesitv.com/jurip-ka-dr-ampareen-ia-ka-khliehriat-civil-hospital-kular-ban-shna-pynheh/
"Hynñiew ngut ki dkhot jong ka National Liberation Council of Nongkyndong ba la pynkha da ki samla na rilum Khasi bad Jaintia da ka jingthmu ban hiar thma ia ka Sorkar bad ban leh ia ki kam pyntriem ha kane ka jylla Meghalaya ki la shah kem ha ki Pulit jong ka Jylla ha ka 16 tarik u Nailar, 2023.Katkum u kyrwoh ba la phah sha ki lad pathai khubor da u Deputy Inspector General of Police (Eastern Range), Meghalaya, Shillong u Davis Nestel R. Marak, la iathuh ba ki Pulit jong ka Jylla Meghalaya ki la ioh ia ka jingtip kaba bniah na ki tnat syntiat halor ka jingmih pyrthei jong kane ka kynhun kieng atiar kaba la sdang ban thied ia ki tiar siat, ban dawa pisa jubor, ban pynrung dkhot bad ban leh ia ki kam pyntriem.Une u heh Pulit u la iathuh ba ki tnat syntiat ki la ioh ia ka khubor kaba thikna ba kane ka kynhun kieng atiar ba thymmai ka la iatreilang bad kiwei pat ki kynhun kieng atiar na ka jylla Nagaland bad la thmu ruh ban phah pyntbit ia ka kynhun ba nyngkong eh sha ka Jylla Nagaland ha ka 17 tarik u Nailar, 2023.Lyngba kane ka jingioh jingtip, ka tnat Pulit ka la pynlong ia ka jingkhynra kaba jur ha ka step jong ka 16 tarik u Nailar, 2023 bad hynniew ngut ki dkhot ki la ngat ha ka kti jong ki Pulit na ki bynta bapher bapher jong ka Eastern Range ba kynthup ruh ia uwei u khynnah uba dang hapoh 18 snem ka rta uba la shah kem na East Khasi Hills District.Halor kane, ki Pulit ki la rejistar da ka criminal case  ha Crime Branch Police Station, Eastern Range, Shillong hapoh ki kyndon bapher bapher jong ka Indian Penal Code bad hapoh ka Unlawful Activities (Prevention) Act.Kine kiba la shah kem ki kynthup ia u Self Styled Chairman, u Commander in Chief, u General Secretary bad ki Area Commander jong ka West Khasi Hills, ka Jaintia Hills, ia ki nongpynrung dkhot , ia u nongbuh jingtip jong kane ka kynhun bad sa lai ngut kiwei pat ki dkhot jong kane kynhun.Ha ka jingtohkit kaba bniah ban lap dien ia ki jaka riehtngen jong ki dkhot kane ka kynhun, ki Pulit ki la ioh kurup ruh ia ki tiar ba donkam ba kynthup ruh ia ki mobile phone bad kiwei kiwei ki kot ki sla.Haduh mynta ki Pulit ki dang pynlong ka jingthwet kaba jur ban iohkem ia ki dkhot jong kane ka kynhun bad ka jingtohkit halor kane ka jingmih pyrthei kane ka kynhun kieng atiar ka dang iaid shakhmat.","MIH KA SENG KIENG ATIAR THYMMAI NLCN, SHAH KEM 7 NGUT KI NONGÏALAM & DKHOT",https://batesitv.com/mih-ka-seng-kieng-atiar-thymmai-nlcn-shah-kem-7-ngut-ki-nongialam-dkhot/
"Hadien ba ka Regional Committee jong ka Sorkar Meghalaya bad ka Sorkar Assam ki la pan ia ka kaiphod halor ka jingangnud jong ki paidbah ka shnong Baikam ban iasnoh bad ka Jylla Meghalaya, ha ka 16 tarik u Nailar, 2023, u Block Development Officer na ka liang jong ka Sorkar Meghalaya bad u Circle Officer na ka liang jong ka Sorkar Assam, ki Khasi Pnar kiba sah kane ka shnong kaba hap sha ka Jylla Assam da kawei ka sur ki la pynpaw hakhmat kine ki nongmihkhmat Sorkar ba ki angnud ban pyniasoh ialade sha ka Jylla Meghalaya ha ka jingiapynbeit pud hapdeng ka Sorkar Meghalaya bad ka Sorkar Assam ha kane ka wat kaba ar.Ha u kyrwoh, ka Secretary jong ka Shnong Baikam ka la iathuh ba ha kane ka jingialang, ki Khasi Pnar shynrang bad kynthei kiba shong basah ha kane ka shnong da kawei ka sur ki la rai ba ki kwah ban pyniasnoh bad ka jylla Meghalaya hynrei lait noh tang ki katto katne ngut kiba kwah ban pyniasoh bad ka Jylla Assam.Kane ka nongialam shnong ka la kyntu ia u Myntri Rangbah ka Jylla Meghalaya ba un shimkhia ia kane ka jingkwah jong ki Khasi Pnar ba ka sorkar Meghalaya kan kdup ia ki kum ki nong shong shnong bapura jong ka Jylla Meghalaya.",DA KA VOICE VOTE RAI KI PAIDBAH KA BAIKAM BAN ÏASNOH BAD KA MEGHALAYA,https://batesitv.com/da-ka-voice-vote-rai-ki-paidbah-ka-baikam-ban-iasnoh-bad-ka-meghalaya/
"Ryngkat lang bad ka ri India hi baroh kawei ha Eastern West Khasi Hill’s District ha ka 14 tarik u Nailar 2023 ka la rakhe kynmaw burom ia ki lai ngut ki martyr jong kane ka  district kiba la len lade bad aiti ia la ka jong ka jingim ban iada ia ka ri na ka kti jong ki nongshun.Ki lai ngut ki martyr kiba la kynmaw burom ha kane ka sngi, ki long u Bah Eldrin Lyngdoh Nonglait uba sah ha ka shnong na Kynshi Bangla uba dei u Pulit Constable jong ka 3rd MLP Battalion uba la khlad na ka jingshah pynbthei bom IED bad shah siat ha ki suba lehnoh Garo National Liberation Army (GNLA) ha u snem 2014, nangta u Bah Riphinstone Lyngdoh Kynshi na ka shnong Langtor uba dei u Pulit Constable jong ka 3rd MLP Battalion uba la khladnoh na ka jingshah siat ha ki suba lehnoh Achik National Volunteer Council (ANVC) ha u snem 2002 bad u Bah Donbor Nonglait na ka shnong Nonglait uba dei u Pulit Constable ka Special branch uba la khlad na ka jingshah siat ha ki suba lehnoh Hynniewtrep National Liberation Council (HNLC) ha u snem 1996.",KYNMAW BUROM KA SORKAR JYLLA ÏA KI 3 NGUT KI MARTYR KA EWKH,https://batesitv.com/kynmaw-burom-ka-sorkar-jylla-ia-ki-3-ngut-ki-martyr-ka-ewkh/
"Shillong, Nailar, 16: Ki Pulit kiba la pynlong ka jingwad ban lap dien ia u Bah Rishad Sing Kharmutee uba la jah rngai na Iewduh ha ka 11 tarik mynta u bnai, ki la lap ia ka met jong u na nala ha Boucher Road, Shillong ha ka sngi baar.Ha u kyrwoh ba la phah sha ki lad pathai khubor da u Superintendent of Police ka East Khasi Hills, u Bah S. Nongtnger, la iathuh, ha ka 12 tarik mynta u bnai, ha ka por 2:00 baje nohphai sngi, ki Pulit ki la ioh pdiang ia ka jingujor ha Cantonment Beat House na u Bah Teiborlang Kharmutee, 38 snem ba u hynmen jong u, u Bah Rishad Sing Kharmutee uba sah ha Mawdiangdiang, Shillong, u la jah naduh ka 11 tarik, mynta u bnai ha ka por 5:00 baje janmiet bad la iohi khatduh ia u ha jaka ieng Bos Tynring ha Iewduh.“Mar mar, la pynlong ka jingwad ia u briew ba la jah hapoh u pud u sam jong ka Cantonment Beat House bad ha ki jaka kiba marjan hynrei ym shym la lap dien satia. Ki Pulit ka Police Control Room ki la phah ia kane ka jingtip sha baroh ki OC bad IC jong ka District bad ha ka jylla Meghalaya baroh kawei bad sha ki jylla ka ri India ryngkat bad ka dur jong u briew uba jah ha kane kajuh ka sngi,” la ong u Bah Nongtnger.Ha ka 14 tarik mynta u bnai ha ka por kumba 8:40 mynmiet, ki Pulit ka Cantoment Beat House ki la ioh jingtip na Shillong Sadar PS ba ha ka por kumba 5:45 baje janmiet la lap ia kawei ka metiap na nala ha Boucher Road, Shillong. Mar mar la pynkit ia ka met sha Civil Hospital, Shillong ban pynithuh bad ban leh ia ka post mortem examination. Ha kane kajuh ka janmiet, ki bahaing hasem ki la pynshisha ia ka met iap ba u dei u Bah Rishad Sing Kharmutee.Ha ka 15 tarik mynta u bnai, la tohkit bad leh Post Mortem ia ka met iap ha Shillong Civil Hospital, Shillong.Ka Post Mortem examination ka pynpaw ba kam don kano kano ka dak mong shabar ka met bad shapoh jong ka met.  Kam shym don ruh ka jingshah khlong ka khmat katkum ba la pynmih ha ki katto katne ki lad pathai khubor, la iathuh u SP.“La lap ba u Bah Rishad u don ia ka jingpang ha u klongsnam bad ia ki nuksa la phah sha ka FSL ban pynlong ka jingtohkit. La register case ia kane ka jingjia ha Shillong Sadar Police Station bad ka jingtohkit kaba bniah ban lap shuh shuh ia ki jingshisha ka dang iaid shakhmat,” la iathuh u SP.",NA NALA HA BOUCHER ROAD LA LAP ÏA KA MET,https://batesitv.com/na-nala-ha-boucher-road-la-lap-ia-ka-met-ym-shym-shah-khlong-ka-khmat-u-bah-rishad-kharmutee-pynshai-u-sp/
"Sa uwei u nongialam jong ka seng kieng atiar National Liberation Council of Nongkyndong ba dang shu pynkha thymmai, u la shah kem ha ki Pulit na Iewduh ha ka step 17 tarik, Nailar, 2023.Une uba la shah kem u la kam ialade ba u dei u self-styled Area Commander jong ka East Khasi Hills District, ong ki Pulit.Ka jingiohkem jong ki Pulit ia ki dkhot ka NLCN ka la kiew sha ka 11 ngut ba kynthup ruh ia uwei u khynnah skul uba dang 16 snem ka rta uba dang pule ha ka Class-10, la iathuh ki Pulit.U Heh Pulit u la iathuh ba ki Pulit ki la pynlong ka jingthwet kaba jur ban ioh kem lut ia baroh ki dkhot jong kane ka seng kieng atiar bathymmai.Ia kine kiba la shah kem, ki Pulit ki la tian bishar ha ka Kashari ha ka 17 tarik u Nailar, 2023 bad ki Pulit ki la pan por ruh na ka Kashari ban set ha along ki Pulit khnang ba kin ioh pynlong shuh shuh ia ki jingtohkit kiba kham bniah.",NA ÏEWDUH KEM KI PULIT SA UWEI U AREA COMMANDER KA NLCN,https://batesitv.com/na-iewduh-kem-ki-pulit-sa-uwei-u-area-commander-ka-nlcn/
"U Bah Sniawbhalang Dhar uba long Symbud Myntri Rangbah ka Jylla bad u Chairman jong ka Regional Committee na ka bynta ka West Jaintia Hills u la iathuh ba ia ka khyrdop khrong khajna lane ka Entry Tax Gate ba la pynieng da ka Karbi Anglong Autonomous Council la weng noh na ka shnong ha ka 16 tarik u Nailar, 2023.U Bah Sniawbhalang dhar u la pynbna ia kane ha ka jingleit sorjamin jong ka Regional Committee na ka bynta ka West Jaintia Hills District bad ka Regional Committee na ka bynta ka West Karbi Anglong District ba la ialam da u Pijush Hazarika uba long u Myntri ka sorkar Assam.Ki nongialam jong ka Regional Commmitee ki pynlong ruh ia ka jingialang bad ki nongialam jong ka Dorbar Shnong Khanduli ha madan ialehkai ha ka shnong Khanduli bad hadien kane, la pynlong pat sa ia ka jingialang bad ki paid Karbi ha Police Border Outpost ka Assam, ha Khanduli.Ha ka jingialang ki nongialam jong ka Dorbar Shnong Khanduli, ki la aiti ia ka dorkhas halor ki lai tylli ki mat jingdawa, kata ban weng shisyndon ia ka Entry Tax Gate jong ka Karbi Anglong Autonomous Council kaba la pynieng mynta dang kumba saw bnai eiei ha ka shnong Khanduli, ban weng noh ia ki Pulit Assam ha ka jaka ba la buh ia kane ka khyrdop khrong khajana bad ban weng ia ka Police Camp jong ka Jylla Assam na Khanduli.Hadien  kane ka jingialang, ki nongialam jong ka Regional Committee ki la hiar jurip haduh u Zero Point jong ka Khanduli kaba dang hap hapoh u pud jong ka West Jaintia Hills District.Hadien ka jingjurip ia kine ki ar tylli ki jaka, ki nongialam jong ki Regional Committee ki la pynlong sa ka jingialang bad ki nongmihkhmat na ki jaidbynriew Karbi bad ki nongialam jong ki sengbhalang kiba kynthup ia ka Karbi Students Association, ka Socheng Amreng Border Development Committee, ka Karbi Anglong Autonomous Council bad kiwei kiwei.",KAM U DY. CM BA LA WENG ÏA KA ENTRY TAX GATE KA KAAC HA KHANDULI,https://batesitv.com/kam-u-dy-cm-ba-la-weng-ia-ka-entry-tax-gate-ka-kaac-ha-khanduli/
": U Myntri Rangbah ka Jylla u Conrad K. Sangma ryngkat u Symbud Myntri Rangbah u Bah Sniawbhalang Dhar ha ka sngi Palei ki la iashim bynta ha ka ‘8th Annual General Meeting’ jong ka All Jaiñtia Muster Roll Workers & Labour Union, Central Executive Committee (CEC) ryngkat ka jingiatreilang bad ka Union of Cook cum Helpers PM Poshan, Meghalaya, Jowai kaba la long ha Madan Kawang, Ummulong.Da ki phew spah ngut ki  nongtrei Muster Roll ha ki tnad sorkar bapher bapaher, ki nongshet ja sngi Mid Day Meal, ki Misteri bad baroh ki nongbylla sngi kiba don hapoh ka East bad West Jaiñtia Hills District ki la iashim bynta ha kane ka lympungbah.U Myntri Rangbah haba kren ha kane ka sngi kum u Kongsan u la pynpaw ka jingsngewkmen ban ïadon bynta ha kane ka sngi leh burom ka AJMW&LU ïa u.   U la ong ka jingwan khnang mynta ka sngi kum ka Sorkar ka long ban ai jingkyrshan ïa ki nongtrei Muster Roll bad ong ruh ba ka jingpoi jong u sha ka kyrdan Myntri Rangbah ka dei lyngba ka jingpynïaid jong U Blei kaba u khlem poi pyrkhat ïa kane namar ha u snem 2018 um shym la long u MLA.Hapdeng ki jingïaid lynti jong ka Sorkar hapoh ka jingïalam ka NPP naduh u snem 2018 ka la ïa kynduh shibun ki jingeh, hynrei ka Sorkar kam shym la kynran dien ha ka rukom treikam naduh ka kynhun Myntri sha ki MLA, na ki Chief Secreatary sha u IAS ophisar, na ki MCS sha ki Engineer tad haduh ki nongrep bad ki khun samla bad kane ka Sorkar ka long ïa baroh naduh kiba heh haduh kiba rit, ong Myntri Rangbah.U la pynsngew naduh ki snem kiba la leit na ka liang u Bah K. Pariat bad u kiba ju ïakren ïa ka jingeh kaba ki nongtrei Muster Roll ki ïa kynduh, kumjuh ïa ki nongshet ja sngi ha ki skul wat ha ka por ba um pat long u Myntri Rangbah.  Hynrei naduh u snem 2018 ha ka jingïalang ka kynhun Myntri ha ka sien kaba ar la shimkhia ïa kane jingeh jong ki Muster Roll ban pynïoh noh ïa ka tulop kaba manla u bnai kumba ïoh lem kiwei bad ban kyntiew ïa ka tulop manla u snem.U la ong ruh ki paidbah ki tip khambha ïa ki kam ba kane ka Sorkar ka la leh bad ha kane ka kynti ka Sorkar hapoh ka jingïalam ka NPP ka la ïoh ban wan biang ha ka bor namar ka jingshañiah jong u paidbah. “Hooid ki don shibun ki jingshah kynthoh hynrei kum ka Sorkar kan ïai trei na ka bynta ka jingbha jingmiat jong ka jylla hi baroh kawei da kaba wanrah ïa ka jingkylla ha kine ki sngi ban wan,” u la ong.Ha kaba ïadei bad ka dorkhas ba la aiti da ka AJMW&LU u Myntri Rangbah u la kular ban pyntreikam kat ka bor jong u na ka bynta ki mat jingdawa, wat lada ym lah ban pyntreikam ïa baroh.Kum ka dak ka jingburom ïa ka Sorkar halor ka jingleh bha ïa ki jingdawa, ka Seng ka la pynkup burom ïa u Myntri Rangbah bad kumjuh ïa u Symbud Myntri Rangbah bad ïa ki nongïalam ka seng kiba la trei shitom met bad mynsiem ban pynïaid beit pynïaid ryntih ïa ki kam ba bha jong ka seng.U Myntri Rangbah  u la pynkup burom ruh ia u samla uba wan na ka longiing jong ki Muster Roll uba wan ha ka kyrdan kaba shakhmat ha ka eksamin SSLC mynta u snem.U Adviser jong ka seng u Bah Khroo. L. Pariat u la kyrpad hakhmat u Myntri Rangbah ba un ïarap ïa ki khun jong ki nongtrei bylla sngi ba ka Sorkar kan pynïoh lem ïa ka bhah kumba 10 percent ha ka rukom tungkam thungjam bad ka bhah pule puthi.U la kyntu ruh ia ka Sorkar kan ai jingïada ïa ki wah kiba doh hapoh ka Ri-Lum Jaiñtia kum ka wah Kupli, Myntdu, Myntang bad ka Myngngot khang ba yn ïoh ïa ka umbam kaba khuid ba suba. La pynshong kun ïa kane ka sngi da ki jingrwai bad ki jingshad tynrai.",DAWA 10% KA BHAH THUNGKAM BAD KA BHAH PULE ÏA KI KHUN JONG KI NONGBYLLA SNGI,https://batesitv.com/dawa-10-ka-bhah-thungkam-bad-ka-bhah-pule-ia-ki-khun-jong-ki-nongbylla-sngi/
"Hadien ba ka Karbi Anglong Student Association (KSA) ka la kren sha ki lad pathai khubor ha ka sngi ba ki Regional Committee jong ka Sorkar Assam bad Meghalaya ki la leit ban ia kynduh ha ki thain khappud jong ki ar-tylli ki Jylla ha Khanduli ha ka 16 tarik u Nailar 2023, ki nongialam ka KSA ki la byrthen ba kan long kum ha Manipur lada ki duh noh ia ki jaka ki puta kiba ki kam ba ki dei ki jong ki.“Na ka liang ka Seng ngi kwah ban pynpaw ba ki paradoh parasnam ki jong ngi kim dei ban duh ia ki jaka ki puta kiba dei ka hok ka kynti ka jong ki, ngi kren shai ba shi inshi ngim kwah ki jong kiwei bad shi inshi ngim dei ban duh ia ki jaka ki puta ki jong ngi,” ong u kyrwoh ba la phah da u Publicity Secretary ka KSU West Jaintia Hills Unit u Samla Juhhi Tariang.“Ka sorkar Meghalaya ka dei ban shimkhia ia ka jingbyrthen ka KSA halor ka kam ia pynbeit pud namar ki ong ba kin pynkylla kumba jia ha Manipur.  Ngi pdiang sngewbha bad ngi long kiba la kloi ban tyngkhuh bad ngim shym la bythen hynrei lada ki sdang hi ngim dei ki matlah bad ki kyllut,” la bynrap u kyrwoh.“Na ka liang ka Seng kan iai don barabor bad ki nongshong shnong kiba don ha ki thaiñ khappud bad lada jia ei ei kiba sdang kin hap ban shim ia ka jingkitkhlieh,” la ong u Kyrwoh na ka KSU.",NGI PDIANG SNGEWBHA BAD NGI LONG KIBA LA KLOI BAN ÏA TYNGKHUH : KSU WJH,https://batesitv.com/ngi-pdiang-sngewbha-bad-ngi-long-kiba-la-kloi-ban-ia-tyngkhuh-ksu-wjh/
"Ka Expert Committee jong ka tnat District Council Affairs ka Sorkar Jylla ka la pynphai biang sha ka Khasi Hills Autonomous Districti Council haduh 8 tylli ki Bill lane ki Aiñ Rew, kata, 7 tylli na ka tnat Elaka bad kawei pat ka dei ka Clan Bill.  Ia kane la pyntip da u Chief Executive member jong ka Khasi  Khasi Hills Autonomous Districti Council u Bah Pyniaid Sing Syiem ha ka jingiakren bad ki lad pathai khubor hadien ka jingiakynduh ia u Lat ka Jylla u Phagu Chauhan.Ha ka jingiakren bad ki lad pathai khubor ha ka sngi Palei, u Bah Pyniaid u la iathuh ruh ba ka Executive Committee jong ka ka Council ka la ai khublei kyrpang ia u Lat ka Jylla halor ka jingai jingmynjur ia ka Khasi Hills Autonomous District (Establishment, Managagement and Control of Markets) (Second Amendment) Regulation, Act, 2021 ba la mynjur da ka iingdorbar Thawain ka Khasi Hills Autonomous District Council ha u snem 2021.“Na ka liang jong ka Executive Committee kan sa shong noh mardor ban peit ia ki jingduna halor kine ki Bill shwa ba ngin phah biang sha ka tnat DCA ban ioh ia ka jingmynjur na u Lat ka Jylla,” u la ong.",PHRA TYLLI KI AIÑ-REW PYNPHAI BIANG KA DCA SHA KA KHADC,https://batesitv.com/phra-tylli-ki-ain-rew-pynphai-biang-ka-dca-sha-ka-khadc/
"Uwei u rangbah uba la 38 snem ka rta, ia uba la tip kyrteng kum u Bah Shanbor Surong, u khun jong u (L) Bah Teibor Lyngdoh Marshyllong u la jah rngai ha ka 17 tarik, Nailar, 2023 katba u dang mih iing ka Nia Kha na Patarim, Mawlai Nongkwar ha ka por 2:00 baje mynstep ban leit phai sha la ing sah ha Jaiaw Pdeng, Shillong.Ha ka ejahar ba la ujor da ki bahaiing hasem sha ki Pulit jong ka Mawlai Police Station, ki la pyntip ruh ba ki la pyrshang ban telephone ia u ha u nombar 7638944245 hynrei  um shym la shim satia ia ka phone.“Ngi la pyrshang ban telephone ia i Kha jong ngi, i la iathuh ba i (Bah Shanbor) la mih na ing jong i ha ka por 2:00 baje mynstep,” la iathuh ki bahaiing.“Hynrei ha ka por 9:00 baje mynstep ngi la ioh pdiang ia ka phone call na ka mobile phone jong i (Bah Shanbor) hynrei la kren pynban da uwei u briew uba la ioh khar ia ka mobile phone na Mawlai Nongkwar Patarim. Ngi la leit shim noh ia ka mobile phone na uba la iohtam bad ngi la pyrshang ban wad ia u hymmen jong ngi hynrei haduh kane ka khyllipmat ngim shym la lap satia ia i,” la ong iathuh shuh shuh ki bahaiingLa pyntip ruh ba u Bah Shanbor Surong u phong da ka sopti T-Shirt rong iong, ka patlun Jeans rong blue bad ka sandal. U don ia ka jingjrong kaba saw phut shiteng eiei, ka sniehdoh kaba lieh bad ka dak sohkhliang na ka liang khmat ka mon.Ki bahaïing hasem ki la kyrpad ruh ia kino kino kiba iohi ia une u rangbah kin pyntip lyngba u Mobile Phone: 8219449850.",JAH U BAH SHANBOR SURONG KATBA DANG MIH NA MAWLAI NONGKWAR SHA JAÏAW PDENG,https://batesitv.com/jah-u-bah-shanbor-surong-katba-dang-mih-na-mawlai-nongkwar-sha-jaiaw-pdeng/
"Shwa ba ki ar tylli ki Regional Commmittee jong ka Sorkar Meghalaya bad ka Sorkar Assam kin leit sorjamin ia ki jaka kiba don hapdeng ka jingiakajia pud ha ka jingiapynbeit pud jong ka wat kaba ar, ka Boundary Committee jong ka Khasi Hills Autonomous Council (KHADC) ha ka sngi thohdieng ka la lum lang ia baroh ki khlieh nongsynshar jong kine ki jaka kiba don hapdeng ka jingiakajia pud.Ka jinglum jong ka KHADC ia kine ki Syiem jong ki Hima bad ia ki khlieh nongsynshar Raid ka long ban pynsngewthuh janai ba kin dup pynsngewthuh pat sha ki paidbah jong ki shnong kiba don ha ka jingiakajia pud ba kin pynpaw beit da kawei ka sur kaba shai ba kin iai neh hapoh ka Jylla Meghalaya.Ki shnong kiba don ha ka jingiakajia pud hapdeng ka Meghalaya bad ka Assam ki long ka shnong Desh Domria kaba hap hapoh ka Hima Mylliem, ka shnong Borduar kaba hap ha ka Hima Nongspung bad hima nongkhlaw, ka shnong Nongwah-Mawtamur kaba hap ha ka Hima Sohiong bad ha ka Hima Jirang, ka shnong Langpih kaba hap hapoh ka Hima Nongmynsaw bad ka Block-II kaba dang hap hapoh u pud u sam ka Raid Nongtung jong ka Hima Khyrim.U Deputy Chief Executive Member (Dy. CEM) ka Council u Bah Pynshngaiñ N. Syiem ha ka jingiakren bad ki lad pathai khubor hadien ba la wai ka jingialang u la ong ba ka Council ka la kyntu ia ki Syiem bad ia ki nongsynshar jong ki Raid ba kin pynsngewthuh shai ia ki paidbah ba kin dup mih ryntih ha kano kano ka por ba ki nongialam jong ki Regional Committee na ka jylla Meghalaya bad na ka jylla Assam ki leit ban sorjamin bad ban pynpaw paidbah ia ka mon jong ki ban don beit hapoh ka jylla Meghalaya.","SHWA BAN HIAR KI RC SHA KI JAKA ÏAKAJIA PUD, LUM KA KHADC ÏA KI BOR HIMA",https://batesitv.com/shwa-ban-hiar-ki-rc-sha-ki-jaka-iakajia-pud-lum-ka-khadc-ia-ki-bor-hima/
"Saw ngut ki dkhot jong ka seng kieng atiar ba thymmai ka ‘National Liberation Council of Nongkyndong (NLCN)’ ba la shah kem na rilum Jaiñtia la wanrah sha nongbah Shillong ha ka sngi thohdieng bad la tian bishar ïa ki ha Kashari.Haduh mynta ki Pulit ki dang pynjur ïa ka jingkhynra ha kylleng ka rilum Khasi bad Jaiñtia ban ïohkem lut ïa ki dkhot jong kane ka kynhun.U Deputy Inspector General of Police (Eastern Range) u Davis NR Marak u la ong ba kam shym la don shuh kano kano ka jingïohkem ïa ki dkhot kane ka kynhun haduh mynta.“Dei tang kine ki saw ngut kiba la ïohkem na Jowai, la wanrah bad la tian bishar ha Kashari mynta ka sngi,” u la ong.Ka Kashari ka la aibor ban set ha along ki Pulit na ka bynta shiphew sngi. Haduh mynta, ki don baroh 11 ngut ki nongïalam bad ki dkhot jong ka NLCN kiba la shah kem.  U Marak u la ïathuh, ïa kine kiba la ïohkem la wanrah sha Shillong na ka bynta ban pynlong shuh shuh ïa ka jingtohkit kaba bniah.Arngut bad kynthup ruh ïa kawei ka kynthei bad uwei u dkhot ba la wanrah na Jowai sha Shillong mynta ka sngi ki la kem pang bad poi sha Hospital.U DIG u la ïathuh ba kane ka kynthei ka la kam ba ka la armet mynta la lai bnai hynrei ynda la leh test la lap ba kam shym la long satia kumta.  Namarkata, ki doktor ki la hap ban bat shwa ïa ka ha Hospital na ka bynta ban khmih bniah.Shuh shuh u DIG u la ïathuh ba ka jingthwet haduh mynta ka dang ïaid shakhmat ban ïohkem ïa kiwei pat ki dkhot. “Ngi dang khmihlynti ban ïohkem shuh shuh sa katto katne ngut ha ki sngi ki ban sa wan bad kata kan jia tang hadien ba ngi la lah ban tohkit bniah ïa kine kiba la shahkem,” ong u DIG.U la ïathuh ba u Investigating Officer bad ka kynhun ki dang bunkam ban rah sha Hospital ban leh ïa ka medical checkup bad ban tian bishar ïa kine kiba la ïohkem ha Kashari..“Ïa mynta hi ka jingtohkit kaba janai kam pat sdang satia,” u la bynrap.U DIG u la ong ba ka tnat Pulit jong ka Jylla ka dang pyrshang ban wad bniah la ka NLCN ka don jingïadei neem bad kano kano ka kynhun kieng atiar na ka jylla Nagaland.“Ngam pat lah ban ong la kan dei ka NSCN.  Ki (NLCN) la ïakren bad ki katto katne ngut ki dkhot (ha Nagaland) hynrei na kano ka kynhun, ïa kata ngin dang hap ban tih bniah.  Ngin sa pyrshang ban wad bniah kano ka kynhun kaba dei shisha namarba ka NSCN ka don bynta ki kynhun bad ngin hap ban wad bniah la ka dei ka NSCN lane kiwei kiwei pat ki kynhun bad ïa kata ngin dang hap ban tih bniah bin pa bin,” u la ong.Shuh shuh, u DIG u la ïathuh ba ka tnat Pulit kan pynlong ïa ka jingtohkit kaba bniah la kane ka kynhun kieng atiar ba thymmai ka don jingïadei ne em bad u Bah Joannes Lamare uba dei u nongtrei mon sngewbha uba la shah kem ha u snem 2021, halor ka jingkynnoh ba la pan jingïarap na ka NSCN-IM ban thaw ïa ka seng kieng atiar kaba thymmai ha Meghalaya.Ïa u Bah Lamare ki Pulit ki la kem katba u dang wan phai na Hebron Camp jong ka NSCN kaba don ha Dimapur.“Ïa mynta, ngim pat lah ba ong, la u don jingkti ne um don kti eiei.  Ngim pat lap sabut hynrei ha ka jingtohkit lada ngi ïoh ksai ngin sa tih bniah ïa kane ruh ka bynta.  Ngi la buh jingmut bha ïa kane ka bynta namarba u (Bah Lamare) la shah kem hadien ba la wan phai na ka jylla Nagaland,” la ong u DIG.Ha kajuh ka por, ka tnat Pulit jong ka Jylla ka la pyntip ruh ïa ka jingmih pyrthei ka NLCN sha ka Ministry of Home Affairs (MHA).“Haoid, ngi la pyntip sha ka MHA namarba ha kano kano ka por haba ngi register case hapoh ka Unlawful Activities Prevention Act, ngi hap ban pyntip sha ka MHA hapoh shi bnai,” la ïathuh u DIGHa ka sngi Balang mynta ka taiew, hynñiew ngut ki dkhot jong ka (NLCN) bad kynthup ïa uwei u khynnah skul uba dang 16 snem ka rta ki la shah kem ha ki Pulit jong ka Jylla.Ki Pulit ki la ïoh jingtip kaba bniah na ki tnat syntiat ba ka NLCN ka la ïatreilang bad kiwei pat ki kynhun kieng atiar na ka jylla Nagaland bad la thmu ruh ban phah pyntbit ïa ka kynhun ba nyngkong eh sha ka Jylla Nagaland ha ka 17 tarik, Nailar, 2023.Lyngba kane ka jingtip ba bniah, ka tnat Pulit ka la pynlong ïa ka jingkhynra kaba jur ha ka step jong ka 16 tarik u Nailar, 2023 bad hynniew ngut ki dkhot ki la ngat ha ka kti jong ki Pulit na ki bynta bapher bapher jong ka Eastern Range ba kynthup ruh ïa uwei u khynnah uba dang hapoh 18 snem ka rta uba la shah kem na East Khasi Hills District.Halor kane, ki Pulit ki la rejistar da ka Criminal Case hapoh ka Crime Branch Police Station, Eastern Range, Shillong bad pyngnat ha ki kyndon bapher bapher jong ka Indian Penal Code (IPC) bad hapoh ka Unlawful Activities (Prevention) Act.Kine kiba la shah kem ki kynthup ïa u Self Styled Chairman, u Commander in Chief, u General Secretary bad ki Area Commander jong ka West Khasi Hills, ka Jaiñtia Hills, ïa ki nongpynrung dkhot, ïa u nongbuh jingtip jong kane ka kynhun bad sa lai ngut kiwei pat ki dkhot jong kane kynhun.Ha ka jingtohkit kaba bniah ban lap dien ïa ki jaka riehtngen jong ki dkhot kane ka kynhun, ki Pulit ki la ïoh kurup ruh ïa ki tiar ba donkam ba kynthup ruh ïa ki mobile phone bad kiwei kiwei ki kot ki sla.","KAM KA DKHOT KYNTHEI KA NLCN BA LA ARMET LA 3 BNAI, LAP KI DOKTOR BA KHLEM ARMET",https://batesitv.com/kam-ka-dkhot-kynthei-ka-nlcn-ba-la-armet-la-3-bnai-lap-ki-doktor-ba-khlem-armet/
"Ia ka met jong uwei u rangbah uba la 38 snem ka rta, ia uba la tip kyrteng kum u Bah Shanbor Surong, uba la jah rngai naduh ka 17 tarik, Nailar, 2023 katba u dang mih na iing ka Nia Kha na ka shnong Patarim, Mawlai Nongkwar ha ka por 2:00 baje mynstep ban leit phai noh sha la ing sah kaba don ha Jaiaw Pdeng, Shillong la lap ia ka met jong u ha ka 21 tarik u Nailar, 2023 na riat Sonapani.Ia ka met jong u Bah Shanbor Surong la lap hadien ba uwei u Pulit Home Guard uba ap pahara ia kawei na ki Power House jong ka Meghalaya Energy Corporation Limited kaba don ha Lumkshaid u la iohi ia kawei ka metiap kaba per ha sla um ha Sonapani ka por kumba 11:00 baje mynstep.Mar mar une u Pulit Home Guard u la pyntip noh sha ki bor Pulit, ha kaba ki Pulit jong ka Lumdiengjri Police Station ki la leit ban shimti noh ia kane ka met jong u Bah Surong. Ki bahaing hasem kiba la wan poi ha Sonapani ki la pynshisha ba ka met iap ka dei ka jong u Bah Shanbor Surong. Hadien ba la sei ia ka met na wah, ki Pulit ki la pynkit noh ia ka met iap sha Shillong Civil Hospital, na ka bynta ban leh ia ka post-mortem khnang ban lap ia ka daw tynrai halor ka jingiap jong u Bah Shanbor Surong hashwa ban aiti sha ki bahaing hasem na ka bynta ban pyndep ia ka jinglehniam kaba khatduh.",NA RIAT SONAPANI LAP KI PULIT ÏA KA MET JONG U BAH SHANBOR SURONG,https://batesitv.com/na-riat-sonapani-lap-ki-pulit-ia-ka-met-jong-u-bah-shanbor-surong/
"Da kaba buh hakhmat ïa ka thong ban pynsuk ïa ki paidbah ban poi kham kloi sha ki jaka ba ki thmu ban leit namar ka jingdheng kali kaba shyrkhei ha nongbah Shillong, ka JETS24x7, ïa kaba la seng da ki katto katne ngut ki samla Khasi ha ka sngi Saitjaiñ ka la pyllait paidbah ïa ki thuk thuk ar shaka (e-scooty) ban kamai da kaba pyndonkam ïa u Mobile App.Ïa ki e-scooty bad e-Auto la kaweh lama da ka Editor jong ka Kotkhubor The Shillong Times, ka Padmashree Kong Patricia Mukhim kaba la long ka Kongsan ryngkat ka jingdon lang jong u President ka Shillong Press Club (SPC) u Bah David Laitphlang, u Managing Director ka JETS24x7 u samla Pynskhemlang Uriah bad kiwei kiwei kiba la shah khot sngewbha.Ka Kong Patricia Mukhim haba kren kum ka Kongsan shwa ban pyllait ïa u Mobile App bad kaweh lama ka la ong, “nga dei ka briew kaba nyngkong eh ba ngan phaikhmat ïa kum kine ki jingai jingshakri.  Haba ngi leit jingleit shabar bad haba ngi slem ban leit phai sha la ka jaka sah ngi shu khot ïa ki Uber ne Ola ngi la ïoh.  Hynrei balei keiñ ngim ïoh ïa kano kano ka kam Aggregator hangne (ha Meghalaya) ba ngin suk ma ngi ki paidbah khnang ba kan ïarap ha baroh ar liang.  Kine (JETS24x7) kin ïoh kamai bad ngi ruh ngin ïoh ka jingsuk bad ka don ka ruh ka jingshngaiñ lada don kine ki thuk thuk ar shaka.”Ka la pynshlur ruh ïa ki nongpynïaid jong ka JETS24x7 ban ïakren bad ki bor Sorkar haba pyntyllun ïa kane ka jingai jingshakri sha ki paidbah.“Ka Sorkar ka dei ban shakri ïa u paidbah. Kam dei kaei kaei kaba ngi hap ban leit nguh leit dem. Ngi hap pyni ha ki (Sorkar) ba ngin leh ïa ka bussiness.  Phi dei ban don ïa ka jingtyrwa kaba biang. Ka Bussiness Model kaba biang, ka Revenue Model kaba biang.  Ynda la biang lut nadong shadong balei kin pynjynjar ïa phi,” la ong ka Kong Patricia.Haba kyntu ïa kane ki samla kiba pynïaid ïa kane ka shlem ai jingshakri, ka Kong Patricia ka la bynrap, “phi dei ban don ruh hakhmat ïa ka thong bad kaba kongsan ka long ka jingtrei shitom.  Kane ka jingim kaba mynta kam dei shuh ka jingim kaba suk kum mynshwa. Mynshwa ki wan wad na ing ban ai kam, hynrei mynta ka la poi ka jingeh. Ngi ïohsngew ruh ba u Myntri Rangbah u ong ba ngim lah shuh ban ai kam, ka Sorkar kam lah shuh ban seng kam.  Kaba ngi lah mynta ka long ba ngin trei da lade na ka bynta ïalade.”“Ngi sngewkmen ba phi don ïa kane ka jingthmu bad ka thong ban long Aggregator kaba nyngkong eh ha Meghalaya.  Nalor ka jingïakhun bad kiwei pat ka dei ban don ruh ka jingsngewthuh kaba jylliew ha ka rukom pynïaid ïa ka bussiness,’ la ong shuh shuh ka Kong Patricia.“Ngi kum ki nongthoh khubor ngi long kiba kloi ban kyrshan ïa phi ha kiei kiei kiba bha kiba phi pyrshang ban leh.  Ngi  kwah ban iohi ba ki samla kin trei ïa ka kam hynrei ym ban shu leit dawa pisa na manla ki dukan, na ki kontraktor namar kane ka jingleh kan pynhiar dor ïa ka jaitbynriew jong ngi bad ïa ka Jylla jong ngi. Lada ngi trei minot, U Blei ruh Un kyrkhu, ka spah ruh kan wan hi,” la ai mynsiem shuh shuh ka Kong Patricia.U Managing Director, samla Pynskhemlang u la ïathuh ba ïa ka JETS24x7 kaba la bsut ruh ïa ka tien phira, “kyntiew ïa la ki jong” ka dei kaba la sdang ha u Ïaiong, 2022. “Ban poi haduh kane ka khyllipmat, ka la shim por ïa ngi haduh shisnem tam. Ka jingmih jong ka JETS24x7 ka dei na ka daw ka jingbym ïohkam ïohjam,” la ong une u samla.“Kum ki samla haba ngi peit ïa ka jylla kaba la ïaid lynti la 51 snem hynrei haduh mynta ngim pat don ka Aggregator na kane ka Jylla.  Kum ka kynhun ngi la ïatrei shitom, miet la bad sngi bad nga sngewkmen lyngba ka jingïatreilang ngi la lah ban pynurlong ïa kane ka jingthmu,” u la ong.“Ngi kyrmen skhem ba kane ka jingshakri kaba ngi ai kan long ka jingïohnong ïa ki paidbah, ïa kiba donkam ïa kane ka jingshakri. Katba ngi lah ngin ai ïa ka dor kaba pynhun ïa ki nongpyndonkam. Da ka jingkyrshan jong ki nongshong shnong ka Jylla ngin dup lah ban pyntyllun ïa kane ka jingshakri ha ki snem ki ban nang tyllun nangne shakhmat,” u la bynrap.Da kaba pynpaw ïa ki jingshah tynjuh kiba ap hakhmat namar ka jingdon jong ki Kompeni kiba nabar ka jylla kiba la ïaid kham shakhmat ha ka jingpyndonkam ïa ka teknoloji, u samla Uriah u la ong, “ngi donkam ïa ka jingkyrshan lem jong ki paidbah ba ngin dup lah ban ïaineh ha kane ka kam namarba ki bun ki kompeni kiba nabar ka jylla kiba la kham kiew shakhmat ha ka jingpyndonkam ïa ka teknoloji bad kiba la kham ïar ka jingshakri da ki snem ki snem.”U la ïathuh ba ym slem shuh ka JETS24x7 kan sa pyllait paidbah sa ïa ki Scooty bad ki Auto Rickshaw kiba ïaid da ka petrol ban kham pynjanai shuh shuh ïa ka jingshakri.",MIH KA JETS24x7 BAN PYLLAIT ÏA KI PAIDBAH NA KA DHENG KALI DA KI THUK THUK AR SHAKA,https://batesitv.com/mih-ka-jets24x7-ban-pyllait-ia-ki-paidbah-na-ka-dheng-kali-da-ki-thuk-thuk-ar-shaka/
"Ka Hynñiewtrep Youths Council ha ka sngi baar ka la phah da ka jingthoh sha u Chairman jong ka Meghalaya Public Service Commission (MPSC), ban dawa ba dei ban pynbna noh ia ka result jong ka post Assistant Engineer ha ka tnat Community and Rural Development.Ha ka shithi ka seng ka la pynpaw ba ka MPSC ka la khot aplikeshon na ka bynta ki post bapher bapher lyngba ka Advertisement No. MPSC/ADVT-54/1/2020-21/70 ha ka 14 tarik, Nohprah, 2020.“Ha ka Serial No. 7 jong ka Advertisement, la khot aplikeshon ban pyndap na ka bynta ki 35 tylli ki Posts jong ki Assistant Engineer ha ka tnat Community and Rural Development hapoh ka Meghalaya Rural Engineering Services (MRES). Lyngba ka Notice No. MPSC/Ex-C/22/2021-2022/102 kaba la pynmih ha ka 3 tarik, Lber, 2023, la pyntip sha baroh ki nongaplai kam ba ka Written Examination kan long ha ka 18 tarik, Lber, 2023 ha ki ar tylli ki Centre, kata, ha Shillong bad ha Tura. Katkum ka jingioh jingtip jong ngi, ia kane ka eksamin la pynlong ha ka sngi bad ha ka por ba la buh na ka bynta palat shi hajar ngut ki nongaplai kam bad ia ka eksamin la pynlong da kaba pyndonkam ia ki OMR sheets,” la ong ka Seng ha ka shithi ba la soi da u General Secretary jong ka Hynñiewtrep Youths’ Council (HYC), Central Executive Council u Bah Roy Kupar Synrem.“Hynrei, la palat san bnai ki la iaid naduh ba ladep pynlong ia ka eksamin na ka bynta ki post ba la kdew haneng hynrei haduh mynta ka Commission kam pat shym la pynbna satia ia ka result jong ka written examination. Ha ka jingshisha, ka jingpyndonkam ia ka OMR sheets ha ki eksamin bapher bapher ka la pynstet ia ka kam bad ka jingpynkhreh ia ka resulut ka la kham kloi bad ka pynduna ruh wat ia ki jingbakla.  Hynrei ha kane kane ka jingpynslem ia ka result jong ka Witten examination da ka Commission ka la pynmih bun ki jingartatien halor ka jingkhuid jingsuba ha kaba pyndep ia ka jingthungkam bad kumjuh ruh kaba la ktah shikatdei eh ia ki nongthep kam la ka long ha ka jingmut jingpyrkhat bad ha ka ioh ka kot. Ka jingpynslem shuh shuh kan wanrah shuh shuh ia ki jingeh ia ka jingpalat ka rta thepkam jong kine ki nongaplai kam ha ki por ki ban sa wan,” la kynthoh ka Seng.“Namarkata, ngi dawa jur ia ka Commission ba ka dei ban shimkhia ban pynbna noh ia ka result jong ki nongaplai kam kiba pas ha ka Written examination bad ban khot ruh mardor ia ka interview na ka bynta ki nongaplai kam bad ban pyndep noh mardor ia ka jingthungkam hapoh ka por kaba biang hynrei lym kumta, ngim donlad shuh da kumwei pat hynrei ban shu pynlong beit da ki jingiakhih pyrshah ia ka Commission,” la byrngem ka seng.“Ngi kyrmen bad ngi kyntu ia phi kum u Khlieh jong ka Commission ban shimkhia lem ia kane ka jingdawa ba shongnia na ka bynta ka jingmyntoi jong ki samla bad ka jylla baroh kawei,” la bynrap ka Seng.",SAN BNAI YM PAT PYNBNA KA MPSC ÏA KA RESULT ASST. ENGINEER HA KA TNAT C&RD,https://batesitv.com/san-bnai-ym-pat-pynbna-ka-mpsc-ia-ka-result-asst-engineer-ha-ka-tnat-crd/
"Ki Pulit ka Jylla ki la ioh kurup ia ka Register ba la thoh ia ki kyrteng bad ia ki jingtip kiba bniah jong ki dkhot ba la pynrung ha ka National Liberation Council of Nongkyndong (NLCN), ka kynhun kieng atiar ba dang shu seng thymmai.Ka tyllong khubor ba la iohlum ha ka lah sngi U Blei, ka la iathuh ba ki Pulit ki la ioh kurup ia ki kot ki sla ba donkam bad kynthup ia ka Register kaba don ia ki kyrteng ba palat 100 ngut ki briew ba la pynrung kum ki dkhot ha kane ka kynhun hadien ka jingiohkem ia uwei na ki nongialam jong kane ka kynhun.Ki Pulit ki la pynlong ruh ka jingkhynra ha ki bynta bapher bapher jong ka rilum Khasi bad Jaiñtia ban ioh kem ia ki dkhot jong kane ka kynhun kiba la paw kyrteng ha ka Register.Haduh 11 ngut ki dkhot kynthup ruh 4 ngut ki nongialam jong ka NLCN ki la shah kem ha ki Pulit.  Ia kine, la wanrah sha nongbah Shillong bad la tian bishar ha Kashari, kaba la aibor ia ki Pulit ban set ha along ki Pulit 8-10 sngi na ka bynta ban pynlong shuh shuh ia ka jingtohkit kaba bniah. Arngut ki dkhot kynthup ia kawei ka kynthei ki la kem pang bad don mynta ha Hospital.Ha ka taiew baladep, hynñiew ngut ki dkhot jong kane ka kynhun ki la shah kem na ki bynta bapher bapher jong ka East Khasi Hills kynthup ia uwei u khynnah skul uba dang pule ia ka Class-X. Kine kiba la shah kem ki kynthup ia saw ngut ki nongialam, kata u self-styled Chairman, u Commander-In-Chief, u General Secretary bad ki Area Commander jong ka West Khasi Hills, u Area Commander jong ka Jaiñtia Hills, nongpynrung dkhot bad nongbuh jingtip bad lai ngut ki dkhot.Ka NLCN ka la iateh lok bad kiwei pat ki kynhun kieng atiar na ka jylla Nagaland bad thmu ruh ban phah hikai pyntbit ia ki dkhot ba nyngkong eh sha Nagaland ha ka 17 tarik, Nailar, 2023. Ia ka NLCN la pynkha ha Eastern Range (Khasi bad Jaiñtia Hills) da ki samla na rilum Khasi-Jaiñtia da ka jingthmu ban hiar thma ia ka Sorkar bad ban leh ia ki kam pyntriem da kaba thied ia ki tiar siat bad ki tiar pynbthei, ban dawa pisa, ban pynrung dkhot, ban phah hikai pyntbit ia ki dkhot, ban thaw ia ki ktem riehtngen bad ban iasylla ban leh ia ki kam pyntriem.Ki Pulit ki la rejistar da ka criminal case ha Crime Branch Police Station, Eastern Range, Shillong, hapoh ki kyndon aiñ bapher bapher jong ka Indian Penal Code (IPC) bad ka Unlawful Activities (Prevention) Act (UAPA). Ki Pulit kiba la pynlong ia ka jingkhynra ia ki jaka sah jong ki nongialam kane ka kynhun ki la ioh kurup ia ki tiar ba donkam bad ia ki mobile phone kynthup ruh ia ki kot ba donkam.Ka NLCN ka la buh thong ban pynrung dkhot palat 1500 ngut, ia kiba yn phah hikai pyntbit sha ka jylla Nagaland. Haduh mynta, ka NLCN ka ladep pynrung palat 100 ngut ki dkhot.Ia ka NLCN la pynkha ha u snem baladep hynrei ka jingpynrung dkhot ka la sdang naduh ar bnai mynshwa. Ka thong jong ka NLCN ka long ban pynkhlaiñ ia ka bor treikam palat ban ia ka HNLC kaba la shah kheiñ be-aiñ.",KURUP KI PULIT KA JYLLA ÏA KA REGISTAR PYNRUNG KYRTENG ÏA KI DKHOT KA NLCN,https://batesitv.com/kurup-ki-pulit-ka-jylla-ia-ka-registar-pynrung-kyrteng-ia-ki-dkhot-ka-nlcn/
"Ka Federation of Khasi Jaiñtia & Garo People (FKJGP) Seng Kmie ha ka sngi baar ka la phah leh tes ha Pastuer Institute, Shillong ia ka um ba la shim nuksa na ki shnong bapher bapher bad na ki kor um sorkari kiba kiba don hapoh ka jylli jong ka Sor Shillong ia kiba la sam da ka tnat Public Health Engineering (PHE) bad ka Shillong Municipal Board (SMB).Ia ka um, la rah sha ka tnat Food & Safety kaba don ha Pastuer Institute, ha Lawmali ban phah leh tes khnang ban pynthikna la ka um ka long ne em kaba bit ba ki paidbah kin pyndonkam kum ka umbam umdih bad ha ka shet ka tiew, ha ka sum ka sait.U President ka seng u Bah Dundee C. Khongsit ha ka jingiakren bad ki lad pathai khubor, u la iathuh ba ka jingphah leh tes ia ka um hadien ba la shim nuksa na ki shnong bapher bapher ka long hadien ba ka seng ka la ioh ia ka jingujor na ki paidbah nongshong shnong kiba la pynpaw ba ki don ka jingsngewsyier, ka jingartatien ban dih ia ka um ba la sam da ka tnat PHE bad ka Municipal.U la iathuh ruh ba ka jingphah leh tes ia ka um kan sa long ruh wat ha ki District bapher bapher jong ka Jylla khnang ban pynthikna ba ka umbam umdih jong ki paidbah ka dei ban long kaba shngaiñ.U la ong ka ka jingphah leh tes ka long ar bynta, khnang ban lap ba ka um ba la sam da ka tnat PHE bad ka Municipal ka don ne em ia ki khñiang jingpang bad ka jingbun than ka Iron.“Lada ka jingleh tes ka lap ba ka um kam long satia kaba bit ban pyndonkam, ka Sorkar ka dei ban shim ia ka jingkitkhlieh bad lada ka sorkar kam leh katkum ka jingdonkam, ka seng kam banse ban shim da kawei pat ka sienjam,” u la ong.Shuh shuh u la ong ruh ba ka seng ka dawa ia ka Sorkar Jylla ba kan thaw noh da ka Water Policy.","ARTATIEN KI PAIDBAH BAN DIH ÏA KA UM PHE BAD SMB, PHAH LEH TEST KA FKJGP",https://batesitv.com/artatien-ki-paidbah-ban-dih-ia-ka-um-phe-bad-smb-phah-leh-test-ka-fkjgp/
"Shillong, Nailar 23 : Ki bahaing hasem ryngkat bad ki nongialam jong ka Hynniewtrep National Youth Front, East Khasi Hills District Unit ba la lamkhmat da u President u Bah Bless Dkhar ha ka 23 tarik, Nailar, 2023 ki la leit buh syntiew ha u lum jingtep jong u Balajied Dkhar ha ka lyngkhuh kaba 23 snem ka jingkhladnoh jong u ha ka jingshah siat iap ha ki Pulit, ha ka 23 tarik, u bnai Nailar ha u snem 2000.Na ka liang jong ki dkhot ka Hynniewtrep National Liberation Council kiba dang don mynta ha kane ka jylla na ka bynta ka jingiakren iasuk bad ka Sorkar ki la phah rah ia u syntiew uba don ruh ia ka shab jong ka seng lyngba ka Hynniewtrep National Youth Front.U Kpa jong u Balajied Dkhar, u Bah E.S. Ajar u la pynkynmaw ia ki sngi kiba u khun jong u, u Balajied Dkhar u la shah siat iap ha ki Pulit bad iathuh ruh ba wat ka jingtohkit ka la lap ba ka dei ka Fake Encounter bad da ka mynsiem kaba sngewkhia u la ong ruh ba balei ki Pulit kiba don da ki phew ngut kim shu kem pynban la shu siat iap ia ki.Kum ban shu pynkynmaw hangne, u Balajied Dkhar, kynthup ruh ki arngut ki nongialam jong ka KSU, kata, u Samla Dawanbiang Shullai uba dei u Asst. Finance Secretary jong ka KSU Central Body bad u Samla Rocky Shylla uba dei u Sport Secretary jong ka KSU Wahthapbru Unit ki la shah siat iap ha ki Pulit ka jylla Meghalaya ha ka 23 tarik, Nailar ha u snem 2000, ha ka shnong Nongshiliang, Shillong katba ki dang ia shongkai ha kawei ka ïng bad u Balajied Dkhar uba ju khot sien u Hepkhoit uba dei u dkhot jong ka HNLC. Ki Pulit ki la siat iap ia kine ki lai ngut da ka jingsuba ba ki dei ki dkhot jong ka kynhun lehnoh NSCN-IM.","KI PULIT KI DON DA KI PHEW NGUT BALEI KIM SHU KEM, HYNREI KI SIATÏAP: E.S. AJAR",https://batesitv.com/ki-pulit-ki-don-da-ki-phew-ngut-balei-kim-shu-kem-hynrei-ki-siatiap-e-s-ajar/
"Shillong, Nailar 23: Iwei i khynnah skul iba dang pule ha ka Class KG ha Laitumkhrah Presbyterian Higher Secondary School, Shillong i la lait thaw na ka tyrsim jong ki nongrah bor bar jylla kiba la leit pan jingbit na ka Principal jong ka skul ban pyllait noh ia i da kaba shu thok shu lamler ba ka kmie jong ine i heprit ka don hapdeng ka jingshitom.Katkum ka tyllong khubor ba la ioh na ki Pulit, la iathuh ba ha ka por 3.30 baje nohphai sngi, ki Pulit ki la ioh jingtip na ki kmie ki kpa jong ine i khynnah skul ba ha ka 23 tarik u Nailar, 2023 ha ka por kumba 12.30 baje nohphai sngi, arngut ki briew kiba dei ki bar jylla ki la rung Laitumkhrah Presbyterian Higher Secondary School ban pan jingbit na ka Principal ban ialam noh ia ine i khynnah sha ing da kaba aidaw ba ka kmie ka la phah leit shaw noh namar ba ka don hapdeng ka jingshitom.Shuh shuh la iathuh ba ka Prinicipal bad ka Nonghikai kim shym la pyllait satia ia ine i khynnah namarba kim shym la ithuh satia ia kine ki arngut ki bar jylla.Mar mar ki bor pyniaid skul ki la telephone sha ka kmie jong ine i khynnah ban phah shaw noh ia ine i khun jong ka.Ka tyllong khubor ka iathuh ruh ba mynta hi ka sngi, ki bor pyniaid skul ki la iathuh uwei  khynnah skul uba dang pule ha ka Class-6 u lait phet da ka said na ka kti jong ki runar kiba la thmu ban rahbor ia u katba u dang leit phai sha la ing.Halor kane ka jingjia, ki Pulit ki la pynlong ka jingtohkit bad ka jingthwet kaba jur ban iohkem ia ki runar kiba donkti.",LAIT THAW I KHYNNAH SKUL KA LAITUMKHRAH PRES. HSS NA KA TYRSIM KI NONGRAHBOR BAR JYLLA,https://batesitv.com/lait-thaw-i-khynnah-skul-ka-laitumkhrah-pres-hss-na-ka-tyrsim-ki-nongrahbor-bar-jylla/
"Shillong, Nailar 24 : Ka Deputy Commissioner cum Chairman District Rural Development Agency, East Khasi Hills District Shillong ka la pyntip ba kum shibynta na ka jingthmu jong ka Sorkar India ban ai jingiarap ia ki 20,535 ngut ki nongshongshnong kiba don kyrteng ban ioh jingmyntoi lyngba ka bhah jong ka skhim shna ïng PMAY-G, bad ba yn lah ban pyllait noh ia ka pisa sha baroh ki nongioh skhim (beneficiaries) khnang ba kin lah ban pyndep noh ia ka jingshna ia ki ïng  jong ki hapoh u bnai Lber (March 2024).Ka DC ka la kyrpad ia baroh ki nongpyniaid shnong jong ki Shnong kiba hap hapoh ka East Khasi Hills District, khamtam kito ki shnong ha Nongkyndong, ba kin shim ia ka thup (list) jong ki nongioh skhim (beneficiary) ka shnong jong kiba ioh ia kane ka skhim na ki Block Office (BDO) bad ba kidei ban pynbiang ia ki Bank Account, ki Aadhaar card bad ban pyntikna ruh ba kin pyniasoh (Link) ia u Aadhaar nomber bad ki Bank account jong ki ha ki bank ba ki don, khnang ba kan ym don kano kano ka jingthut ynda la pyllait ia ka Pisa sha ki account jong ki khnang ba kin lah ban shna pyndep ia ki ïng jong ki ha ka por ba lah buh.","20,535 KIBA IOH SKHIM SHNA ÏNG HA EAST KHASI HILLS",https://batesitv.com/20535-kiba-ioh-skhim-shna-ing-ha-east-khasi-hills/
"Shillong, Nailar 23: Ka Khasi Students Union (KSU) ka la pan jingpynshai na ka tnat ka Koit ka Khiah jong ka Sorkar Jylla ha kaba iadei bad ka bhah pule MBBS jong ka Jylla Meghalaya lyngba ka State Quota.“Ka KSU ka la ioh jingtip ha kaba iadei bad ka bhah pule MBBS jong ka jylla Meghalaya lyngba ka State Quota, la don bun kiwei pat ki jaidbynriew kiba ioh rung ha ka Open Category.  Na ki 14 ngut kiba la shah jied ban leh Screening, don tang lai ngut ki trai ri lane ki riewlum katba 11 ngut pat ki dei na kiwei pat ki jaidbynriew bym dei riewlum,” la ong ka seng ha u kyrwoh ba la phah sha ki lad pathai khubor ha ka sngi Balang.“Ka seng ka la ioh jingujor ruh ba lehse kitei ki 11 ngut kim dei na ka jylla Meghalaya hynrei ki dei ba na jylla Assam. La don jingsuba ruh ba ki ioh ia ki kot ki sla na ka shnong Ampati, South West Garo Hills. Halor kane ka kynrum kynram, ka KSU ka pan jingpynshai na ka Sorkar Jylla hato kitei haneng ki dei kiba shisha ne kumno. Ka KSU ka dawa ruh ba ka Sorkar Jylla ka dei ban pyni paidbah ia ki Aadhar Card bad EPIC jong kitei ki 11 ngut la ki dei neem ki nong Meghalaya bad kumjuh ruh na ki kolej aiu ba ki pyndep ia la ki jingpule,” la dawa ka KSU.“Ka Open Category ka dei na ka bynta baroh ki nong Meghalaya kynthup ruh ia ki Scheduled Tribes ka jylla bad bunsien, bun ngut ki Khasi ki ju ioh ban rung ha kane ka thup kaba plie lad plie lynti pat ia ki kiwei ki para Khasi ban rung na ka Khasi-Jaiñtia Category. Katei ka jingioh rung khlieh da ki samla pule ba suba ba dei na shabar ka jylla kan pynduh lad ia 11 ngut pat ki samla Khasi bad Garo kiba thrang ban ioh pule MBBS,” la ong ka Seng.“Sa kawei pat ka mat kaba ktah jur bha ia ka jylla bad khamtam ia ki samla ba dang shu dep pule Medical kiba dei na jylla ka dei halor ka jingkhot ia ka Walk-in-Interview da ka Sorkar Jylla ia 170 ki kam Contractual kiba dei ia ki post Medical & Health Officer (70 tylli) bad ki post Specialists (100 tylli). Ka seng ka sngew namarba ki dei ki kam kiba hap hapoh ka Sorkar Meghalaya kumta ka dei ban plie lad shwa ia ki trai shnong ka jylla ym ban plie kyllum lang ia baroh ki nong India bad ia kito kiba na ka thaiñ Shatei Lammihngi,” la dawa ka Seng.“Ka seng ka la buh jingkylli hato balei ym ailad ban long da ka eksam ban pyniaid da ka Meghalaya Medical Recruitment Board? Ki don bun ngut ki samla na jylla kiba la pyndep ia la ki jingpule ha ka laiñ Medical bad katei ka jinglait haduh 170 tylli ki kam kan ailad ia ki ban thep ia kitei ki kam lada mang beit tang ia ki nong Meghalaya hynrei sngew thamula ba ka Sorkar Jylla ka plie pynban ia ka lad aikam aijam sha baroh ki nong India.  Hato ka Health Department jong ka jylla Meghalaya ka dei jong ka Jylla ne ka dei ka tnad Sorkar Pdeng?  Ka KSU ka dawa na ka Sorkar ba ka dei ban pynbeit mar mar ia kane ka kam bad kyntu ia ka ba ka dei ban long ka nongaikam ia ki trai Jylla ym ia ki Bar Jylla,” la ong shuh shuh ka Seng.","TANG 3 NGUT KI TRAI JYLLA, 11 NGUT NA ASSAM KIBA ÏOH PULE MBBS NA KA STATE QUOTA KA MEGHALAYA",https://batesitv.com/tang-3-ngut-ki-trai-jylla-11-ngut-na-assam-kiba-ioh-pule-mbbs-na-ka-state-quota-ka-meghalaya/
"Ki Pulit ka nongbah Shillong ha ka sngi palei ki la register case bad kem noh ia u nongñiah Scooty uba la tynrah ia uwei u khynnah skul uba pule ha ka Class-XI ha St. Edmund’s Higher Seconcondary School, Shillong katba u mih na Anton Hall ban jam sha shiliang surok kaba don markhap bad ka Dos Bocso Technical School, Shillong.U Superintendent of Police (City) ka East Khasi Hills District Bah Vivek Syiem ha u kyrwoh ba la phah sha ki lad pathai khubor u la iathuh ba kane ka la jia ha ka por 10.55 baje mynstep ha kaba u nongñiah ia ka Scooty (bym don registration plate) uba kit lang ia u paralok u la tynrah ia utei u khynnah skul hadien ba la ñiah stet bha ia kane ka thuk thuk ar shaka.Ia u khynnah skul uba la mynsaw, la pynkit mar mar da ki paidbah sha Woodland Hospital da ka local taxi.Ki Pulit kiba la wan poi ha kane ka jaka ki la bat noh ia u nongñiah Scooty bad ia uba shong lang bad phah leh medical check-up Woodland Hospital namar ba kine ki arngut ruh ki la mynsaw.U SP u la iathuh ba ki doktor ki la bat noh ia u khynnah skul hapoh Hospital ban ai jingsumar namar ba ka kjat ka mon ka la paitdoh bad mynsaw ruh na ki bynta jong ka khlieh.La pyntip ruh ba ki bahaïing hasem jong une u khynnah skul ki la pynkynriah noh ia u sha GNRC Guwahati ha kaba mynta u la don ha ka jingtip briew.",SHAH KEM U NONGÑIAH SCOOTY UBA TYNRAH ÏA U KHYNNAH SKUL HA LAITUMKHRAH,https://batesitv.com/shah-kem-u-nongniah-scooty-uba-tynrah-ia-u-khynnah-skul-ha-laitumkhrah/
"PYRSHAH KI PAIDBAH ÏA KA PUBLIC HEARING KA TOPCEM BAN PYNHEH ÏA KA CCP: Ka jingpynsngew paidbah lane ka Public Hearing jong ka Meghalaya Cement Ltd jong ka Topcem Thangskai, ka la ïaid beit shakhmat hapoh Hall jong kane ka karkhana pynmih dewbilat hadien ba ki paidbah kiba pyrshah ïa kane ka jingpynsngew paidbah ki la pynjulor naphang ïa ka ingdara, ïa ki shuki, ki miej bad ïa kiwei kiwei tiar ba la buh ban pynlong ïa kane ka jingïalang ha ka sngi Palei.Naduh ka por 11:00 baje mynstep thik, ki paidbah kiba pyrshah ïa ka jingpynsngew paidbah ka Topcem kiba rah ryngkat bad ki plakad ki la wan poi ha khyrdop jong ka karkhana bad ha kane ka por ka la sdang ka jingïapynibor bad ki Pulit kiba la ap pahara hakhmat kane ka khyrdop.Hapdeng ka jingïakhun bad ki Pulit, ki paidbah ki la ïohlad ban rung shapoh ka jaka pynlong jingïalang bad pynpra naphang ïa ka ingdara bad ïa ki miej ki shuki.Namarba la mih ka jingpynibor jong ki paidbah bad ki dkhot jong ki sengbhalang, ki Pulit ki la hap ban siat pynbthei da ki bom pynsat khmat ne Tear Gas bad kawut lathi naphang ïa ki paidbah.  La lap ba ki don napdeng jong ki paidbah kiba la mynsaw na ka jingsiat Tear Gas jong ki Pulit bad ha ka jingïatur paidbah ban ïoh rung sha ka jaka pynlong Public Hearing.  Kawei ka longkmie ka la mynsaw na ka kti, don ruh kiba la mynsaw na kjat, na met.Haba kren ha ka jingïalang, ki nongpynïaid ka kompeni ki la pynshai halor ka jingthmu jong ka Meghalaya Cement Ltd (Topcem) haba pynheh ne pynïar ïa ka Cement Clinkerisation Plant kaba na ka 2600 TPA (0.858 million MPTA sha ka 4500 TDP (1.485 million TPD lem bad ka 10MW CPP bad ka 9.5 MW WHRS, ha shnong Thangskai bad pynshai ruh ïa ki bynta kiba ïadei bad kane ka projek.Ha kane ka jingpynsngew paidbah ba la pynlong hapoh ka Hall jong ka kompeni la ïa don lang ki Ophisar jong ka Meghalaya State Pollution Control Board (MSPCB), u Additional Deputy Commissioner ka East Jaiñtia Hills District u Bah G. Warjri bad katto katne ki trai shnong kiba kyrshan ïa kane ka Public Hearing.U Bah Warjri ha ka jingïakren bad ki lad pathai khubor u la ong, “ha kane ka Public Hearing, ngi la ïoh ban pynsngew ha kaba ïadei bad kine ki kam ka kompeni halor ka jingthmu jong ka. Ngi la ïohsngew ïa ka jingpynsngew na ka liang ka kompeni bad hadien kata ngi la khot ïa ki briew ba kin ai kano kano ka jingpynsngew kat kaba ki don katkum ka jingsngew jong ki.  Katto katne ki la wan ban ai jingkren bad ngi la buh rekod lut baroh.”U la ong ïathuh ruh ba um don jingtip eiei halor ka jingpyrshah jong ki paidbah namarba u shu wan sha kane ka jingpynsngew paidbah kumba la bthah da u Deputy Commissioner bad u shu pyndep ïa la ka kamram bad ong ruh ba katba dang pynlong ïa ka jingïalang la shu ïohsngew ïa ka jingpynthei ïa ki bom tear gas shabar.Ki paidbah bad ki Sengbhalang kiba pyrshah ïa kane ka Public Hearing ki la ong, “wat hadien ba la pynpra da ki paidbah bad ki sengbhalang ïa ka ingdara, hynrei ki (kompeni) la pynlong sopsop ïa ka Public Hearing hapoh Community Hall jong ka kompeni bad ki Pulit pat ki la shoh la tied ïa ki paidbah shabar khlem da ailad ïa ki paidbah kiba pyrshah ba kin rung shapoh ka jingïalang.”“Ïa kane ka Public Hearing la shu pynlong shapoh ha kaba tang katto katne ngut ki trai shnong ki don. Baroh kiba ïashim bynta ki dei tang ki nongtrei jong ka kompeni bad ki bahaïing hasem jong ki,” la kynnoh ki paidbah.Ki la ong ba ki paidbah bad ki sengbhalang kiba pyrshah kim lah satia ban pdiang ïa kane ka jingleh jong ka Sorkar bad kynnoh ruh ba ka dei ka Public Hearing kaba la shu pynlong sopsop.Katkum u kyrwoh ba la phah da u Superintendeng of Police ka East Jaiñtia Hills District u Jagpal Singh Dhanoa, u la pyntip hadien ba ki paidbah ki la pynpra ïa ka ingdara, da ka jingïakren hapdeng ki bor synshar district, ki ophisar na ka Meghalaya Pollution Control Board, ki bor pynïaid shnong bad ki nongpynïaid ka Kompeni ïa ka jaka pynlong public hearing la pynkynriah noh sha ka Hall jong ka Kompeni.“Ha ka por 2:00 baje nohphai sngi, ki paidbah ki la tur biang sha ka jaka ba la pynlong ïa ka jingïalang ban pynthud ïa ka jingïalang. Wat hapdeng ka jingkyrpad ba la bun bun sien, ki paidbah ki la nang khie bitar bad thaw jingkulmar.  Ki la kawang da ki maw kat haduh ba ka la buh jingma ïa ka jingim jong ki paidbah, ki nongsynshar district bad ki Pulit.  La pyrshang ban pynpra ïa ka jingïalum paidbah. Khyndai ngut ki Pulit ki la mynsaw ha kane ka jingjia,” la ïathuh u SP.Ki Pulit ki la register case hapoh Lumshnong Police Station hapoh ka Section 143/144/145/148/152 jong ka Indian Penal Code (IPC). Ka jingtohkit halor kane ka jingjia ha kane ka sngi ka dang ïaid shakhmat.","MYNSAW KI PAIDBAH, 9 NGUT KI PULIT HA KA PUBLIC HEARING",https://batesitv.com/mynsaw-ki-paidbah-9-ngut-ki-pulit-ha-ka-public-hearing/
"Hapdeng ka jingïapynibor hapdeng ki paidbah bad ki bor Pulit jong ka East Jaiñtia Hills District ban ïoh rung sha ka jaka ba la pynlong ïa ka jingïalang pynsngew paidbah ba la pynlong da ka Meghalaya Pollution Control Board na ka bynta ka Meghalaya Cement Ltd (Topcem) haba pynheh ne pynïar ïa ka Cement Clinkerisation Plant kaba na ka 2600 TPA (0.858 million MPTA sha ka 4500 TDP (1.485 million TPD lem bad ka 10MW CPP bad ka 9.5 MW WHRS, ha ka shnong Thangskai ha ka sngi palei.La sakhi ruh ba ki don napdeng ki nongtrei bar jylla jong ka kompeni Topcem kiba la kynshoit ne pynshit ïa ki Pulit ban phah tangoh bad ban kawut lathi naphang ïa ki nongïakhih da kaba pynmih ruh wat ïa ki tien sih tien sang pyrshah ïa ki nongïakhih.Kane ka jingleh khlemakor jong ki nongtrei bar jylla ka Topcem ka la pynbitar shuh shuh ïa ki paidbah bad ki la byrngem ruh ba kin ujor da ka ejahar pyrshah ïa kine ki bar jylla kiba kren khlemakor da ka ktien sih ktien sang.La ïohsngew ruh bad la ïoh rekod ha ka camera ba kine ki bar jylla ki la kynshoit ïa ki Pulit ba kin shoh kin dat naphang ïa ki paidbah da kaba ong ‘Maro Maro Sale……….”",MARO MARO SALE…..” KYNSHOIT KI NONGTREI BAR JYLLA KA TOPCEM ÏA KI PULIT,https://batesitv.com/maro-maro-sale-kynshoit-ki-nongtrei-bar-jylla-ka-topcem-ia-ki-pulit/
"Ka Shillong Municipal Board (SMB) ha ka sngi palei ka la kyrpad ïa baroh ki nongshong shnong ban bud ryntih ïa ki kyndon jong ka Rule 4 jong ka Solid Waste Management Rules, 2016.Ha ka jingpynbna, ka Municipal ka la pyntip ba ki paidbah ki dei ban pynïakhlad ïa ki jaboh ha ki lai bynta, kata kiba pyut, ki bym pyut bad ki tiar jaboh ba mynsaw ha ki borti bret jaboh bad ban aiti ïa ki jaboh ba la pynïakhlad sha ki kali ba la buh kyrpang ban lum sha manla ki shnong.Dei ban da song bha ïa ki jingsop ba ladep pyndonkam kum ki Diaper, Sanitary Pads bad kiwei kiwei, ha ki pla ba la ïoh na ki jaka shna lane na ki nongpynmih ïa kine ki tiar lane ban da song bha ïa ki jingsong bad ban thep bha ha ki borti ba la buh kyrpang ban bret ïa ki tiar ba rkhiang lane ki tiar ki bym pyut.Ban pynlang la ka jong ïa ki tiar shna iing bym long shuh ban pyndonkam bad ban bret katkum ki jingbthah ba la pruiddak ha ka Construction and Demolition Waste Management Rules, 2016;Yn ym shah ban shu bret pathar, ne thang lane ban tep ïa ki jaboh ba leit bar da ki briew ha surok, ha ki jaka paidbah lane shabar ki phyllaw ing lane ban shu pyntuid sha ki nala bad sha ki wah duid.Ki nongdie madan ki dei ban da buh ïa ki borti ban pynlang shi jaka ïa ki jaboh ba la bret na ki jingbam, ïa ki pliang pastik ne kot, ki jingsong, ki jingbam ba la bret, ki soh, ki jhur bad kiwei kiwei bad dei ban aiti ïa kine ki jaboh ba ladep pynlang sha ki kali ba la buh kyrpang ban lum.Ka Municipal ka la bthah ruh ïa ki Hotel bad Restaurants ba ki dei ban pynthikna ban pynïakhlad ïa ki jaboh na jaka buh bad ban aiti pat sha ki kali kit ñiut.Shuh shuh, ban pyntreikam ïa ka thong kaba kynjoh shi spah na ka shispah ban pynlang ïa ki jaboh, la pyntip paidbah ba naduh ka 1 tarik, Risaw, 2023 ka Shillong Municipal Board (SMB) kan sangeh noh mardor ban lum ïa ki jaboh ba la shu pynlang shi jaka bad lada lap ïano ïano ki bym pynïakhlad ïa ki jaboh naduh ka jaka lum kin shah daiñ kuna hangto hangto katkum ki kyndon jong ka Meghalaya SWM Bye Laws 2020.Ka jingdaiñ kuna kan long na ka por sha ka por ba la pynkheiñ ïa ki jingbthah.","YN SANGEH LUM KA SMB ÏA KI JABOH BA SHU THEP KYLLUM HAJUH NADUH U RISAW, 2023",https://batesitv.com/yn-sangeh-lum-ka-smb-ia-ki-jaboh-ba-shu-thep-kyllum-hajuh-naduh-u-risaw-2023/
"U Myntri Rangbahduh ka Ri u Narendra Modi ha ka jingai jingkren ha ka bynta kaba 104 jong ka Mann Ki Baat u la ai jingïaroh ïa u Bah Brian D Kharpran Daly na Meghalaya na bynta ki jingnoh synniang jong u ha kaba ïadei bad ki krem ki kroh ha Meghalaya. U Bah Brian u la trei da kaba minot thop da ki snem ban wad bad ban pynsaphriang jingtip shaphang ki krem ha Meghalaya.“Nga dap da ka jingkmen ban ïathuh ïa phi shaphang u Bah Brian D. Kharpran. U dei uba sah ha Meghalaya bad u don ka jingsngewtynnad ïa ka Speleology. Kane ka mut ka jingpule shaphang ki krem.” U Modi u la ong ruh ba u Bah Brian u la sdang sngewtynnad ïa kane ka kam hadien ba u la pule katto katne tylli ki kot bad u la pyrshang nyngkong ïa kane ka kam ha u snem 1964 ha ka por ba u dang long u khynnah skul,” ong u Myntri Rangbahduh ka ri.U la ong sha ki nongsngap ba ha u snem 1990, u Bah Brian bad ki paralok jong u ki la seng ïa ka kynhun bad lyngba kane ka kynhun, ki la sdang ban wad ïa ki krem ka Meghalaya ki bym pat paw pyrthei.“Katba dang ïaid ka por, u Bah Brian bad ka kynhun jong u ki la lap palat 1700 tylli ki krem ha Meghalaya bad ki la kyntiew ïa ka jylla Meghalaya ha ki kam kiba ïadei bad ki krem ha kylleng ka pyrthei,” la bynrap u Modi.U la ong ruh ba ka Meghalaya ka don ki krem kiba jylliew bad kiba jrong tam ha India.U la ïaroh ruh ïa u Bah Kharpran bad ka kynhun jong u na ka bynta ki jingpyrshang jong ki ban peit ïa ki jinglong jingman jong kine ki krem.“U Bah Brian bad ka kynhun jong ki, ki la lum jingtip shaphang ki jingim kiba don ha kine ki krem ki bym ïohi ha kiwei kiwei ki bynta jong ka pyrthei.  Nga ïaroh shisha ïa ki sienjam jong kane ka kynhun.”U Modi u la kyntu ruh ïa ki nongsngap ba kin leit sha Meghalaya bad ban leit sakhi da la ki khmat ïa kine ki krem.","PAWNAM KI KREM KA MEGHALAYA LYNGBA U BAH BRIAN D. KHARPRAN, ÏAROH U NARENDRA MODI",https://batesitv.com/pawnam-ki-krem-ka-meghalaya-lyngba-u-bah-brian-d-kharpran-iaroh-u-narendra-modi/
"Ka Kynhun Myntri jong ka Sorkar Jylla ha ka sngi thohdieng ka la mynjur ïa ka Expert Committee ka ban khlieh da u Justice (Retd) Mool Chand Garg kum u Chairman. U Justice (Retd) Mool Chand Garg  u dei u nongbishar ba la shongthait jong ka Madhya Pradesh High Court.Ki dkhot jong ka Expert Committee kiba tip shaphang ki aiñ jong ka ri ki long u Justice (Retired) Dr. Satish Chandra uba dei u nongbishar barim jong ka Allahabad High Court bad u President barim jong ka Custom, Excise and Service Tax Appellate Tribunal.Kiwei pat ki kynthup ïa u Prof D.V Kumar na ka Department of Sociology, NEHU, Shillong kum u Expert Member ha ka Sociology, u Prof. Chander Shekhar na ka Department of Fertility and Social Demography, Indian Institute of Population Sciences, Mumbai kum u Expert Member ha ka Population Studies bad u Prof Subhadip Mukherjee uba long u Assistant Professor jong ka Economics and Public Policy ha IIM, Shillong kum u Expert Member ha ka Economics.Ki kyndon treikam jong ka Expert Committee ka long ban khmih bniah ïa ka Reservation Policy bad ban ai ïa ki jingkynthoh. Lada donkam, kane ka komiti kan hap ban lum ruh wat ïa ki kynhun bapher bapher bad ban leit jurip ruh ïa ki bynta bapher bapher jong ka Jylla khnang ban ïoh na ka jingai jingmut na kiba bun balang.La bthah ïa ka Expert Committee ban aiti ïa ka kaiphod sha ka Sorkar Jylla hapoh 12 bnai.Ïa ka Expert Committe la thaw hadien ba ka Komiti kaba kynthup ïa baroh ki seng saiñpyrthei la thaw ha ka 25 tarik, Jymmang, 2023 ban ïakren halor ka jingpyntreikam ïa ka Reservation Roster system.Ha ka jingïalang bad ha ka jingïathir ïatai, ka Committee ka la ai jingmut sha ka Sorkar ban thaw ïa ka Expert Committee ka ban khmih bniah ïa ka State Reservation Policy.Ka Sorkar ka la pynmih ïa ka jingpynbna ba la thaw ïa ka Expert Committee ban khmih bniah ïa ka State Reservation Policy, ha kaba ki riewshemphang ki long kiba tbit ha ka Constitutional Law, Economics, Sociology bad Demographic Studies.Ïa ki dkhot jong ka Expert Committee la bynshet ban wad ha Search Committee ba la khlieh da u Chief Secretary hadien ba la pynmih ïa ka jingpynbna ha ka 13 tarik, Jylliew, 2023.",KHLIEH U JUSTICE (RETD) GARG KUM U CHAIRMAN KA EXPERT COMMITTEE BAN KHMIH BNIAH ÏA KA RESERVATION POLICY,https://batesitv.com/khlieh-u-justice-retd-garg-kum-u-chairman-ka-expert-committee-ban-khmih-bniah-ia-ka-reservation-policy/
"Ka heprit Chevinia Lyngdoh, 13 snem ka rta  kaba sah ha Mawlai Mawiong kaba la long ka nongjop ha ka sur kynud Season-I ba la pynlong dang shen da ka Don Bosco Media Network bad mynta ka kynti ka la ïohrah ïa ka nam lahduh ha ka Vocal Star UK ha ka kyrdan jong ki nongïashim bynta kiba dang hapoh 18 snem ka rta.Kane ka heprit kaba dei ruh ka Brand Ambassador jong ka DBMN hynnin ka miet sngi Saitjaiñ ka la jop ïa ka rynsan ïakob rwai Vocal Star Competiton kaba la long ha ka ri United Kingdom ha ka kyrdan kiba hapoh 18 snem ka rta.Da kane ka jingjop, kane ka heprit ka la pynpaw ïa ka jingkmen ka bym lah ong shuh.Na ki daw ki bym lah ban kiar, kane ka heprit kam shym la ïoh ïa ka Passport ha ka por kaba biang ban leit ïashim bynta ha ka rynsan ïakop rwai kaba la long ha ka ri United Kingdom hynrei da ka jingïarap jong ka DBMN ka heprit Chevinia watla kam shym la ïohlad ban ïashim bynta ha ka Offline Category bad la shu phah ïa ki jingrwai jong kane ka heprit ban ïashim bynta ha ka Online Category.Ha ka jingpynïaid jong ka Vocal Star UK kane ka heprit ka la ïoh shibun ki points da kaba kheiñ ïa ki Viewers Vote ha ka Grand Finale bad ha kaba kut jong ka jingïakob, ka heprit Chevinia la ïohrah ïa ka khusnam kum ka lahduh.Ka Don Bosco Media Network ka sngewsarong na ka bynta ka heprit Chevinia bad ka pynshlur ruh ïa kiwei pat ki heprit bad ïa ki khynnah samla ban ïashim bynta ha ki jingïakob rwai bapher bapher ban ïoh kheit ïa u soh jong ka jingjop la ka long tang hangne ha ri la jong ne ha ki rynsan ïakop shabar ki ri jong ka pyrthei.",LAHDUH KA CHEVINIA LYNGDOH HA KA JINGÏAKOP RWAI KA VOCAL STAR UK,https://batesitv.com/lahduh-ka-chevinia-lyngdoh-ha-ka-jingiakop-rwai-ka-vocal-star-uk/
"Ka Joint Action Committee jong ka Khasi Jaintia Fresh Vegetables Ginger Trader Association (KJFVGTA) ha ka Lah Sngi U Blei ka la leit ban iakynduh ia u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ban pan jingpynshai halor ka jingpynbeit thymmai ia ka aiñ Khasi Hills District Autonomous District (Establishment Management and Control of Market) (2Amendment,) Regulation Act 2021.Ha ka jingiakren bad ki lad pathai khubor u Chairman jong ka Committee u la iathuh ba kum ki nongkhaii kim pat shai bha halor kane ka Aiñ jong ki nongrep ba la shna da ka District Council halor ka jingbym shah shuh ban dang ot kilo ia ki mar rep.U la ong ruh ba ki nongkhaii ki don bunbah ki jingeh bad iathuh ruh ba kin sa ai da ka jingthoh kaba biang ban pynpaw ia ki jingeh jong ki nongkhaii sha ka KHADC khang ba ka Council kan dup shimkhia ia ka jingeh jong ki nongkhaii.“Ka jingeh ki nongkhaii lada ym shah shuh ban ot kilo ka long namar ba tengteng ki nongrep ki thep lang ia ki marrep kiba  pyut bad babha hynrei ngi ki nongkhaii ngi hap ban shim la ka shim, hynrei lada ym shah shuh ban ot kilo, kan buh jingeh ia ki nongkhaii kiba hap ban jied bad buh briew ban jied,” u la ong.Hynrei na ka liang ki nongkhaii ki kwah ban don ka jingiasngewthuh jingmut bad ki nongrep.La iathuh ba Chief Executive Member jong ka  KHADC u Bah Pyniaid Sing Syiem u la kular ban shimkhia ban peit lang ruh ia ka jingeh jong ki nongkhaii.Uwei na ki nongkhaii ia uba tip kyrteng kum u Bah Henry Dkhar u la takrain tyngeh ia ka Hills Farmer Union (HFU) da kaba ong, ba kam dei satia ban mushlia ha kaba iadei bad ka kam hapdeng ki nongkhaii bad ki nongrep namarba kane ka ktah hi ia ki nongrep salonsar.U la ong ba ki nongkhaii ki kwah ban iashai hi tang bad ki nongrep lada ot ne ym ot kilo shuh ia ki marrep bad ia kane ka kam yn sa iakren pynbeit hi da ki nongkhaii bad ki nongrep hynrei ym da ki nongrep kiba shong ha ka shuki.","BYM SHAI KA AIÑ OT KILO, PAN JINGPYNSHAI KA KJFVGTA NA KA KHADC",https://batesitv.com/bym-shai-ka-ain-ot-kilot-pan-jingpynshai-ka-kjfvgta-na-ka-khadc/
"Ki Pulit ka Saitsama Police Out Post kiba hiar sha ka shnong Lapangap, kaba don ha khappud bad ka Jylla Assam ban pynlong ia ka jingtohkit hadien ba la ioh jingtip ba ki Pulit ka Jylla Assam ki la thaw ktem ha u pud u sam jong ka shnong Lapangap ki la hap ban randien noh namar ka jingshah kthong ha ki paid Karbi ha ka sngi Saitjaiñ jong ka taiew baladep.U Superintendent of Police ka West Jaiñtia Hills u Bah C. Syrti haba pynshai halor ka jingmih ki khubor ha ka rynsan social media, u la ong, “ha ka sngi Saitjaiñ ka kynhun Pulit jong ngi ka la leit tohkit hadien ba la ioh jingtip ba ki Pulit Assam ki la shna ktem ha kane ka jaka kaba ki paid Karbi ki la kam ba ka dei kaba hap hapoh ka Jylla Assam katba ki nongshong shnong ka Lapangap ki la kam ba ka dei kaba dang hap hapoh u pud u sam jong ka Jylla Meghalaya.”U SP u la iathuh ruh ba ki paidbah na ka liang jong ka Jylla Assam ki la mih paidbah bad dawa ia ki Pulit Meghalaya ba ki dei ban phaidien sha ka jaka ba ki wan namarba kane ka jaka ka dei kaba dang hap hapoh ka Jylla Assam.“Ki paidbah ki la sdang khih bitar bad kawang da ki maw bad siat ruh da ki jri siat sim ban pynher krad ia ki Pulit.  Namarba kam don satia kano kano ka dak kaba pyni kano ka liang kaba dang hap sha ka Jylla Assam bad kano kaba hap sha ka Jylla Meghalaya, ka kynhun Pulit ki hap ban randien sha ka jaka ba ki wan bad kim shym la pynibor khnang ban kiar na kino kino ki jingjia ba sngewsih,” la iathuh u SP.“Ki paidbah na ka liang jong ka Assam ki la ieng beit hajuh khlem da khih da kaba kam ba ki don sha ka liang jong ka Jylla Assam bad sangeh noh ban beh ia ka kynhun Pulit jong ngi.  Hadien ba la pyntip sha ki Pulit Assam, mar mar ki la wan poi sha kane ka jaka bad hadien kata la lah ban tem ia ki paidbah.  Ha kajuh ka por, ki Pulit ki la tem ruh ia ki paidbah na Meghalaya ba kim dei satia ban tur sha ka jaka ba don ka jingiakajia,” la iathuh u SP.",HAP PHAIDIEN KI PULIT MEGHALAYA BYM TIP ÏA U PUD KA MEGHALAYA HA LAPANGAP,https://batesitv.com/hap-phaidien-ki-pulit-meghalaya-bym-tip-ia-u-pud-ka-meghalaya-ha-lapangap/
"Shillong, Nailar 28: Ka Hynniewtrep Integrated Territorial Organization, West Jaintia Hills District ha ka Lah sngi U Blei, hapoh ka jingialam jong u President u samla Wanbiang Pulang ki la leit ban tah da ki jingthoh ha kylleng ka sor Jowai bad ha ki katto katne ki bynta jong ka West Jaintia Hills District ban mana ia baroh ki dukan Hardware kiba die ia ka dewbilat ba kim bit shuh ban die ia ka dewbilat ba la pynmih da ka Topcem tad haduh ban da lah ba pynbeit ia ki jingkulmar kiba jia ha ka 24 tarik, Nailar, 2033 ka sngi ba la pynlong ia ka jingpynsngew paidbah jong kane ka karkhana pynmih dewbilat.Kum ban shu pynkynmaw hangne, ka HITO ka la shim ia kane ka sienjam hadien ba arngut ki nongtrei bar jylla jong ka Meghalaya Cements Limited, kaba pynmih ia ka dewbilat Topcem ki la kynshoit ia ki Pulit ban kawut lathi naphang ia ki paidbah kiba pyrshah ia ka jingpynlong ia ka jingpynsngew paidbah.Ha kane kajuh ka sngi, ki nongialam jong ka Jaintia Students Union (JSU) ki la dawa ia ki bor pyniaid jong ka karkhana Meghalaya Cements Limited ba dei ban beh kam shi syndon ia ki arngut ki nongtrei bar jylla kiba donkti ban kynshoit ia ki Pulit ban kawut lathi naphang ia ki paidbah ha ka sngi ba la pynlong ia ka jingpynsngew paidbah kaba la long ha ka 24 tarik, Nailar, 2023.Ki nongialam ka seng ki la pynpaw ruh ba kim hun satia ba ki bor pyniaid jong kane ka karkhana kin shu weng shipor ia ki na ka kam bad kajuh ka por ka seng ka la maham ruh ia ki bor pyniaid lada kine ki arngut ki bar jylla kin dang trei hapoh kane ka karkhana kan sa mih ka jingsngewsih bad ka jingiapher jaidbynriew.Ha kaba iadei bad kane, ka seng ka la pynsngew ruh ha u Deputy Commissioner ha kaba u la kular ba un sa thoh sha ka Home bad ka Political Department jong ka Sorkar Jylla halor kane ka jingdawa jong ka seng.","MANA KA HITO BAN DIE ÏA KA DEWBILAT TOPCEM HA WJH, PHAH BEH KA JSU NA MEGHALAYA",https://batesitv.com/mana-ka-hito-ban-die-ia-ka-dewbilat-topcem-ha-wjh-phah-beh-ka-jsu-na-meghalaya/
": Ki nongialam jong ki ar tylli ki Regional Committee na ka bynta ka West Khasi Hills, kata, na ka Jylla Meghalaya ba la khlieh da u Bah Paul Lyngdoh kum u Chairman bad na ka Jylla Assam ba la lamkhmat da u Chandra Mohan Patowary ki la shim ia ka rai ban sa leit sorjanmin ia ki jaka kiba don hapdeng ha ka jingiakajia pud ha ka thain West Khasi Hills hadien ba la kut ka Dorbar Lyiur jong ka Jylla Meghalaya bad ka Jylla Assam.U Bah PauL Lyngdoh ha ka jingiakren bad ki lad pathai khubor hadien ba la wai ka jingialang jong ka Regional Committee kaba la long ha nongbah Shillong ha ka lah sngi U Blei u la ong, “ki Regional Committees na ka bynta ka West Khasi Hills-Kamrup Border Sector ki la rai ban pynduna ia ki jingeh jong ki shnong kum shi bynta ka jingiapynbeit ia u pud u sam ha kane ka Sector.”Ka jingialang ka long ban pyniakhlad la ka jong ia ki shnong ki bym don ka jingiakajia pud bad ki shnong kiba don ha ka jingiakajia pud.Haba ki lad pathai khubor ki la pyrshang ban kylli bniah halor ki shnong, na ka liang jong kine ki arngut ki nongialam ka Committee ki la kyntait ban iathuh bniah.U la ong ki Deputy Commissioners bad ki MDC ynda la pyndep ia ka jingbishar kaba pura kin sa synran lang ia ki dkhot jong ka Committee ban leit jngoh ia ki shnong hadien ba la kut ka Dorbar Lyiur ha kaba kut jong u Nailur mynta u snem.U Chairman jong ka Kamrup District Border Sector u Chandra Mohan Patowary u la ong, dei tang da ka jingiakren sngewthuh jingmut yn sa lah ban iapynbeit ia ki jingiakajia ha Langpih Sector.",HADIEN KA DORBAR LYIUR YN LEIT SORJAMIN KI REGIONAL COMMITTEE ÏA KA LANGPIH SECTOR,https://batesitv.com/hadien-ka-dorbar-lyiur-yn-leit-sorjamin-ki-regional-committee-ia-ka-langpih-sector/
"Ki shipai Border Security Force (BSF) jong ka 193 Battalion kiba la ioh ia ka jingtip kaba bniah ki la ioh ban kurup ia ki jaiñ Saree kiba shongdor T. 42 lak ia kiba la thmu ban shalan tuh sha ka ri Bangladesh lyngba ka khappud jong ka Jylla Meghalaya.Ki shipai BSF ki la ioh kurup ia kine ki jaiñ ba la thmu ban khaii tuh na khappud jong ka shnong Barmanbari, East Khasi Hills District, ha kaba ki la lap ba la buhrieh ia ki song jong kine ki jaiñ Saree ha kawei ka ing bym pyndonkam shuh ha khappud.Tang shu ioh jingtip, ki shipai BSF ki la pynlong ka jingkhynra bad ioh kurup ia kine ki jaiñ.Ia kine ki jaiñ la aiti noh sha ka Ophis Custom ban leh ia kaba donkam.",KURUP KI BSF ÏA KI JAIÑ SAREE KIBA SHONGDOR 42 LAK NA KHAPPUD EAST KHASI HILLS,https://batesitv.com/kurup-ki-bsf-ia-ki-jain-saree-kiba-shongdor-42-lak-na-khappud-east-khasi-hills/
"Shillong, Nailar 31: Ka Khun Hynñiewtrep National Awakening Movement (KHNAM) ka la  ong ba u MLA jong ka South Shillong Constituency u Bah Shanbor Shullai bad u MLA jong ka Pynthorumkhrah Constituency u Bah AL Hek kim don ia ka bor ban thung Rangbah Shnong.“U Bah Shanbor Shullai bad u Bah AL Hek kim don ia ka bor ban thung Rangbah Shnong, lada ngi peit katkum ki kyndon aiñ ba la don, namarkata ka KHADC ka dei ban pan jingshai na kine ki ar ngut ki MLA halor ka jingai bor jong ki ia u bar jylla ban long Rangbah Shnong bad ban ai No Objection Certificate (NoC),” ong u Working Presiden ka KHNAM-CEC ha u kyrwoh ba la phah sha ki lad pathai khubor ha ka sngi palei.“Lyngba ka jingleit khynra trading License jong ka seng HITO ha ki thain Rynjah ka long kaba sngewlyngngoh ban iohi ba ka KHADC ka ai Trade License ia ki bar jylla lyngba ka NOC ba la soi da u bar jylla uba la kam ia lade kum u Rangbah Shnong jong ka RR Colony,” la ong ka KHNAM.Katkum ka “The Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong of Mylliem Syiemship) Act 2007” ka la batai shai kdar ba u Rangbah Shnong “ka mut u Khasi uba la shah jied da ki nongshong shnong jong ka shnong kaba hap hapoh u pud u sam jong ka Hima Mylliem, bad dei tang u khasi uba lah ban long u Rangbah Shnong”. Ka long kaba shai ba u bar jylla um lah ban long Rangbah Shnong katkum kane ka aiñ, la bynrap u kyrwoh.Ngi kwah ban buh jingkylli ia ka KHADC, halor kano ka nongrim la pdiang ia ka NOC ba la soi da u bar jylla kum u Rangbah Shnong? Kane ka pynpaw ba ka KHADC hi ka pynkhein ia ka ain jong ka Hima Mylliem bad la shu ai thurmur ia ka Trade License lyngba ki NOC ki bym biang tang ban biang mano re mano shimet, la kynthoh ka KHNAM.“Na kawei kapor sha kawei pat la lap ia ka jingshim sting jong ka Council haba ai ia ki Trade License bad kam don ka jingpyntreikam hok ia ka Trading by Non-tribal 1954,” ong shuh shuh u kyrwoh.",U BAH AL HEK BAD U BAH SANBOR KIM DONBOR BAN THUNG RANGBAH SHNONG: KHNAM,https://batesitv.com/u-bah-al-hek-bad-u-bah-sanbor-kim-donbor-ban-thung-rangbah-shnong-khnam/
"Ka Ranikor Area Farmers Association (RAFA) ha ka sngi palei ka la leit pynsngew sha ki tyndong skhor jong u Deputy commissioner ka South West Khasi Hills Distirct u Bah T. Lyngwa halor ka jingshah pynjot ki marrep ha ki Hati khlaw kaba la jia la bun sien bad kaba wanrah ia ka jingduhnong kaba khraw ia ki nongrep jong ki shnong kiba don ha ka thain Ranikor.Kane ka seng ki nongrep ba la lamkhmat da u President u Bah  Michael Donald Lyngdoh bad u Secretary u Bah Kyrmen Kharryja ha ka jingiakren bad u Deputy Commissioner, ka la kyrpad ia ki bor sorkar ban beh noh ia kine ki mrad khlaw namarba ka jinghiar thma jong ki Hati khlaw ka buh jingma ruh wat ia ka jingim jong ki briew kiba leit sha ki lyngkha ki risai.Kine ki nongialam ki la iathuh ba u Deputy Commissioner u la kular ban shimkhia ia kane ka jingpynsngew jong kane ka kynhun ki nongrep khnang ban iada ia ki jingthung jingtep bad ia ki mynsiem briew.Ha kajuh ka por, ka seng ka la ai por ia ki bor sorkar ban pynkynriah noh mardor ia ki hati khlaw sha kiwei pat ki jaka hynrei lym kumta ka seng kan ym shim jingkitkhlieh lada jia eiei.",BA PYNJOT KI HATI KHLAW ÏA KI MAR REP PYNSNGEW KA RAFA HA U DC,https://batesitv.com/ba-pynjot-ki-hati-khlaw-ia-ki-mar-rep-pynsngew-ka-rafa-ha-u-dc/
"Ka Kynhun Myntri jong ka Sorkar Jylla ha ka sngi Thohdieng ka la mynjur ban thung ïa u Secretary bapura jong ka Meghalaya State Council of Technical Education (MSCTE) bad ïa u Executive Chairman jong ka Meghalaya Board of School Education (MBOSE).Ha ka jingïakren bad ki lad pathai khubor, ka Myntri jong ka Sorkar Jylla ka Dr. Ampareen Lyngdoh ka la ïathuh ba la thung ïa u Secretary bapura jong ka MSCTE da kaba pynshong nongrim ba ki skul Polytechnic ki la don ha ki district, kynthup ha Shillong, Tura bad Jowai bad sa saw tylli kiwei pat kiba yn dang shna thymmai.“Ka Additional Director ba mynta jong ka Directorate of Higher Technical Education ka A. Ali kan sa shongthait noh shen bad la rai ha ka jingïalang ba kan sa long ka Secretary ba nyngkong eh jong ka MSCTE na ka bynta 24 bnai,” ka la ong.Ka Myntri ka la pyntip ba ka kynhun Myntri ka la mynjur ban thung ïa u CP Marak, uba long u Indian Forest Officer ba la shong thait kum u Executive Chairman jong ka MBOSE na ka bynta 12 bnai.Ka la ïathuh ruh ba ka kynhun Myntri ka la pdiang bad mynjur ban pynkylla ïa ka kyrteng jong ka Captain Williamson Sangma Technical University sha ka Captain Williamson Sangma State University.“Baroh ki tnat treikam ki la ïohi ïa kane ka jingtyrwa bad la sngewdonkam ban wanrah ka jingpynkylla bad ngin sa rah ïa ka Bill ha Ingdorbar Thawaiñ,” ka la bynrap.Ha kajuh ka por, ka Kynhun Myntri ka la mynjur ïa ka jingpynbeit thymmai ïa ka Meghalaya Judicial Service Rules, 2006 bad ïa ka Meghalaya Higher Judicial Services Rules, 2015.“Ka jingtyrwa ban pynbeit thymmai ka long ban weng ïa ki kyndon ha ka jingthungkam ïa ki Judicial Officers da ka commission bad hadien ba la wanrah ïa ka jingpynbeit thymmai, ka jingthungkam kan long beit da ka Iingbishar Meghalaya High Court.  Shuh shuh, ïa ka kyntien ba paw Gauhati High Court, yn bsut noh da ka kyntien High Court of Meghalaya. Ka jingpynbeit thymmai ka la tyrwa ruh ba pynkylla ïa ka rukom ai kyrdan ïa ki Judicial Officers katkum ka jingbthah jong ka Iingbishar Supreme Court,” ka la ong.","MYNJUR KA KYNHUN MYNTRI ÏA U SECRETARY BAPURA KA MSCTE, U CP MARAK KUM U HEH KA MBOSE",https://batesitv.com/mynjur-ka-kynhun-myntri-ia-u-secretary-bapura-ka-mscte-u-cp-marak-kum-u-heh-ka-mbose/
": Ka Khasi Students Union (KSU) Wapung Unit hadien ba ladep phah ia ka ujor sha ka Jaiñtia Hills Autonomous District Council (JHADC), ha ka sngi balang, ka la ujor sa sha ka Meghalaya state Pollution Control Board (MSPCB) ban khang kyrdep noh ia ka Abhi Coke Pvt ltd.Ka Seng hapoh ka jingialam jong u President u Samla Deiniwan Lyngdoh bad u General Secretary u samla Shwari Ryngkhlem GS ryngkat ka jingsynran lang jong u Asst. Secretary ka KSU East Jaiñtia Hills District Unit u u Samla Pynshai Kupar Dkhar ki la aiti ia ka jingujor ha u Chairman ka MSPCB.Ha  u kyrwoh ba la phah da u Publicity Secretary ka KSU Wapung Unit u samla Shibaitlang, ka seng ka la kam ba ka lap ba ka jingdon ka Abhi Coke Private Limited kam don jingmyntoi eiei ia u paidbah hynrei ka wanrah pynban ka jingma suda ia u paidbah.Ka Seng ka lap ruh  ba kane ka karkhana ka la pynkheiñ ia ki ain ki kyndon jong ka EIA 2006 ha ka jingpynmih ia u Coke.Ka Seng ka la ong, ba katkum ka EIA 2006 kane ka karkhana Coke ka dei ban pynmih ia u Coke tang 25,000 metric ton ha ka shisnem hynrei ka la pynmih ym duna ia ka 36,000 metric ton ha ka shisnem. Ka Seng kam shongthait ban iaid shaphrang ban dawa ban khang khyrdep ia kane ka Abhi Coke Pvt ltd, ong u kyrwoh.Ha kajuh ka por, ka Seng ka la dawa ia u Chairman ka MSPCB ba dei ban  tohkit bha lyngba ka ophis jong ki ia kane ka karkhana Coke bad kumjuh ruh katkum ki kyndon jong ka EIA.“Ka seng kam shongthait ban iaid shaphrang katba kane ka karkhana Coke kam pat khang khyrdep lada shim por da ki snem ruh ka seng kan ieng skhem ha ka nongrim ba u paidbah un ioh ban im suk ban ioh ban ring mynsiem da ka lyer kaba khuid,” ong u kyrwoh.“Ka Seng ka dap ruh da ka jingsngewphylla ba ki briew jong kane ka karkhana coke ki la tyrwa ia ngi da ka bai bnai lada ngim iaid shaphrang”.  Ka kyrwoh kaba shai sha ki briew kane ka karkhana coke phim lah ban thied ia ngi da leilei ruh ngin ieng skhem ha ka nongrim baskhem bad ngim shongthait ban iaid shaphrang ban dawa lada shim por da ki snem ruh.Ka Seng ka kyrmen skhem ba ha kawei ka por ngin sa ioh ia ka jingjop ba u paidbah un ioh ban im suk ban ioh ruh ban ring ia ki lyer ba khuid, pynkut u kyrwoh.",KYNTAIT MARDOR KI NONGIALAM KA KSU ÏA KA PISA BA TYRWA DA KA ABHI COKE PVT LTD,https://batesitv.com/kyntait-mardor-ki-nongialam-ka-ksu-ia-ka-pisa-ba-tyrwa-da-ka-abhi-coke-pvt-ltd/
"Ki Pulit jong ka East Jaiñtia Hills District, ha ka sngi Thohdieng ki la registar case pyrshah ïa ki briew kiba donkti ban kynshoit ïa ki bor Pulit katba ki dang tem ïa ki paidbhur kiba la pynthud ïa ka jingpynsngew paidbah kaba la long ha ka sngi palei ha Thangksai.U Superintendent of Police ka East Jaiñtia Hills, u Jagpal Singh Dhanoa, ha u kyrwoh ba la phah sha ki lad pathai khubor, u la ong, “ha ka 24 tarik ha ka por ba la pynlong ïa ka jingpynsngew paidbah hapoh ka jaka jong ka M/s Meghalaya Cements Limited, Thangskai ka la mih ruh ka jingïapynibor hapdeng ki Pulit bad ki paidbah, hynrei ka Video kaba pyni halor kane ka jingjia ka la mih paw lyngba ka Youtube, jong ka Batesi Tv, ha kaba la ïohi ïa ki katto katne ngut ki briew kiba pyrta da ki kyntien kynshoit.”Ki Pulit ki register case hapoh Lumshnong Police Station hapoh ka kyndon 153B/503/504/506 Indian Penal Code (IPC) bad ka jingtohkit halor kane ka la ïaid shakhmat.U SP u la pynpaw ruh lyngba u kyrwoh ba ka tnat Pulit jong ka jylla ka khmih na ka bynta ban pynneh pynsah ïa ka jingsuk hapdeng ki jaidbynriew bad kano kano ka jingpyrshang ban kynshoit bad pynshit yn pynngat ha ki kyndon jong ka aiñ.",LA REGISTER CASE KI PULIT BA KYNSHOIT KI ARNGUT KI BAR JYLLA,https://batesitv.com/la-register-case-ki-pulit-ba-kynshoit-ki-arngut-ki-bar-jylla/
"Ka seng kieng atiar Hynñiewtrep National Liberation Council (HNLC) ba la shah kheiñ be-aiñ ha ka sngi thohdieng ka la pynrem jur ïa ka jingpyndonkam palat ki Pulit ïa ka bor pyrshah ïa ki paidbah kiba ïakhih, ban pyrshah ïa ka jingpynïar ïa ka karkhana pynmih dewbilat ha Thangskai, East Jaiñtia Hills District.Ha u kyrwoh ba la phah sha ki lad pathai khubor, u General Secretary-cum-Publicity Secretary ka HNLC u Bah Saiñkupar Nongtraw u la ong, “ka HNLC ka pynrem jur ïa ka jingleh jong ki Pulit, ba la ïalam da u SP bar jylla.  Ka jingpyndonkam bakla ïa ki marpoh khyndew da ki karkhana bad ki karkhana saiñ dewïong ka la pynjaboh ïa ka um bad pynjaboh ruh ïa ka mariang.”U la ong ba ka HNLC ka ïaiban ba la donkam ban pynkut noh ïa ka jingïakajia hapdeng ki jaidbynriew u Hynñiewtrep.“Ngi sngew ïalade kum ka ri kaba la shah khñiot beiñ haba mad ïa ka jingshah phiah bad shah synshar ha ka sorkar, ïa kaba la bat lakam da ki briew ki bym dei ki khun u Hynñiewtrep. Ki nongshun ki long kiba sian, namarkata, ka ladei ka por ïa u Hynñiewtrep ban sangeh noh ïa ka jingïasyndong kti bad ka jingïapyndonkam bakla iwei ïa iwei pat, khamtam eh ki Pulit Hynñiewtrep ki dei ban ïada ïa la ki briew jong ngi ym ban pynmynsaw tang ban pynsngewbha ïa ki kynrad jong ki bad ïa ki nongkhaii kiba nabar ka jylla,” la ong u Bah Nongtraw.",PYNREM KA HNLC BA PYNDONKAM PALAT PUD KI PULIT ÏA KA BOR PYRSHAH ÏA KI NONGÏAKHIH,https://batesitv.com/pynrem-ka-hnlc-ba-pyndonkam-palat-pud-ki-pulit-ia-ka-bor-pyrshah-ia-ki-nongiakhih/
"Da ki spah tylli ki kali kiba wan na kylleng ki jylla jong ka thaiñ Shatei Lammihngi ban iaid lynti na ka surokbah National Highway-6, ha East Jaiñtia Hills District ki la sahkut ha ka dheng kali na ka jingtwa biang ka khyndew hakhmat ka Tunnel ha ka shnong Sonapur, ha ka sngi SaitjaiñKa jingtwa jong ka khyndew bad ki maw ka la jia ha ki kynta ba u lapbah uba jur u la ther ha kiba bun ki bynta jong ka jylla Meghalaya bad ki kali kiba wan na ka jylla Tripura, Mizoram bad Barak valley ki la shah khang sbak ha kane ka jingtwa khyndew.La sakhi ruh ba ka don ka kali kaba la sahkut ha kane ka jingtwa khyndew hakhmat kane ka krem ba la shna kyrpang ban iaid ki kali.Kat haduh ba la thoh ia kane ka khubor, ki nongtrei jong ka National Highway Authority of India (NHAI) ki la pynkhuid bad khat ia ka khyndew bad ka ktieh khnang ban pyllait ia ki kali kiba iaid lyngba kane ka surok.U Deputy Commissioner jong ka East Jaiñtia Hills District u la pyntip, hadien ba la pynkhuid ia ka khyndew bad ia ka ktieh, la pyllait biang ia ki kali ban iaid na kane ka surok.La bthah ruh ia ki nongñiah kali ba kin long kiba iaishah bad ym ban kyrkieh bad ha kajuh ka por ruh ban long kiba phikir bad kiba husiar haba iaid lyngba kane ka surok.",SHAH KHANG LYNTI KI KALI NA KA JINGTWA KHYNDEW HAJAN KA TUNNEL SONAPUR,https://batesitv.com/shah-khang-lynti-ki-kali-na-ka-jingtwa-khyndew-hajan-ka-tunnel-sonapur/
"Da ka jingshimkhia jong u MDC ka Mawkhar Pynthorumkhrah Constituency u Bah Pynshngain N. Syiem, ka Dorbar Shnong Lum shyiap ha ka sngi Saitjaiñ 2023 ka la ioh ia ka trok kit ñiut ba la pyllait paidbah ha ka jingialang kaba lyngkot ha Taxi Stand Lumshyiap.U Bah Pynshngaiñ Syiem uba long ruh u Deputy Chief Executive Member (Dy. CEM) jong ka Khasi Hills Autonomous District Council (KHADC) uba la long kum u Kongsan ha kane ka sngi, u la iathuh ba ia kane ka trok kit niut la bei pisa ban thied da ka District Council lyngba ka Tied Grant jong u snem 2020-21 na ka Finance Commission.Ha ka jingot ribbon ia kane ka trok kit niut, la sakhi lang da u Rangbah Shnong u Bah Phira Khongphai, u Secretary Shnong u Dr Khampher Phawa, ki nongkitkam jong ka Executive Committee, ka President jong ka Seng Kynthei ka Kong Marylin Pathaw, u President ka Seng Samla u samla Khrawpyrkhad Mynsong lem bad ki paidbah nongshong jong ka shnong Lumshyiap.U Bah Pynshngaiñ Syiem haba kren ha kane ka sngi u la pynpaw ba ka jingpynioh jong u ia kane ka trok ban kit ia ki ñiut na ki thliew ing jong ki nongshong shnong Lumshyiap ka long hadien ba ki nongialam ka shnong ki la pan jingiarap na u namar ba ka kali kaba rim kam lah shuh ban treikam hadien ba ka la don kumba 11 snem tam eiei. U la kyntu ia ki nongpyniaid ia kane ka kali ba kin pyndonkam hok katkum ka jingdonkam bad ban ban ym pyndonkam bakla lane na ka bynta ka jingmyntoi shimet jongno re jongno.",LYNGBA KA KHADC PYNÏOH TROK KIT ÑIUT U MDC ÏA KA SHNONG LUMSHYIAP,https://batesitv.com/lyngba-ka-khadc-pynioh-trok-kit-niut-u-mdc-ia-ka-shnong-lumshyiap/
"U Assistant General Secretary ka Hynñiewtrep National Youth Front (HNYF) u Bah Edward Thangkhiew ha ka sngi saitjaiñ u la phah ia ka shithi iehnoh kam sha u President jong ka HNYF, Central Body Bah Sadon Blah naduh mynta ka sngi na ki daw shimet bym lah satia ban kiar.“Ngam don eiei ban pyrshah ne kano kano ka jingiapher jingmut iano iano ruh hynrei tang ka jing khublei bad kitbok kitrwiang ia phi bad ka seng jong ngi ka HNYF ba phin nanglah ban ai ka jingshakri kaba khambha ia ka Bri u Hynñiew trep baieid jong ngi bad lada don kano kano ka jingiarap nga kloi ban ai ka kti kamon ka kti kadiang ha kaba iadei bad ka seng,” ong u Bah Thangkhiew.",IEHNOHKAM U BAH EDWARD THANGKHIEW KUM U ASST. GS KA HNYF,https://batesitv.com/iehnohkam-u-bah-edward-thangkhiew-kum-u-asst-gs-ka-hnyf/
"Ha kawei na ki jingjia kaba pynlynngngoh ïa kiba bun balang, ki Pulit ka Jylla Meghalaya kiba don kumba 15 ngut bad kiba ap pahara ha ka shnong Lapangap kaba don ha khappud jong ka Jylla Meghalaya bad Assam, ki la shah kthong ha ki jaidbynriew Karbi ha ka sngi Saitjaiñ.Ha ki video ba la saphriang ha ka rynsan Social Media, la ïohi ba ki Pulit ka Jylla Meghalaya katba ki dang pahara ha kane ka jaka ki la shah kthong ha ki jaidbynriew Karbi kat haduh ba ki la hap ban phet kham sha jngai khnang ban lait na kino kino ki jingjia ba sngewsih.U Waheh Shnong jong ka shnong Lapangap haba ïakren bad u nongthoh khubor u la pynshisha ruh ïa kane ka jingjia kaba la jia ha kane ka shnong kaba don ha khappud.La iohi ruh lyngba ka Video ba ki Pulit ka Jylla Assam ki la poi ban iakren bad ki Pulit ka Jylla Meghalaya ha kaba ki la kyntu ba kim dei ban ailad ïa ki Khasi Pnar ban tur sha ka jaka ba shong basah ki Karbi bad na ka liang jong ki Pulit ka Meghalaya ki la pyneh ba ong ruh ïa ki Pulit Assam ba kin tehlakam ïa ki Karbi ba kim dei ban tur sha ka shnong ba shong basah ki Khasi Pnar.Ka jingïakynad hapdeng ki Khasi-Pnar bad ki Karbi ha ka shnong Lapangap ka la jia hadien ba la kynnoh ba ki jaidbynriew Karbi ki la jynrat naphang ïa ki tynrai dieng ba la thung da ki Pnar ha u Lum Moo Pyrdet Pynthor ban pynskhem ïa ka jinglong trai ïa kane ka jaka.Hadien ba la mih kane ka jingïakajia hapdeng ki Khasi Pnar bad ki Karbi, ka tnat Pulit jong ka West Jaiñtia Hills ka la pynap pahara da ki Pulit ha kane ka jaka ban pynneh ïa ka shongsuk shongsaiñ manla ka sngi.U Waheh Shnong u la ïathuh ba ki Karbi kiba don da ki phew ngut ki la rah da ki dieng bad kawang da ki maw bad siat ruh da ki jri ïa ki Pulit ka Saitsama Out Post kiba ap pahara ha ka shnong Lapangap.U la ïathuh ruh ba ka Dorbar Shnong ka la shong jingïalang kyrkieh ryngkat ka jingdonlang jong u Superintendent of Police ka West Jaiñtia Hils u Bah C. Syrti, u Additional SP, u Inchage jong ka Saitsama Police Outpot, u MDC jong ka Pynthor-Mukroh Constituency u Bah Arboi Shadap ban ïakren halor kane ka jingjia mynta ka sngi.U la ïathuh ba ka Dorbar Shnong ka la pynpaw ba kan sa pynsngew ïa kane ka jingjia bad ïa ka jingbuh ktem jong ki Pulit Assam ha u Lum Umshyrngat uba dang hap hapoh u pud u sam jong ka shnong Lapangap.“Ngi la rai ban sa pynsngew sha u Deputy Commissioner ban phah weng noh ïa ka Camp jong ki Pulit Assam ha u Lum Umshyrngat namar ba ka dang hap hapoh u pud u sam jong ka shnong Lapangap. Ngin ïaishah bad ki bor synshar District bad lada kim leh eiei ngim banse ban pynpra hi da ka bor shnong,” u la ong.Shuh shuh u la ïathuh ba ka Dorbar Shnong ka la pynpaw hakhmat u SP ba dang donkam shuh shuh ïa ki Pulit ban pahara ha khappud jong ka Shnong Lapangap khnang ban ai jingïada ïa ki paidbah kiba leit trei sha ki bri ki bsa ha ka por mynsngi mynshai.","KTHONG KI KARBI ÏA KI PULIT MEGHALAYA HA LAPANGAP, KAWANG MAW, SIAT DA KI JRI",https://batesitv.com/kthong-ki-karbi-ia-ki-pulit-meghalaya-ha-lapangap-kawang-maw-siat-da-ki-jri/
"Ha kawei na ki jingjia kaba pynlynngngoh ia kiba bun balang, ki Pulit ka Jylla Meghalaya kiba don kumba 15 ngut bad kiba ju ap pahara ha ka shnong Lapangap kaba don ha khappud jong ka Jylla Meghalaya bad Assam, ki la shah kthong ha ki jaidbynriew Karbi ha ka sngi Saitjaiñ.Ha ki video ba la saphriang ha ka rynsan Social Media, la iohi ba ki Pulit ka Jylla Meghalaya katba ki dang pahara ha kane ka jaka ki la shah kthong ha ki jaidbynriew Karbi kat haduh ba ki la hap ban phet kham sha jngai khnang ban lait na kino kino ki jingjia ba sngewsih.U Waheh Shnong jong ka shnong Lapangap haba iakren bad ka BatesiTV u la pynshisha ruh ia kane ka jingjia kaba la jia ha kane ka shnong kaba don ha khappud.Ka jingiakynad hapdeng ki Khasi-Pnar bad ki Karbi ha ka shnong Lapangap ka la jia hadien ba la kynnoh ba ki jaidbynriew Karbi ki la jynrat naphang ia ki tynrai dieng ba la thung da ki Pnar ha u Lum Moo Pyrdet Pynthor ban pynskhem ïa ka jinglong trai ïa kane ka jaka.Hadien ba la mih kane ka jingiakajia hapdeng ki Khasi Pnar bad ki Karbi, ka tnat Pulit jong ka West Jaiñtia Hills ka la pynap pahara da ki Pulit ha kane ka jaka ban pynneh ia ka shongsuk shongsaiñ manla ka sngi.",SAPHRIANG KA VIDEO BA KTHONG KI KARBI ÏA KI PULIT MEGHALAYA HA LAPANGAP,https://batesitv.com/saphriang-ka-video-ba-kthong-ki-karbi-ia-ki-pulit-meghalaya-ha-lapangap/
"Ki Pulit jong ka East Jaiñtia Hills District ha ka sngi balang ki la ïohkem ïa u briew uba donkti ban bei tyngka ia ki nongkhaii ban thied ïa u drok uba long u jingdih ba la kheiñ be-aiñ. Ïa une u Jehangir Alom uba sah ha Lakhimpur, Assam la ïohkem da ka jingïarap lang jong ki Pulit ka Jylla Assam.U Superintendent of Police jong ka East Jaiñtia Hills District u Jagpal Singh Dhanoa, ha u kyrwoh ba la phah sha ki lad pathai khubor, u la ïathuh ba ki Pulit kiba la pynlong ïa ka jingtohkit bad ka jingbuddien kaba bniah ha kaba ïadei bad ka case ba la rejister ha Khliehriat Police Station hapoh ka Section 21(c)/29 jong ka NDPS Act, ha ka 30 tarik, mynta u bnai  la ïohkem ïa u Jehangir Alom na Lakhimpur bad la wanrah sha Khliehriat bad la tian bishar ha Kashari.“Lah ban pynkynmaw, ha ka 19 tarik, Jylliew, 2023, ki Pulit jong ka East Jaiñtia Hills ki la ïohkem ïa ki arngut ki snar nongkhaïi drok ïa kiba la tip kyrteng kum u Biaklian Guite bad ïa u Imliakum Longkumer, na BMS Fuel Station, Nongsning, katba ki dang shong da ka kali Tata winger kaba don ïa u nombar NL-07-T-0815 ha kaba la ïoh kurup ïa u suba drok Heroin uba don ka jingkhia kaba 2.738 Kg na ka kali,” la ïathuh u SP.Katkum ka jingai jingtip jong u SP, kiba la shah kem ki long u M. Tuanbiaklian Guite (32 snem) uba sah ha Churachandpur, Manipur, u Imliakum Longkumer (40 snem) uba sah ha – Dimapur, Nagaland bad u Jhangir Alom (34 snem) na Lakhimpur, Goalpara, Assam.Na kine kiba la shah kem ki Pulit ki la ïoh kurup ar tylli ki mobile phone, ka pisa T. 2500 bad kawei ka kali Tata Winger NL-07-T-0815.",KEM KI PULIT KA EJH NA ASSAM ÏA U NONGBEI TYNGKA ÏA KI NONGKHAÏI DROK,https://batesitv.com/kem-ki-pulit-ka-ejh-na-assam-ia-u-nongbei-tyngka-ia-ki-nongkhaii-drok/
"U Chief Executive Member (CEM) jong ka Khasi Hills Autonomous District Council (KHADC) u Bah Pynïaid Sing Syiem u la phah da u kyrwoh uba shai sha ki thei Khasi ba ka jaiñkyrshah jong ki kam dei ban long ka jaiñkyrshah kaba ïada ïa ki poiei shi sngi.Ïa kane, u Bah Pynïaid u la kren lyngba ki lad pathai khubor ha ka sngi palei ha ka jingleit ai khublei jong ka Hynñiewtrep Ïewduh Association (HIA) ïa ka Council kaba la shimkhia ban peitngor ïa ka jingjyllei jong ki bar jylla kiba die madan khlem ki kot ki sla kiba biang ha Ïewduh bad ha G.S Road. “Ha ka jingleit jong ngi mynshi sngi, ngi la lap ba ki don ki nongshong iew ki bym dei na ka jaidbynriew Khasi ki la die jingdie harud surok khlem ki kot ki sla kiba biang,” u la ong.“Ka jingleit jong ngi ha kato ka sngi bad ynda la kylli ïa ki kot ki sla kim don. Nga shu kwah ban kren shai, baroh kiba khaïi khlem ki kot ki sla khamtam kito ki bym dei ki Khasi kim lah ban khaïi khlem ka Trading License ba la ai da ka District Council,” la ong u Bah Pynïaid.“Kaba sngewsih, kaba ngi ïohi pat ïa ki thei Khasi jong ngi, ynda ladep ban khynra ki mih shakhmat ban kam ïa kine ki dukan.  Kane kaba la pynkhia jingmut bha ïa ngi bad kaba nga kwah ban kren shai bad maham ïa ki thei Khasi jong ngi ba kim dei ban long kita ki thei Khasi ban phong ïa ka jaiñkyrshah namarba ka jaiñkyrshah Khasi ka dei ka jaiñkyrshah kaba da ïa ka burom ka akor bad ka long kawei kaba pyni ïa ka jingriewspah jong ka riti ka dustur ha ka riam ka beit. Ngam kwah ba kane ka jaiñkyrshah kaba da ïa ka burom ka akor jong ngi ki kynthei Khasi kan long ka jaiñkyrshah kaba da ïa ki khar poiei shi sngi. Kata ka dei ka khubor ka tyngeh na ka liang jong ka District Council,” la maham u Bah Pynïaid.Haba kylli, u CEM u la ïathuh ba ki bar jylla ki bym don ïa ka laisen khaïi haduh mynta kim pat wan mih satia sha ka ophis jong ka Council.“Ngi la phah ïa ki Pulit Enforcement bad nga la bthah ïa u Superintendent ba un ai ïa ka kaiphod haduh ba ki (nongkhaïi bar jylla) kiba wan shane bad ngin sa peit kaei kaba ngi dei ban leh. Haduh mynta, lada ki leh pyrshah ïa kata ngim banse ban shim da kawei pat ka lynti,” u la ong.Ha kaba ïadei bad ka jingleit jurip ïa ka Ïewduh dang shen, u CEM u la ïathuh ba ka District Council ka la thaw ruh da ka Komiti kaba peit thik ïa ka jingshngaiñ hapoh Ïewduh bad ïa ki shnong bamarjan bad ïa ka jingkhuid jingsuba.Ïa kane ka komiti la khlieh hi da u CEM bad ki dkhot ki kynthup ïa ka EM i/c Market ka Kong Grace Mary Kharpuri, u EM i/c Health and Sanitation ba peit ruh ïa ka Solid Waste Management u Bah Victor Ranee, u Addl. DC Bah Ronie Wahlang, na ka tnat Pulit la pynrung dkhot ïa u Sector Officer u Bipul Das, na ka tnat Pynroi Sor bad ki Rangbah Shnong jong ki hynriew tylli ki shnong ba ker sawdong ïa ka Ïewduh, u Syiem ka Hima Mylliem bad ki Myntri ba peit ïa ka iew.Ka nongïalam jong ka Hynñiewtrep Nongiew Association ka Kong Victoria Marweiñ hadien ka jingïakynduh ïa u CEM jong ka KHADC ka la ong, “ha kato ka sngi, ba kin mih da ki kynthei Khasi ba kin kren da kato ka rukom ka dei ka jingkren laplah jong ki namarba kim tip ïa ka jingshisha ba ka District Council ka leh bad ka Dorbar ka trei.”“Ka District Council haduh mynta ka trei na ka bynta jong ngi ki Khasi ym dei na ka bynta kiwei ki jaidbynriew,” la ong ka Kong Marweiñ.“Kato ka jaka (naduh Bimola ter ter shaduh Motphran) kam dei ka jaka jong ka Municipal ka dei jong ka Hima Mylliem. Lada ong ba ka dei ka jaka jong ka Municipal, ki dei ban pyni ïa ki kot ki sla, ïa u pud u sam.  Ba phin kynthoh ïa ka District Council bad ïa ka Hima Mylliem ngi ki seng ngin ym aili ïa kito kiba pynthohbria ïa ka ri Khasi jong ngi,” ong shuh shuh ka Kong Marweiñ.“Phin shu leh Benami, lane phin shu kam ïa ka jong ki briew hynrei ynda khynra Trading License ki mih da ki Khasi hangto, kito ki bar jylla hangto ki dei kiei? Ki nongtrei jong phi? Pynshisha, u dei u bahaing ne u lok jong phi ne u khun jong phi? Phin shu kam kat ïa kaba don kam lah ban long,” la kynthoh ka Kong Marweiñ.“Ki khun Khasi jong ngi, tang ban die wai dong kim ïoh, hynrei ki (bar jylla) ki ieng hangto ki die alu muri, ki die aiu aiu mano ba kyrshan ïa ki? Lada don ka jingjia hapdeng u bar jylla bad u Khasi, shah kem u khynnah Khasi.  Kum ka longkmie Khasi nga pynrem ïa kito ki jait jinglong. Kum ka longkmie phi dei ban long kum ka longkmie ban mih na ka bynta  ka ri bad ka jaidbynriew. Ki longkmie lada ki long ha kato ka rukom ka ri bad ki khun jong ngi shano kin leit? Ki khun shynrang jong ngi, ki dei ki waitlam, ma ngi ngi dei ka stieh ban ïada ïa la ka ri ym dei ba ngin shu ïaid ruma,” la bynrap ka Kong Marweiñ.",KA JAIÑKYRSHAH KI THEI KHASI KAM DEI BAN LONG KA JINGÏADA ÏA KI POIEI: CEM KHADC,https://batesitv.com/ka-jainkyrshah-ki-thei-khasi-kam-dei-ban-long-ka-jingiada-ia-ki-poiei-cem-khadc/
"Ka Executive Committee jong ka Khasi Hills Autonomous District Council ha ka sngi thohdieng ka la maham da kaba tyngeh ïa u Self Styled Rangbah Shnong jong ka Them Rynjah ba la ju tip mynshwa kum ka Refugee & Rehabilitation Colony kaba dang hap hapoh u pud u sam treikam jong ka Dorbar Shnong Rynjah, ba um bit shuh nangne shakhmat ban dang ishu ïa ka No Objection Certificate sha ki briew ki bym dei ki Khasi kiba sah ha Rynjah ban ïoh ïa ka Trading License bad ka Labour License na ka ophis jong ka District Council bad wat ïa ka Election Photo Identity Card na ka Ophis ka Deputy Commissioner ka East Khasi Hills District.Ha ka jingïakren bad ki lad pathai khubor, u Chief Executive Member (CEM) jong ka Khasi Hills Autonomous District Council (KHADC) u Bah Pynïaid Sing Syiem u la ong, “lada lap nangne shakhmat un sa bthah ïa u Secretary jong ka District Council ban mudui da ka ejahar sha ki Pulit.”Ïa ka rai la shim hadien ba la soi ïa ka resolution da u EM in-charge Trade barim u Bah Sanbor Shullai, bad u MLA ka Pynthorumkhrah u Bah AL Hek bad u Headman jong ka Relief & Rehabilitation Colony u Ushanta Kumar Das ha u snem 2007. Kane ka kam ka la poi sha ka miej jong ka executive committee ba la ïalam mynta da ka NPP ha KHADC.“Lada kata ka resolution ba la mynjur ha u snem 2007 ka pynkheiñ ïa ki riti ki dustur jong ka jaidbynriew ritpaid, ngin sa leh da kaba tyngeh.  Ngan sa bthah ïa u Secretary jong ka Council ban ujor da ka ejahar pyrshah ïa u self-styled Rangbah Shnong halor ka jingai NoC na ka bynta ka trading license, ka labour license ne kino kino ki kot ki sla ne wat na ka bynta ban ïoh ïa ka EPIC. Kaei ka ban jia lada ki briew kiba nabar ki ïoh ïa ka EPIC bad ki ïoh ïa ka hok ban thep vote hangne.  Kane kan knieh noh ïa ka hok jong ngi.  Namarkata, ngin hap ban leh da kaba tyngeh halor kane ka kam,” la ong u Bah Pynïaid.","LADA DANG ISHU NoC U SELF STYLED RS KA RR COLONY, YN MUDUI FIR KA KHADC",https://batesitv.com/lada-dang-ishu-noc-u-self-styled-rs-ka-rr-colony-yn-mudui-fir-ka-khadc/
": Ka Hynñiewtrep National Liberation Council (HNLC) ha ka sngi Thohdieng ka la pynpaw ïa ka jingsngew khia bad pyrshah halor ka jingthmu jong ka Sorkar BJP ban pynlong ïa ka ri India, “Kawei ka Ri, kawei ka Election” (One Nation, One Election) da kaba ong, ba kane ka dei tang ka buit poh bad ka atiar ban pynkhlaiñ ïa ka jinghikai bad nongrim Hindutva ban pynlong ïa ka ri India kum ka ri ka ban don tang kawei ka niam Hindu.“Ka jingtyrwa jong ka BJP ban pynlong ïa ka ri India, “One Nation, One Election,” la donkam ban iathir sani halor kine ki buit poh ba shalyndet jong kane ka seng saiñpyrthei.Ka HNLC ka sngew ba kane ka jingthmu ka dei ban pynkylla ïa ka ri India na kata ka ri synshar paidbah kaba laitluid sha kata ka ri synshar ki blei ka ban aibor ïa kita ki jinghikai ne saiñpyrkhat Hindutva bad ban seng nongrim ïa ka Hindu Rastra,” ong u General Secretary-cum-Publicity ka HNLC u Bah Sainkupar Nongtraw ha u kyrwoh ba la phah sha ki lad pathai khubor.“Ki jingpyrshang ban wanrah ïa ka rukom treikam ban phai khmat tang sha kawei ka nongrim, da kaba leh bym suidniew ïa ka nongrim ka jingdon jong kiwei pat ki jait niam ne ban long ki bym ïashah ïa kano kano ka niam ha ka jingsynshar Sorkar.  Kane ka jingsngew ka pynmih ïa ki jingkylli ha kaba ïadei bad ki ‘Fundamental Values’ kiba pynkhlaiñ ïa ka riti synshar paidbah ka Ri bad ka jingïada ïa ki hok jong ki jaidbynriew rit paid,” la ong ka Seng.“Hynrei dei ban kynmaw kawei ba ka ri India ka dei ka ri ba ïasoh lang da kiba bun ki Jylla ne ki hima kumba la kdew ha ka Article 1 jong ka Riti Synshar ka ri bad kaba ïasyriem ruh kumba long ka United States. Ka India ka kynthup ïa kiba bun ki jylla bad ki it ki Hima kiba pynïasoh sha ka bad don ruh kiba la shu shah pynïasoh jubor.Kumta kane ka jingthoh ka long halor ka nongrim ban wanrah ka jingpynshai halor ki jingsngew diaw jong kiba bun ki seng saiñpyrthei, ki sengbhalang, ki riewshimet namarba kane ka jingthmu khlempep kan ktah ïa ka jingsynshar paidbah jong ka ri,” la ong u kyrwoh na u Bah Nongtraw.“Kane ka jingtyrwa ka la pynlong ïa kiba bun ban sngewkhia namarba kan ktah jur ïa ka synshar khadar jong ka ri. Kiba bun ki pynpaw ba kane ka jingthmu ka long ban bat ïa ka bor tang nalor, ban pynduna ïa ki nongmihkhmat bad ban pyntlot bor ïa ki seng riewlum ne seng trai ri ba kin ym donbor shuh ban dang ïasaid ha ki ïingdorbar khamtam ban khñiot ïa ka sur jong ki rit paid.  Kane, suki-pa-suki kan ktah ïa ka jingïoh ïashim bynta ne jingïaryngkat ki nongmihkhmat na ki jaidbynriew bapher bapher kiba don ha ka ri. Ki khrawpyrkhat bad ki riewsaid aiñ ki pynpaw ba ka ri kaba ïaid bad bun ki jaidbynriew kum ka India ka donkam ban phiah ïa ka jingsynshar khnang ban ïoh ïadon bynta ryngkat lang da baroh ki jaid niam bad ki jaidbynriew bapher bapher,” la bynrap u kyrwoh na ka HNLC.“Ka HNLC ka sngew ba kane ka buit ban wanrah ïa, ‘Kawei ka Ri, Kawei ka Election” ka long kum ki shaka kali ban pyntyllun bad pynurlong ïa kata ka saiñpyrkhat Hindutva kaba thmu ban pynlong ïa ka ri India kum ka ri kaba don tang kawei ka niam Hindu. Namar ka jingthmu ka long suki suki ban pynkhlaiñ ïa kane ka buit poh ban pynduh pyndam ïa ka jinglong laitluid ka India ha kaba ngeit  ha kano kano ka niam ne ka jingsynshar ba laitluid khlem da ñiew ïa kano kano ka niam. Kane ka la pynlong ïa kiba bun ban buh ka jingkylli halor ki hok longtrai jong ka jingsynshar paidbah ka ri bad  ka jingïada ïa ki rit paid,” ong shuh shuh u kyrwoh.","PYRSHAH KA HNLC ÏA KA JINGTYRWA KA BJP BAN PYNLONG KAWEI KA RI, KAWEI KA ELEKSHON",https://batesitv.com/pyrshah-ka-hnlc-ia-ka-jingtyrwa-ka-bjp-ban-pynlong-kawei-ka-ri-kawei-ka-elekshon/
"U Chief Executive Member (CEM) jong ka Khasi Hills Autonomous District Council (KHADC) u Bah Pynïaid Sing Syiem ha ka sngi palei u la kren da kaba shai ba ka District Council kan ym ithuh satia ïa kino kino ki Self Styled Rangbah Shnong kiba buhai shnong hapoh ka Refugee Rehabilitation Colony ïa kaba la tip mynta kum ka Them Rynjah.Ka District Council ka la pynskhem ïa ka jingpynbna ba la pynmih da ka Ophis jong u Syiem ka Hima Mylliem naduh ka 1 tarik, Rymphang, 2019 ba ïa ka Refugee Rehabilitation Colony, Rynjah la jer kyrteng kum ka Them Rynjah ka ban long ruh kawei na ki dong kaba hap hapoh ka jingpeit jingkhmih jong ka Dorbar Shnong Rynjah.“Naduh ka 1 tarik, Rymphang, 2019 lyngba u Acting Syiem jong ka Hima Mylliem Pa’iem Ainam Manik Syiem la pynmih ïa ka jingpynbna ïa u pud synshar jong ka shnong Rynjah. Haba ngi phai ïa u pud synshar, kane ka jingpynbna na ka Hima Mylliem, ïa ka Refugee Rehabilitation Colony la kynthup lang hapoh ka jingsynshar jong ka Dorbar Shnong Rynjah,” la ong u Bah Pynïaid ha ka jingïakren bad ki lad pathai khubor ha ka sngi palei.“Ka KHADC ruh ka la pynskhem ïa ka jingpynmih  ïa ka jingpynbna da ka Hima Mylliem” la ong u Bah Pynïaid bad bynrap, “ïa ka Refugee Rehabilitation Colony la pynskhem ruh da ka kyrteng Them Rynjah.”“Halor ka jingpynbna, la bthah ïa baroh ki nongshong shnong kiba sah ha Refugee Rehabilitation Colony, Rynjah lada ki donkam ïa kino kino ki syrnot, lada ka long ïa ka Labour License, Trading License, Residential Certificate bad kiwei kiwei ki syrnot ki dei ban shim na u Rangbah Shnong ka Rynjah.  Ngi la ïohi ba bun kiba la leit sha ka Dorbar Shnong Rynjah ki bym dei ki jaidbynriew Khasi kiba sah ha Refugee Rehabilitation Colony,” u la ong.Ka Executive Committee jong ka Dorbar Shnong Rynjah ha kane ka sngi, ka la ïakynduh ruh ïa u Chief Executive Member ban pan jingpynshai halor ka jingpaw ha ki lad pathai khubor ba ki bar jylla ki ïoh ban leh ïa ka khaïi ka pateng ha Iew Rynjah da ka syrnot ba la ai da Society napoh ka Refugee Rehabilitation Colony ban pan ïa ka Trading License na ka KHADC.“Ha jingkhynra jong kawei ka sengbhalang ha iew Rynjah ïa ki dukan bar jylla dang shen, la lap ba ki don ki shithi ba la soi naduh u snem 2007-2008. Nga ruh ngam pat ïohi ïa kata. Na ka liang jong ka Executive Committee ba mynta, ngi kwah ban pyntip sha baroh ki paidbah ba ka Refugee Rehabilitation Colony ka la hap hapoh ka Dorbar Shnong Rynjah. Nga kyntu ïa ki bym dei ki Khasi lane wat ïa ki Khasi ba kin bud ïa ka riti synshar shnong synshar thaw ba la pynkup hapoh ka United Khasi Jaiñtia Hills Appointment and Succession of Chief and Headmen Act, 1959. Kumjuh ruh hapoh ka Dorbar Shnong Rynjah kaba hap hapoh u pud u sam jong ka Hima Mylliem, ka Hima ka la don la ka jong ka Aiñ (Hima Mylliem Act, 2007). Hapoh kane ka Aiñ la kren shai u bym dei na ka jaidbynriew Khasi um lah ban kam ïalade kum u Self Styled Headmen ban ai syrnot bad ban leh ïa kane katai,” la pyntip u CEM.“Ngim don jingithuh ïa ki briew kiba shnong ha kane ka dong Them Rynjah ba kin kam ba ki dei ki Rangbah Shnong. Ngi ithuh beit ïa ka Dorbar Shnong Rynjah, ïa u Rangbah Shnong, ïa ki Rangbah Dong Rynjah ba ka Dorbar Shnong ka la pynkupbor ïa ki,” la pynshai u CEM.U la ïathuh ruh ha kaba ïadei bad ki jingai syrnot bad kiwei kiwei ki dulir, ka KHADC kan pynskhem ban shim tang ïa ki syrnot ba la ai da ka Dorbar Shnong Rynjah. “Ngin ym pdiang ïa kino ki jait syrnot na ka liang jong ngi,” la pynskhem shuh shuh u CEM.U la ong ruh ba kaba ïadei bad ka lehniam leh rukom jong ki jaidbynriew bym dei Khasi, ka KHADC kam don eiei ban tuklar katba ïa ka riti pynïaid shnong yn ym shah daleilei ruh em ban rejistar da ka Society hapoh ka Society Act.Shuh shuh u la ïathuh ba ka Council haduh mynta kam pat ïohi ïa kino kino ki kot ki sla ba la ai da ka Society kum ka No Objection Certificate naduh u snem 2007-2008.“Lada don kiba pynkheiñ ïa kane ka jingpynbna ba la pynmih da ka Hima Mylliem bad ba la pynskhem da ka District Council ngin pynshitom katkum ka aiñ,” la maham u CEM ka KHADC.U Rangbah Shnong ka Rynjah u la ong, “Halor ka Trading License ngi la ïakren bad ka District Council na ka por sha ka por bad baroh ki bar jylla kiba khaïi hapoh shnong kim lah ban ïaid lait khlem da ïoh ïa ka NoC na ka shnong bad ka jingbit na ka KHADC.”Haba kylli, u la ong, “ngim tip haduh katno tylli ki bar ylla kiba la ïoh ïa ka Trading License hynrei haduh mynta mynne kiba rejistar ha ha Rynjah bad ha Them Rynjah ki don da ki spah tylli.”Halor ka Society jong ka RR Colony, u Rangbah Shnong u la ong, “ïa ka jingtreikam jong ka Society ngim khang namar ba ka dei ka Society kaba la rejistar bad kaba la rim bha. Ka Dorbar shnong Rynjah kam don jingkhang ïa ka jingtreikam jong ka Society hynrei ha kaba ïadei bad u pud u sam bad ka khaïi ka pateng baroh ki dei ban wan hapoh ka jingpeit jingkhmih jong ka Dorbar Shnong Rynjah. Lada ki treikam kum ka Society ngim don jingwit hynrei kaba donkam ka long ba kin hap pyntip sha ka Dorbar Shnong ïa kaei kaba ki hap ban ïaid.",NGIM ITHUH ÏA KI SELF STYLED RANGBAH SHNONG KIBA BUHAI HA RR COLONY: KHADC,https://batesitv.com/ngim-ithuh-ia-ki-self-styled-rangbah-shnong-kiba-buhai-ha-rr-colony-khadc/
"Ka National People’s Party (NPP) kaba bat ïa u lakam synshar ka la rai ban pynïakhun kyrtong na Shillong bad na Tura Parliamentary Seats ha ka elekshon Lok Sabha ka ban sa long ha u snem ban sa wan.Ïa kane la pyntip da u State President ka NPP u Dr. WR Kharlukhi uba long ruh u MP ka Rajya Sabha MP. U la ong ba ka party mynta ka kynti kan ym kyrshan ïa u kyrtong monlang ban pynieng na Shillong Parliamentary Seat. “Ngin pynieng la ki jong ki kyrtong (na baroh ar tylli ki Seats) bad ngi kyrmen ba ngin jop ïa ka elekshon,” ong u Dr. Kharlukhi ha ka jingïakren bad ki lad pathai khubor ha ka sngi Thohdieng.Ïa mynta, na Tura Parliamentary Seat la mihkhmat da ka Agatha A Sangma kaba long ka MP jong ka NPP katba na Shillong la mihkhmat da u nongïalam ka Congress u Bah Vincent H. Pala. U Dr. Kharlukhi shuh shuh u la ong ba ka party kam pat shim rai ban sei kyrtong na ka bynta ka Shillong Parliamentary Seat.“Mynshwa ngi ju sei ïa u kyrtong monlang hapdeng ka UDP bad ka NPP hynrei ka result kaba mih ka long beit kumjuh. Mynta ka kynti, ngin ong, to ngin ïa pynieng la u jong u kyrtong khnang ba ngin pyrshang bad ban jop ïa ka elekshon.  Balei ngin don tang kawei ka MP ha Lok Sabha, balei ym don ar ngut ki MP ha Lok Sabha,” u la bynrap.Haba kylli, hato ka party ka la rai ne em ban ai tiket ïa u Nongaitktien ka BJP u Bah Himalaya Shangpliang uba long ruh u MLA barim ka Mawsynram Constituency, uba la rai ban pynïasoh shen bad ka NPP, u Dr. Kharlukhi u la ong, “ngin peit shwa, nga dang shu ïohi ïa kata, (ba un pynïasoh bad ka NPP) tang ha ki lad pathai khubor bad lada ka kam ka la urlong, ngin sa shim ïa ka rai.” Da kaba pynpaw ba ka NPP ka don tang khyndiat ngut ki MLA ha rilum Khasi bad Jaiñtia, u State President u la ong ba ka NPP ka la ïoh bun bha ka vote share ha ka elekshon MLA 2023.“Lada ngi peit ba ngin jop ïa ka seat (Shillong)…palat 3 lak ngut ki nongthep vote ki la jied ïa ka NPP.  Kata kaba donkam,” u la ong bad bynrap ba watla ka don lehse kano kano ka jingïashrut hynrei na ka bynta ka NPP ‘ngin sa ïa peit ïa ka result.”Halor ka ishu khappud, une u MP jong ka Rajya Sabha u la ong ba ka Sorkar MDA ka la pyrshang katba lah ban ïakren pynbeit ïa u pud u sam. “………..namarba kam dei tang mynta, hynrei ka jia naduh ka por ba la pynkha ïa ka Meghalaya, la donam ban ïa/pynbeit khnang ba ki paidbah kiba sah ha khappud kin shongsuk shongsaiñ.  Na kata ka daw ki la thaw ïa ki Regional Committee, kin sa shong bad kin sa leh ïa kaba bha tam,” u la ong.Katkum ka jingong jong u, lada ïa ka jngïakajia pud ha Arunachal Pradesh lah ban pynbeit, balei yn ym lah ha Meghalaya. “Dei ban lah ha Meghalaya ruh. Ngin pyrshang ban weng ïa kane ka jingeh na ka bynta ki paidbah ba kin shong suk shongsaiñ,” u la bynrap.",ELEKSHON LOK SABHA: RAI KA NPP BAN PYNÏAKHUN KYRTONG NA SHILLONG BAD TURA,https://batesitv.com/elekshon-lok-sabha-rai-ka-npp-ban-pyniakhun-kyrtong-na-shillong-bad-tura/
"Shillong, Nailur 01: Ka National Peoples Party (NPP) ha ka sngi Thohdieng ka la rakhe kynmaw burom ïa ka lyngkhuh sngi kha kaba 76 snem jong u Purno A. Sangma uba long u nongseng ïa kane ka seng saiñpyrthei ha ka jylla.U Myntri Rangbah ka jylla u Conrad Kongkal Sangma u la kyntu ïa ki paidbah ba kin bud ïa ki dienjat jong u kpa jong u, uba long uwei na ki riewsaiñpyrthei ba pawkhmat na kane ka thaiñ Shatei Lammihngi haduh mynta.Haba kren ha ka 7th P A Sangma Memorial Lecture ba la pynlong da ka NEHU, Tura Campus bad ka P.A Sangma Foundation ha District Auditorium, Tura ban kynmaw burom ïa u Purno Sangma ha ka lyngkhuh sngi kha jong u, la sakhi lang da u Editor-in-Chief jong ka lad pathai khubor The Print, u Shekhar Gupta kum u nongai jingkren ba kyrpang.“U Purno u la long u nonghikai, u nongïalam ba shisha uba la hikai ïa ngi bad uba la ïalam lynti ïa ngi (ki khun jong u) ban leh ïa kaei kaba ngi dei ban leh ha ka jingim, khamtam ha ka saiñpyrthei, kaba mut, ba ngi dei ban buh shwa ïa ki paidbah ha khmat bad ban pynthikna ba kano kano ka rai kaba ngi shim ka dei ban long na ka bynta ka jingbit jingbiang jong ki paidbah ka jylla bad na ka bynta ka ri,” ong u Sangma.U la ong shuh shuh ba u PA Sangma u dei u briew uba ïohi jngai.  U ba kren halor ki nongrim bad kum u Lamphang barim jong ka Lok Sabha, ka kyrteng jong u kan ïai sah kynmaw jurom.“Ngi peit ïa ki mawnongrim, ngi peit ïa kane ka Auditorium ba la tei da ma u ha snem 1988, bad ngi kynmaw, ba dei u PA Sangma uba la shna.  Kine ki dei tang ki jingtei lane ki bynta ba u la tei. Hynrei, ki nongrim bad ka saiñpyrkhat jong u kaba u don ka long ban noh synñiang sha u sup u thiar kaba u don na ka bynta ki briew jong ngi,” u la ong.U la kyntu ïa ki paidbah khamtam ïa ki samla ba dang khie dang san ban tip shaphang ka jingim jong u PA Sangma ïa ki jinghikai bad ïa ki nongrim.“Kiba bud ïa ki jinghikai jong u, kin kynmaw ïa u bad kin bud ïa ki dienjat jong u, ki dienjat ka jingieid ïa la ki jong ki briew, ha ki dienjat jong u, u ïai bat ïa la ka nongrim, bad uba buh shwa ïa ka ri hakhmat, ïa ki paidbah ha khmat. Nga ngeit ba kine ki dei kiba nongrim ki bym lah shuh ban mih bujli,” u la bynrap.U Shekhar Gupta haba kren ha kane ka jingïalang u la ong, ba u PA Sangma u la khladnoh dang kloi na kane ka sla pyrthei bad ki dang bun ki kam kiba u dang dei ban leh na ka bynta ki paid riewlum ha ka ri India. U la pynkynmaw ruh ïa ka sien mynba u la wan ha kane ka thaiñ Shatei Lammihngi kum u nongthoh khubor ba dang khynnah ha ki snem 1980, bad ïathuh ruh ba u la leit jngoh kylleng ki jaka ha kane ka thaiñ bad ha Meghalaya hynrei wat tang shisien ruh um pat ju leit iuhkjat ha Garo Hills watla u la don ha Shillong.“U dei uba paw, uba donbor, uba pawbha hapoh ka ri, bad ym pat don napdeng jong ngi ban ïohi ïa u PA Sangma kum u nongïalam jong ka thaiñ Shatei Lammihngi lane kum u nongïalam jong kawei ka jaidbynriew riewlum, u nongïalam jong ki Garo,” u la ong bad bynrap, ka jingkhladnoh jong u PA Sangma ka la long ka jingduh kaba khraw ym tang ïa ka Jylla Meghalaya hynrei ïa ka ri India baroh kawei.","LADA NGI IEID ÏA U PURNO SANGMA, NGIN BUD ÏA KI DIENJAT BAD ÏA KI NONGRIM JONG U, ONG U CONRAD SANGMA",https://batesitv.com/lada-ngi-ieit-ia-u-purno-sangma-ngin-bud-ia-ki-dienjat-bad-ia-ki-nongrim-jong-u-ong-u-conrad-sangma/
"U MLA jong ka Pynthorumkhrah u Bah Alexander Laloo Hek uba long ruh u Myntri ka Sorkar Jylla  ha ka sngi thohdieng u la ong ba u dei u nongshong shnong jong ka Refugee Rehabilitation Colony bad u ïoh ruh ïa ka Residential Certificate na ka RR Colony Welfare Society.“Lada (ka KHADC ka kwah) nga long uba kloi ban ai jingpynshai bad nga dei u nongshong shnong jong ka RR Colony bad ïa ka Residential Certificate la ai sha nga da ka RR Colony Welfare Society,” ong u Bah Hek ha ka jingïakren bad ki lad pathai khubor.Kane ka jingkren jong u Bah AL Hek ka long hadien shi sngi ba ka Khun Hynñiewtrep National Awakening Movement (KHNAM) ka la kyntu ïa ka Khasi Hills Autonomous District Council (KHADC) ban pan jingpynshai na ki arngut ki MLA ka BJP, kata na u Sanbor Shullai (uba long u EM in-charge Trade ha u snem 2007) bad na u Bah AL Hek, halor kano ka bor ba ki la thung Rangbah Shnong da u bym dei u Khasi bad aibor ia kiba buhai shnong ha RR Colony ban pynïaid la ka jong ka synshar ka khadar.Kane ka la jia ruh hadien ba ka Hynñiewtrep Integrated Territorial Organization (HITO) ka la lap ba la ai ïa ka Trading Licence da ka KHADC halor ka NOC ba la ai da ka Society jong ka RR Colony ba la soi da u Rangbah Shnong bym dei u Khasi.U Chief Executive Member jong ka KHADC u Bah Pynïaid Sing Syiem u la maham da kaba tyngeh ïa ka RR Colony Welfare Society ba kam donbor eiei ruh em ban ai ïa ka No-objection Certificate (NOC) lane ka Residential Certificate sha ki bym dei ki Khasi kiba buhai shnong ha kane ka jaka.Haba kylli, u Bah Hek u la ong, “ngim lah ban leh eiei shaphang kata lada ka District Council ka ithuh tang ïa ki Dorbar Shnong (ym ïa ka Welfare Society).”“Ngam lah ban ong la ka (RR Colony) hap ne em hapoh ka jingpeit jong ka Dorbar Shnong Rynjah. Hynrei katkum ka jingsngewthuh jong nga, mynshwa ki tyrwa ban don hapoh ka Dorbar Shnong Umpling hynrei ki kyntait namarba ki ong ba ka dei ka ktem sah ki phetwir. Hadien kata, ki la ïakren ruh ban hap hapoh ka Rynjah, hynrei ki la shah kyntait.  Shaei kin leit bad ki la thaw la ka jong ka Welfare Society ban ïada ïa la ki jong ki nongshong shnong,” u la ong bad bynrap, “ka long thik kum ka Jail Road Welfare Society, ka Oakland Welfare Society, ka Bivar Road Society hynrei ki dei pat ki nongshong shnong jong ka jylla Meghalaya.”“Lada nga dei u nongshong shnong jong ka RR Colony, balei ngan hap ban shim ïa ka Residential Certificate na Golflink. Kata ka bym lah ban long,” u la bynrap.","NGA ÏOH ÏA KA RESIDENTIAL CERTIFICATE NA KA RR COLONY WELFARE SOCIETY, ONG U BAH AL HEK",https://batesitv.com/nga-ioh-ia-ka-residential-certificate-na-ka-rr-colony-welfare-society-ong-u-bah-al-hek/
"Shillong, Nailur 01: Ka Khasi Hills Autonomous District Council (KHADC) ha ka sngi thohdieng ka la byrngem ban khang khyrdep ïa ki Bank bad ki shlem kynshew pisa, lada kim lah ban ai jingithuh ïa ki dulir khyndew ba la ai da ka Council katkum ka KHAD (Regulation and Administration of Land) Act, 2021.Ïa kane ka rai la shim ha ka jingïalang ba la khot pynlong da u Chief Executive Member (CEM) ka KHADC u Bah Pynïaid Sing Syiem bad ki nongmihkhmat na ki Bank bapher bapher bad ki Bank shimet kiba treikam hapoh u pud u sam jong ka Council.Kane la jia hadien ba ka KHADC ka la ïoh pdiang ïa kiba bun ki ujor na ki riewpaidbah kiba la kynnoh ba ki Bank bad ki shlem kynshew pisa ki la kyntait ïa ki aplikeshon shim ram pisa tang namarba ki kyntait ban ithuh ïa ki dulir khyndew ba la ai da ka Council katkum ba la pynkupbor da katei ka Aiñ, ba la ai jingmynjur ruh da u Lat ka Jylla.Ha ka jingïakren bad ki lad pathai khubor, u Bah Pynïaid Sing Syiem u la ong, ba la bthah ïa u Deputy Secretary in-charge Land ban pynmih noh mardor ïa ka “Circular” ne ka jingpyntip bad ban ai kopi ruh ïa ka KHAD (Regulation and Administration of Land) Act, 2021 sha baroh ki Bank bad ki shlem kynshew pisa khnang ba kin bud ïa ki jingbthah nangne shakhmat.“Ngi la kren da kaba shai ha ka jingïalang hadien ba la pynmih ïa ka “Circular” shaphang ka Aiñ, lada kano kano ka Bank ka dang ïai bteng ban kyntait ïa ka Loan Application ban ym ithuh ïa ki dulir khyndew ba la ai da ka Council, ngin sa leh ïa kaba donkam katkum ka Non-Tribal Regulation Act, bad ban khang khyrdep syndon kum ïa kita ki Bank,” u la ong.U Bah Syiem ula ïathuh ba kane ka aiñ ka la kren shai ba ki dulir khyndew ba la ai da ka Council dei ban ai jingithuh da kino kino ki bor kynthup ruh ïa ki Bank bad ki shlem kynshew pisa jong ki riewshimet.U la ong ba u Land Recording Officer u dei uba la pynkupbor ban ai ïa ka No Objection Certificte na ka bynta ka Mortgage and Land  Valuation Certificate bad ïa ka Non-encumbrance Certificate. “Namarkata, kumba la pynkupbor da ka aiñ, ngin ym ailad ïa ki Bank ba ki kyntait ïa ki Loan Applications jong ki briew jong ngi,” u la bynrap.Katkum ka jingong jong u, kane ka Aiñ ka la long ruh ka jingkyrkhu ïa ki paidbah khamtam ïa kito kiba kwah ban pynskhem ïa ka jinglong trai halor ka khyndew ka shyiap lajong. Ka KHADC ka la wanrah ruh la ki jong ki dor na ka bynta ka jingrejistar ïa ki jaka.",BYRNGEM KA KHADC BAN KHANG KHYRDEP ÏA KI BANK KIBA KYNTAIT ÏA KI DULIR KHYNDEW KA COUNCIL,https://batesitv.com/byrngem-ka-khadc-ban-khang-khyrdep-ia-ki-bank-ki-kyntait-ia-ki-dulir-khyndew-ka-council/
"Shillong, Nailur 03 : Ha u snem 2009, ka KSU ka la wad lyngba ka RTI katno ngut ki non tribal kiba leit pule MBBS na ka bhah Meghalaya naduh u snem 1991 haduh 2009 ki la wan phai ban shakri ia ka jylla.Katkum kane ka RTI, la shem ba napdeng ki spah ngut, tang 3 ngut kiba trei ha Meghalaya la ong ka kyrwoh na u Bah Donald V Thabah, General Secretary, Khasi Students’ UnionHa ka 23 tarik u Nailar 2023 ka KSU ka la pynmih kawei ka kyrwoh khubor halor ka jingshah pynrung ki bar jylla ha ka Screeening list jong ka bhah pule MBBS ha kaba ka seng ka la ioh jingtip ba bun ngut ki Non-Tribals ki ioh rung ha ka thup Open Category ki dei ki bym biang ki kot ki sla ban pynshisha ba ki dei ki nongshong shnong ka jylla Meghalaya. Hadien kane ka sorkar jylla lyngba ka tnad ba dei peit ia ka koit ka khiah, ka la kular lyngba ki lad pathai khubor ba kan sa bishar bniah ban pynshisha la kita ki samla pule ki dei shisha ne em ki nong Meghalaya.Kyndit kynsan ha ka 1 tarik u Nailur 2023, la pynmih ia ka thup jong ki samla pule ban ioh leit pule MBBS lyngba ka bhah sorkar bad la shem ba kitei kijuh ki bym dei Khasi kiba don ha ka Screening List ki la shah jied ban leit pule lyngba ka bhah Open Category. Kane ka la pynshaiong ngaiñ ia ki paidbah bad bun ngut ki la ujor sha ka KSU. Hadien kane ka KSU ka la wad jingtip bniah halor ki kot ki sla jong kitei ki bar jylla bad ka la ioh ruh ki kot ki sla lyngba ki nongujor RTI halor katei ka phang. Ka KSU lyngba kitei ki jingtip ka pynbna ba katei ka rukom jied samla pule jong ka sorkar jylla ka long kaba bakla shibun, kaba iuhroit ia ka hok jong ki samla pule kiba dei ki trai jylla ym tang ki Khasi hynrei wat ia ki Non-Tribals kiba sah ha jylla bad kaba shuleh buittuh bad leh donbor da mano re mano.Ka KSU ka la lap shibun bah ki jingduna ha kaba ia dei bad ka thup Open Category. La shem ba ki kot ki sla jong ki 9 ngut ki bar jylla kiba shah jied ki long kiba duna haduh katta katta bad kiba ishan khmat ha kaba ia dei bad ka jingshisha (authenticity).Katkum kawei na ki kyndon ka sorkar jylla, ki samla pule ki dei ban don ki Permanent Resident Certificate (PRC) na ka jylla, hynrei ka KSU ka la shem ba bun ngut kitei ki bar jylla kim shym la don ka PRC kaba pura, hynrei ki thep (submit) pynban da ki Provisional Permanent Resident Certificate (PPRC) kiba treikam tang 3 lane 12 bnai. Kaba mut ba lada kut kita ki 3 bnai lane 12 bnai kitei ki briew kim dei shuh ki nongshong shnong ka Meghalaya. Shuh shuh la shem ruh ba bun bha na kitei ki PPRC ki la kut ka por (invalid). Ka jingkylli ka long ba kumno ka tnad Health ka pdiang ia kum kitei ki kot ki sla ki bym shong khia? Ki kot ki sla ki bym don hok ban pdiang kum kita ki syrnod ba shisha ban kam ba ki dei ki nong Meghalaya.Ki don ruh katto katne napdeng kitei ki 9 ngut kiba khlem submit ruh ia la ka Birth Certificate. Kiba thep pat ia ki Birth Certificate la shem ba ki dei ki Certificate kiba dang shu ioh shen na ka jylla khamtam na ka thain Garo Hills. Katkum ka rukom kino kino kiba apply Birth Certificate hadien shi bnai shaneng ba kha ia ki, ki hap ai bad ka Court Order. Kane ka kyndon ka treikam ia baroh kynthup ia ki Khasi. Hynrei jan baroh kitei ki bar jylla ki thep ia ki Birth Certificate ki bym don wat tang ka court order kaba buh ia ka jingkylli kumno la issue ia ki Birth Certificates khlem ki Court Orders.Ka birth certificate jong uwei u samla pule uba kyrteng u Md Mahmadul Islam la ioh ha u snem 2012 ban pyni ba udei u nong Meghalaya. Kane ka certificate ruh kam don court order. Hynrei kaba kham i kynsha ka long ba ha kata ka syrnod la kha ia u ha u snem 2003 hynrei ka tarik registration pat ka dei ha u snem 2002. Hato lah seh ban shna certificate lypa 1 snem shwa ban kha ia u briew kumba la iathuh lypa ba ia une u briew yn sa kha ha u snem ban wan.Uwei u samla pule u thep da ki kot ki sla ba na Bihar bad Rajasthan kynthup ia ka Birth Certificate hynrei une u samla u ioh ia ka PPRC na ka shnong Thangskai, East Jaintia Hills kaba pynlyngngoh ha kano ka nongrim ba la ai PPRC na Thangskai.Haba la bishar bniah pat ia 3 ngut ki bar jylla kiba don ha thup Waiting List jong ka Open Category la shem ba uwei na kine ruh um biang ki kot ki sla ban pynshisha ba u dei u nong Meghalaya.Tang na kitei ki jingshem haneng la paw shai ba wat ki bar jylla kiba dei na Meghalaya ruh ki la duh noh ia ka kabu ban pule MBBS lyngba ka bhah sorkar nalor ki Khasi.Ar ngut ki Khasi kiba ioh ba nyngkong bad ba ar ha ka Khasi-Jaintia Category ki dei ban ioh rung ha ka thup Open Category ha ka kyrdan ba 6 bad ba 7 hynrei ki la shah kynthup pynban ha ka thup Khasi-Jaintia Category. Kane ka jingleh jong ka sorkar ka pynduh noh ia ka hok jong ar ngut pat ki Khasi kiba don ha ka Waiting List jong ka Khasi-Jaintia Category. Ka Open Category kam dei ka General Category ha kaba yn ioh tang ki Non-Tribals, hynrei ka ktien Open hi ka la batai shai ba baroh lada dei ki Tribals ne Non-Tribals ki lah ban ioh rung ha kane ka thup katkum ka Merit.Kum ban shu pynkynmaw, ha u snem 2020 ka la don ka jingleh buit tuh ka tnad Agriculture ban thep ia ki Khasi ha ka thup Khasi-Jaintia Category haba ki marks ki jong ki ki ia hap ban rung ha ka Open Category ban leit pule B.Sc. Agri. Ka KSU ha une u snem ka la leit ban pynsngew ia u Bah Banteidor Lyngdoh uba dei u Agriculture Minister ha kato ka por bad u Bah Banteidor u la bthah mar mar ia ki ophisar ki jong u ban pynbeit ia kine ki jingbakla bad la thep ia kita ki samla pule Khasi ha ka Open Category.Mynshem snem ka bhah pule MBBS jong ka Meghalaya ka dei 87, hynrei ka Health Minister ka ong ba ka jylla ka la ioh bhah shuh shuh sa 10 tylli kaba pynkiew na ka 87 sha ka 97. Lada bishar pat ia ka ka MBBS quota list kaba mynta don tang 92 ngut ki samla ba shah jied. Shaei jah sa 5 tylli ki seats?Kine ki kynrum kynram baroh ba la lap da ka seng la shem ba ki long ki jingleh donbor bad thombor ia ki trai jylla naduh ki Khasi, ki Garo bad ki Non-tribals kaba pynduh ia ka hok ka jong ki ban leit pule MBBS lyngba ka bhah sorkar. Ka pyni ruh ia ka jingthurmur ka sorkar bad ki ophisar jong ka kaba ktah ban pynjot ia ka lawei ki trai jylla. Ka KSU ka maham tyngeh ba ka sorkar ka dei ban pynbeit mardor ia kine ki kynrum kynram lym kumta ka KSU kan hap ban shim da ki sienjam kiba tyngeh ban dawa ia ka hok jong ki samla pule Khasi.",SHAH PYNDUH ARNGUT KI SAMLA KHASI BAN RUNG HA KA OPEN CATEGORY MBBS – KSU,https://batesitv.com/shah-pynduh-arngut-ki-samla-khasi-ban-rung-ha-ka-open-category-mbbs-ksu/
"Ka Hynñiewtrep National Liberation Council (HNLC) ka la byrngem ban weng noh ia ka jingiakren iasuk bad ka Sorkar halor ka jingshah khot hajir u General Secretary-cum-Publicity Secretary u Bah Saiñkupar Nongtraw hakhmat ka Kashari watla ka jingïakren ïasuk ka dang iaid shakhmat.Ka HNLC ka la dawa ruh ïa ka Sorkar ban weng noh ïa baroh ki jingpynngat kyndon ïa ki nongialam ka seng bad ong ruh ba ka Sorkar ka dei ban tyrwa ïa ka jingmap hynrei lym kumta ka HNLC ka lah ban weng noh ïalade na ka miej jingïakren ïasuk.“Ka HNLC ka pynrem jur ïa ka sienjam ba la shim dang shen da ka Sorkar Jylla, khamtam ïa ka jingpynbna paidbah ban khot hajir ïa u Bah Sainkupar Nongtraw, u General Secretary ka HNLC sha Kashari wat hapdeng ba ka jingïakren ïasuk ka dang iaid shakhmat,” ong u Bah Sainkupar Nongtraw ha u kyrwoh ba la phah sha ki lad pathai khubor ha ka sngi U Blei.“Kane kam dei shuh ka sien banyngkong ba ki nongïalam ka HNLC kynthup u Chairman bad u Finance Secretary, ki la shah khot hajir hapdeng ka jingïaid ka jingïakren ïasuk.  Kum kane ka jingleh ym tang ba ka pynartatien ïa ngi ban shaniah ïa ka Sorkar hynrei ka lah ruh ban ktah ïa ka jingpyrshang ban wanrah ïa ka jingïapynbeit,” ula ong.“Ka Sorkar Jylla ka la dawa ba ngan don lang ha ka jingïalang da kaba buh por ïa ka 30 tarik Nailur, katba ka Ministry of Home Affairs ha kawei ka liang, ka la pynkylla sohpdung ïa baroh ki nongïalam barangbah ka HNLC ba kin wan mih hi dalade,” ula ong.“Ka HNLC ka la ban jur ba baroh ki nongïalam bad ki dkhot ba ehrang kin ym wan shakhmat tad haduh ba la pynurlong ïa ki jingdawa ka seng. Ngi kyntu ruh ïa ka Sorkar Jylla ban pynlong ïa ka jingïakren bad ka kynhun ba la ai jingbit da ka HNLC Central Executive Committee ba la ïalam da u Vice Chairman,” u la ong.“Ngi dawa ba dei ban weng noh ïa baroh ki jingpynngat kyndon ïa ki nongïalam ka HNLC bad ban tyrwa ïa ka jingmap noh ïa ki. Khlem kine ki sienjam ba donkam, ki nongïalam jong ngi kin ym lah ban ïashim bynta ha ka jingïakren ïasuk. Haba ngi la aibor ïa u Vice Chairman bad ka kynhun ban mihkhmat ïa ki sha ka jingïakren, ka jingbym shimkhia jong ka Sorkar ka la sdang ban paw shai.  Lada kane ka dang ïaibteng, ngim ym don lynti pat da kumwei hynrei ban weng noh na ka jingïakren ïasuk,” la iai ban une u nongialam ka HNLC.U Bah Nongtraw u la ong, kumba ka paw, ym shym la don ruh kawei ka Peace Accord ne ka jingïateh kular ïasuk ha ka thaiñ Shatei Lam Mihng ka ban treikam, laitnoh tang ka Mizo Accord.“Wat ka Instrument of Accession, kaba ka Sorkar jong phi ka la leh jubor ïa ka Bri jong ngi 76 snem mynshwa, ym pat shym la pyntreikam kumba ka long. Nalor kata, wat ia ka Standstill Agreement ba la ïasoi hapdeng ka Sorkar India bad ka Federation of Khasi States la shu pynkheiñ. Halor kitei ki nongrim, hato phi lah ban khmih lynti ïa ngi ba ngin ïa bteng ban shaniah ïa ka sorkar?” ula ong.“Lada ka sorkar ka pyni ïa ka mon ban pynurlong ïa ki jingdawa ki jong ngi, kaba long kumjuh bad ka rukom leh jong ka sorkar India ha ka jingphiah ïa ka Jammu bad Kashmir, kumta ngi lah ban pdiang ban ai ka jingshaniah ïa ki bor sorkar. Ha ka 5 tarik, Nailar 2019, ka Parliament jong ka ri India ka la pynbna ba la pynsangeh ïa ka jingpyntreikam ïa ka Article 370 ha Kashmir. Hadien 86 sngi, ha ka miet jong ka 31 tarik u Risaw 2019 ka la phiah noh ïa ka Kashmir,” ong u Bah Sainkupar.“Lada ka sorkar ka pyni ïa katei kajuh ka nongrim ban phiah noh ïa ka jylla Meghalaya bad ban pynbna ba ka Hynñiewtrep kan dei noh la ka jong ka jylla ha ka por kaba la buh kumba la leh ïa ka Kashmir, kumta ngin lah ban ai ka jingshaniah ïa ka sorkar. Ha kum kane ka khyllipmat, ngin ym donkam ïa kano kano ka jingkyrshan pisa ne kaba phi ju kdew kum ka “Rehabilitation Packages” na ka bynta ka HNLC,” u la ong.“Kane ka jingïai bteng ban thombor ïa uwei pa uwei u nongïalam ka HNLC lyngba ka jingai notis ka dei ban ïoh ka jingshah kynthoh kaba khlaiñ na baroh ki liang hynrei ha kajuh ka por ngi kwah ban kren shai ba ngim tieng ïa ki aiñ kiba thombor ne ïa ka jingiap bad ngin ïai bteng ïa ka jingïaleh ka jong ngi khlem da pyndem ïa ka nongrim. Ka jingtieng kam ju don ha ka rukom treikam jong ka seng bad ka jingïakhun ka jong ngi ban rah atiar ka long kaba shong nongrim ha ka histori jong ka jingïakhih jong ngi,” ong u Bah Nongtraw.Shuh shuh ka jingkhang ne banned da ka Ministry of Home Affairs (MHA) ïa ka Islamic Research Foundation (IRF) hapoh ka Unlawful Activities (Prevention) Act (UAPA) 1967 ka long kaei kaei kaba donkam ban kdew. Katei ka jingkhang ka la paw ba ka long kaei kaei kumba la kam da u Zakir Naik uba la kynnoh ba ki heh ophisar jong ka sorkar India ki la ïakynduh ïa u ban ailad da kaba suk ban ïaid ban ïeng bad ban weng ïa baroh ki case. Ka long kaba hap ban kdew ba u Zakir Naik ula shah khang pyrshah ha kiba bun tylli ki Ri. Ha kaba ïadei bad ka jingpynngat kyndon ka sorkar India ïa ka HNLC hapoh ka aiñ UAPA hapoh u pud u sam jong ka MHA, kumta kane ka la pynmih ïa ka jingkylli kaba kongsan, lada ka Sorkar u Modi ka lah ban pynjem ha kaba ïadei bad u Zakir Naik, balei ym shym la leh lang ïa kane kumjuh ïa ki nongïalam bad ki dkhot jong ka HNLC, kiba dang ïashim bynta ha ka jingïakren ïasuk bad ka sorkar?, la buh jingkylli ka seng.“Ka HNLC ka ïengskhem ha ka nongrim ban pynurlong ban don ïa ka jingsuk kaba shirta bad ka jingpynbeit ïa ka kam saiñ pyrthei. Ngi kyrmen skhem ba ka Sorkar kan khmih bniah biang ïa ka rukom trei na ka bynta ban wanrah ïa ka jingmynjur lang da baroh,” la ong shuh shuh u kyrwoh.",BYRNGEM KA HNLC BAN WENG NA KA JINGÏAKREN BA JUR KA JINGSHAH KHOT HAJIR KI NONGÏALAM,https://batesitv.com/byrngem-ka-hnlc-ban-weng-na-ka-jingiakren-ba-jur-ka-jingshah-khot-hajir-ki-nongialam/
"Kumba hynñiew ngut ki dkhot Hynñiewtrep Integrated Territorial Organization (HITO) ki la shah kem hadien ba ki la kawang maw ia ki Pulit bad ki Magistrate kiba khanglad ia ki ban tur paidbah sha Secretariat ha ka lah sngi U Blei.Kane ka la jia hadien ba u President ka HITO u Bah Donbok Dhar u la shah khot hajir ha u investigation officer (IO) ha Sadar Police Station ha kaba iadei bad ka case ba la register pyrshah ia u ha u bnai Naitung hapoh ka Section 171 bad 34 IPC bad ka Section 105 jong ka MP Act kaba iadei bad ka jingphong Uniform iong da ki dkhot ka HITO.  Ki Uniform iong ki dei kiba iasyriem ia ki Uniform ba la phong da ki Pulit Special Operation Team (SOT).Ki Pulit ki la hap ban kawut lathi bad kawang da ki stun grenade hadien ba ki dkhot ka HITO kiba don da ki spah ngut ki la sdang ban kawang da ki maw ia ki pulit katba ki dang tur da ka bor sha Secretariat.Ha kane ka jingiapynibor, u Deputy Superintendent of Police (Dy.SP) u la mynsaw.Ha ka jingiakren bad ki lad pathai khubor u Superintendent of Police ka East Khasi Hills u Bah Sylvester Nongtnger u la iathuh, ha ka jingshisha, u Investigation Officer (IO) u la khot hajir tang ia u President jong ka HITO ban leit mih sha Sadar Police Station hynrei ia une u nongialam ka seng la synran da ki spah ngut ki dkhot.“Hooid, ngi la shah ban rung shapoh thanat tang 5-6 ngut na ki, katba kiwei pat ki la ap shabar ka phalor.  Hadien ba ngi la shim ia ki jingkren jong u, ma u ryngkat bad kiwei pat la pyllait ba kin mih noh na thanat,” ong u Bah Nongtnger.“Haba ki la mih nangne, ngi sngewthuh ba ki kwah ban tur sha Secretariat ban leit kawang ia ki plakad ba ki la rah. Tang shu tip ia kata, la khanglad ia ki hakhmat ka Ophis DC da ki Magistrate bad ki Pulit,” u la ong.“Tang shu poi ha kane ka jaka, ka jingiapynibor ka la nang jur, ki dkhot ka HITO ki la kawang da ki maw ia ki Pulit bad ia ki Magistrate bad pynibor ruh wat ia ki Pulit kynthei bad ki la kawang maw ruh wat ia u Dy.SP uba la mynsaw malu mala.  Haba ngi iohi ia ka jingpynibor ngi la hap ban kawut lathi bad siat Tear Gas,” u la bynrap.U SP u la pyntip ba ia mynta ki don 6-7ngut ki dkhot ka HITO kiba la shah kem.Haba kylli,u la ong, “ka jingkhot hajir ka dei namarba ki phong da ki Uniform rong iong khlem ka jingioh jingbit. Dei na kata ka daw ba la register case bad la khot hajir ia u President sha thanat ban shim ia ka jingai jubab jong u.”",SHAH KEM 7 NGUT KI DKHOT HITO BA PYNIBOR BAD KI PULIT HAKHMAT DC OFFICE,https://batesitv.com/shah-kem-7-ngut-ki-dkhot-hito-ba-pynibor-bad-ki-pulit-hakhmat-dc-office/
"Ka Kashari jong u Sessions Judge, West Jaintia Hills ka la pynmih da ka hukum ban set along haduh 10 snem kynthih ia u Dri Phawa hadien ba la lap ba u donkti ban leh beijot ia kawei ka khynnah rit ha kawei ka shnong ha West Jaiñtia Hills District.U kyrwoh ba la phah da u Superintendent of Police ka West Jaintia Hills District, u la iathuh ba ha ka 26 tarik, Jymmang, 2001 ka kmie jong kane ka khynnah rit ka la ujor da ka ejahar ha u Officer In-Charge jong ka Jowai Police  pyrshah ia u Dri Phawa uba sah ha ka shnong Myrjai da kaba kynnoh ba u la leh be-ijot ia ka khun jong ka ha ka 23 tarik u Jymmang, 2001.Ki Pulit ki la register case ha Jowai Police Station hapoh ka Section 376 Indian Penal Code (IPC).  Ia ka jingtohkit la bynshet ha ka ASI W. Vaichei. Hadien ka jingtohkit, ka Investigating Officer ka la pynngat kyndong ia uba la shah kynoh donkti ha ka Section 376 IPC.Ha ka 31 tarik u Nailar, 2023 ka Kashari jong u Sessions Judge, West Jaintia Hills hadien ba la pynshong nongrim ia ki sakhi ki sabut ba la ioh lum, la lap ba u Dri Phawa u donkti ha ka kam runar bad la rai ban set along ia u halor  ka jingpynkhein ia ka Section 376 IPC.",10 SNEM HUKUM SET ALONG KA KASHARI ÏA UBA LEH BE-IJOT ÏA KA HEPRIT,https://batesitv.com/10-snem-hukum-set-along-ka-kashari-ia-u-leh-be-ijot-ia-ka-heprit/
"Ka Kashari jong u Session Judge, West Jaiñtia Hills District ka la hukum ban set along shi jingim ia ki lai ngut ki runar kiba donkti ban dkhat jubor ia ka jingim jong u Bah Lobi Chullet ha ka 1 tarik, Jylliew, 2006 ha kawei ka jaka ba la tip kum ka  “Ait Shrieh’ ha ka shnong Thadsning.Kine ki lai ngut ki dei kiba la tip kyrteng kum u Shem Langstang, u Tharki Langstang bad u Hiarki Langstang.U kyrwoh ba la phah da u Superintendent of Police jong ka West Jaiñtia Hills District u la iathuh, ha ka 2 tarik, Jylliew, 2006 u Bah Barley Chullet, uba dei u para jong u Bah Lobi Chullet u la mudui da ka ejahar ha Jowai Police Station pyrshah ia u Shem Langstang, u Tharki Langstang bad ia u Hiarki Langstang halor ka jingkynnoh ba ki dei kiba donkti ban dkhat jubor ia ka jingim jong u Lobi Chullet ha ka 1 tarik, Jylliew, 2006 ha “Ait Shrieh”, ThadsningKi Pulit ki la register case ha Jowai Police Station hapoh ka Section 302/201/34 Indian Penal Code (IPC). Ia kane ka case la shimti ban tohkit da u SI C.Lamare. Hadien ka jingtohkit, u Investigating Officer (IO) u la pynngat kyndon pyrshah ia kine ki lai ngut hapoh ka Section 302/201/34 IPC.Ha ka 30 tarik u Nailar, 2023 ka Kashari kaba la shong bishar halor kane ka jingjia, da kaba pynshong nongrim katkum ki sakhi sabut ka la rai pynrem ia u Shem Langstang, Tharki Langstang bad ia u Hiarki Langstang halor ka jingdonkti ban dkhat jubor ia ka mynsiem briew hapoh ka Section 302 IPC.",SHAH SET ALONG SHI JINGIM 3 NGUT KI NONGPYNÏAP BRIEW HA RILUM JAIÑTIA,https://batesitv.com/shah-set-along-shi-jingim-3-ngut-ki-nongpyniap-briew-ha-rilum-jaintia/
"KaHynñiewtrep Youths Council (HYC) Central Executive Council (CEC) ka la pynrem jur ia ka jingleh jong uwei u pulit uba phong jain iong uba kah dur ialade, uba lah bret da u Stun Grenade ha kawei na ki dukan jong ka longkmie Khasi.“Katkum ka jingiohi lyngba ki video ba la saphriang kaba pyni ba une u Pulit u lah kawang ia u Stun grenade (tear gas) hapoh kane ka dukan kaba don ha Parking Lot mar pyrshah jong ka SBI Main Branch mynta ka sngi,” ong u kyrwoh da u General Secretary ka seng u Bah Roy Kupar Synrem.“Kane ka jingleh jong une u pulit I kumba u don jingthmu ban shim ia ka jingim jong kiba don hapoh jong kane ka dukan kiba kynthup ia ki trai dukan bad ia ki nongwan bam. Shu donbok ba ha kane ka dukan kim shym lah pyndonkam ia ki tyndong shet (LPG Cylinder) hynrei te ka lah jia kaei kaei kaba sngewsih  kat ban poi sha ka jingiap ruh ia kiba don hapoh kane ka dukan,” ong u kyrwoh.“Na ka liang ka Seng ngi dawa ba dei ban pynshitom ia une u Pulit bad ia ki ophisar ki bym shym la lah ban teh lakam ia ki pulit lajong. Ha ka jingshisha haba pyndonkam ia ki tear gas dei ban da antad tang ban pynpra ia ki paidbah ym ban leit kawang sha ki dukan sha jong ki riew shimet. Ka Sorkar kadei ban pynlong da ka jingtohkit kaba laitluid la utei u pulit u bret ia utei u bom da ladae hi lane la don ki ophisar kiba aibor ia u ba un leh ia katei ka kam beain,” ong shuh shuh u kyrwoh.“Ngi dawa ruh ba ki bor pulit bad ki bor synshar district ki dei ban pynshai naei ki ioh ia ka bor ba kin leit kawang ia kum kine ki tiar pynbthei hapoh ki dukan jong ki riew paidbah ki bym don bynta eiei bad ka jingjia ia kulmar. Ka Sorkar ka dei ban leit siew bai lutksan mardor ia ki trai dukan bad kumjuh ruh ka dei ban ai bai dawai ia kiba mynsaw ha katei ka dukan,” dawa ka seng.",PYNREM JUR KA HYC ÏA KI PULIT BA KAWANG STUN GRENADE HA DUKAN DIE SHA,https://batesitv.com/pynrem-jur-ka-hyc-ia-ki-pulit-ba-kawang-stun-grenade-ha-dukan-die-sha/
"Ka Hynñiewtrep Youths Council, Umiam Circle, ba la lamkhmat da ki nongialam jong ka Circle ba kynthup ia u President bad u General Secretary bad ki dkhot, ha ka janmiet lah sngi U Blei ki la ioh bat ia artylli ki kali, kata, ka Force Traveller bad ka kali Sumo, kiba shong da ki barjylla kumba 25 ngut kiba wan na ka jylla Assam da ka jingthmu ban leit trei bylla ha karkhana Topcem Cement, Jaintia Hills bad kiwei kiwei ki jaka jong ka Sor Shillong.Ha u kyrwoh ba la phah da u President ka HYC- Umiam Circle u Shinestar Kharpan, la ong, “ha ka jingtohkit da ki dkhot ka seng, la lap ba kine ki briew kim don satia ia ki kot ki sla kiba biang ba kin wanrung bad trei bylla hapoh ka Jylla jong ngi hynrei sngew lyngngoh ba kumno ki lait ban wan iaid lyngba ka Infiltration checkgate kaba don ha Byrnihat, Ri Bhoi District. Kumta, lah pynphai kylla noh ia kine ki kali ha ryngkat ki briew sha ki jaka kiba ki wan da ka jingmaham ruh ba kim dei ban wan khlem ki kot ki sla kiba biang.”“Ngi pynrem jur ia kane ka jingleh jong ki pulit kiba ap ha katei ka Gate bad ngi kyntu ia kiba kidei ban shimkhia bad pyndep hok ia la ka kamram kaba lah bynshet ha ki. Kane ka jingleh jong ki ka lah pat ban buh jingma ia ngi kum ka Jaidbynriew,” u la ong.“Na ka liang ka Seng ngin iai long kiba phikir bad peit pyrman bha bad pynlong ruh ka jingtalasi kaba khah khah khnang ba ngin ioh ban khanglad ia ka jingrung jingmih ki poiei ki poiwir ha kane ka Ri kaba ieid ka jong ngi nangne shakhmat ruh,” ong u kyrwoh.",ÏOH BAT KA HYC HADUH 25 NGUT KI BAR JYLLA BA THMU LEIT TREI SHA KARKHANA TOPCEM,https://batesitv.com/ioh-bat-ka-hyc-haduh-25-ngut-ki-bar-jylla-ba-thmu-leit-trei-sha-karkhana-topcem/
"Ki riewshim kabu ki bym don shuh ia ka mynsiem iatiplem na ka bynta ka jingkhuid jingsuba jong ka mei mariang, ki la bret dusmon ia ki jaboh ha rud surokbah Mawiongrim harum kawei ka jaka theh khyndew kaba don hajan ka Petrol Pump.Ia kane la lap da ka kynhun lum khubor jong ka BatesiTV ha ka 4 tarik nailur, 2023 bad hadien katto katne por la wan poi sa u Bah Nicholas Kharnami ba ju khot sin da u bah Manik ha kaba u la pynpaw ia ka jingsngewkhia halor kane ka jingleh dusmon jong ki riew shim kabu ban pynjaboh ia ki surok bad ia ki lynti ki syngkien.Na ka liang jong u Rangbah Dong ka Block-2 jong ka shnong mawiongrim, u Bah Rebelson Suchiang u la ong ba ka shnong kan wad ia ka jingtip kaba bniah ia kiba donkti lyngba u Bah Manik shwa ban shim da kawei pat ka sienjam.",JUR KA JINGBRET JABOH DUSMON KI RIEWSHIM KABU HA SUROKBAH MAWÏONGRIM,https://batesitv.com/jur-ka-jingbret-jaboh-dusmon-ki-riewshim-kabu-ha-surokbah-mawiongrim/
": Ka seng kieng atiar ba la shah khein be-ain, ka Hynñiewtrep National Liberation Council (HNLC) ha ka lah sngi u Blei ka la pynkynmaw biang ia ka jingdawa na ka Sorkar ban weng lut ia baroh ki Case ba la pynngat ia baroh ki nongialam ka seng kumba la leh da ka Sorkar Nagaland ia ka NSCN (IM) ha u snem 2002.“Ka Sorkar kam dei ban shet kylla lane ban ialam bakla ia ka HNLC.  Ngi khmihlynti ia ka Sorkar ba kan weng shwa nyngkong eh ia ki mukotduma, kumba la leh da ka Sorkar Nagaland ha u snem 2002. Lada ka Sorkar Nagaland ka lah ban leh ia kane, balei ka Sorkar Meghalaya ka tieng ban bud ia kane kajuh ka lynti?” la buh jingkylli u General Secretary-cum-Publicity Secretary ka HNLC u Bah Sainkupar Nongtraw ha u kyrwoh ba la phah sha ki lad pathai khubor.Haba shim ia ka jingkren jong u Bah Prestone Tynsong uba long ruh u Symbud Myntri Rangbah ka Jylla uba bat ia ka tnat Kam Pohing, kum ka ‘political nonsense’ ne ka jingkren bym don jingmut, u Bah Nongtraw u la ong, “ha ka jingkren jong u Bah Tynsong ha kaba iadei bad ka jingphah ka Kashari ia ka shithi khot hajir ia nga kum u General Secretary, ka paw shai ba ki ktien ba u kren ki dei tang ki jingkren bym don nongrim.  Ka jingkylli kaba mih ka long: mano ba don ia ka bor ban thung ia ki nongbishar jong ka Supreme Court bad ka High Court? Ka bor ban map ia ki seng kieng atiar ka shong ha ka Sorkar Jylla.U la ong ba ha kiba bun ki ri, dei u khlieh synshar jong ka jylla ne u khlieh synshar jong ka sorkar, kum u President ne Myntri Rangbahduh, kiba don ia ka bor ban map.Ha kawei pat ka liang, ka kamram jong ka Ingbishar ka long ban shong bishar bad pyndonkam ia ka aiñ ym ban ai jingmap.U Bah Nongtraw u la ai da ka nuksa kaba iadei bad ka NSCN (IM), tang hadien ba ki nongialam Naga ki la rung sha India ban iashim bynta ha ka jingiakren iasuk ha u snem 2002, ka sorkar Nagaland ka la weng lut ia baroh ki mukotduma pyrshah ia ki.  Haba peit ia kiei kiba la jia, mano ba don ia ka bor ban map ei noh ia ka Mizo National Front?“Lada u Bah Tynsong u buh jingkylli ia ki kam runar ba pyntriem, ka jingong jong u ka iatakhuh bad ka jingkren jong u Myntri Rangbah, ki ophisar ka MHA bad u AK Mishra uba long u ksiang nongpyniasuk.  Ka jingong jong u Bah Prestone ba ka kam bymman ka dei beit ka kam bymman, ka iatakhuh bad ka jingngeit ba ka lah ban don ka jingiapher ha ka jinglong jong ki kam bymman bapher bapher,” u la ong.Haba kynnoh ba ka dei tang ka buit ban pynap shrip ia ki nongialam ka HNLC, u Bah Nongtraw u la ong, “lada u Bah Tynsong u pynksan ba ka dei tang ka kam ba ju leh da ka Kashari, hato kane ka mut ba lada u Chairman bad u General Secretary ki ioh ia ka hukum shah kem (arrest warrant), ka Sorkar kan ym lah ban tuklar namar ka jingiaphiah ia ka bor hapdeng ka bor synshar ka Jylla bad ka Kashari?  Lada ka Sorkar hi kam lah ban leh eiei, ka paw ba ka dei ka jingpynap shrip ba la pynap lypa.”",DAWA KA HNLC BAN WENG LUT BAROH KI CASE KUMBA LEH KA SORKAR NAGALAND ÏA KA NSCN (IM),https://batesitv.com/dawa-ka-hnlc-ban-weng-lut-baroh-ki-case-kumba-leh-ka-sorkar-nagaland-ia-ka-nscn-im/
"Shillong, Nailur 04 : Ka Khasi Students’ Union, Mawlai Circle ha u kyrwoh ba la phah da u Samla Biangbor Paliar, President, KSU Mawlai Circle sha ki lad pathai khubor la ong ba hadien ba ka seng ka lah ioh jingtip, ba ka don ka jingiakynad hapdeng ki dkhot kawei ka seng bhalang bad ki pulit hapoh ki thaiñ Khyndailad ha kaba la sakhi ia ka jingpynibor jong ki Pulit.Ha kane ka jingpynibor ki pulit, ka la don ka jingleh palat jong ki bor pulit ha kaba ki lah thombor khlem kheiñ snep shuh ia ki kynthei briew kiba die dukan hapoh ka jaka pynieng kali jong ka MUDA ha pyrshah ka SBI ophis hajan Khyndailad, la batai ka kyrwoh.Kane ka jingthombor ki pulit da kaba kawang ia u Bom pynsat khmat hapoh ka dukan diesha wat hapdeng ba kitei ki longkmie ki lah khang khyrdep ia ka dukan ka jong ki. Kane ka jingleh jong uwei u pulit phong jaiñ iong kaba lah ban iohi bad ba la saphriang lyngba ki kor ring dur (Video), ka dei ka jingthmu ban pynmynsaw ia kitei ki ar ngut ki kynthei briew kiba dei napoh ka shnong Mawlai Mawtawar, Umjalimut bad kane ka jingleh utei u pulit kadei ym tang ka jingleh kput lane leh rhah hynrei ka dei ka jingthmu wat ban shim ia ka jingim ka jong kitei ki kynthei briew ki bym don bynta eiei ha ka jingklumar kaba mih ha ki thaiñ Khyndailad mynne ka sngi. la ong shuh shuh ka kyrwohKa Seng ka pynrem jur ia kane ka jing thombor ki pulit ki bym shym la don ka mynsiem jingisynei shuh wat ia ki kynthei briew, ka Seng ruh ka dawa ba ki bor ba halor ki dei ban pynshitom mardor ia ki pulit kiba donkti ha katei ka jingthombor.Shuh shuh ka seng ka ikyndit ia ka jingleh khlaiñ bor ki pulit ia la ki doh ki snam hapoh sor Shillong, hynrei katba ki pynrit bad pyndem tdong pat ha ki thaiñ khappud, pynkut ka kyrwoh na ka Seng.",PYNREM KA KSU MAWLAI CIRCLE ÏA KA JINGKAWANG BOM PYNSATKHMAT KI PULIT HAPOH DUKAN SHA.,https://batesitv.com/pynrem-ka-ksu-mawlai-circle-ia-ka-jingkawang-bom-pynsatkhmat-ki-pulit-hapoh-dukan-sha/
": Khatlai ngut ki nonghikai kiba hikai ha ki skul bapher bapher jong ka jylla ki la shah pynkup burom da ka khusnam State Award ha ka jingrakhe ia ka sngi kyrpang jong ki nonghikai ha ka ri India baroh kawei bad kynthup ruh ia ka sngi kha jong u President barim ka ri India u Dr S. Radhakrishnan.Ia kine ki nonghikai la pynkup burom ha ka jingialang kaba la long ha U Soso Tham Auditorium, Shillong ha ka 5 tarik u Nailur, 2023 da u Myntri ka tnat Pule Puthi ka Sorkar Jylla u Rakkam A. Sangma.Kine ki 13 ngut ki nonghikai kiba la shah pynkup burom ki long ka Principal jong ka Laban Assamese Girls’ Higher Secondary School ka V. Dipali Sharma Rao, ka Kong Belinda Kharsati kaba dei ka Head Teacher, jong ka Pomlahier Lower Primary School, u babu Sising Ryntong uba hikai kum u Assistant Teacher, New Nongstoin ‘B’ Government Lower Primary School, u Babu Apborsing L. Mawlong uba hikai kum u Assistant Teacher ha Tirot Sing Memorial Government Upper Primary School, Nongkhlaw, u Babu Kwirin Diengdoh, Headmaster, Mawsaw Government Upper Primary School, Mawkyrwat, ka Kong Ewanmidaka Mukhim kaba hikai kum ka Assistant Teacher jong ka Government Girls’ Higher Secondary School, Jowai, u Babu Ribait Oo Pde u Assistant Teacher jong ka Tep Kyndait Government Upper Primary School, Tuber Kmaishnong, u Babu Golak Chandra Medhi, u Assistant Lecturer jong ka Jirang Government Higher Secondary School, New Jirang, u Babu Babansing Ch. Sangma u Head Teacher jong ka Rongreng Baiza Government Lower Primary School, u Babu Wilton Marak u Headmaster jong ka Daram Government Upper Primary School, u babu Frederick R. Sangma u Headmaster jong ka Dobasipara Upper Primary School, u Babu Manoj Kumar Prasad, u Assistant Teacher jong ka Montfort Centre for Education, ka Mirabella G. Sangma kaba dei ka Head Teacher-Cum Secretary jong ka Chengkompara Nokat Government Lower Primary School bad u babu Nozmul Arefin uba long u Vice Principal jong ka Baghmara Government Higher Secondary School.Ha kane ka sngi, u kongsan u la pyllait paidbah ia ki projek bapher bapher jong ka SSA ba kynthup ia ka website jong ka Samagra Shiksha Abhiyan, ka PM e-Vidya Meghalaya bad kiwei kiwei.Nalor kine, ki 13 ngut ki nonghikai kiba la ioh ia ka State Award, la pynkup burom ruh ia ki 36 ngut ki nonghikai kiba la ioh ia ka District Award bad ia ka Special Award jong u snem 2023.Ki 36 ngut ki nonghikai na kylleng ka jylla kiba la ioh ia ka District Award ki long na East Khasi Hills, ka Dr. Careen E.G Marbaniang ka Assistant Teacher jong ka Mawkhar Christian Higher Secondary School, Shillong na ka bynta ka Secondary Section, u Babu Wallamkupar Lynrah, u Assistant Teacher jong ka Mawsiatkhnam Prebyterian Upper Priamry School (SSA) na ka bynta ka Upper Primary Section bad ka Kong Dafrit Nongkynrih, ka Assistant Teacher jong ka Tynring Govt. Lower Primary School, Tynring na ka bynta ki Lower Primary Section.Ia ka Special Award 2023 (Inclusive School) la ai sha Kong Berrilang Nongrum, ka Special Educator jong ka Mary Rice Centre for Special Education, Laitumkhrah, Shillong. Katba u Dilip Kumar Mangar na St. Anthony’s Higher Secondary School, Shillong bad ka Miniefer Syiemlieh na KJP Girls’ Higher Secondary School, Shillong kiba la ioh ia ka khusnam Best Scoutmaster and Guide Captain 2023.",ÏOH STATE TEACHER’S AWARD 13 NGUT KI NONGHIKAI HA KA TEACHER’S DAY,https://batesitv.com/ioh-state-teachers-award-13-ngut-ki-nonghikai-ha-ka-teachers-day/
"Shillong, Nailur, 05: Ka jingialang ba nyngkong jong ka ‘Play to Learn’ Summit la pynlong ha Shillong ha ka sngi baar kaba pyni ia ka bynta ba kongsan jong ka jingialehkai na ka bynta ban tei ia ka jingim ba pura jong ki khynnah.Ia kane ka jingialang la pynlong da ka sorkar Meghalaya, Meghalaya Early Childhood Development Mission (MECDM) bad ka Meghalaya Health Systems Strengthening Project (MHSSP) ryngkat ka jingiatreilang bad ka Sesame Workshop India Trust ryngkat ka jingkyrshan jong ka SBI Foundation bad ka Indian Institute of Banking & Finance.Ka sorkar Meghalaya ka la wanrah ia ka jingtreikam jong ka Early Childhood Development Mission (MECDM), kaba long ruh ka sienjam treikam eh kaba nyngkong ha ka ri. Ka thong kaba ha khmat jong kane ka sienjam treikam ka long ban pynlong ia ki khynnah kiba biang pura da kaba ai ia ki jingkyrshan kiba donkam ha ka jingim khynnah jong ki: naduh ka por ba dang pun ia ki haduh ba kin da dap phra snem ka rta. Ki nongioh myntoi kiba lah ban ioh myntoi na kane ki long kito kiba sumar ia ki khyllung, ki khyllung kiba naduh ka 0 haduh 8 snem ka rta (kynthup ruh ia kito kiba don jingduna ha ki dkhot met) ki longkmie ba armet bad kiba dang ai buin. Kane ka Mission kan pyrshang ban pynkylla ia ki Anganwadi Centers sha ki ECD Center khnang ba lah ban ai jingkyrshan ba pura ia ki khynnah, kynthup naduh ka jingai ia ki jingbam ba tei, ka jingiairap ban hikai ia ki na ka bynta ba kin heh kin san pura, ba kin ioh ka jingmut jingpyrkhat kaba khlain bad nang ban tip kiei ba kiei ba ki dei ban leh ha kaba iadei bad ki para briew bad ha kaba iadei bad ka jingsngew jong ki, bad kumno ba kin lah ban tip shaphang kiei ki jingdonkam ba kin lah ban leh bha ha skul bad ha ka jingim.Shuh shuh, ka don ruh ka sienjam treikam kaban phai khmat ruh sha ki bynta ban wanrah ia kiei kiei kiba iadei bad ka ECD ba lah ban leh ha shong ha thaw bad ha ki iing ki sem. Ki lah ban long ba, ki seng iarap lade jong ki kynthei bad ia ki kpa ba kin ioh ia ki jinghikai khnang ba ki lah ban long kum ki nongai jingiarap sha ki nongpeit ia ki khynnah bad ba kin lah ruh ban hikai ia ki nongpeit ia ki katto katne ki bynta ba ki lah ban leh ha iing ban kyntiew ia ka jingsngewthuh jong ki khynnah ia ki phang bapher bapher bad ban tei ia ka khynnah ha ka rukom kaba pura.Kum shi bynta jong kane ka sienjam treikam, ka Sesame Workshop India, da ka jingiarap na ka MHSSP, ka ai ia ki jinghikai kiba iadei bad ki kam tehnical bad kumjuh ruh ban wanrah ia ki sienjam treikam ban kyrshan ia ka ECD Mission ha kaba iadei bad ka jingsaindur bad ka jingwanrah ia ka rukom treikam ba paka jong ka ECD khnang ba kiei kiei kiba mih na ka jingtrei ka ECD mission ka jylla kan long kaba bha tam. Ka Sesame Workshop India kadei kawei  na ki shnat kaba long kum ka nongialam kaba paw bha ha ka pyrthei bad kaba wanrah ruh ia ki buit treikam thymmai kiba iadei bad ka jingai jinghikai ia ki khynnah ba kan long kaba iahap bha bad ka jinghikai kumjuh ruh bad ha kaba iadei bad ka jingsngewthuh ia kiei kiei kiba la hikai, bad kaba la paw bha ruh ha ka long ka shnat kaba la lah ban paw ha kaba iadei bad ka jinghikai ba la ai sha ki nongpeit ia ki khynnah bad kumjuh ruh ia ki khynnah ha India bad ha baroh kawei ka pyrthei.Haba ai ia ka khubor lyngba ka video sha ki nongpyniaid jong ka lympung jingialang, U Conrad Sangma, u myntri rangbah ka jylla Meghalaya u la ong, “Nga ngeit skhem ha kaba iadei bad ka jingdonkam jong ka por ban ialehkai na ka bynta ban hikai ia ki khynnah naduh ki por ba ki dang rit. Ka Meghalaya Early Childhood Development Mission kadei ka sienjam treikam kaba phai khmat ha kaba iadei bad kumno ban tei ia ka jingheh jingsan jong ki khynnah ha ki snem ba ki donkam ba kin heh kin san.” U la ban jur ruh da kaba kren shaphang ki dak ki shin kiba lah ban iohi lyngba ki jingpynheh pynsan bad jingsumar jong ki kmie ki kpa ha ka rukom kaba bha tam bad ka jinghikai jong ki khynnah lyngba ki jinghikai kiba wanrah jingkmen ia ki khynnah, bad ban bynrap ruh ia kane da kaba ai ia ki jingbam tei met bad ka jinghikai ia shibun kiei kiei kiban tei ia ka bor pyrkhat ki khynnah.U Sangma u la pynpaw ruh shaphang ki sienjam treikam kiba bun tylli ba la shim da ka sorkar, bad ka jingthmu jong kine ki baroh ka long ban kyntiew ia ka Meghalaya sha ki kyrdan ba shalor khnang ba ka jylla kan long kum kawei na ki 10 tylli ki jylla kiba ha khlieh ha ka ri. U la kyntu ia baroh kiba iadon bynta lang ha kine ki kam ba kin pyntreikam ia ka ECD katkum ka sienjam treikam ka mission, da kaba peit ia ka kum kawei na ki lad babha tam ban saindur ia ka lawei jong ki nongshnong shnong kiba dang rit.U Bah Paul Lyngdoh, u myntri ka tnad Social Welfare, ka sorkar Meghalaya u la ong, “Ha kum kane ka por ba ngi iadonlang hangne mynta ka sngi ha ka jingialang jong ka ‘Play to Learn’ Summit, ka long shisha kaba sngewktah haduh katta katta ban don ka jingiatreilang hapdeng ka Meghalaya Early Childhood Development Mission, Sesame Workshop India Trust, bad kiwei kiwei ki shnat kiba iatrei paralok lang. Ka jingialehkai ka long kaba kit jingmut bha; kadei ka lad ka lynti ban tei ia ka jingmut jingpyrkhat jong ki khynnah bad ban lah ban thaw ia ka lawei ba phyrnai na ka bynta ka Meghalaya.”U Sampath Kumar, Principal Secretary, ka sorkar Meghalaya, u la pynpaw ia ka jingsngew jong u, da kaba ong, “Ka jinglong jong ki khynnah hi ka long ba ki sngewtynnad ban ialehkai bad ka long kaba donkam ba ngi dei ban ithuh bad tip ia ka bynta jong ka jingdonkam ka jinglehkai na ka bynta ban kyntiew ia ka jingheh jingsan jong ki khynnah ha ka rukom kaba pura. Ka sorkar Meghalaya ka ieng skhem ha ka jingtrei ba radbah jong ka ban wanrah ia ki lad treikam treijam ban noh synniang sha kata ka jingangnud ban ioh ia ki jinghikai kiba bha tam ban kyntiew ia ki khynnah naduh ka por ba ki dang rit.”Ha kajuh ka rukom, ka Sesame Workshop India ka la iatreilang ryngkat ryngkat bad ka tnad Social Welfare Department ban leh ia ka “Learn Play Grow” ha ki 4 tylli ki district ka Meghalaya.  Lyngba ka jingkyrshan ba la ioh na ka SBI Foundation naduh ka snem 2020, kane ka sienjam treikam ka la ai jingmyntoi ia ki 90,000 ngut ki khynnah ha ki 3000 tylli ki Anganwadi Centres da kaba ai jinghikai ia ki nongtrei Anganwadi ban ai ia ki jinghikai kiba phai khmat sha ki khynnah, ki jinghikai ba la ai lyngba ki jinglehkai, ki jinghikai pule, bad kiwei kiwei ki lad ai jinghikai kiban iarap ban tei pura ia ka jingheh jingsan jong ki khynnah ha baroh ki liang naduh ka por ba dang rit ha baroh kawei ka jylla.U Sanjay Prakash, Managing Director, SBI Foundation, u la iaroh ia ka jinglong ba kyrpang jong ka jinghikai lyngba ka jingialehkai bad u la ong ba kadei ka bynta ba kongsan ha ka jingheh jingsan jong ki khynnah naduh ka por ba ki dang rit. U la ong, “Ka SBI Foundation ka sngew sarong bha ia ka jingtrei ba shitrhem jong ka ia ka jylla Meghalaya bad sha ka sorkar mynta la palat 3 snem ryngkat bad ki shnat ba iatreilang kum ka Sesame Workshop India ban pynskhem ia ka ECCE ha ka jylla. Ngi la aiti lut sha ka jylla bad ngi pyntikna ba ki jingmut jingpyrkhat ba lung jong ki khynnah kiba pule ha ki anganwadi centre kin ioh ia kiei kiei kiba bha tam ha ka jingim bad kine ki khynnah kin nang heh nang san bad kin nang stad lyngba ki jingpule ha ki primary bad ki jingpule secondary bad ki lah ban noh synniang sha ka jingkiew ka roi ka par jong ka India hadien habuh.”U Tusharendra Barpanda, Head- Professional Development Centre, Eastern Zone, Indian Institute of Banking & Finance U ong, “Ngi ngeit ba ka jingheh jingsan ba pura jong ki khnnah ka long kaba donkam tam bad ka bynta ba hapdeng jong kiei kiei baroh, bad ka IIBF ka sngew sarong ban ai jingkyrshan ia kine ki sienjam ba la shim na ka bynta ki khynnah naduh kiba dang rit ha Meghalaya. Nga sngew skhem ba ka jingbteng jong ka jingtreikam lang jong ngi kan lah ban thaw ia ki buit bad ki lad ba thymmai ban ai jingkyrshan ia ka jingpyrshang jong ka sorkar Meghalaya ban kyntiew ia ka jinghikai lyngba ka jingialehkai ha Meghalaya.”Ka Sonali Khan, Managing Trustee, Sesame Workshop India Trust ka la ban jur, “Ka jingiatehlok bad ka sorkar Meghalaya, ka SBI Foundation bad ka IIBF ban kyrshan ia ki kam kiba iadei bad ka early childhood development ha ka jylla Meghalaya kadei kaei kaei kaba khraw na ka bynta jong ka Sesame Workshop India. Nga iohi ia ka jingmyntoi bad ka jinglah jong kane ka rynsan ba kan long kum ka rynsan kaban wad bniah ia shibun kiei kiei, ban pyrkhat thymmai ia ki kam ba bha bad ban wanrah ia ki buit thymmai. Ka Sesame Workshop ka la wanrah ruh ia ka jinghikai ia ki khynnah lyngba ki jingpynlehkai ha kylleng ka pyrthei mynta la palat ia ka 50 snem bad la lah ruh ban iohi ia ki jingkylla. Ka shong sa tang ha ngi kum ki briew kiba la heh la san kiba dei ki nongri nongsumar, ba ngi dei ban wanrah ia ki jinghikai lyngba ki jinglehkai na ka bynta ban tei ia ki khynnah ha ka rukom kaba pura.”Naduh ba la pyllait paidbah, ka ECD Mission ka la lah ban pynlong ia ki jingialang ha ki block ne ki “block conventions” ha ki 10 tylli ki block jong ka jylla, ban ai jinghikai ia ki nongialam shnong bad ki nongtrei kiba ha khmat eh, bad kumjuh ruh ia ki nongtrei sorkar shaphang ka jingdonkam jong ka Early Childhood Development ne ka jingheh jingsan ba bit ba biang jong ki khynnah naduh ki por ba dang rit, bad ban khot ban wer ia ki shnong ki thaw ba kin trei na ka bynta ban pyniaid ia ki kam jong ka ECD Mission ha ka rukom kaba paka tam. Ka bynta treikam kaba kham kyrpang bha jong kine ki jingialang ka long ka jingiatreilang jong ka shnong ka thaw. Ngi pynpaw ba ka rukom treikam jong ka ECD ka long kaba la iatrelang da kiba bun tnad bad ki shnat bad ka jing donkam ban ioh ia ka jingiatreilang khnang ba kane ka mission kan long kaba lah ban poi sha ka thong. Sa kawei pat ka bynta ba kyrpang jong kane ka mission ka long ban ka phai khmat bha sha ki nongialam shnong bad ka jingiashim bynta jong ki tnad treikam bapher bapher; kum ka tnad Social Welfare, Health & Family, Education, Meghalaya State Rural Livelihoods Society (MSRLS) bad ka State Rural Employment Society (SRES). Ka Mission ka iohi ba ka jingjop kan shong eh lada ka don ka jingsngewtrai jong ki shnong ki thaw ia kane ka kam, kaba kynthup naduh ia ki nongialam shnong bad haduh ki iing ki sem.Kat haduh u bnai Nailur, ka ECD Mission ka la lah ban pynmih ia ki jingthoh kiba iadei bad kumno ban pyniaid ia ka kam jong ka Mission ia kaba yn sa sam sha ki shnong ki thaw jong ka Meghalaya khnang ba yn lah ban iarap ia ki briew, ki nongialam shnong bad ki kynhun treikam shnong jong ki Seng Iarap lade ne ki self-help group, ba ki lah ban pyniaid ia ki kam jong ka ECD. Ka Mission ia mynta ka dang iaid sha kmat na ka bynta ban ai ia ki jinghikai na ka bynta ki Master Trainers ha ki Cluster Level. Ha ka 24 tarik u bnai Nailar, 2023 la dep ban ai training ia ka kynhun ba nyngkong, da kaba ai jinghikai ba kham bha shuh shuh ia ki lady supervisor, ki cluster coordinator, ki ASHA facilitator, ki Cluster resource persons, Gram Sevaks/Sevikas, Anganwadi workers, ASHAs, Community Gender Health Activists (CGHAs), ki nonghikai skul, ki nongri nongsumar ia ki khynnah (ki kmie, ki kpa bad kiwei kiwei ki nongri nongsumar ia ki ha iing) ki dkkhot jong ka Self Help Group bad ka Village Organizations (VO) khnang ba yn lah ban ai jinghikai ia kiwei pat ki dkhot kiba iatreilang kiba hap lang ha kajuh ka thup, bad ban sdang ruh ka jingai jinghikai ia ki nongtrei kam shnong bad ki nongialam shnong. Ka bynta kaba kham hadien ka long ban sdang noh ia ki jingtreikam kiba kongsan jong ka ECD Mission ha ki shnong ki thaw: ki kam ha ki Anganwadi  Centres, kiei kiei kiba lah ban leh ha iing ha sem ia kaba lah ban leh da I nongri nongsumar, bad ban pynlong ia ki lympung ha ki shnong ki thaw ban ai jinghikai bad rung ha ka jingmut jingpyrkhat jong ki dkhot ka shnong ka thaw.Kane ka lympung jingialang ka pynpaw ia ka jingdonkam ba dei ban bsut lang ruh ia ki rit dustur bad ki rukom leh ia kiei kiei katkum ki khana pateng khang ba yn lah ban pynmih ia ki jingthoh ne kino kino ki lad ai jinghikai na ka bynta ka ECCE khnang ba kin long kiba iahap had ka National Curriculum Framework (NCF, Oct 2022) bad ka Education Policy 2020 ba thymmai. Lyngba ki jingiaphylliew jingmut la iakren ruh shaphang kiei kiei kiba la lap bad kiba don ia ka jingpynshisha ha kaba iadei bad ki sienjam treikam ban nang kham kyntiew shuh shuh ia ki sap ki phong jong ki khynnah, ka kamram jong ka shnong ka thaw ban ia don bynta ban ai jinghikai katkum ki riti dustur, bad ban ai ki jinghikai kiba long lyngba ki jinglehkai katkum ba la shem ia ka jingbit jingbiang jong kine ki jingleh katkum ka jingwad bniah. Kane ka lympung jingialang ka pyni ia ki kam jong ka ECD Mission, bad ka jingnoh synniang jong ki shnat kiba kyrpang kiba iatreilang kum ka Sesame Workshop India ha kaba pyniadei bad ki jinghikai kiba dei katkum ki jinglehkai kiba iahap ruh bad ka National Curriculum Framework (NCF) bad NEP 2020. La kren ruh ha kaba iadei bad ki nongri nongsumar ne ki nongpeit nongjngoh ia ka bynta ba kyrpang jong ki ban ai jingkyrshan ia ka jingialehkai jong ki khynnah da kaba buh ia ka jaka lehkai kaba shngain, ai ia ki ia ki tiar ki tar kiba suk ban ioh, bad pyrshang ban pynlong ia ki khynnah ba ki lah ban lehkai hi da lade bad ban pynlong ia ki ba kin long kiba pyndonkam ia ki buit jingstad jong ki.",KA MEGHALAYA EARLY CHILDHOOD DEVELOPMENT MISSION KA PYNTIP SHAPHANG KA ‘PLAY TO LEARN’,https://batesitv.com/ka-meghalaya-early-childhood-development-mission-ka-pyntip-shaphang-ka-play-to-learn/
"Ka President ka ri India, ka Droupadi Murmu ha ka sngi baar ka la pynkupburom da ka khusnam sha ki nonghikai na kylleng ka ri ha ka jingïalang ba la long ha Vigyan Bhavan, New Delhi ha ka jingrakhe ïa ka sngi kyrpang jong ki Nonghikai.Na jylla Meghalaya, u Babu Timothy Jones Dhar bad u Babu Madhav Singh ki la ïohpdiang ïa ka khusnam National Teachers’ Award 2023 na ka President.U Babu Timothy Dhar u dei uba hikai ïa ka Mechanic Motor Vehicle ha Government Industrial Training Institute, Rynjah, Shillong. Ha ki 25 snem ba la leit, u Babu Dhar u la ai jinghikai ha ka Advanced Practical Training wat hapdeng ki jingduna kiba don. U la pyndonkam ïa ka jingsaiñdur thymmai jong u bad ki sap ha ka rukom ai jinghikai jong u.Namar ka mynsiem aiti jong u, ka la plie ki lad ïohkam ïohjam ïa kiba shah hikai ha u ha ki kompani bapher bapher  kiba ïadei bad ki kam kali bad ki karkhana ba don ha ka jylla bad shabar ka jylla. Ka jingnohsynniang jong u ka long shisha kaba dei ban ai jingïaroh namar ki jingai jinghikai jong u ka la ïarap ïa ki samla pule ban poi sha ka jingjop.  Katto katne na kiba la shah hikai ha u ki la ïoh ïa ki kyrdan ba hakhmat ha ki eksam All India Trade Test. U la ïohpdiang ruh ïa ka khusnam Kaushalacharya ha u snem 2019-20. U long u briew uba ïaishah bad uba shai ka jingmut jingpyrkhat bad um ju randien na ki jingeh. Ha u Babu Dhar kiba shah hikai ki lap ïa u kum u nonghikai ba shisha.U Madhav Singh, u dei u nonghikai Science ha Alpha English Higher Secondary School, Ri Bhoi, Meghalaya bad u la pynpaw ka jingkmen jong u halor ka jingïohpdiang ïa kane ka khusnam.U Babu Singh u dei u Resource Person ha ka National Children’s Science Congress bad u don bynta ban kyntiew ïa ka Science hapdeng ki khynnah.  Kum u nongpynïaid ïa ka Green Club, u la pynlong ïa ki prokram ïada mariang, u la thoh ruh ïa ka kot ha ka sobjek Health Education, u la ïoh ïa ka khusnam ‘State Best Teacher’ ha u snem 2021.  U Babu Singh u la ong ba kane ka jingjop ka long kaba kyrpang bad u la ai jingsngewnguh ïa baroh.“Nga dap da ka jingsngewkmen, ha ka sngi kaba nga la ïohpdiang ïa ka khubor ba ngan sa ïoh ïa ka khusnam National Teachers’ Award 2023, nga la lung mynsiem bha.  Nga ai nguh ïa u Blei na ka bynta kane ka jingjop bad nga aiti ïa kane ka Khusnam sha ki kmie ki kpa jong nga, i Principal, Vice- Principal, ki nonghikai, ki paralok ba ïatreilang, ki khynnah pule jong nga, ki para nongshong shnong jong nga (Nongpoh), Ri Bhoi Distrik bad ïa baroh ki briew jong ka jylla Meghalaya na ka bynta kane ka jingithuh ba nga la ïoh bad dei namar baroh ki briew jong ka Jylla.”Haba kren shaphang ka jingïaid lynti jong u kum u nonghikai, u Babu Singh u la ong ba baroh ka la sdang naduh u snem 2000 ha ka por ba u dang shu pyndep ïa ki jingpule Kolej.Haba kren shaphang ki bynta ba ïalam sha ka jingjied ïa ka kam nonghikai, u la ong, “Hadien ba nga la pyndep ïa ka B.Sc na Sankardev College, Shillong nga dang ap ïa ka result jong nga ha u snem 2000.  Hadien iwei na ki nonghikai jong nga i la hap ban leit pule B.Ed na R.B.P Secondary School Nongpoh, kumta nga la hap ban leit ïarap ïa i shi snem. Hadien kata i Malvin Passah iba pule lang bad nga, iba dei i Pastor mynta, i la kyrpad ïa nga ban wan hikai ha Alpha English Higher Secondary School Nongpoh ha u snem 2001 bad kumta ngam shym sngewthuh kaei kaba jia, bad nga la bteng ïa ka kam hikai ha kajuh ka skul Alpha English Higher Secondary School Nongpoh haduh mynta.”“Naduh ka por haba nga dang long u khynnah pule, u Deputy Commissioner jong ka Ri Bhoi Distrik u K.N. Kumar u la sdang ban pynlong ïa ka Science Exhibition bad ki jingïakop ha u snem 1992-93 bad kum u khynnah pule jong ka skul R.B.P Nongpoh nga la don ka jingsngewtynnad ïa ki Science Exhibition naduh kata ka por.  Haba nga la shah thung kam kum u nonghikai nga la ïarap ïa ki khynnah pule jong nga ban shna ïa ki Science Model bad ba kin sngewtynnad ïa ka sobjek Science. Nga sngewnguh ïa ka State Council of Science, Technology and Environment kaba la ïarap ba ngan don ka rukom pyrkhat kaba don nongrim ha ka science bad nga pyrshang ban leh kumjuh ïa ki khynnah ba nga ai jinghikai,” u la ong.Ka jingthmu jong ka National Teachers’ Award ka long ban rakhe ïa ka jingnohsynniang ba kyrpang jong ki nonghikai ha ka ri bad ka jingmut hadien ka khusnam National Teachers’ Award ka dei ban rakhe ïa ka jingnoh synniang ba kyrpang jong ki nonghikai ha ka ri bad ban pynkup burom ïa kito ki nonghikai, kiba la trei met bad mynsiem, ban kyntiew ïa ka pule puthi bad ïa ka jingim jong ki shah hikai jong ki.Manla ka khusnam ka kit lang bad ka syrnot, ka song pisa ba T. 50,000 hajar bad ka takma rupa.Ha ka jingai jingkren jong ka ha kane ka sngi, ka President jong ka India, ka Droupadi Murmu ka la ong ba ka jingïoh jinghikai ha ki por ba dang sdang ka pule puthi ka long kaba kongsan bha ha ka jingim jong ki briew. Ka la ong ba bun ki nonghikai ki kren shaphang ka ‘Three-H formula’ na ka bynta ka jingkiew shaphrang kaba ryntih ha ki khynnah ha kaba u H ba nyngkong u dei u ‘Heart’, u H ba ar u dei u ‘Head’ bad u H ba lai dei ka ‘Hand’. Ka la ong ba u ‘Heart’ u ïadei bad ka jingsngewlem, ki nongrim ba khlain, ka jingkhlain jong ka jinglong bad ka jingithuh ïa kaba bha. Ka la ong ba ka ‘Head’ lane ka jabieng ka ïadei bad ka jingkiew ka jingmut jingpyrkhat, ka jinglah pyrkhat sani bad ka jinglah pule bad ba ka ‘Hand’ ka ïadei bad ka jingtbit ban leh ïa ki kam bapher bapher kiba ïadei bad ka bor met.",PYNKUP BUROM KA PRESIDENT KA RI ÏA U BABU TIMOTHY BAD BABU MADHAV DA KA NATIONAL TEACHER’S AWARD,https://batesitv.com/pynkup-burom-ka-president-ka-ri-ia-u-babu-timothy-bad-babu-madhav-da-ka-national-teachers-award/
"Shillong, Nailur 06: Ka Khun Hynñiewtrep National Awakening Movement (KHNAM) ka la kynnoh ba ka Sorkar Jylla ka la pyndonkam bakla ia ka 171 Indian Penal Code (IPC) tang ban pynkbum ia ki Hynñiewtrep bad ong ruh ba ka jingkhot hajir ba dang shen ia u President ka Hynñiewtrep Integrated Territorial Organisation (HITO) u Bah Donbok Dkhar halor ka jingpyndonkam ia ka Uniform rong iong, ka dei ka jingleh donbor jong ka Sorkar.“Hynrei ka HITO ka khlem phong ia ki jaiñ iong da ka jingthmu ban thok lane ialam bakla ia ki paidbah lane ia ka Sorkar bad katkum kaba ngi la iohi ha ki Social Media la ar snem mynta ngim tharai ba ka HITO ka phong ia ki jaiñ kiba iasyriem bad ki jain ba phong ki briew Sorkar haba ngi peit ia ki Batch lane kino kino ki dak jong ka sopti ka HITO ka phong. Namar kata ngi iohi ba ka Sorkar ka la pyndonkam bakla ia ka IPC 171 tang ban pynkbum ia kiba kren namar ki Hynñiewtrep bad ka dei ka jingleh donbor jong ka Sorkar,” ong u kyrwoh ba la phah da ka KHNAM lyngba u Vice President u Bah Thomas Passah.“Ka sorkar kam pat lap lane shem lane khlem pat don kano kano ka jingujor ba ka HITO ka la leh ia ka kam be-aiñ namarkata ka jingpynngat ha ka IPC 34 ruh ka long kaba bakla,” la ong u kyrwoh.“Haba ngi peit ia ki jain iong ba phong da ka HITO ngim iohi ba ki long kum ki Uniform Pulit namar khlem don ia ki Batch lane ki dak ki shin ha ka sopti kaba ia syriem bad ki Uniform Pulit  namar kata ka jingshah pynngat jong ka HITO ha ka Section 105 jong ka Meghalaya Police Act 2010 ruh ka long kaba bakla,” ong shuh shuh u Kyrwoh.Haba kynthoh halor ka jingjia ba dang shen, ka KHNAM ka la ong, “lada phai sha ka jingjia ha ka 4 tarik Nailur 23, ka long kaba sngewsih ba ki bor jong ka aiñ kim pyrkhat shuh ia ki paidbah kiba iaid lynti, kiba niah kali ki bym bna eiei ruh. Shano ka jingkitkhlieh jong ki bor Pulit kiba dei ban iada ia ki paidbah bad wanrah ia ka shongsuk shongsain. Katkum ki Video kaba la paw ka jingleh baheh, ka jingtim sih jong ki Pulit ha ka 4 tarik Nailur 2023 ym i kop ba ki dei ki briew jong ka aiñ bad la sngewdei ban ong ba dei ban pynngat ia kine ki Pulit ha ka kyndon IPC 171 namar ki shu phong ia ka Uniform Pulit hynrei ki treikam beaiñ ban pyntieng bad pynsmiej ia ki paidbah.”“Naduh ka 7 tarik Rymphang 2011 la pynbna ia ka Meghalaya Police Act, 2010 bad ka Section 73 (2) Chapter XII, ka batai ba ka Sorkar Jylla hapoh lai bnai na ka jingtreikam jong kane ka aiñ ka dei ban shna ia ka “Police Accountability Commission” ka ban peit ia ki jingujor jong ki paidbah halor ka jingleh donbor jong ki Pulit.  Ka jingkylli kaba mih ka long ba naduh u snem 2011 balei ka Sorkar Meghalaya ka khlem shym la thung lane pynbna ia kane ka Commission.  Hato kane kam dei ka jingailad jong ka Sorkar lane kiba bat ia ka Sorkar hi ban leh katba mon?  Lada peit katkum kane ka Meghalaya Police Act 2010 ka dei ka Sorkar kaba pynkheiñ kyndon da kaba khlem thung ia ka Police Accountability Commission katkum ka jingbthah jong ka Section 73(2) jong kane ka aiñ,” la kynthoh ka KHNAM.“Ka hok ban pyrshah ban buh jingkylli paidbah bad ban pynbor ia ka Sorkar ban jubab ka dei ka Fundamental Political Rights jong ki paidbah kaba wan beit na ka Article 19 jong ka Riti Synshar ka Ri India bad kano kano ka sorkar kam lah ban shu pyndonkam da ki bor Pulit ban knieh noh ia kane ka hok,” ong u kyrwoh.“Ka jingmlieh jong ki Pulit ban shu kawang Tear Gas lada dei ia ki nonghikai ne ia ki sengbhalang ka long kaba ngi hap ban pynrem bad ka pynpaw ia ka jingbymlah jong ki bor Pulit ban treikam ha ka lynti jong ka aiñ.  Ka Secretariat ka dei ka jaka paidbah bad ka jingpynjari ia ka Section 144 CrPC ha kane ka thaiñ ka long ka jingleh donbor, lada ki Party kiba synshar ki tieng ioh wan ki paidbah ban hylla bad dawa ia la ka hok ha Secretariat kan bha ia ki ban ym iakhun elekshon hi ruh hynrei ai kin peit ia la ka jong ka iing ka sem,” kynthoh ka KHNAM.",KA SORKAR KA PYNDONKAM BAKLA ÏA KA 171 IPC TANG BAN PYNKBUM ÏA KI 7TREP : KHNAM,https://batesitv.com/ka-sorkar-ka-pyndonkam-bakla-ia-ka-171-ipc-tang-ban-pynkbum-ia-ki-7trep-khnam/
"Ka Shillong Club Ltd kaba la pyniaid da ki bar jylla kam don satia ia ka laisen khaii na ka Khasi Hills Autonomous District Council (KHADC) katkum ka Trading by Non-tribal Regulation 1954.“Naduh u snem 1924 la aiwai ia ka Golf Course sha ki bar jylla.  Kaba sngew lyngngoh ka long ba la aiwai khlem buh por (perpetual lease) kaba la long kumba kane ka jaka ka ladei jong ki bar jylla lane la pyniaid da ki bar jylla haduh kine ki sngi bad mynta ngi iohi ba ka la don ka jinglum ia ka bai rung (Entry Fee) na ki Khasi kiba wankai ha kane ka jaka kaba la poi da ki lak shi taiew,” ong ka KHNAM lyngba u kyrrwoh ba la phah da u Vice President u Bah Thomas Passah.“Kum ka seng ngim sngewiahap ba u bar jylla un pyniaid ia ka khyndew ka shyiap u Khasi bad ban shim pisa kylla na ki Khasi hi,” bynrap u kyrwoh.“Ki lai tylli ki Dorbar shnong kiba don ha kane ka thaiñ ki dei ban shimkhia ia kane ka kam ban khanglad ia ka jinglong trai ki bar jylla ia ka Golf Course. Kan long ei ka jingkyrkhu lada yn aiti ban pyniaid da ki samla Khasi kiba la tbit lyngba ki Self Help Group,” bynrap u kyrwoh.“Ngi dawa jur ia ka KHADC ba kan shimkhia kum ia kine ki briew kiba pynkhieñ ia ki aiñ ka Council,” ong shuh shuh u kyrwoh.","KA SHILLONG CLUB LTD. KAM DON LAISEN KHAÏI NA KA KHADC, KYNNOH KA KHNAM",https://batesitv.com/ka-shillong-club-ltd-kam-don-laisen-khaii-na-ka-khadc-kynnoh-ka-khnam/
"Ka North Eastern Hills University Students Union (NEHUSU) ka la aipor tang shiphew sngi ia ki bor pyniaid jong ka skulbah NEHU ba kin bishar thymmai noh ia ka Grading System ba la pyntreikam hapoh kane ka skulbah.Ka NEHUSU ka la byrngem ruh ban bteng biang ia ki jingiakhih kiba tyngeh lada ki bor pyniaid jong kane ka skulbah kim sngap ia kane ka jingdawa.Da ki phew spah ngut ki samla pule jong kane ka skulbah ki la iashim bynta ha ka jingiaid proseshon na khmat ka Central Library bad pynkut hakhmat ka ophis treikam u Vice Chancellor ka NEHU u Prof. P.S. Shukla ban pynsngew ia kane ka jingdawa.Ki samla pule ki la dawa ia ki bor pyniaid ka NEHU ban shong bishar thymmai ia ka Grading System namar la shem ba kane ka Grading System ba ai da kane ka skulbah ka dei kaba rit tam haba ianujor bad kiwei ki skulbah kiba don ha ka Ri.Ha kane ka sngi, ki samla Pule ki la dawa ban pynsangeh shwa ia ka result jong ka 2nd Semester kat bym pat pyntreikam ia ka Grading System bad ban bishar bniah biang ia ka result jong ki Semesters katkum ka Grading System. Ki samla pule ki la dawa ia u Vice Chancellor ba u dei ban hiar shuki namar ka jingmynthi ia ki jingdawa.",10 SNGI AI POR KI SAMLA PULE NEHU BAN BISHAR THYMMAI ÏA KA GRADING SYSTEM,https://batesitv.com/10-sngi-ai-por-ki-samla-pule-nehu-ban-bishar-thymmai-ia-ka-grading-system/
": U MLA barim ka Mawsynram u Bah Himalaya Muktan Shangpliang ha ka sngi palei u la ong ba ka post Adviser na ka bynta ka tnat Pule Puthi ka dei kaba tyrwa hi da u Myntri Rangbah ka Jylla u Conrad K. Sangma bad u Symbud Myntri Rangbah u Bah Prestone Tynsong.U la kynnoh ba kane ka long hadien ba u State President ka BJP u Bah Ernest Mawrie u la phah pynsangeh ïa u MLA ka Pynthorumkhrah Constituency u Bah A.L. Hek uba long ruh u Myntri Sorkar ban phah ïa ka shithi sha u Myntri Rangbah ba la mynjur ïa ka kyrteng jong u Bah Shangpliang bad u Bah M. Kharkrang ban aikam. Hynrei u Bah Mawrie u la kyrpad pynban ban pynrung da ka kyrteng jong u bad ban phah sha u Myntri Rangbah.“Ka shuki Adviser la tyrwa hi ïa nga da u Myntri Rangbah u Conrad K Sangma bad u Symbud Myntri Rangbah u bah Prestone Tynsong. Kine ki arngut ki rangbah ki la kylli la nga la ïoh ne em kano kano ka post? Nga la ong em. Mar mar ki la ong ba phi lah ban leit shim ïa ka shithi thungkam lashai,” la ïathuh u Bah Shangpliang ha ka jingïakren bad ki lad pathai khubor.Une u MLA barim u la ong ba u la kyrpad ïa u Bah Mawrie ban phah ruh ïa ka kyrteng jong ki saw ngut ki MLA barim bad ïa ka kyrteng u ophisar IPS barim sha u Myntri Rangbah ban mynjur na ka bynta ki katto katne ki kam hynrei um shym la leh eiei satia.“Kaba kham pynlynngoh, haba nga la ïoh ïa ka shithi ba la thung kum u Adviser, u Bah Hek u la telephone ïa nga ban phah wan sha ka kamra jong u bad ynda nga la leit sha kamra u la ai khublei ïa nga bad kylli kumno phi ïoh ïa ka shithi thungkam, mano ban mynjur ïa phi, nga la ong ba nga ïoh na u Myntri Rangbah,” u la ong.U Bah Shangpliang u la ïathuh ba u Bah Hek u la phla ba dei u Bah Mawrie uba la bthah ïa u ban pynsangeh ban phah ïa ka shithi jingmynjur ïa ka kyrteng u Bah Shangpliang bad u Bah Kharkrang sha u Myntri Rangbah.“U Bah Hek u la phla ïa kaei kaei kaba nga kyndit haduh  katta katta..ba u Bah Hek u ladep mynjur ïa ka kyrteng jong nga bad u Bah Kharkrang ha ka shithi DO na ka bynta ban aikam bad ïa ka shithi la phah sha u Myntri Rangbah.  Kum ka jingsngew burom, u Bah Hek u la telephone ïa u Bah Mawrie bad ong nga la phah ïa kawei ka shithi sha u Myntri Rangbah da kaba mynjur ar tylli ki kyrteng- u Bah Shangpliang bad u Bah Kharkrang – na ka bynta katto katne ki kam. U Bah Mawrie u la ong ba un pynsangeh shwa bad ong ap ngan da wan sha ka kamra jong phi. Mar mar u Bah Mawrie u la leit sha ka kamra u Bah Hek bad ong ba un tar shisyndon ïa ka shithi ba la mynjur ïa ka kyrteng jong nga.  Phi lah ban kylli na u Bah Hek ban pynshisha ïa kane.  Hadien kata, u Bah Hek da ka jingbym banse namar ka jingkyrpad jong u President ka party u la hap ban tar ïa ka shithi bad hap ban mynjur da ka kyrteng u Bah Mawrie,” la ong shuh shuh u Bah Shangpliang.“Kumno phi lah ban shet kylla?  Kane ka dei ka jingleh bym hok, kane ka dei ka jingshet kylla. Haba nga la kyrpad ïa u ban mynjur ïa ki san ngut ki kyrteng napdeng jong ngi sha u Myntri Rangbah na ka bynta ki katto katne ki post, hynrei ïalade pat u la leit na kyrpong iing ban phah tar ïa ka shithi ha u Bah A.L. Hek bad phah pynrung bujli da ka kyrteng jong u. Mynta ka shong sa ha u Bah Mawrie bad u Bah Hek ban pynshai namar ba ïa kane la ïathuh hi da u Bah Hek ha nga,” la bynrap u Bah Shangpliang.",DEI U CONRAD BAD U BAH PRESTONE KIBA TYRWA ÏA KA KAM ‘ADVISER’ ÏA NGA : BAH SHANGPLIANG,https://batesitv.com/dei-u-conrad-bad-u-bah-prestone-kiba-tyrwa-ia-ka-kam-adviser-ia-nga-bah-shangpliang/
"Ka Meghalaya Estimate Committee jong ka Sorkar Meghalaya ka la hiar sha South West Khasi Hills District ban jurip ïa ka jingtei ïa ka Industrial Training Institutes (ITI) kaba don hapoh Shnong Sakwang, South West Khasi Hills District. Ïa kane ka ITI la tei ha ka jingmang pisa kaba T.7 klur tyngka lyngba ka ESDI Scheme jong ka Sorkar India.Lah ban kdew ba ha kane ka Industrial Training Institutes (ITI) yn sa ïoh ban pynrung ïa ki 5 jait ki jait jinghikai na ka bynta ki samla jong ka dong ka thaiñ kata ha ka Surface Embroidery Trade (SET), ki Wiremen, ka Office Assistant and Computer Programme (OACP), Multimedia Animation & Special Effect (MA&SE) bad ka Driver-cum-Mechanic (DcM).Ha ka jingjurip jong ka Meghalaya Estimate Committee ïa ka ITI ha shnong Sakwang, la lap ba kane ka jingpyntrei ka la long 100% ha ka jingtei hynrei lyngba ka jingïathuh jong ka Director Employment and Craftsmen Training, Shillong kaba sah mynta ban pyndep ka long sa tang ïa ka um bad kumjuh ruh ïa ka bording.Kumta na ka liang u Bah Mayralborn Syiem, MLA ka Nongpoh Constituency uba dei u Chairman jong ka Meghalaya Estimate Committee u la buh ka jingkyrpad na ka bynta ka PWD (Building) ba kam dei ban pynsah teng hynrei ka dei ban leh noh ïa kaba donkam da kaba phah jingthoh sha ki ar tylli ki tnad ophis kata sha ka PHE bad sha ka MePDCL khnang ba yn lah ban pynbiang ha ka por kaba dei bad ba ka jingthmu ban pynïaid shakhmat ïa kane ka jaka ai jinghikai ïa ki samla kan long kaba ïaid beit ïaid ryntih.Ïa kane ka komiti la lamkhmat da u Bah Mayralborn Syiem, MLA ka Nongpoh Constituency uba dei u Chairman jong ka Meghalaya Estimate Committee ryngkat ka jingsynrang ki katto katne ki MLA kata u Bah Renikton Lyngdoh Tongkhar, MLA ka Mawkyrwat, u Bah Adelbert Nongrum, MLA ka North Shillong, u Bah Wailadmiki Shylla, MLA ka Jowai, ka Miani D. Shira, MLA ka Ampati, u Reminton G. Momin, MLA ka Rambrai, u Bah Damanbait Lamare, MLA ka Umroi bad u Arbinstone B. Marak, MLA ka Selsella Constituency.Kiwei pat kiba ïadonlang ki long ka Kong Anita Kharpor, Director Employment and Craftsmen Training, Shillong, ka Kong Y.R. Mawlong, MCS, Additional Deputy Commissioner, South West Khasi Hills District, u Bah D. Mawlein, Deputy Superintendent of Police, South West Khasi Hills District, u Myntri Shnong Sakwang, u Bah S. Kharjahrin, ki ophisar napoh ka PWD (Building), lem bad kiwei de.","HUN JRUT KA ESTIMATE COMMITTEE BA LADEP TEI PURA ÏA KA ITI HA SAKWANG, SWKH",https://batesitv.com/hun-jrut-ka-estimate-committee-ba-ladep-tei-pura-ia-ka-iti-ha-sakwang-swkh/
"Ka jingïalang jong ka Jylli Pyrkhat Kam (JPK) ka Seng Khasi Kmie, kaba la long ha ka 7 tarik mynta u bnai ka la ïatai sani bha halor ka jingmih jong kawei video kaba dang shen halor ka phang ‘Hato ka jaitbynriew Khasi ka dei kaba kyrpang’ da ka YouTube Channel kaba la ai kyrteng ‘Na Rympei U Hynñiewtrep’.Ha kaba ïadei bad kane, na ka liang ka Seng Khasi Kmie, ka kren shai ba kam don kano kano ka ban pynpaw ïa ka jingkren shimet jong uno uno u briew, hynrei ka Seng ka sngewkhia ïa ka jingpyndonkam bakla jong u/ka Youtuber  ban pyndonkam ïa ki dur ki dar jong ka Seng Khasi, khamtam ïa ka jingpyndonkam bakla ïa ka Lama jong ka Seng bad ïa ki dur lehniam ha u Lum Sohpetbneng uba kyntang, la ong u General Secretary ka Seng Khasi Kmie, Mawkhar Shillong u Bah Hainess Marbaniang.“Ka Seng Khasi ka ïeng ban pynneh pynsah ïa ka niam ka rukom, ki riti ki dustur bad ka tynrai jong ka jaitbynriew halor ka nongrim jong ka ‘Tip kur tip kha – tip briew tip Blei’ bad ban  ‘Ieid ïalade bad burom ïa kiwei’  bad  kum kine ki jingleh bym don jingkitkhieh,  barabor, ki don ïa ki jingthmu ba sniew ha lyndet bad ki wanrah ïa ka jingshah ïalam bakla ïa ka jaitbynriew hi baroh kawei da ka jingthmu ban pharia ïa ka,” ong u kyrwoh.“Ka Seng Khasi namar kata, lyngba une u kyrwoh, ka pynrem jur ïa kum kine ki jingleh sianti bad kyntu ïa u ne ka riewshim kabu ban pyndam noh mardor ïa baroh ki dur ki dar kiba dei jong ka  Seng Khasi, ïa kaba la pyndonkam ha katei ka video bad maham tyngeh ba kum kine ki jingpyndonkam bakla kin ym dei ban jia shuh ha ki por ki ban dang wan,” bynrap u kyrwoh na ka Seng Khasi Kmie.",PYNREM KA SENG KHASI BA PYNDONKAM U YOUTUBER ÏA KI DUR HA YOUTUBE CHANNEL,https://batesitv.com/pynrem-ka-seng-khasi-ba-pyndonkam-u-youtuber-ia-ki-dur-ha-youtube-channel/
": U Myntri ka tnat Sam Bording ka Jylla u Abu Taher Mondal ha ka sngi thohdieng u la ong ba ka Preliminary Report ba la ai da ka Indian Institute of Technology (IIT) Guwahati ka pynpaw ba ka jingkieng ha Pung Umïam ka dang shngaiñ bad donkam ban bujli tang ha ki Bearing jong ka jingkieng khnang ban pynjlan ïa ka jingskhem jong ka jingkieng.Ha ka jingïakren bad ki lad pathai khubor, u Mondal u la ong ba ka IIT Guwahati ka ladep pynlong ïa ka jingtohkit bniah ïa ka jingkieng ha Pung Umïam bad ka tnat mynta ka dang ap sa ïa ka kaiphod.“Katkum ka preliminary report, ki la ïathuh ba ka jingkieng ka dang shngaiñ bad tang ïa ki Bearing jong ka jingkieng la donkam ban pyndait bujli noh da kiba thymai. Ngi la thied na ka kompeni kaba shna ïa kine ki Bearing bad la aiti sha ka kynhun kaba ju trei ïa kine ki jait kam ban pyndait ïa ki bearing,” u la ong.U la ïathuh ba ladep thaw ïa ka Joint Committee hapdeng ki Engineers jong ka Meghalaya Energy Corporation Limited (MeECL) bad ka Public Works Department (PWD) ban bishar ha kaba ïadei bad ka jingshna pynbha ïa ka jingkieng ha Pung Umïam.“Shen kin sa phah ïa ka kaiphod halor kane ban ïathir ïatai sani para ma ngi bad lehse yn sa rah ruh ha ka Kynhun Myntri kumno ban pyntyllun shakhmat ïa ka kam,” u la ong.U Myntri u la ong ruh ba yn sa pynbna paidbah ïa ka tarik ha ki sngi ban maramot ïa ka jingkieng lane ban bujli ïa ki Bearing.“Ha ki sngi ba la pyndait bujli ïa ki bearing yn hap ban pynsangeh ïa ka jingïaid kali bad yn ym shah satia ïa kino kino ki kali ban ïaid lyngba la kumno kumno haduh 8 kynta eiei.  Hadien ka 8 kynta, yn shah tang ïa ki kali rit ban ïaid lyngba na ka jingkieng bad ha ka sngi ba la pynhiar ïa ka jingkieng, yn ym shah ïa ki kali ban ïaid lyngba na ka jingkieng. Hadien ba la pynhiar ïa ka jingkieng ha ka jaka ba la pynshong bha yn sa ailad pat ïa ka jingïaid kali kumba ju long,” la ïathuh u Myntri bad bynrap ba ha kine ki kynta, yn ym shah ïa ki kali ban ïaid lyngba na ka jingkieng.",8 KYNTA YN YM SHAH IAID KALI HA KA SNGI BUJLI ÏA KI BEARING HA JINGKIENG KA PUNG UMÏAM,https://batesitv.com/8-kynta-yn-ym-shah-iaid-kali-ha-ka-sngi-bujli-ia-ki-bearing-ha-jingkieng-ka-pung-umiam/
": Ka tnat Sam Bording jong ka Sorkar Jylla ka la shim ïa ka rai kaba eh bha ban pynduna ïa ka jingduhnong ha ka Aggregate Technical & Commercial (AT&C).Ïa kane la pyntip da u Myntri ka tnat Sam Bording u Abu Taher Mondal ha ka jingïakren bad ki lad pathai khubor ha ka sngi Thohdieng.“Ngi la bishar bniah bha halor kane ka mat bad nga lah ban ong ïa phi ha une u snem mang tyngka, ka la don ka jingduna khyndiat na ka jingduhnong ha ka AT&C. Ngin sa pyrshang ban peit ban kynjoh sha ka National Average kaba dei ka kam kaba jwat bha,” la ong u Myntri.U la ong ba ka jingkiew ka AT&C ha rilum Garo ka lah ban kiew hynrei, ‘ka dei pat ka kamram jong ngi ban pynduna kham kloi katba lah.”Ha kaba ïadei bad ka jingsam bording ha ka jylla baroh kawei, u Mondal u la ong, ka jylla mynta kam duna shuh ha ka bording watla ha ka jingshisha ka ri baroh kawei ka mad ïa ka jingkyrduh bording bad wat ka jylla bamarjan ruh ka mad ïa kane kajuh ka jingeh.“Ïa mynta hi ngi biang. Ngi la rai ban pynlip bording tang 2 kynta ha ki jaka sor bad ha ka jylla baroh kawei ka jingpynlip bording kan long beit 3 kynta. Hooid, ki don katto katne ki bynta lane katto katne ki jaka, ka jinglip bording ka lah ban tam ïa ka por kaba la buh hynrei ka jingpynlip bording ka dei namarba ka don ka jingmaramot hynrei ka jingpynlip bording kan long beit 2 kynta ha ki jaka sor bad 3 kynta ha kiwei kiwei ki bynta jong ka jylla,” u la ong.Ha kajuh ka por u Myntri u la pyntip ba ka Sorkar ka la buh thong ban pyndait da ki waïar ba sop jri ha ki jaka ba jur bha ka jingshah tuh ka bording “Ka la don ka jingthmu ha ka jaka ba la jur shaba palat ka jingtuh bording, yn pyndait noh da ki waïar sop jri khnang ban pynduna ïa ka jingduhnong,” u la bynrap.","BA JUR PALAT KA JINGSHAH TUH BORDING, YN PYNDONKAM KA MEECL DA KI WAÏAR SOP JRI",https://batesitv.com/ba-jur-palat-ka-jingshah-tuh-bording-yn-pyndonkam-ka-meecl-da-ki-waiar-sop-jri/
": Ka ophis District Tuberculosis Officer, East Khasi Hills District ha ka sngi thohdieng ka la pynbna paidbah ïa ka Ni-Kshay Mitra Project ha East Khasi Hills District kaba dei ka prokram sam jingbam teimet sha ki nongpang TB ba la ai jingkyrshan da ka kynhun ‘Doctors For You’ ha ka jingïalang kaba la long ha Reid Provincial Chest Hospital Hall, Shillong da ka jingsakhi lang jong ka Deputy Commissioner ka East Khasi Hills District ka Kong R. M. Kurbah kaba la long kum ka Kongsan.Ka kynhun ‘Doctors For You’ ka dei ka kynhun trei mon sngewbha kaba ai jingkyrshan ïa ki 100 ngut ki nongpang TB na East Khasi Hills District da ki jingbam teimet ïa kiba la ai jingïarap da ka MYLAN Pharmaceuticals Pvt. Ltd, Bangalore.Kum ban shu kdew hangne, ïa ka NI-KSHAY MITRA la pyllait paidbah da ka President ka ri India hapoh ka Pradhan Mantri TB Mukth Bharat Abhiyan ha ka 9 tarik, Nailur, 2022. Lyngba ka NI-KSHAY MITRA la buh thong ban ai jingkyrshan ïa ki nongpang da ki jingbam teimet, ka jingkyrshan ha kaba ai ïa ki jinghikai bad ka jingsumar.Ka jingwanrah ïa kane ka prokram ka long kum shi bynta ka jingïakhun jong ka ri India ban pynurlong ïa ka “Pradhan Mantri TB Mukth Abhiyaan”, kaba thmu ban pynduna ïa ka jingdon jong ki nongpang TB hapoh ka ri India shwa u snem 2025.Lyngba kane ka prokram la ai jingkyrshan ruh ïa ki nongpang TB ba kin pdiang ïa ki lad jingïarap lyngba ka Corporate Social Responsibility khnang ban ïoh ïa ka jingsumar haduh ban da koit, ban ïoh ïa ka jingïatreilang ha ki shnong ki thaw bad ban pynurlong ïa ka thong ban rat dyngkhong ruh ïa ka jingpang TB.Ka jingai jingkyrshan ïa ki nongpang hapoh kane ka thong ka long ban ai jingsumar ei, ban ai dawai ei.Ka Kong R. M. Kurbah haba kren ha kane ka sngi, ka la ai khublei ïa ka kynhun ‘Doctors For You’ kaba la shim ïa kane ka sienjam ban kyrshan jingïarap ïa ki nongpang hapoh ka distrik bad pynpaw ruh ba kane ka projek kan pynurlong ïa ka thong ban rat dyngkhong ïa ka jingpang.Ka la kyntu ïa ki nongpang kiba don ha kane ka sngi, ba kin dih tista ïa ki dawai dashin bad ban bam ïa ki jingbam tei met khnang ba kin ïoh biang ïa ka met kaba koit ba khiah.U State Tuberculosis Officer u Dr M. Mawrie u la aiti ruh ïa ka Ni-kshay Mitra Certificate sha ka Kong R. M. Kurbah, Deputy Commissioner ka East Khasi Hills District.",KYRSHAN KA ‘DOCTOR FOR YOU’ DA KI JINGBAM TEI MET ÏA KI 100 NGUT KI NONGPANG TB,https://batesitv.com/kyrshan-ka-doctor-for-you-da-ki-jingbam-tei-met-ia-ki-100-ngut-ki-nongpang-tb/
"Ka Synjuk Waheh Shnong East Jaintia Hills District ka la pynpaw ia ka jingbitar halor ka jingbym maramot jong ka Sorkar Jylla ia ka surok National Highway-6 bad ia ka surok Sutnga-Saipung kiba la sniew shaba palat pud kum ba long mynta.Ha ka Executive Committee kaba la long ha Community Hall, Khliehriat West, ka Synjuk ka aipor tang ar taiew ia ka Sorkar Jylla ba kan maramot ia kine ki ar tylli ki surok kiba long u budlum jong ka leit ka wan jong ki paidbah ka rilum Jaintia.Ha u kyrwoh ba la pyllait da u President ka Synjuk u Ma Hambertus Nongtdu, u la pynpaw ba ka surok National Highway-6 lei lei naduh Soomer, West Jaintia Hills haduh Malidor, East Jaintia Hills ka la jot rathai haduh katta katta ha kiba bun ki bynta. Kumba ka long mynta, ha kiba bun ki bynta jong kane ka surok, la dap sa tang ki thliew, ki pung um baheh bad barit kiba la pynjynjar shikatdei eh ia ka leit  ka wan jong u paidbah.“Ka Surok NH-6, ka dei tang ma ka, ka budlum jong ka leit ka wan jong ki paidbah na kylleng ki jylla ha ka ri India, khamtam eh ia kiba na Northeast India. Hynrei kumba ka long mynta, kane ka surok, ka la buh ia ki paidbah nongleit nongwan baroh ha ka jingjynjar trah bad ruh ha ka jingma kaba khraw na ka jingdheng kali, ka jingsniew kali hapdeng surok, na ka jingshem lanot kiba pang ba shitom bad ruh na ka jinglah ban mih ki jingjia ba sngewsih na ka jinghap ban iaid lyngba lane kiar ia ki thliew ki pung um kiba heh hapdeng surok,” ong u Ma Hambertus Nongtdu.“Kaba phylla ka long ba ka Sorkar Meghalaya ka tip bha ia rukom long jong ka surokbah NH-6  bad jong ka surok Sutnga-Saipung, tangba tip don aiu shalyndet kaba pynlong ia ka Sorkar ban shu sngap jar khlem leh eiei halor ka jingjot jong kine ki ar tylli ki surok tad haduh mynta ka sngi. Kane ka jingkuman jong ka Sorkar Jylla ka dei ka jingibeiñ bad ka jingkheiñ poh ia ki paidbah bad khamtam eh ia kiba na East Jaintia Hills kiba hap ban mad ia ki jinglanot manla ka sngi namar ka jingsniew shaba palat ka surok,” la bynrap u kyrwoh.U President ka Synjuk u la pynkynmaw, ha ka 2 tarik, Nailar, 2023, ki nongialam ka SWSEJHD, ki ladep iakynduh kyrpang bad aiti ruh ia ka dorkhas ha u Myntri Rangbah ka Jylla u Conrad Kongkal Sangma bad kawei na ki mat ba hakhmat eh kaba la iakren hakhmat jong u, ka long ban maramot noh kloi kloi ia ka surok NH-6 bad ia ka surok Sutnga-Saipung ha kaba u Myntri Rangbah ruh u la kular hakhmat ka synjuk ban leh kloi ia kata.“Hynrei, mynta la tam shibnai ym don ba dak eiei ruh em ban maramot ia kine ki surok, khamtam ia ka surokbah NH-6 kaba long u thied snam jong kiba bun ki jylla ha ri India. Kane ka jingleh jong ka Sorkar Jylla, ka la pynbitar ia ka Synjuk bad ia u paidbah jong ka East Jaintia Hills  kat haduh ba ka synjuk ka la hap ban shim ia ka rai kaba tyngeh ia mynta,” bynrap shuh shuh u President ka synjuk.Lyngba une u kyrwoh khubor, ka SWSEJHD, ka phah ia ka khubor kaba shai kdar sha ka Sorkar jylla da kaba ai por hapoh ar taiew thik naduh ba la pynmih ia kane ka khubor ba ka Sorkar Jylla ka dei ban maramot noh ia kine ki surok.“Lada jia ba ka Sorkar Jylla kam leh eiei ia kine ki ar tylli ki surok, ka Synjuk, kan sa shim da kawei pat ka rai kaba tyngeh bha ban pynpei shkor ia ka Sorkar Jylla bad lada mih kano kano ka jingjia ka bym sngewtynnat, ka Sorkar Jylla kan hap ban shim hi ia ka jingkitkhlieh,” la byrthen ka Synjuk.",AR TAÏEW AI POR KA SWS-EJHD ÏA KA SORKAR,https://batesitv.com/ar-taiew-ai-por-ka-sws-ejhd-ia-ka-sorkar/
"Da kaba buh hakhmat ia ka thong ban iakhun thma pyrshah ia ka jingjyllei ka jingkhaii u drok ha ka ri baroh kawei, khamtam eh ha ka thain Shatei Lammihngi ka ri India, ka Directorate of Revenue Intelligence (DRI) Guwahati, Zonal Unit ka la ioh kurup 47 kilo (4,70,000) ki dawai kuli Methamphetamine kiba shongdor palat T. 47 klur ha ka iew khaii tuh.Arngut ki briew ki la shah kem bad shah pynngat hapoh ki kyndon jong ka NDPS Act 1985.Katkum u kyrwoh ba la phah da ka Directorate of Revenue Intelligence (DRI) Guwahati sha ki lad pathai khubor ha ka sngi Saitjaiñ, la iathuh, lyngba ka jingtip kaba bniah ba la ioh na ki tnat syntiat, ki ophisar jong ka DRI, ryngkat ka jingsynran lang jong ki FGT ka BSF, Silchar Sector ha ka miet jong ka sngi Palei ki la ioh bat ia kawei ka trok kit dewbilat ha Digarkhal Toll Gate, Cachar District, Assam.Ha ka jingkhynra ia ka trok, la lap ia ki 47 tylli ki song ba la thep 4,70,000 tylli ki dawai kuli Methamphetamine.  Ia une u drok la shalan tuh sha India na Myanmar lyngba ka khappud Indo-Myanmar shwa ban pynpoi sha kiwei kiwei pat ki  jaka.Haduh une u snem 2023, ka DRI ka la ioh kurup palat 2800 kilo u drok Heroin, Methamphetamine bad Ganja ha kane ka thaiñ Shatei Lammihngi kiba shongdor palat  T. 199 klur bad iohkem haduh 28 ki briew kiba donkti ban khaii tuh ia kine ki jingdih pynbuaid.",47 KILO KURUP KA DRI ÏA KI DAWAI KULI METHAMPHETAMINE BA SHONGDOR PALAT 47 KLUR,https://batesitv.com/47-kilo-kurup-ka-dri-ia-ki-dawai-kuli-methamphetamine-ba-shongdor-palat-47-klur/
"KaNorth East Indigenous Peoples’ Forum (NEPIF), Shillong Chapter ba kynthup ia ka seng FKJGP, RBYF bad HNYF, kaba la shong jingialang ha ka 9 tarik mynta u bnai ka la rai ban pynpaw ia ka jingpyrshah kaba jur ia ka jingthmu jong ka Sorkar National Democratic Alliance (NDA) ban pynkylla kyrteng noh ia ka ‘INDIA’ sha ka ‘BHARAT’.Ha u kyrwoh ba la phah sha ki lad pathai khubor lyngba u Nongaiktien ka NEIPF, u Bah Dundee C Khongsit, ka Forum ka sngew ba ka kyntien ‘Bharat’ ka dei kaba mih na ka Sanskrit bad ka dei kaba don jingiasnoh bad ka niam Hindu. Ka sngew ba kane ka jingthmu ka dei tang ka buit ban tyllep ia kiwei pat ki niam kiba don ha kane ka Ri. Ka Ri India ka dei ka ri kaba iakhleh bun ki Jaidbynriew bad bun tylli ki Niam bad ngi ngeit ba ka jingpynkylla ia ka India sha ka Bharat kan sa ktah jur ia kane ka jinglong ba kyrpang jong ka Ri India.Ha kane ka jingialang, ka Forum ka la rai ruh ban pyrshah jur halor ka jingpyntreikam ia ka Uniform Civil Code (UCC) hapoh ka Jylla bad ka thain Shatei Lam Mihngi ka Ri bad ka don jingsngew ba kane ka sienjam jong ka Sorkar Pdeng kan sa ktah jur ia ki rit paid bad ki riewlum ha ka kolshor, ka jinglong tynrai, ka riam ka beit bad kiwei kiwei, ha kaba ka por kan sa poi ba kin ym sngew trai shuh iala ka jong ka Ri.Halor ka jingjyllei jong u drok, ka NEIPF, ka la iatai sani bha bad ka la rai ban dawa ia ka Sorkar Jylla ba kan pyntreikam noh ia ka Prevention of Illicit Traffic in Narcotic Drugs and Psychotropic Substances, (PIT- NDPS) Act 1988 ha ka jylla ban rat dyngkhong ia une jingdih pynbuaid uba pynjot ia ki samla, ki iing ki sem bad ka imlang sahlang.“Ngi la sakhi ia ka jingkiew ki kam sniew khamtam ki kam tuh kam thiem ha manla ki shnong ki thaw. Ki kam tuh kila jia manla ka sngi ha manla ki shnong haduh ba ki paidbah kila hap thiah siar ialade ha ka miet ka iong. Ka daw hi ka dei namar ba bun ki nongtuh ban ioh thied droks. Ka por kan sa poi ba lada kim ioh tuh shuh da kaba suk, kin sa poi sha u pud ban rah da ki tiar bad rung jubor sha ki thliew Iing. Kaba sheptieng eh ka long ba suki suki, kane ka kam droks ka lah ban pynkha ia ki kynhun nongkhaii kiban sa pyndonkam da ki kor ki bor ka juk ban lah pyniaid iew ia u droks,” ong u kyrwoh.Ka NEIPF ka dawa ruh ban pynkha noh da ka tnad ba pura jong ka Anti Narcitics Task Force (ANTF) kumba long ka SB, CID ha Jylla, ka ban khlieh da u Heh Ophisar ba bat ia ka kyrdan Inspector General (IG) ka ban peit thik tang ia ki kam khaii drok ha ka Jylla.“Ka Jylla ka la don ia ki Anti Narcotics Task Force (ANTF) ha manla ki District ka Jylla bad ia kine ki kynhun la khlieh da ki Superintendent of Police (SP), kiba iakhun ia u drok ha la ki jong ki jong ki District hynrei ka Jylla ka la donkam da ka tnad ba pura jong ka ANTF ka ban pyniaid na Headquarter ka tnad Meghalaya Police,” la bynrap u kyrwoh.",PYRSHAH KA NEIPF BA THMU PYNKYLLA KA SORKAR NDA ÏA KA KYRTENG “INDIA’ SHA KA “BHARAT”,https://batesitv.com/pyrshah-ka-neipf-ba-thmu-pynkylla-ka-sorkar-nda-ia-ka-kyrteng-india-sha-ka-bharat/
"Ki nongialam jong ka Jaiñtia Students Union (JSU) ha ka jingiakynduh ia ka Myntri ka Koit ka Khiah ka Dr. Ampareen Lyngdoh ha ka lah sngi U Blei ka la dawa ba ka Sorkar kam dei satia ban ailad ia u Ayush Kumar ban ioh pule MBBS na ka bhah pule jong ka Jylla ha ka open Category.Ha u kyrwoh ba la phah sha ki lad pathai khubor, ka JSU seng kmie bad ka JSU Khliehriat Circle ryngkat lang bad ki nongialam jong ka shnong Thangskai ki la iakynduh ia ka Dr. Ampareen Lyngdoh bad aiti ruh da ka shithi ujor ia ka Sorkar halor ka jingpynrung kyrteng ia u Ayush Kumar ha ka thup pule MBBS.Na ka liang jong ka Myntri ka la ong ba ka Sorkar ka pdiang ia ki kot ki sla kaba la phah na ka Ophis u Deputy Commisioner ka East Jaiñtia Hills District bad la shem ba u Ayush Kumar u la ai da ka Permanent Residential Certificate (PRC) kaba u la ioh na ka ophis u Deputy Commisioner ka East Jaiñtia Hills District ha u snem 2021 bad ka Myntri ka la  ong ruh dei ban pan jingshai ban ujor ha u Deputy Commisioner jong ka East Jaiñtia Hills District halor ka jingai Permanent Residential Certificate (PRC) ia une u bar jylla.Ka seng ka la dawa na ka Sorkar ba da leilei ym dei ban ailad ia u Ayush Kumar ban leit pule MBBS namarba katkum ka jingtip ba um dei satia u nongshong shnong jong ka shnong Thangskai bad ka seng ryngkat lang bad ki nongialam shnong kin sa leit ban kynduh ia u Deputy Commisioner ka East Jaiñtia Hills District ban tih bniah halor ki kot ki sla jong u Ayush Kumar bad lada shem shisha ba une u bar jylla u leh thok ka seng kan ym ailad ia u bad na ka liang ka Sorkar ka dei ban pynduh shi syndon ia ka seat MBBS ia u.Ka seng ka phah ruh ia u kyrwoh uba shai sha baroh ki nongialam shnong jong ka rilum Jaintia bad sha baroh ki nongialam shnong ka Bri u Hynniewtrep ba kim dei shuh ban ai syrnot lane kino kino ki No Objection Certificate ia ki bar jylla khlem da tih bniah la kine kiba pan syrnot ki dei hok ne em ban ioh ia ki kot na ki Dorbar Shnong.",DAWA KA JSU ÏA KA SORKAR BAN YM AILAD ÏA U AYUSH KUMAR BAN ÏOH PULE MBBS,https://batesitv.com/dawa-ka-jsu-ia-ka-sorkar-ban-ym-ailad-ia-u-ayush-kumar-ban-ioh-pule-mbbs/
"Ka North East Indigenous Peoples’ Forum (NEPIF), Shillong Chapter kaba kynthup ia ka seng FKJGP, RBYF bad HNYF, kaba la shong jingialang ha ka 9 tarik mynta u bnai ka la pynthymmai ia ki nongkitkam jong ka Forum ba kynthup ia u Chairman Bah Wellbirth Rani, Vice Chairman Bah Bipul Thangkhiew, Vice Chairman Bah Kitboklang Nongphlang, General Secretary  Bah Sadon K. Blah, Asst Secretary Bah Eldie Newton Lyngdoh bad Bah Augustine Sten, Joint Secretary Bah Wanpher Wahlang bad Bah Shanbor Rapsang, Spokeperson Bah Dundee C Khongsit.","SHIMTI U BAH WELLBIRTH RANI KUM U CHAIRMAN KA NEIPF, SHILLONG CHAPTER",https://batesitv.com/shimti-u-bah-wellbirth-rani-kum-u-chairman-ka-neipf-shillong-chapter/
"On September 11, 2023, troops from the BSF Meghalaya, in a joint operation with Meghalaya police, successfully rescued 67 cattle near the international border of East Khasi Hills and West Jaintia Hills. These cattle were intended to be smuggled into Bangladesh.Acting on specific information, the troops of 193rd Battalion BSF carried out a coordinated operation with the Meghalaya police. They seized 37 cattle, which were concealed in a jungle area near the bordering village of Kamarphil in East Khasi Hills, with the intention of smuggling them into Bangladesh. The seized cattle were subsequently handed over to the Police Station Dangar for further necessary action.In another operation, troops of 4th Bn and 193th Bn BSF Meghalaya also seized 30 cattle near the International border, while being smuggled to Bangladesh.",BSF MEGHALAYA RESCUED 67 CATTLE ON INTERNATIONAL BORDER,https://batesitv.com/bsf-meghalaya-rescued-67-cattle-on-international-border/
"Ka jingpyrshang jong ki shipai suiñ Indian Air Force (IAF) ban kyntur pud shabar na u pud u sam jong ka ktem sah lajong ka pynbitar lep ia ki paidbah nongshong shnong jong ka dong Khliehshnong, Rngi Shyllong, kaba dang hap hapoh ka Nongkrem Constiutuency.Ka kynhun lum khubor jong ka BatesiTV ha ka sngi baar ka la sakhi ba ki shipai suiñ ki la kyntur pud sha surok PWD da kaba tih thliew thymmai ban pynieng paia markhap bad ka khyrdop kaba rim ban rung sha ka jaka jngohkai pyrthei ha Lum Shyllong.La lap  shuh shuh ba ki shipai suiñ ki ladep pynieng ruh ar tylli ki païa bad tih ruh ia ka thliew muri kaba heh da ka puh shilum.Na ka liang jong u MLA ka Nongkrem Constituency u Bah Ardent Miller Basaiawmoit ha kane ka step ryngkat lang bad ki paidbah nongshong shnong ka Rngi Shyllong ki la leit tur sha kane ka jaka ban dawa ia ki shipai suiñ ba ki dei ban pynsangeh noh mardor ia kane ka jingkyntur pud.U Wing Commander jong ka Indian Air Force (IAF) ka Eastern Air Command (EAC), uba la wan mihkhmat na ka liang jong ki shipai suiñ,  u la kular ban pynsangeh noh mardor ia kane ka jingtrei bad ha kaba iadei bad kane ka Deputy Commissioner jong ka East Khasi Hills District ka Kong Rosetta Mary Kurbah ka la rai ban sa khot iakren halor kane hapdeng ka tnat PWD, ka tnat shipai Suiñ bad ka Dorbar Shnong Rngi Shyllong.","TIH PAÏA KI SHIPAI SUIÑ SHABAR KA KHYRDOP HA RNGI SHYLLONG, PYRSHAH KI PAIDBAH",https://batesitv.com/tih-paia-ki-shipai-suin-shabar-ka-khyrdop-ha-rngi-shyllong-pyrshah-ki-paidbah/
"Ka Khun Hynñiewtrep National Awakening Movement (KHNAM) Central Executive Council (CEC) ha ka sngi baar ka la ujor sha u Chief Executive Member (CEM) jong ka Khasi Hills Autonomous District Council (KHADC)  u Bah Pyniaid Sing Syiem ba un tuklar halor ka jingtreikam jong ka Shillong Golf Club khlem ka Trade License.“Na ka liang ka seng ngi pynpaw ia ka jingpyrshah kaba jur halor ka jingtreikam jong ka Shillong Golf Club khlem ka Trade License. Kumba la paw paidbah ba kane ka Club ka la sdang ruh ban lum ia ka bai rung (entry fee) na ki paidbah bad haba ka la don ka jinglum pisa na ki paidbah ngi sngewthuh shai ba kane ka ladei ka khaïi. Katkum ki aiñ jong ka Council kane ka Club ka ladei ban don ia ka Trade License bad ki dkhot lane ki nongtrei jong kane ka Club ki dei ban siew ruh ia ka Professional Tax sha ka Council,” ong ka KHNAM ha ka dorkhas ba la soi da u Working President u Bah Thomas Passah bad u General Secretary u Bah James M.A Neng.“Ngi pynpaw ruh ia ka jingsngewlyngoh ba la aiwai  ia kane ka jaka sha kane ka Club naduh u snem 1926 bad la aiwai ruh khlem buh por kaba lah ban wanrah pat ka jingsynjor ka jong long trai u Khasi halor ka khyndew Khasi. Ngi kyntu ia ka Council, kum ka nongbat ia ka khyndew ka shyiap ban tuklar lem ia kane ka kam,” ong ka dorkhas“Kan long kaba kham sngewtynnad bad ai mynsiem ba ia kane ka Club ladei ban pyniaid da ki Khasi suda lane ban seng da ki Self Help Group (SHG) lyngba ki lai Dorbar Shnong kiba don sawdong kane ka jaka khnang ba kan plie lad ia ki samla ki jong ngi kiba iai tyrha na ka jingkyrduh kam,” la bynrap ka dorkhas.“Lada ngi bud ryntih ia ki dkhot (section) jong ka Trading by Non-Tribal Regulation 1954 ka Section 3A sub section kaba (a) haduh (f) bad kiwei kiwei ruh ki kyndon kiba la don lypa ha kane ka Regulation ngi la sngewthuh ba ym lah shuh ban ai laisen wat lada ki aplai ruh.  Ngi kyntu ia phi ban sngewbha ban tuklar ia kane ka kam khnang ba ngin lah ban khanglad ia ka jingpynkheiñ aiñ ki bar jylla bad ruh ia ka jinglait ei jong ka pisa ka Council,” ong shuh shuh ka dorkhas.",DAWA KA KHNAM ÏA KA KHADC BAN TUKLAR ÏA KA JINGTREIKAM KA SGC KHLEM KA TRADE LICENSE,https://batesitv.com/dawa-ka-khnam-ia-ka-khadc-ban-tuklar-ia-ka-jingtreikam-ka-sgc-khlem-ka-trade-license/
": U Myntri Rangbah ka Jylla u Conrad K. Sangma la maham ba ki College kiba la ïoh jingithuh na ka skulbah North Eastern Hill University (NEHU) ki lah ban shah ktah lada kim lah ban pyntreikam noh ïa ka National Education Policy (NEP) 2020.“Ka jingrejistar ne ka jingïoh jingithuh na ka Central University ka lah ban shah ktah.  Kine ki jingshah ktah kin don beit hynrei kin ym jia noh mynta mynta, kam dei ka jingpyntieng kohtympan hynrei nga sngew ba hadien 4-5 snem haba ki leit ban pynthymmai ka jingïoh jingithuh, nga thikna ba kane ka kyndon kan wan jia bad ka jingkylli ruh kan sa mih ha kata ka por, ong u Sangma ha ka jingïakren bad ki lad pathai khubor ha ka sngi baar.Kane ka jingmaham jong u Myntri Rangbah ka long hadien shi sngi ba ki nonghikai jong ki 22 tylli ki College kiba don hapoh ka shatri jong ka Meghalaya College Teachers’ Association (MCTA) ki la rai ban ym weng ïa ka Non-Cooperation Movement (NCM) kaba dang bteng haduh mynta pyrshah ïa ka jingkyntait jong u Vice Chancellor jong ka skulbah NEHU ban weng noh ïa ka Jingpynbna (Notification) ba la pynmih ha ka 12 tarik Naitung 2023, kaba kyntu ïa ki College ba la ïoh jingithuh da ka NEHU ki dei ban pyntreikam noh mardor ïa ka NEP naduh ka Academic Year jong une u snem 2023.U Myntri Rangbah u la kyntait ban kynthoh eiei halor kane kam da kaba aidaw ba um don ïa ki jingtip kiba bniah bad u ha kane ka khyllipmat.Da kaba pynpaw ba ka Jylla ka la ïaid shakhmat ban pyntreikam ïa ka NEP, u Sangma u la ong, “yn ym lah shuh ban phaidien halor kane.”U la kyntu ïa ki nonghikai bad ïa ki College ba kin wan shakhmat ban ïathir ïatai sani halor kane ka mat bad ka Sorkar Jylla.“Ngi lah ban ïakren ïa ki jingeh kiba phi don, lehse ki jingeh ba phi ïohi kin dei tang ki jingeh kiba donkam ban pynshai ne donkam ka jingïasyllok lang.  Ki don katto katne ki jingbym ïasngewthuh jingmut hynrei ngin hap ban pynshai ïa kita,” u la bynrap.U Myntri Rangbah u la ong ba ka Sorkar ka long kaba kloi ban ïakren bad ka MCTA halor ka jingsngew jong ki.“Sa shisien nga pdiang sngewbha ïa ki. U Myntri ka tnat Pule Puthi jong ngi, u long uba kloi ban ïakynduh lada donkam. Nga ruh nga long uba kloi ha kano kano ka por lada phi donkam ïa ka jingpynshai. Ngi don hangne ban pynshai,” u la bynrap.Shuh shuh u Sangma u la ong ba u ladep ïakren bad kiba bun ki Principal bad bun na ki, ki la pynpaw ba ki kwah ban ïaid shakhmat ban pyntreikam ïa ka NEP bad ka Sorakr ka la kular ruh ban kren ïa ki lad jingïarap lada donkam.Ha kajuh ka por, u Myntri Rangbah u la ong ba kam don satia kano kano ka jingbei pisa na ka Sorkar Pdeng ha kaba ïadei bad ka jingpyntreikam ïa ka NEP.“Ka Sorkar ka lah ban ïarap ïa ngi ha kiba bun ki rukom (hynrei) kam don kano kano ka kyndon kaba kdew shai na ka Sorkar ban ong ba ngin ai katne ka pisa ban pyntreikam ïa ka NEP,” u la ong.Katkum ka jingong jong u, ka Sorkar Pdeng ka la ïarap ïa baroh ki jylla la ka long ha kaba shna ïa ki kamra klas ha ki College bapher bapher, la ka long ban ai jinghikai bad kiwei kiwei.","ISHU NEP 2020: KI COLLEGE KI LAH BAN DUH JINGITHUH NA KA NEHU, MAHAM U CONRAD",https://batesitv.com/ishu-nep-2020-ki-college-ki-lah-ban-duh-jingithuh-na-ka-nehu-maham-u-conrad/
"Ka Khasi Students’ Union (KSU) Narpuh Circle ha ka sngi baar hapoh ka jingialam u Phanuel Tongper ka la hiar marmar sha shnong Donaskur Elaka Narpuh, East Jaiñtia Hills hadien ba ka la ioh khubor halor ka jingjia shah pyniap dusmon jong kawei ka longkmie kaba kyrteng ka Priskila Suchiang, 45 snem ka rta ha ki suba khar Bangladesh kaba la jia ha ka lah sngi U Blei ha ka por kumba 11:00 baje mynstep.Ka KSU lyngba une u kyrwoh, ka la ong ba kane ka longkmie kaba don ar ngut ki khun ka dei kaba ju khaïi lyngba ki jaka khappud bad ka Bangladesh bad uwei u Khar Muslim.Katkum ka jingiathuh jong ki trai shnong, kane ka longkmie lem bad u khun shynrang ki la mih ban iaid da ka kjat haduh ban da poi ha kawei ka ïing trep kaba katei ka longkmie kajuh shongthait.Hynrei une u khun jong ka u la ong ia la ka kmie ba kan shong shiphang bad ma u un leit wad lynti ban pynpoi ia ki mar, hynrei hadien ba ula wanphai sha kajuh ka jaka ula shem pynban ba ka kmie jong u ka la thiah lyngktar ha madan ha ryngkat ka jinglyngkien jong ka snam.Ha kaba kum kane ka por la ong ba une u khun u la pyrta lyniar bad mareh ban pyrta briew, bad na ka liang ki nongshong shnong ruh ki la wan poi bran bran ha kaba la lap ba ia ka met jong ka ba la mait dusmon da ka wait ia ka durkhmat bad na ki kti ki kjat lyngkhot lyngkhot.La ong ba kane ka rukom pyniap ka long kaba itriem shisha kumba la iathuh da ki trai shnong. Halor kane ka jingjia na ka liang ka KSU kam lah khlem da pynpaw ka jingsngewsih bad sngewbitar ia katei ka jingleh dusmon ki khar Bangla pyrshah ia kane ka longkmie bad ka pynpaw ruh ka jingsngewlem ia kitei ki arngut ki khun, u shynrang bad ka kynthei kiba la duh noh ia la ka kmie baieit ha ki kti ki riew thrang snam.Na ka liang ka seng ka maham ruh ia kito ki briew trai shnong jong kito ki thaiñ kiba ia khaïi pateng bad ki khar Bangla ba kin long kiba husiar nangne shakhmat.Ka KSU ka maham ruh ba ki trai shnong kim dei ban pynjuh ia kitei ki khar bangla ban ialam shapoh shnong poh thaw watla ki ia dei ha kam khaïi pateng.Shuh shuh kane ka jingjia shah pyniap jong kane ka longkmie ka la jia ha khappud ka India bad Bangladesh, kata ha ka jingjngai kaba tang kumba 2 kynta lynti na shnong Donaskur.Hadien kane ka jingjia ia ka met jong katei ka longkmie la shimti noh da ki pulit ban rah sha Khliehriat ban leh ia ka post morterm.Ha kajuh ka por ka Seng ka kyntu jur ia ki bor Pulit ban pynlong ka jingthwet ban lapdien ia kitei ki riew thrang snam bad ban pynshitom tyngeh katkum ka aiñ.","SUBA BA SHAH PYNÏAP KA LONGKMIE NONGKHAÏI HA KI KHAR BANGLA HA DONASKUR, EJH",https://batesitv.com/suba-ba-shah-pyniap-ka-longkmie-nongkhaii-ha-ki-khar-bangla-ha-donaskur-ejh/
"Shillong, Nailur, 12: Ka Kynhun Myntri jong ka Sorkar Jylla ha ka sngi baar ka la rai ban pyndam noh ïa ka jingïasoi da ka Sorkar barim bad ki kompeni ban shna ïa ka shlem pynmih bording jong ka Kynshi Stage-I bad ka Upper Khri Stage-I bad Stage-II.U Myntri Rangbah ka Jylla u Conrad Kongkal Sangma ha ka jingïakren bad ki lad pathai khubor hadien ba la wai ka jingïalang Kynhun Myntri u la ong, “la rai ban pyndam noh ïa ki ar tylli ki shlem pynmih bording ba la ïasoi mynshwa da ka Sorkar Jylla. Kawei ka dei ka Kynshi Stage-I bad kawei pat ka dei ka Upper Khri Stage-I & II Hydro Electrical Project (HEP).”“Kine ki ar tylli ki projek ki dei kiba la ïasoi bad ki kompeni shimet hynrei na ka daw ka jingbym don pisa ban pyntrei ïa kine ki projek bad na ka jingkiew shaba palat ka dor bad ka jingshimpor jong ki kompeni ban pyntrei ïa kine ki projek, ka Kynhun Myntri ka la rai ban pyndam noh ïa kine ki projek.”“Hynrei ka Sorkar bad ka tnat ba dei peit kan sa wad da kiwei pat ki kompeni ba thymmai lane da kijuh ki kompeni kiba rim  na ka daw ba ka dor trei kam ïahap shuh bad ka jingwan ki teknoloji ba thymmai na ka bynta ka Pump Storage bad kiwei kiwei ki jingshna lah ban pyndonkam bad ruh ka jingpynlang ïa ka um yn lah ban pyllait na kawei ka projek bad yn pyndonkam pat sha  ka bynta ba sharum jong ka wah na ka bynta kawei pat ka projek kumba ka long ha ka Upper Khri Stage I bad Stage-II.”“Ïa kine ki projek donkam ruh ban pynkylla bad namar kata ka Sorkar bad ka tnat ba dei peit kin sa pyrkhat halor kane bad ngi kyrmen ruh shen yn sa lah ban khot noh ïa ka Expression of Interest (EoI) ban pyntyllun shakhmat ïa kine ki projek ha ka dur kaba thymmai,” la bynrap u Sangma.Haba kylli, u Sangma u la ong, ka dor jong ka Upper Khri projek ka la poi haduh T. 9 shi Unit bad ka Kynshi ka long T. 8 shi Unit, kiba ym ïahap satia.“Lada mynta ngi thied ïa ka bording ha ka dor T.2 haduh T. 6 namar ka jingjur ka jingdawa ka dor kan poi T. 8-9 haba ngi tip ba ka dor jong ka projek kan ailad ïa ngi ban thied ïa ka bording ha ka dor T. Rs 8 kaba la long lypa ka bym ïahap,” u la ong.",PYNDAM KA SORKAR MDA ÏA KI JINGÏASOI BARIM BAN SHNA ÏA KA KYNSHI STAGE-1 BAD UPPER KHRI STAGE-I BAD II,https://batesitv.com/pyndam-ka-sorkar-mda-ia-ki-jingiasoi-barim-ban-shna-ia-ka-kynshi-stage-1-bad-upper-khri-stage-i-bad-ii/
"Shillong, Nailur, 12: Ka Kynhun Myntri ha ka sngi Baar ka la rai ban thaw ïa ka State Water Informatics Centre, Meghalaya ha kaba ka tnat Water Resources kan long kum ka Nodal Department lane ka tnat kaba peit ïa kane ka Centre.“Ka thong kaba hakhmat eh jong ka State Water Informatics Centre (SWIC) kan treikam kum ka Agency ban lum jingtip shaphang ka um ha ka jylla ha ki rukom bapher bapher la ka dei ïa u slap, ka jingdon ka um ha ki wahduid, ha ki tyllong um, ha ki umpohliew bad kiwei kiwei bad ban peit thuh ïa ki baroh shisnem bad ban ai jingtip sha ki tnat ba dei peit kum ka tnat PHE, ka tnat Soil & Water Conservation, ka tnat Agriculture, ka tnat Disaster Management bad kiwei kiwei khnang ba kin buh jingtip thik pa thik,” la ïathuh u Myntri Rangbah.Ka jingthaw ïa ka SWIC ka long kum ka jingbthah jong ka Ministry of Jal Shakti ka Sorkar India.Nalor kine, ka Kynhun Myntri ka la ïathir sani ruh ïa ki lai tylli ki Ordinance ïa kiba hap ban mynjur da ka Ingdorbar Thawaiñ ka Jylla. Kine ki lai tylli ki Ordinance la ïathir ïatai ha ka dur jong ki Amendment Bill ne kum ka Bill bad ïa kiba yn sa rah ha ka Ingdorbar Thawaiñ.Ka Ordinance kaba nyngkong ka long halor ka jingpyndam noh ïa ka Rajit Lal University Act, 2011.Kaba ar, ka dei halor  ka jingpynbeit thymmai ïa ka Meghalaya Goods and Service Tax, 2017.“La wanrah ïa kine ki jingpynbeit thymmai katkum ka rai ba la shim da ka GST Council ïa kiba yn hap ban pyntreikam da ki Sorkar Jylla bad manla ki Sorkar Jylla kin hap ban pynbeit thymmai ïa ki kyndon jong ka GST Act jong ka Jylla katkum ka jingpynbeit ba la wanrah da ka GST Council,” ong u Sangma.Ka Ordinance kaba lai ka dei halor ka jingpynbeit thymmai ïa ka Meghalaya Medical Council Amendment Bill 2023 bad ka jingpynbeit thymmai ïa ka National Law University of Meghalaya Bill, 2023.",THAW KA SORKAR JYLLA ÏA KA STATE WATER INFORMATICS CENTRE,https://batesitv.com/thaw-ka-sorkar-jylla-ia-ka-state-water-informatics-centre/
"Shillong, Nailur, 12: Ka Kynhun Myntri ka la mynjur ban thaw ïa ka Engineering Wing hapoh ka Police Headquarter, Shillong ka ban peit ïa ki jingtei bad ki jingshna jong ka tnat Pulit ha kylleng ka jylla.“Ka tnat Pulit ka dei kaba don bun tylli ki jingtei ha baroh kawei ka jylla namar kata ban ailad ïa ka tnat Pulit ba kan sumar ïa ki ingsah, ki ophis treikam bad kiwei kiwei ki jingtrei, la i donkam ban don ïa ka Engineering Wing namar ka jingbym don jong ka Engineering Wing, ka tnat kam ym lah ban bud ïa ki kyndon bapher bapher kiba kham bam por bad kiba hap ban don bynta lang da ki Agency bapher bapher ban leh naduh i kam iba rit wat tang ban shu maramot ïa ka kamra sum ne ban maramot ïa ka thanat ne ka ktem sah,” ong u Myntri Rangbah ka Jylla u Conrad Kongkal Sangma ha jingïakren bad ki lad pathai khubor.“Ïa kine ki kam mynta yn sa peit da ka Engineering Wing bad ha u snem baladep ngi la rai ban mang pisa bad ban kynshew pisa hapoh ka jingpeit jong ki Superintendent of Police bad ki Deputy Commissioner ha manla ki District khnang ba kin dup lah ban pyndonkam ïa ka pisa mardor na ka bynta ki kam maramot ïa ki jingtei ha ki District Level,” u la ong.“Da kane ka jingmynjur, la ailad ïa ka tnat Pulit ban peit ruh wat ïa ki jingdonkam jong ki Pulit ha ki District,” u la ong.",YN THAW IA KA ENGINEERING WING HA POLICE HEADQUARTER,https://batesitv.com/yn-thaw-ia-ka-engineering-wing-ha-police-headquarter/
"Ka All Jaiñtia Youth Welfare Organisation (AJYWO) Central Body bad ka AJYWO – East Jaiñtia Zone ka la aiti da ka dorkhas sha ka Sorkar Jylla lyngba u Deputy Commissioner jong ka East Jaiñtia Hills District ban pynpaw ïa ka jingpyrshah kaba jur halor ka jingthmu ban pynpoi ia ka lynti Rel ha East Jaiñtia Hills District.Ha ka dorkhas ba la soi da u President ka AJYWO East Jaiñtia Zone, u Bah Heatermoon Ryngkhlem bad u Secretary General ka AJYWO Central Body u Bah Reachingson Siangshai la ai kopi ia ka dorkhas sha ki arngut ki MLA jong ka District, kata, sha u Ma Kyrmen Shylla uba dei u Myntri jong ka Sorkar MDA bad ka Kong Santa Mary Shylla kaba dei ka MLA jong ka Sutnga Saipung Constituency.“Kumba long kiwei kiwei ki sengbhalang bad u paidbah jong ka East Jaiñtia Hills, bad u paid ka Bri u Hynniewtrep, ka AJYWO ruh, ha kawei ka sur ka pyrshah jur ïa ka jingthmu jong ka sorkar jylla ban wanrah lynti rel ha ka District, halor ka nongrim jong ka jingbym pat pyntreikam ïa ka Inner Line Permit (ILP) tad haduh mynta ruh ha ka jylla, kumba la leh lang ha kiwei pat ki jylla jong ka thaiñ shatei lam-mihngi ka ri India, ïa kaba ka sorkar jylla ka la shim ïa rai ha Ingdorbar Thawaiñ, naduh u snem 2019, ban pyntreikam ïa ka na ka bynta ban ïada ïa ki trai ri trai muluk rit paid jong ka jylla, hynrei kaba la shu leh lyndet mynta da ka sorkar jylla bad sorkar pdeng,” ong U Heatermoon Ryngkhlem, President ka AJYWO-East Jaiñtia Zone.“Ka Jylla Meghalaya ka dei ka jylla kaba rit tam ha ka ri India, kaba dei ka ri ka muluk trai jong ki jaitbynriew riewlum barit paid tam, bad ba dang sahdien tam ha baroh ki liang, kaba don mynta hapdeng ka jingma kaba khraw na ka jingshah tyllep ha kiwei pat ki jaitbynriew heh paid na ri thor India, kiba la ïawan rung ïawan mih, ïawan shong ïawan sah, ,ïawan trei ïawan ktah, ïawan kamai ïawan kajih katba mon ha ka jylla khlem da don ka aiñ kaba pyrkhing bha ban tehlakam ïa kane, kaba la ktah bad buh shisha ha ka jingma kaba khraw ïa ka ri bad ka jaitbynriew rit”, bynrap bïang u Bah Ryngkhlem.“U Bah Ryngkhlem u la bynrap shuh shuh da kaba ong ba, ym lah ban len, ba ka jaitbynriew jong ngi mynta ka don ha ka jingma kaba khraw, bad ba kane ka pateng kaba mynta ka lah ban dei ka pateng kaba khatduh eh lehse ka ban wad ïa ki lad ki lynti ban ïada ka jaitbynriew rit paid jong ngi lym kumta yn nym don shuh lehse mano mano ruh em ban leh ïa kata. Kumta lada ma ngi kiba mynta, ngim ïatrei mynta hi ban ïada ïa ka jaitbynriew lajong mano pat bad lano ka jingshongsuk shongshngaiñ bad ka jingim laitlud jong ka Jaitbynriew ha la ka jong ka ri wat lada duk da kyrduh ruh ka kham kor shi katdei eh ban ïa ka roi ka par ka ban tuh noh ïa kita baroh na ngi.”“Ka East Jaiñtia Hills, ka dei ka district kaba rit, kaba don tang 1,22,939 tam ngut ki trai shnong kat kum ka PPF, 2011 Census. Tang lyngba jong ki surok ka la long lypa ka District kaba la shah jan shah tap tyllep da ki briew kiba nabar ka jylla, kaba la ktah mynta haduh katta katta, ïa ka ïoh ka kot, ka khaïi ka pateng bad wat ïa ka jingbun paid bad ruh ïa ka jingshongshngaiñ jong ki trai shnong bad sa katno tam lada ka lynti rel kan wan” bynrap u kyrwoh.“Lada ka lynti rel kan wan, kan plie lad shuh shuh ïa kiwei ki jaidbynriew heh paid, na ri thor ri India ban wan rung wan mih, wan shong wan sah bad ruh wan kamai kajih bad wan trei wan ktah katba mon shapoh jong ka District ka ban sa ktah shuh shuh ïa ka ïoh kam ïoh jam jong ki trai trai shnong khamtam ïa kito kiba don truck bad ïa baroh kito kiba im jaka kpoh na ki truck. Wat ki mar rep trai ri trai muluk ruh kin sa shah ktah jur namar kiba kum kita kin sa wan rung suk lyngba katei ka lynti rel na kiwei pat ki jylla, “ la bynrap u Secy. General ka AJWYO Sengkmie u Bah R. Siangshai.Ka AJYWO ka ai jingmut sha ka Sorkar Jylla ba kan pynleit jingmut ban wanrah ïa kiwei ki kam pynroi ba donkam kyrkieh eh ha ka District, kum kaba pynbha ïa ki jaka ai jingsumar ïa ka koit ka khiah, kaba pynshna ïa ki surok ban pynïashnoh ïa ki thaiñ nongkyndong, kaba wanrah ïa ka Government Secondary, Higher Secondary School bad ka Government College, kaba wanrah ïa ka District Auditorium cum Library, kaba maramot wut wut ïa NH-6 ba la isangsot mynta bad ban wanrah da ka surokbah sawlaiñ (Fourlane) naduh Damsite, Ri Bhoi District haduh Malidor East Jaiñtia Hills District bad kiwei kiwei de ki kam pynroi pynpar ba donkam kyrkieh.",PYRSHAH JUR KA AJYWO BAN WANRAH ÏA KA LYNTI REL HA EAST JAIÑTIA HILLS,https://batesitv.com/pyrshah-jur-ka-ajywo-ban-wanrah-ia-ka-lynti-rel-ha-east-jaintia-hills/
"Shillong, Nailur 14: Ka Khasi Hills Autonomous District Council (KHADC) bad ka Karbi Anglong Autonomous Council (KAAC) ha ka sngi palei ki la rai da kawei ka sur ban ïatreilang ryngkat ryngkat na ka bynta ban pynneh pynsah ïa ka shongsuk shongsaiñ ha ki shnong kiba hab hapoh ka Block II kaba don ha ka jingïakajia pud.Ïa kane ka rai la shim ha ka jingïalang kaba la long hapdeng u CEM ka KHADC u Bah Pynïaid Sing Syiem bad u CEM ka KAAC u Dr. Tuliram Ronghang ryngkat ka jingdonlang jong u MP ka Karbi Anglong u Horen Singh Bey.Ha kane ka jingïalang la ïashim bynta lang da ki Executive Member na baroh ar tylli ki Autonomous Councils.Ha ka jingïakren bad ki lad pathai khubor hadien ba la wai ka jingïalang, u Bah Pynïaid u la ong ba ka KHADC bad ka KAAC  ki la rai ban ïatreilang ryngkat ban pynneh pynsah ïa ka shongsuk shongsaiñ hapdeng ki ar jaitbynriew kiba sah ha khappud.U Bah Pynïaid u la pynpaw ruh ka jingsngewkhia halor ka jingshah pyndik jong ki paid Khasi kiba sah ha ka thain Block II.“Naduh mynnin, nga ladep pynsngew ha u CEM ka KAAC halor kane kam bad kyrpad ruh ïa u ban tuklar lem khnang ba ki Khasi-Pnar kin ym shah pyndik khamtam haba ar tylli ki sorkar jylla ki dang don ha ka lynti ban ïapynbeit ïa ka jingïakajia pud,” u la ong.Ha kaba ïadei bad ka jingdawa ban pynphai biang ïa ka Block II sha Meghalaya, u CEM ka KHADC u la ïathuh ba ïa kane ka kam ki ar tylli ki Sorkar ki dang don hapdeng ka jingïakren.“Namarkata, ki ar tylli ki district council ki la rai ban ïatreilang.  Ngin sngap ïa ka sur jong ki paidbah na baroh tylli ki jaidbynriew shwa ba ngin ai ïa ki jingai jingmut jong ngi sha ki regional committee jong ki ar tylli ki jylla,” u la ong.Ha kajuh ka por, u Bah Pynïaid u la ïathuh ba ki ar tylli ki District Council ki la rai ban ïatreilang ban pynneh bad ban kyntiew ïa ka kolshor bad ki jingteinam u menbarim jong ki ar tylli ki jaidbynriew.",MYNJUR KA KAAC BAD KHADC BAN PYNNEH ÏA KA SHONGSUK SHONGSAIÑ HA BLOCK-II,https://batesitv.com/mynjur-ka-kaac-bad-khadc-ban-pynneh-ia-ka-shongsuk-shongsain-ha-block-ii/
"Shillong,  Nailur 14: U Myntri Rangbah ka Jylla u Conrad K Sangma ha ka sngi Palei u la ong ba ka Sorkar ka dang ap ktien na ki heh nongïalam jong ka seng kieng atiar ba la kheiñ be-aiñ ka Hynñiewtrep National Liberation Council (HNLC) ban shim rai kumno ban pyntyllun shakhmat ïa ka jingïakren ïasuk.“Ngi dang ap ktien na ki (HNLC).  Tang shu ïoh ïa ka jubab, ngin sa rai kumno ban ïaid shakhmat,” ong u Sangma ha ka jingïakren bad ki lad pathai khubor.“Kumba nga la ong ha kum kine ki jingïakren, ngi donkam ban pynthikna ba kan don ka jingkhih lang na baroh ki liang.  Baroh ki kynhun ki dei ban don bynta lang ha ka jingïakren.  Namarkata, katba ngi dang jam shakhmat ïa ka jingïakren ki don ki katto katne ki bynta, katto katne na ka liang jong ki bad katto katne na ka liang jong ngi bad ngi dang bishar ïa kata,” u la ong.“Ngi la phah ktien sha ki baroh lyngba ki ksiang jong ngi bad ngi dang ap ïa ka jubab na ka liang ka jong ki,” u la bynrap.Haba kylli, u Myntri Rangbah u la ong ba ki Case ba la pynngat da ka NIA pyrshah ïa ki nongïalam ka HNLC ki dei kiba rim.“Ka dei ka kam kaba la ïaid shakhmat, bad kam dei ka bynta jong ka sorkar jylla, ka dei ka kam jong ka Sorkar Pdeng bad ngi ladep phah jingtip ruh sha ki bad na kata ka daw balei nga ong katba ka jingïakren ka la ïaid shakhmat ha ki bynta bapher bapher bad ki kyndon bapher bapher bad ki jingïakren bapher bapher ki lah ban long bad ki kynhun bapher bapher na ka Sorkar Pdeng, na ka Sorkar Jylla bad na ka liang jong ki bad ngin sa bishar kumno ban ïaid shakhmat,” u la ong.“Hynrei kumba nga la ong, ka lynti ïaid bad ki kynhun bapher bapher ruh ki hap ban ïadon bynta lang, ngi donkam ban pynshai na baroh ki liang bad kane kan sa nang ïaid shakhmat,” u la ong bad bynrap, “hooid ka dei ka kam kaba khia bad ngi la pynsngew ruh sha Delhi.”Dang shen, ka HNLC ka la pynpaw ïa ka jingpyrshah halor ka jingïoh shithi khot hajir ïa u General Secretary u Bah Saiñkupar Nongtraw ha ka Kashari jong u Judicial Magistrate. Kane ka seng kieng atiar ka la dawa ïa ka Sorkar ba ka dei ban ai ka jingmap ei ïa baroh ki nongïalam ka seng, hynrei lym kumta ka seng ka lah ban weng noh ïa ka jingïakren ïasuk.Ha ka 4 tarik Nailur 2023, u Symbud Myntri Rangbah uba peit ïa ka tnat Kam Pohing u Bah Prestone Tynsong u la ong ba ka Sorkar ka ladep phah ktien sha ki nongïalam ka HNLC ba ki kwah u Chairman u Bah Bobby Marweiñ bad u General Secretary u Bah Saiñkupar Nongtraw ki dei ban don ha ka jingïakren ïasuk ka ban sa long.Katkum ka jingong jong u, ka bol mynta ka don ha ka kti ka HNLC bad ka Sorkar ka dang ap ïa ka jubab na ki, shwa ban pyntyllun shakhmat ïa ka jingïakren kaba la ïaid shakhmat.",DANG AP KTIEN KA SORKAR NA KI HEH HNLC SHWA BAN BTENG ÏA KA JINGÏAKREN ÏASUK,https://batesitv.com/dang-ap-ktien-ka-sorkar-na-ki-heh-hnlc-shwa-ban-bteng-ia-ka-jingiakren-iasuk/
"Shillong, Nailur 14: U Myntri Rangbah ka Jylla u Conrad K Sangma ha ka sngi Palei u la ong ba ka jingïakajia pud kaba la sah pongding da ki phew snem hapdeng ka Jylla Meghalaya bad ka Jylla Assam yn sa lah ban pynkut tang da ka jingïakren bad ka jingïathir ïatai hynrei ym da ka thma.Kane ka jingkren jong u Myntri Rangbah ka long hadien ba ka Khasi Students’ Union (KSU) Laban Circle ka la byrngem ban khang khyrdep ïa ka Karbi Hemtun (Guest House) lada ki jaidbynriew Karbi bad ka Sorkar Assam ki dang ïai bteng ban kyntur pud be-aiñ bad ban pyndik ïa ki paid Khasi-Pnar kiba sah ha West Jaiñtia Hills District.Ïa ka Karbi Hemtun la plie paidbah lang da u Myntri Rangbah ka jylla Assam u Himanta Biswa Sarma bad u Myntri Rangbah ka Meghalaya u Conrad Kongkal Sangma ha ka sngi balang.Ha ka jingïakren bad ki lad pathai khubor, u  Sangma u la ong ba ka thma kan ym pynmih soh eiei ruh em.“Ngi don ha India bad hooid, ngi hap ban trei bad ban ïasyllok halor kane ka kam bad ban im hapdeng ka shongsuk shongsaiñ.  Kine ki dei ki jingtynjuh, ki dei ki jyrwit jyrwat kiba ngi hap ban bishar hynrei yn ym lah ban weng ïa kine ki jingeh da ka lynti jong ka thma.  Ban weng ïa ki jingeh dei tang lyngba ki jingïasyllok bad ki jingïakren, da ka jingïasngewthuh jingmut bad ka jingshahniah bad namarkta ngi donkam ban pynthikna ba ngi dei ban tei ïa ka jingshahniah bad ki paralok ba marjan jong ngi, ban sngewskhem ha ki jingïakren bad ha ki kyndon ïakren, ban wad ïa ki lad ki lynti kiba ngi lah ban ïa sngewthuh lang iwei ïa iwei pat bad ha kum kine ki khep ba kham kongsan, kine ki jingshahniah ki dei ban don,” u la ong.“Namarakata, lashai lada phi kwah ban buh ïa ka Meghalaya House ha Assam ne ha Guwahati bad lada don mano mano ba ong phim lah ban leh kumta, ngam tharai ba kata kan dei ka lynti kaba bha,” u la bynrap.“Hooid, ngam ong ba kam don ka jingsngewkhia, ki don ki jingsngewkhia hynrei ban weng ïa kine ki jingeh, ka thma kam dei ka lynti.  Ngi donkam ban ïatreilang ban tei ïa ka jingshahniah bad ka jingïasngewthuh jingmut na ka bynta ban pyntyllun shakhmat bad kata ka dei ka khubor kaba mih hynnin ka sngi (ha ka jingplie paidbah ïa ka Karbi Hemtun),” la ong u Sangma.Ha kajuh ka por, u Sangma u la pyntip ba u Myntri Rangbah ka Jylla Assam bad Meghalaya kin sa buh tarik ban pynthikna ha kaba ïadei bad ka jingïakren pynbeit pud ha ka wat kaba ar, ha ki khyndiat sngi ki ban sa wan.",DEI TANG KA JINGÏAKREN YM DA KA THMA KABA LAH BAN BAN WENG ÏA KA JINGÏAKAJIA PUD: CONRAD,https://batesitv.com/dei-tang-ka-jingiakren-ym-da-ka-thma-kaba-lah-ban-ban-weng-ia-ka-jingiakajia-pud-conrad/
"Arngut ki snar khaii drok ia kiba la tip kyrteng kum u Lorence Zomuanpuia, 32 snem uba sah ha Assam Bazar, ARC, Shillong bad u Lalmalsawa, 36 snem uba sah ha Hunthar veng, Aizawl, Mizoram ki la shah kem ha ki Pulit jong ka East Jaiñtia Hills District halor ka jingdonkti ban wanrah be-aiñ ia u drok sha kane ka jylla Meghalaya.U Kyrwoh ba la phah da u Superintendent of Police ka East Jaiñtia Hills u Jagpal Singh Dhanoa u la iathuh, ha ka step sngi thohdieng ki Pulit ki la ioh ia ka jingtip kaba bniah na ki tnat syntiat ba ki ar tylli ki kali Tourist kiba wan na Mizoram ki la kit ia ki tiar khaii be-aiñ.Mar mar, ki Pulit ka kynhun Anti-Narcotic Task Force (ANTF) ryngkat bad ki Pulit jong ka Umtyra Check gate bad ka Khliehriat Police Station ki la pynlong ka jingtalasi ia ki kali ha ka shnong Nongsning hapoh ka jingialam jong u Addl. Superintendent of Police jong ka East Jaintia Hills u Bah Banraplang Jyrwa.U SP u la iathuh, dei ha ka por kumba 8:30 baje mynstep ki Pulit ki la bat ar tylli ki kali. Ha ka jingtalasi ia ka kali banyngkong (Tata Sumo ML-05-M-1597) ha ryngkat ka jingdonlang ki nongsakhi, la lap saw tylli ki synduk thep sabon ba la thep ia u powdar rong stem uba khia 43.33 gm, bad ha ka jingtalasi sa ia ka kali kaba ar (Tata Sumo MZ-01-K-3872), la ioh kurup 44 tylli ki synduk thep sabon ba la thep ia u powdar rong soh uba don ka jingkhia kaba 516.43 gm, haba khein lang u drok ba lah ioh kurup mynta ka step u long 559.76 gmsHa ka jingtohkit bad eksamin la pynshisha ba u powdar u dei u drok heroin. Ia u drok ba la ioh kurup la song bad la kurup hakhmat ki nongsakhi.Ki Pulit ki la ioh kurup ruh T. 2,200 ka pisa bad ar tylli ki mobile phone.Ha kaba iadei bad kane, ki Pulit ki la register case hapoh ki kyndon jong ka NDPS Act ha Khliehriat Police Station bad ka jingtohkit halor kane ka dang iaid shakhmat ban lap ksai sa ia kiwei pat kiba donkti lang ban pynpoi ia u drok sha kane ka jylla.",KURUP 48 SYNDUK U DROK HEROIN BA SHONGDOR 5.5 KLUR HA EAST JAINTIA HILLS,https://batesitv.com/kurup-48-synduk-u-drok-heroin-ba-shongdor-5-5-klur-ha-east-jaintia-hills/
"Ka Khasi Students Union (KSU) East Jaiñtia Hills District Unit ha ka sngi palei ka la rai  ban pynlong da ka jingiakhih paidbah da kaba thiah hapdeng surokbah National Highway -6 ha Khliehriat kaba dei ka Headquarter jong ka East Jaiñtia Hills District.Ia kane ka jingiakhih yn pynlong ha ka 25 tarik mynta u bnai naduh ka por 10:00 baje mynstep haduh 4:00 baje janmiet.U kyrwoh ba la phah da u Publicity Secretary, u samla Hamewanpynhun Ryngkhlem u la ong, “la shim ia kane ka rai hadien ba ka National Highway Authority of India (NHAI) kam shym la patiaw ne sngap ia ka jingdawa ka seng ha ka wat ba nyngkong jong ka jingiakhih ha khmat ka Toll Gate ha Lumshnong ha ka 8 tarik, Nailar, 2023.”“Ka jingiakhih ha kato ka sngi kaba la wan ia shim bynta naduh ki Rangbah shnong jong ka thaiñ Elaka Narpuh lem bad ki paidbah ba bun. U Manager Technical jong ka NHAI u Biswa Jyoti Lahkar u la kular ban pyndep ia ka jingmarmot ia ka surok hapoh hynriew taïew kaba mut un sdang naduh ka 09/08/2023, hynrei kata ka hynriew taïew ka la jan kut, hynrei ym don dak eiei.Dang ha kine ki khyndait sngi ka seng ka la hiar shaduh Ratachera ban jurip, la lap pynban ba ka surok ka la nangjot rathai katba nangmih ki sngi. Kane ka long ka jingkular kai bad kular thok jong ka NHAI.  Dei halor ka jingleh bymsuid ñiew ka NHAI kumjuh ka Sorkar ka la pynlong ruh tang ka jaka iaid na surok ym don jaka shuh ia ki paidbah. Ym don ba nud shuh ban mih iaid kai sha surok.  Por slap da ka ktieh, por rang da u pumpum.  Sangsot shisha ia u paidbah, kat shaba leit ka jingsahkut kali, ki paidbah shisha ki la mad kthang,” la ong u kyrwoh.Lyngba une u kyrwoh ka seng ka khot bad wer ia ki paidbah nongshong shnong jong ka East Jaiñtia Hills District baroh kawei bad ia kiwei kiwei ki paralok sengbhalang ban iasnohkti lang ha ka jingiakhih ba jaijai da kaba thiah hapdeng surokbah.“Ka long shisha ka jinglehraiñ kaba khraw ia ka Sorkar Jylla ha khmat ki saw tylli ki jylla ka thaiñ shatei lammihngi kum ka Mizoram, Tripura, Manipur bad Assam, namar kane ka surok bah ka dei kaba pyniasoh bad kine ki jylla,” ong u kyrwoh.",HA SUROK YN THIAH KI DKHOT KA KSU BA KUMAN KA NHAI BAN SHNA ÏA KA NATIONAL HIGHWAY-6,https://batesitv.com/ha-surok-yn-thiah-ki-dkhot-ka-ksu-ba-kuman-ka-nhai-ban-shna-ia-ka-national-highway-6/
": U Bah Gloucester Nongbet uba long uwei na ki kaitor ba pawnam jong kane ka jylla Meghalaya un long uwei napdeng ki 84 ngut ki riewdonsap ha ka ri India ki ban ioh pdiang ia ka Sangeet Natak Akademi Amrit Awards ha ka jingrakhe ia ka Azadi Ka Amrit Mahotsav.Ia kane ka khusnam yn sa sam da u Vice President jong ka ri India u Jagdeep Dhankhar.Kine ki 84 ngut ki riewdonsap ki dei kiba la kynjoh ia ka rta kaba la 75 snem.U Bah Gloucester Nongbet yn sa ioh pdiang ia ka Sangeet Natak Akademi Amrit Award halor ka jingnoh synniang jong u sha u sup u thiar jong ka rwai ka siaw tynrai ha kane ka jylla Meghalaya.La kha ia u ha ka 8 tarik Naitung, 1938 ha Shillong, East Khasi Hills District.U Bah Nongbet u la sdang ban rwai ia ki jingrwai sur tynrai naduh ka rta kaba dang khynnah.  U la shongthiat kum u Ophisar IRS na ka Department of Customs, ka Sorkar Meghalaya.U Bah Nongbet u dei uba ju ieid bha ia ki jingrwai sur tynrai, u nongthoh bad u nongshna jingrwai, u nongrwai bad uba la pyntbit bha ialade ban them Duitara kaba long kawei na ki jingtem tynrai kaba paw bha hapdeng ka jaidbynriew Khasi.U la thoh bad shna ruh da ki spah tylli ki jingrwai shaphang ka mariang, ki jingrwai ieid ri bad ki jingrwai mane Blei.U dei uba la ioh ia ka kyrdan ‘A’ grade jong ka All India Radio bad Doordarshan.Ha ki snem ba mynshwa u ju rwai kylleng ka jylla bad sha ki bynta bapher bapher jong ka ri. U la thoh bun tylli ki Script na ka bynta ki jingialehkai Thiatar bad ki phlim Khasi bad u la iashim bynta ruh ban ak ha ka phlim Khasi kaba la ai kyrteng, Sha Ba Sep Ka Sngi bad katto katne kiwei pat.",DA KA SANGEET NATAK AKADEMI AMRIT AWARD YN ÏOH PDIANG U BAH GLOUCESTER NONGBET,https://batesitv.com/da-ka-sangeet-natak-akademi-amrit-award-yn-ioh-pdiang-u-bah-gloucester-nongbet/
": Ka Khasi Students Union (KSU) East Jaiñtia Hills District Unit ha ka sngi thohdieng ka la kyntu ia ki ar ngut ki MLA jong ka East Jaiñtia Hills District ban kren halor ka jingjot rathai ka surok National Highway-6 ha ka Dorbar Synrai kaba la sdang mynta ka sngi.“Ki nongmih khmat jong ka District kim dei ban sngap jar haba kat kane ka jingeh ki paidbah ki ia kynduh,” ong u kyrwoh ba la phah da u Publicity Secretary, u samla Hamewanpynhun Ryngkhlem.“Ngi kyntu ia phi ki Nongmihkhmat baroh jong ka ïingdorbar thawain ka jylla bad khamtam ia arngut ki nongmihkhmat ka thain naduh u Bah Kyrmen Shylla uba long u MLA ka Khliehriat Constituency bad ka Kong Santa Marry Shylla kaba long ka MLA jong ka Sutnga Saipung Constituency.  Ki MLA jong ngi kin hap ban kylli jingkylli na ka Sorkar lynba u Myntri ka tnat PWD u Bah Prestone Tynsong balei ka NHAI ka ioh leh mon haduh katne bad ruh ban wanrah ruh da ka Call Attention Motion ia kane ka mat ha iingdorbar thawain ka jylla khnang ba ki paidbah jong ka thain kin tip ia ka jingshisha,” ong u kyrwoh.",KYNTU KA KSU ÏA U BAH KYRMEN BAD KONG SANTA BAN KREN HA ASSEMBLY ÏA KA JINGJOT KA SUROK NH-6,https://batesitv.com/kyntu-ka-ksu-ia-u-bah-kyrmen-bad-kong-santa-ban-kren-ha-assembly-ia-ka-jingjot-ka-surok-nh-6/
"Ka Sorkar India ka la shim ia ka sienjam ba nyngkong eh ban pynshlur ia ki kynthei ban iashim bynta ha ki jingiakob mareh bad mynta u snem 2023 ka la pynlong ia ka jingiakop mareh kaba la tip kum ka Khelo India Women’s League.Ka Meghalaya Athletic Association ruh ha ka lah sngi U Blei, ka la pynlong da ka jingiakop mareh kaba la iashim bynta tang da ki kynthei, kaba la sdang na phyllaw jong ka Sport Authority of India kaba don ha Nehu. Ia kane ka jingiakop mareh la kaweh lama da ka Kong Bansaralin Dhar kaba dei ka Internatinal Athletes and Asian Medalist kum ka Kongsan ryngkat ka jingdon lang u Secretary ka Meghalaya Athletic Association u Bah Finely Pariat.Ha kane ka jingiakop mareh ha ka jingjngai kaba 5 kilometer bad 3 kilometer la ia shim bynta haduh 30 ngut ki kynthei.Ki nongjop ha ka jingiakop mareh na ka bynta 5 kilometer, ia ka nam ba nyngkong la iohrah da ka Barisha Khymdeit ryngkat ka song pisa ba 2500 tyngka kaba la ioh ruh ia ka takma ksiar, katba ka Melibad Kro kaba la wan baar ka la ioh ia ka song pisa kaba 1500 tyngka bad takma rupa bad ha ka kyrdan kaba lai la iohrah da ka Medaroi Biam kaba la ioh khur ia ka song pisa kaba 1000 tyngka bad ka takma rong.Ha ka jingiakob mareh kaba 3 kilometer ia ka nam lahduh la iohrah da ka Bethyne Grace Makri kaba la ioh khur ia ka song pisa kaba 2500 tyngka bad ka takma ksiar, ka Barihun Kharjahrin kaba la wan baar ka la ioh khur ia ka song pisa kaba 1500 tyngka bad ka takma rupa bad ka Anrisha Klein kaba la wan balai ka la ioh khur ia ka song pisa kaba 1000 tyngka bad ka takma rnong.",KHELO INDIA WOMEN’S LEAGUE: KHUR TAKMA KSIAR KA BARISHA KHYMDEIT BAD BETHYNE GRACE MAKRI,https://batesitv.com/khelo-india-womens-league-khur-takma-ksiar-ka-barisha-khymdeit-bad-bethyne-grace-makri/
"Shillong, Nailur 13 : Ka Khasi Students’ Union – Laban Circle ha u kyrwoh na u Samla Jason Laloo General Secretary, KSU Laban Circle ka kwah ban ai ka khubor kaba shai sha ki jaitbynriew Karbi bad kumjuh ruh ia ka  Karbi Anglong Autonomous Council (KAAC) bad sha ka Sorkar Assam ba kin sangeh  noh shi syndon ia ka jingleh donbor ka jong ki ia ki paradoh parasnam kiba don ha khappud da kaba pyndik na ka por sha ka por da ka jingkyntur pud sha ka jylla Meghalaya, ka jingkhrong khajna beaiñ ia ki kali mar rep jong ki nongshong shnong jong ka jylla, ka jingbyrngem byrsit da ki seng lehnoh ki Karbi bad ka jingleh donbor ki bor pahara bad ki pulit Assam ia ki paid Khasi.Katkum ki jinglum khubor jong ka Seng la iathuh ba u Myntri Rangbah jong ka Jylla Assam, u Dr. Himanta Biswa Sarma un wan hiar lashai ka sngi u 13 tarik u Nailur 2023 sha Shillong ban plie ia ka Karbi Hemtun House kaba don ha Laban pyrshah ka Pinemount School, Shillong bad ban buh ia u Mawnongrim na bynta ka Hostel ba 100 jingthiah na ka bynta ki samla pule.“Ka Seng kam shim la pynthud ia ka jingtei jong ka Karbi House hangtei ha Laban, namar ngim shim long ka jaitbynriew kaba bishni bad ban pyndik ia ka jingdonkam jong kiwei pat ki jaitbynriew riewlum namar ngi long ka jaitbynriew kaba Tip Briew Tip Blei, hynrei ha kajuh ka por ngim shim lah ban shu sngap jar lada ki paradoh parasnam ki jong ngi pat ki shah pyndik ha ki paid bynriew Karbi” lah ong ka kyrwohTe kumta ka Seng ka maham jur ia ki paid bynriew Karbi bad ka Sorkar Assam ba kam dei ban kyntur pud sha ka jylla Meghalaya bad kam dei satia ban pyndik ia ki Khasi ba sah ha West Jaintia Hills District, lem kumta ka Seng kan shim da ka sienjam ban khang khyrdep ia ka Karbi House ha Laban bad pyndik kumjuh ia ki jaitbynriew Karbi kumba ki pyndik ma ki ia ki Khasi, pynkut ka kyrwoh.",BUROM MAR KYLLIANG ÏOH MIH KA JINGIAKYNAD HAPDENG KI KARBI BAD KI PAID KHASI HA SHILLONG,https://batesitv.com/burom-mar-kylliang-ioh-mih-ka-jingiakynad-hapdeng-ki-karbi-bad-ki-paid-khasi-ha-shillong/
"Ki paidbah ka shnong Nongtyngur ha ka sngi thohdieng ki la ioh kem ia uwei u Khar Bangladesh uba wan rung tuh sha Ri Khasi da ka jingthmu ban leh ia ki kam sniew.Hadien ka jingkem ia une u Khar Bangladesh ki bor pyniaid shnong Nongtyngur ki la aiti noh sha ka KSU Nongtyngur Unit ban bishar bad ban leit aiti sha ki bor Pulit khnang ba une u Bangladesh un shah pynshitom katkum ki Lyndon aiñ.Ka KSU Nongtyngur Unit bad ka KSU South Central East Circle ha ryngkat ka jingiatreilang bad ki bor shnong Nongtyngur ki lah leit aiti noh ia utei u Khar Bangladesh sha ki Pulit ka Pynursla, East Khasi Hills.Ka jing ioh kem ia utei u Khar Bangladesh ka dei tang hadien ar-sngi hadien ka jingshah pyniap dusmon kawei ka longkmie Khasi na ka shnong Donaskur, East Jaintia Hills ha uwei u nong Bangladeshi uba lah pyniap ia ka ha kawei ka jaka khlaw bad pharia lyngkhot lyngkhai ia ka met naduh ki kti ki kjat bad ot ruh ia ka ryndang bad kane ka jingjia ka la pynpar ñiang khriat lut ia ki paidbah kiba sah ha shilynter ki Khappud BangladeshKa KSU Nongtyngur Unit ka dawa ia ki bor Pulit ban pynshitom tyngeh ia u nong Bangladesh uba rung tuh da ki jingthmu ban leh ki kam sniew ym ban shu pynlait suk kumba lah leh na kawei ka por sha kawei ka por, ong u kyrwoh na u General Secretary ka KSU Nongtyngur u samla Melajied Khongbuh.",ÏOH KEM KHAR BANGLADESH KI PAIDBAH NONGTYNGUR,https://batesitv.com/ioh-kem-khar-bangladesh-ki-paidbah-nongtyngur/
"Ka Joint Action Committee Wapung C&RD Block, kaba kynthup ia ka Dorbar Shnong Wapungskur bad Dorbar Shnong Wapungshnong, ki la pynpaw ia ka jinglyngngoh bad pan jingpynshai na ka sorkar halor ka jingpynkynriah jyndat biang jong  ka Sorkar ia ka ophis treikam bashipor jong ka Wapung C&RD Block na Wapungskur sha Khliehriat khlem ki daw kiba biang bad khlem ka jingkynjoh ktien ia ka Joint Action Committee Wapung C&RD Block, ia ka Dorbar Shnong Wapungskur bad ia ka Dorbar Shnong Wapungshnong, kiba la iadon bynta naduh ba sdang bad haduh ba wanrah ia ka Wapung C&RD Block na Khliehriat sha ka thaiñ Wapung.Ha ka jingshisha kumba long mynta, namar bym pat dep ka jingshna ia ka ophis treikam bapura jong ka Wapung C&RD Block ha ka jaka kaba ka shnong Wapungskur bad shnong Wapungshnong ki la ai sngewbha sha ka Sorkar Jylla, la rah shwa shipor ia ka ophis treikam bashipor jong ka ophis ha kawei ka iing kaba don ha ka shnong Wapungskur ha u Lber, 2022. Naduh utei u snem haduh ka 7 tarik mynta u bnai katei ka ophis ka treikam ha katei ka jaka bad iing ha kaba ai ia ka jingshakri ia u paidbah jong ka block.Hynrei kyndit ha ka 8 tarik mynta u bnai la lap ba ia kane ka ophis treikam la rah biang sha ka Khliehriat khlem da pyntip sha ka JAC, Wapung C&RD Block lane sha ka Dorbar Shnong Wapungskur bad ka Dorbar Shnong Wapungshnong.Ha kajuh hi ka sngi ba la rah ia ki tiar ki tar jong ka ophis treikam, ki nongialam jong ka JAC Wapung C&RD Block, ki la pyrshang ban wad ia ka daw  da kaba pyrshang ban telephone ia u Block Development Officer (BDO) ba dei peit ia ka Block, hynrei u khlem shim satia ia ka phone bad la wad jingtip biang ruh da kaba kylli lyngba ka whatsapp hynrei ia kata ruh u khlem jubab satia.Ka JAC ka la pynpaw ka jingpynkynriah ia kane ka ophis treikam sha Khliehriat ka pynsuba jur ba imat ka don kaei re kaei sha lyndet halor kane ka jingleh jong ka sorkar.Kumta khnang ba ka JAC Wapung C&RD Block, ka Dorbar Shnong Wapungskur bad ka Dorbar Shnong Wapungshnong bad u paidbah  kin dup shai kdar, la dawa ba ka sorkar lane kino kino ki bor ba dei peit ia kane, kin hap ban ai ia ka jingpynshai kaba shai kdar halor kaei ka daw ba la rah biang mynta ia ka ophis treikam bashipor jong ka Block sha Khliehriat.Ka JAC Wapung C&RD Block kan ym shong kli kti da leilei ruh em  hynrei kan iai buddien tad haduh ba kane ka kam kan da shai kdar bad ban wanrah biang ia ka ophis treikam bashipor jong ka Wapung C&RD Block ha Wapungskur, ka jaka ha kaba ka ophis treikam ba pura jong ka block kan don katkum ba la pynbna da ka sorkar.Ia u kyrwoh la pyllait da u Secretary ka JAC Wapung C&RD Block, u Ma Hercules Mutyen, u Waheh Shnong ka Wapungskur u Ma Deolangki Dkhar bad u Waheh Shnong jong ka Wapungshnong u Ma Kduplang Ryngkhlem.",PAN JINGPYNSHAI KA JAC WAPUNG C&RD BLOCK BA PYNKYNRIAH ÏA KA OPHIS TREIKAM BASHIPOR SHA KHLIEHRIAT,https://batesitv.com/pan-jingpynshai-ka-jac-wapung-crd-block-ba-pynkynriah-ia-ka-ophis-treikam-bashipor-sha-khliehriat/
"U National President ka National Peoples’ Party (NPP) u Conrad Kongkal Sangma uba long ruh u Myntri Rangbah ka Jylla ha ka sngi balang u la bthah ïa ki nongïalam ban pynkhlaiñ ïa ka party shwa ban poi ka elekshon Lok Sabha.U Sangma u la pynmih ïa kane ka jingbthah ha ka jingpynrung dkhot ïa u MLA barim ka Mawsynram u Bah Himalaya M Shangpliang, uba la mih noh dang shen na ka Bharatiya Janata Party (BJP) ha ryngkat ka jingsakhi lang jong ki nongïalam ka party ba kynthup ïa u Bah Prestone Tynsong bad u Bah Sniawbhalang Dhar u Chief Adviser jong ka Sorkar u Bah D.D. Lapang.Haba pdiang sngewbha ïa u Bah Shangpliang sha ka NPP, u Sangma u la ong, “nga kyrmen ba ngin sa lah ban ïoh jingmyntoi shikatdei eh na ka jingwan pynïasoh u Bah Shangpliang kum u nongïalam bad ki nongkyrshan jong u, kan pynkhlaiñ shuh shuh ïa ka party.”U Myntri Rangbah u la ïaroh ruh ïa u Bah Shangpliang kum u ophisar ba la shongthait uba la don bun ki jingtbit bad kum u MLA barim uba la noh synñiang shikatdei eh hapoh ka Ingdorbar Thawaiñ ka Jylla.Da kaba kyntu ïa ki nongkyrshan ban pynkhlaiñ ïa ka party u Sangma u la ong, “kum u National President, nga kwah ban kyntu ïa u State President ban pynkhlaiñ ïa ka party ha ki Unit, ki Block, ki Committee bad kiwei kiwei ki tnat treikam.”“Ngi don mynta sa tang hynriew bnai bad ka ladei ka por ban trei shitom. Ngi dei ban pynkhlaiñ ïa ka party,” u la bynrap.Shwa kane, u Bah Shangpliang u la ong ba ka jingpynïasoh jong u sha ka NPP ka dei namarba ka Meghalaya ka la nang kiew irat kum ka jylla ha ka ri hapoh ka jingïalam jong u Conrad K Sangma.Mynta ka sngi, nga kular ban trei na ka bynta ka party da ka jingkhuid bad ka jingleh hok bad ban shakri ïa ki paidbah jong ka jylla katkum ka jingkotbor ka jong nga, u la ong.U la ïathuh ba palat lai hajar ngut ki dkhot ki la mih noh na ka BJP bad ban pynïasoh bad ka NPP ha Mawsynram ha ka sngi baar.","MAR ÏARUNG U BAH H.M. SHANGPLIANG, PHAH PYNKHLAIÑ U CONRAD ÏA KA NPP SHWA KA ELEKSHON MP",https://batesitv.com/mar-iarung-u-bah-hm-shangpliang-phah-pynkhlain-u-conrad-ia-ka-npp-shwa-ka-elekshon-mp/
": Ki Pulit ka Anti Narcotic Task Force (ANTF), East Khasi Hills da ka jingïarap jong ki nongkitkam shnong ka Umpling ha ka sngi baar ki la ïohkem ïa ki arngut ki snar khaii drok ïa kiba la tip kyrteng kum u Wantei Manbha Lyngdoh, 24 snem ka rta bad u Freddy Bantei Dhar 29 snem ka rta.Ha u kyrwoh ba la phah da u Superintendent of Police, East Khasi Hills, Shillong u Bah S. Nongtnger u la ïathuh, ha ka jingtalasi ïa kine ki arngut ryngkat ka jingsakhi lang jong ki nongsakhi, ki Pulit ki la ïoh kurup 1.13 gram u u drok Heroin, 417 tylli ki tyndong thylli, 39 tylli ki thyrnia injekshon bym pat pyndonkam, ar tylli ki mobile phone, kawei ka kali Tata Intra Pick-up kaba don ïa u nombar ML 05 Z 9479.Ki Pulit ki la register case ha Rynjah Police Station hapoh ka Section 21(a)/27(a) jong ka NDPS Act.",ÏARAP KA SHNONG UMPLING ÏA KI PULIT BAN ÏOHKEM ÏA KI NONGKHAÏI DROK,https://batesitv.com/iarap-ka-shnong-umpling-ia-ki-pulit-ban-iohkem-ia-ki-nongkhaii-drok/
": U Myntri Rangbah ka Assam u Himanta Biswa Sarma bad u Myntri Rangbah ka Jylla Meghalaya u Conrad K. Sangma ha ka sngi balang ki la ïakynduh markhmat ha nongbah Shillong ban ïakren halor ka jingïapynbeit pud bad rai ruh ban pynneh ïa ka shongsuk shongsaiñ shwa ban pynlong ïa ka jingjurip sha ki jaka ba ïakajia pud ha u bnai Risaw mynta u snem.Ha ka jingïakren bad ki lad pathai khubor hadien ba la wai ka jingïalang, u Sarma u la ong, “ngi la shong jingïalang bad ngi la shim rai ba ngin pynneh ïa ka shongsuk shongsaiñ bad lyngba kane, ngin sa leit sorjamin sha khappud khnang ba kane ka jingjurip kan ym pynmih ïa kano kano ka jingïakynad lada ma ngi baroh arngut ki Myntri Rangbah ki leit sorjamin bad hadien ba ngi la wanphai kan mih pat ka jingïakynad bad ki paidbah kin teipop kylla ïa ngi.  Namarkata, ngi kwah ban pynneh shwa ïa ka shongsuk shongsaiñ.”“Ynda la ïohi ïa ka shongsuk shongsaiñ, ngin sa leit sorjamin bad ngin sa ïasyllok ruh bad ki paidbah kiba sah ha khappud.  Haba ngi leit sha Langpih, ki don bun ki tamasa. Namarkata, ngi kwah ban leit ruh sha Karbi Anglong bad sha West Jaiñtia Hills  bad ban ïohi ïa kine kijuh ki tamasa,” ula bynrap.U Myntri Rangbah ka Assam u la ong ba u kwah ban don shwa ka jingïakynduh bad ban sa leit jngoh ïa ka khappud ha u Risaw.“Nga kwah ban leit ha u bnai Risaw. Lada u Myntri Rangbah ka Meghalaya u la lah ban wan sha Guwahati ha ka taiew banyngkong jong u Risaw, ngin sa lah ban leit la kumno kumno ha ka taiew baar jong u Risaw,” ula ongHa ka jingïapynbeit pud ha ka wat kaba ar, ki arngut ki Myntri Rangbah ka Assam bad Meghalaya ki la thaw ïa ki regional committee ban wad ïa ki lad ki lynti, ki ban weng ïa ki jingeh ha ki hynriew tylli ki jaka ba ïakajia pud ka Meghalaya bad Assam.Haba kylli, u Sarma ula ong, “kumba ngi la ïathuh, kine ki hynriew tylli ki jaka ki dei kiba kham jwat namarkata ki regional committees ba la khlieh da ki briew bala kham rangbah na baroh ar liang, ki la trei shitom ban leit jngoh ïa kito ki jaka manla ka por bad ngi ngeit ba baroh yn sa lah ban pynbeit da ka jingïasuk bad ka jingïasngewthuh jingmut.”U Myntri Rangbah ka Assam u la kyntait ban jubab ha kaba ïadei bad ka jingdawa ban pynphai biang ïa ka Block I & II da kaba ong, “wat kylli ïa ki jingkylli kiba heh mynta namarba ka dang dei tang ka jingïakynduh jong ngi arngut.”U Sarma u la kular ba ki ar tylli ki Sorkar Jylla kin sa leh katba lah ban weng ïa ki jingeh bad ki jingïakajia ha khappud ban pynhun lang ïa ki paidbah na ka jylla Assam bad Meghalaya.Shwa kane, u Myntri Rangbah Conrad K Sangma u la ong ba kane ka jingïakynduh kaba mynta ka sngi ka dei tang ka lynti ban ïathir ïatai kumno ban ïarap ïa ki ar tylli ki jylla ban poi sha ka jingïasngewthuh jingmut.“Kam don kano kano ka rai bad ngin sa nang ïai bteng ban ïakynduh na ka por sha ka por,” ula ong haba ai khublei ïa u Myntri Rangbah ka Assam, ïa u CEM ka KAAC bad ïa u Symbud Myntri Rangbah ka Jylla Meghalaya, uba khlieh ïa ka regional committee na ka bynta ka Jaiñtia Hills.",HA U RISAW YN HIAR JURIP U CONRAD BAD HIMANTA ÏA KI SHNONG KHAPPUD MEGH-ASSAM,https://batesitv.com/ha-u-risaw-yn-hiar-jurip-u-conrad-bad-himanta-ia-ki-shnong-khappud-megh-assam/
"Ka tnat ka Koit ka Khiah ka Sorkar Jylla ha ka 8 tarik mynta u bnai ka la mynjur ban shna ia ka Health Sub-Centre ha ka shnong Jyllep bad ha ka shnong Mawhiang kiba hap hapoh ka Mawsynram C&RD Block.Kane ka jingshimkhia jong ka tnat ka Koit ka Khiah ka Sorkar Jylla ka dei hadien ka jingiakynduh jong ka seng ia ka Myntri ka Koit ka Khiah ka Dr. Ampareen Lyngdoh ha ka 26 tarik, Iaiong, 2023 da kaba pynsngew ruh ia kiba bun ki mat jingdawa nalor ka jingpynsngew ban shna noh ia ka Health Sub Centre ha ka shnong Jyllep bad ha ka shnong Mawhiang.Ka Khasi Students Union (KSU), South West Khasi Hills District ha u kyrwoh ba la phah sha ki lad pathai khubor lyngba u President u samla Forwardman Nongrem, ka la pynpaw ia ka jingsngewnguh bad ka jingai khublei ia ka tnat ka Koit ka Khiah jong ka Sorkar Jylla bad khamtam eh ia ka Myntri ka Koit ka Khiah ka Dr. Ampareen Lyngdoh kaba la shimkhia ban sngap ia ka jingeh ba ki paitbah ka thain ki iakynduh jingeh.“Ka seng ka sngewkmen shikatdei eh hadien ba ngi la ioh jingtip ba ka tnad ka Koit ka khiah jong ka sorkar jylla ba la khlieh da ka Dr. Ampareen ha ka 8 tarik mynta u bnai ki la mynjur ban phah shna noh ia kine ki artylli ki Health Sub Centre. Kum ka seng, ngi khmihlynti ba ka Sorkar kan pyndep noh kham kloi ia ki jingdonkam ban phah shna noh ia kine ki Sub Centre khnang ba kan long ka jingmyntoi ia ki paitbah jong kine ki ar tylli ki shnong bad ki shnong kiba marjan,” ong u kyrwoh.Ka Seng ka kyntu ruh ia ka Myntri ka Koit ka Khiah ban jurip lem ia ki CHC bad ia ki PHC kiba don ha South West Khasi Hills District bad ha Mawsynram.  Ngi kyntu ia ka Myntri ban jurip kyrkieh khamtam ia ka Civil Hospital ne ka 100 Bedded CHC kaba don ha Mawkyrwat khnang ban lap ia ki jingduna hapoh kane ka Hospital naba ka seng ka ladep pynpaw teng ia ki jingduna ha kane ka hospital kum ka jingduna ki doktor, ki specialist bad kiwei kiwei ki post ba donkam.",MYNJUR KA HEALTH DEPARTMENT BAN SHNA ÏA KA HEALTH SUB-CENTER HA JYLLEP BAD MAWHIANG,https://batesitv.com/mynjur-ka-health-department-ban-shna-ia-ka-health-sub-center-ha-jyllep-bad-mawhiang/
": Da ka jingkmen kaba khraw ka Jylla Niam Jowai ka khot ka wer ïa baroh ki paid U Blei sha ka jingpynkyntang Lyngdoh Sad ïa u Rev. Fr. Ferdinand Dkhar ha ka 1 tarik Risaw, 2023 ha Church of the Holy Spirit Parish Ummulong, West Jaiñtia Hills ha ka por 10:00 baje Mynstep.U Archbishop jong ka Jyllañiambah Shillong u Most Rev. Victor Lyngdoh un long u Kongsan ha ka riti lehniam pynkyntang Lyngdohsad ryngkat ka jingïasynran lang ki Bishop jong ka thaiñ Shathie Lammihngi.La kha ïa u Rev. Fr. Ferdinand Dkhar ha ka 26 tarik Rymphang, 1962 ha ka shnong Ïongkaluh , East Jaiñtia Hills. U dei u khun Phrangsngi na ki 10 ngut ki khun jong u Ma Edwin Kyndait bad ka Kong Philomina Dkhar. La Pynkyntang Lyngdoh Sohblei ïa u ha ka 23 tarik Kyllalyngkot, 1994.Na ka bynta ki kali kiba wan sha ka jingpynkyntang Lyngdoh Sad ha katei ka sngi, ïa ka jaka pynieng kali la pynbeit kumne: ïa kiba wan na East & West Khasi Hills bad Ri Bhoi District kin hap rung na Lad-Deinthare ban rung sha shnong Moodymmai. Kin sa don ki Volunteer ban pyni lynti.Ïa kiba wan na ka Parish Amalarem bad ki thaiñ War-Jaiñtia, kin rung beit na Lad-Demthring ban poi sha Moodymmai. Kin sa don ki Volunteer ban pyni jaka parking.Ïa kiba wan na Parish Namdong, Parish Mynsngat, Parish Ïongchwiat ba ki thaiñ Nongjngi kin rung na ki lad ka shnong Wahïajer ban pyni da ki Volunteer ha Wahiajer.Ïa kiba wan na thaiñ Jowai, East & West Jaiñtia Hills, kin rung na lad CHC Ummulong. Kin sa don ki Volunteer hangta ruh.Ïa kiba don Car-pass ki dei ban tah ïa ki sticker khamtan ki kali jong ki Phadar bad Sister bad la kyrpad ruh ïa baroh ki kali ba wan jingïaseng ban teh da ki lama lieh khnang ban pynsuk ïa ki Volunteer ban pynïaid ïa ki kali, la ong u kyrwoh ba la phah da u Media In-Charge Jowai Diocese u Fr. Ebormitre H Lamare.",WER KA JOWAI DIOCESE SHA KA JINGPYNKYNTANG BISHOP ÏA U FR. FERDINAND,https://batesitv.com/wer-ka-jowai-diocese-sha-ka-jingpynkyntang-bishop-ia-u-fr-ferdinand/
"Ka jingïakop khwai dohkha ha pung Pamphyrnai West Khasi Hills, ka la wanrah pynban ïa ka khubor ba sngewsih, ha kaba tang na ka daw ka jingsahkut jong ka kali bad ka jingbym poi sha ka jaka sumar ha ka por ba biang, kawei ka longkmie ka la kha khun hapoh ka kali bad tang hadien katto katne por i khunlung i la khlad noh na kane ka sla pyrthei.Kane ka la jia ha ka sngi Saitjaiñ jong ka taiew baladep ha kaba ki rawon na kylleng ki jaka ki la tuid sha ka jaka ïakop khwai ha Pamphyrnai. Ka thymmei khubor ba la ioh lum ka la iathuh, hadien ba la pynbna ïa ka tiket khalai nusib bad ioh kali ha ka por 2:00 baje nohphai sgi, ka shilynter jong ka surokbah National Highway kaba don harud jong ka pung ha Pamphyrnai, ka la shlei da ki paidbah bad ki rawon kiba la mih sha surok bad kane ka la wanrah ïa ka jingdheng kali kaba la neh da ki bun bun kynta haduh da kem iong rein.Ka jingsahkut ki kali kiba ïaid lyngba kane ka surok ka la pyngbitar ruh ia ki nongleit nongwan kiba la sahkut da ki bun kynta hapdeng surok. La iathuh ruh ba ka jingdheng kali ka dei ruh namar ka jingshlei da ki kali ha baroh arliang ka surok.  Kumta ki kali kiba mih bad leit sha Nongstoiñ ki la sahkut lut. Kine ki kali kim dei tang jong ki riew shimet bad ki kali kamai, hynrei wat ki kali Pulit, ki kali jong ki ophisar sorkar bad khamtam ki kali kit nongpang ruh ki la ngat ha kane ka dheng kali.Kaba kham sngewsih eh ka long ïa ka jingjia ïa kawei ka longkmie ba armet, lem bad ki bahaïing kiba don ha kawei ka kali Tourist rong lieh kaba thmu ban leit sha jaka sumar. Hynrei naduh Nongspung kane ka kali ka la shu ieng sah hajuh bad ar ngut ki rangbah kiba don hapoh kali ki la mih ban ïakren bad ki rawon ban pyllait lem hynrei ki la shah kren heh pynban.Da ka jingbym banse ki la hap ban ïaid kjat naduh Nongspung bad leit ïakren ïa ki Pulit kiba don ha Pamphyrnai ban ïarap pyllait ïa ka kali ban poi sha jaka sumar. La iatuh ba ynda la poi ha ka shnong Khyllem Tiehsaw, ka longkmie ka la kha ïa i khun i khun shynrang bad tang hadien katto katne por i khunlung i la khlad noh. Kane ka longkmie mynta ka don hapdeng ka jingshitom bad ka dang shah sumar ha Holy Cross Hospital, Mairang.Kane kam dei shuh ka sien banyngkong ba ki kali kin ngat ha ka jingdheng kali ha Pamphyrnai hynrei manla ka por haba don ka jingpynïakop khwai ka ju jia kumne.Ha ka sngi saitjaiñ ka jingbun briew bad ki kali ka la long ar shah bad lai shah ïa kaei kaba ju long baroh shikatta. Dei na kata ka daw ka jingsahkut ka leit ka wan ka la long kaba jur bha bad ka la neh ruh da ki bun bun kynta haduh da dum syndon ka suiñ bneng.",KHLAD I KHUNLUNG BA KHA HAPOH KALI BA SAHKUT DA KI KYNTA HA KA DHENG KALI HA PAMPHYRNAI,https://batesitv.com/khlad-i-khunlung-ba-kha-hapoh-kali-ba-sahkut-da-ki-kynta-ha-ka-dheng-kali-ha-pamphyrnai/
"Ka East Jaintia Hills Truck Owner & Transporter Association (EJHTO&TA) ka ai jingkyrshan kaba pura ia ka Synjuk Waheh Shnong East Jaintia Hills District, ia ka Khasi Students’ Union-(KSU) Narpuh Circle bad ia ka Jaintia Students’ Movement –Eastern Region halor ka jingaipor khatduh ia ka Sorkar Jylla ba kan maramot noh wut wut ia ka  surok National Highway-6, kaba la sniew mynta shaba palat pud.“Ka surokbah NH-6 ka dei u thied snam ym tang jong ka jylla Meghalaya, hynrei jong kiwei pat ki jylla ha thaiñ Shatei Lammihngi jong ka Ri India. Ka jingsniew palat jong kane ka surok ym tang ba ka la ktah ia ki paidbah nongleit nongwan, hynrei ka la buh ruh ha ka jingma kaba khraw bha ia ki kali bad khamtam eh ia ki mynsiem ba kordor, kiba dei iaid lyngba jong kane ka surok”, ong u President jong ka EJHTO&TA u Bah Kyrshan Dkhar.“Ka surok, ka nam te National Highway, tangba ka kam pat tang kum ka surok shnong ruh ym ikop”. U paidbah ia mynta u la sah ha ka umdum namar ngim tip don aiu sha lyndet, kat haduh ba ki bor sorkar ba dei peit ia kane ka surok ki la shu ieh beiñ shisha haduh katne katne, i kumba ki paidbah ba don kali ki khlem siew ia ki khajna surok, kat haduh ba ki kali naduh kiba heh haduh kiba rit tam bapli kim long shuh ban iaid lynti lyngba jong kane surok,” ong u Bah Kyrshan Dkhar.“Ki paidbah baroh ia mynta ki la bitar bha halor ka jinglong jingman jong ka surok NH-6. Kumta na ka bynta ka bha ka miat jong ki paidbah, ha kaba iadei bad ka jingsniew palat jong ka surok, ka EJHTO&TA, ka dawa ia ka Sorkar Jylla haduh ka Sorkar Pdeng ba ki dei ban maramot noh mardor ia kane ka surok,” bynrap u kyrwoh.","KYRSHAN PURA KA EJHTO&TA ÏA KA SWSEJHD, KSU BAD JSM ÏA KA JINGDAWA BAN MARAMOT ÏA KA NH-6",https://batesitv.com/kyrshan-pura-ka-ejhtota-ia-ka-swsejhd-ksu-bad-jsm-ia-ka-jingdawa-ban-maramot-ia-ka-nh-6/
"Ka jingkhladnoh jong i khunlung ba dang shu kha jong kawei ka longkmie kaba la ngat ha ka jingdheng kali da ki bun kynta ha ka shnong Pamphyrnai ha ka 17 tarik, Nailur, 2023 na ka jingpynlong ia ka jingiakob khwai ka la pynlong ia ka Hynniewtrep Youth Council North, West Khasi Hills District bad ia ka Ri Khasi Sepngi Federation ba kin pynrem jur ia ki paidbah bad ia ki rawon ki bym don shuh ka mynsiem sngewsynei parabriew.Kine ki ar tylli ki sengbhalang ki la dawa ia ki trai kiba pyniaid ia ka jingiakop khwai dohkha ba ki dei ban siew ia ka bailutksan sha ka longing kaba la mad ia ka jingjia basngewsih bad ki la pynrem jur ruh ia ki bor synshar district ba ha kano ka rukom bad ha kano ka kyndon ki ai jingbit ia ki nongpyniathong khwai dohkha ha kaba wat ia ka surok National Highway-44E ha kane ka sngi la iohi kumba ka dei ka Parking lot jongno re jongno.Shuh shuh kine ki ar tylli ki seng ki la pynrem jur ruh ia ka jingiadon bynta lang jong u Pulit ha ka Uniform ha ka por ba don ka jingiakhalai nusib bad ki la dawa ruh na ki bor synsahr district ban khang shwa ia ka jingiakop khwai dohkha hapoh ka District.Kum ban shu pynkynmaw, ka jingïakop khwai dohkha ha pung Pamphyrnai West Khasi Hills ha ka 16 tarik, Nailur, 2023, ka la wanrah pynban ïa ka khubor ba sngewsih, ha kaba tang na ka daw ka jingsahkut jong ka kali bad ka jingbym poi sha ka jaka sumar ha ka por ba biang, kawei ka longkmie ka la kha khun hapoh ka kali bad tang hadien katto katne por i khunlung i la khlad noh na kane ka sla pyrthei.Kane ka la jia ha ka sngi Saitjaiñ jong ka taiew baladep ha kaba ki rawon na kylleng ki jaka ki la tuid sha ka jaka ïakop khwai ha Pamphyrnai. Ka thymmei khubor ba la ioh lum ka la iathuh, hadien ba la pynbna ïa ka tiket khalai nusib bad ioh kali ha ka por 2:00 baje nohphai sgi, ka shilynter jong ka surokbah National Highway kaba don harud jong ka pung ha Pamphyrnai, ka la shlei da ki paidbah bad ki rawon kiba la mih sha surok bad kane ka la wanrah ïa ka jingdheng kali kaba la neh da ki bun bun kynta haduh da kem iong rein.Ka jingsahkut ki kali kiba ïaid lyngba kane ka surok ka la pynbitar ruh ia ki nongleit nongwan kiba la sahkut da ki bun kynta hapdeng surok. La iathuh ruh ba ka jingdheng kali ka dei ruh namar ka jingshlei da ki kali ha baroh arliang ka surok.  Kumta ki kali kiba mih bad leit sha Nongstoiñ ki la sahkut lut. Kine ki kali kim dei tang jong ki riew shimet bad ki kali kamai, hynrei wat ki kali Pulit, ki kali jong ki ophisar sorkar bad khamtam ki kali kit nongpang ruh ki la ngat ha kane ka dheng kali.",DAWA SIEW BAILUTKSAN KI SENGBHALANG ÏA KI NONGPYNÏAKOB KHWAI HA PAMPHYRNAI SHA KA LONGKMIE,https://batesitv.com/dawa-siew-bailutksan-ki-sengbhalang-ia-ki-nongpyniakob-khwai-ha-pamphyrnai-sha-ka-longkmie/
"Shillong,  Nailur 14: Ka Khun Hynñiewtrep National Awakening Movement (KHNAM) ka la buh jingkylli halor ka jinglyngkot shaba palat ka Dorbar Synrai jong ka Ingdorbar Thawaiñ ka Jylla ka ban sdang ha ka sngi Thohdieng.“Lashai la 15 tarik, Nailur, 2023 kan sdang ka Dorbar Synrai jong ka Iingdorbar Thawaiñ ka jylla. Ka jingbuh por tang san sngi ban pynlong dorbar ka pynpaw shai kdar ba ka Sorkar Jylla ka kwah ban kiar ia ki jingkylli kiba bun kiba ktah ia ka jylla baroh kawei,” ong u kyrwoh ba la phah da u Working President ka KHNAM-CEC u Bah Thomas Passah ha u kyrwoh ba la phah sha ki lad pathai khubor.“Ngi kwah ruh ban buh ka jingkylli halor kano ka nongrim ka Business Advisory Committee (BAC) ka buh tang san sngi, kan bha ba ynnai pynlong dorbar hi lada ka dei kumne tang san sngi. Ka dorbar kaba ladep ruh ka lyngkot bha bad kane ruh kajuh hi, lada ka long ha kane ka rukom ka la shongnia ban iakren ia ki mat ki jura ha ki surok ym shuh ha Iingdorbar,” u la ong.“Ka KHNAM ka pynrem jur ia kane ka Sorkar khappud bad ka Sorkar leh donbor,” la kynthoh ka KHNAM.“Ha kine ki san sngi ngin khmihlynti ban don ban kylli ia u Myntri Rangbah halor ka Inner Line Permit (ILP) bad sa haduh katno kan shimpor ia ka Sorkar Pdeng ban mynjur noh ia ka ILP kumba la dawa da ki 60 ngut ki MLA ha u snem 2019, lada ym don ba kren kan dang pynskhem ia ka jingmut ar maloi jong ki nongmihkhmat halor ka ILP,” la bynrap u kyrwoh.",BUH JINGKYLLI KA KHNAM BA PYNLONG DORBAR SYNRAI TANG 5 SNGI,https://batesitv.com/buh-jingkylli-ka-khnam-ba-pynlong-dorbar-synrai-tang-5-sngi/
"Ka Khasi Students Union (KSU) ka la takrain tyngeh ia ka Sorkar Meghalaya Democratic Alliance (MDA) ba ialam da ka National Peoples Party kaba la bthah ia u Deputy Commissioner jong ka East Jaintia Hills District u Abhilash Baranwal ban khot iakren ia ki nongialam jong ka KSU halor ka jingkhang khyrdep ia ka khyrdop khrong khajna ne ka Toll Gate jong ka National Highway Authority of India kaba don ha ka shnong Lumshnong, East Jaintia Hills District.Kum ban shu pynkynmaw hangne, ka KSU ka la khang tala ia kane ka khyrdop khrong khajna jong ka National Highway Authority of India naduh ka 8 tarik, Nailar, 2023 hadien National Highway Authority of India kam shym la maramot satia ia ka surokbah National Highway-6 kaba la jot rathai bad pynsuhsat ia ki paidbah ha ka leit ka wan.Ha ka jingiakren bad ki lad pathai khubor, ha ka Lah Sngi u Blei u General Secretary jong ka KSU u samla  Kwilniss S. Suchiang u la kynthoh da kaba ong, ‘kumno u DC u khot iakren halor ka Toll Gate, katba ha kaba iadei bad ka jingsniew jong ka surok, um kren eiei.”Ka Seng ka la khot bad wer ruh ia kiwei ki paralok sengbhalang bad ia ki paidbah nongshong shnong jong ka East Jaintia Hills District ba kin ai jingkyrshan ia kane ka jingiakhih jong ka seng khnang ba kan wanrah ia ka jingmyntoi jong ki babun balang.Ka Surok National Highway-6 ka dei ruh kaba pyniasoh ia ki katto katne ki jylla ha ka thain shatei lammihngi jong ka ri India.U General Secretay ka KSU East Jaintia Hills District Unit u la iathuh ba ka seng la rai ban pyniaid beit shakhmat ia ka jingiakhih da kaba thiah ha surok ha ka 25 tarik, Nailur, 2023 kum ka dak ka jingbitar ia ka sorkar jylla bad ia ka National Highway Authority of India (NHAI) ki bym shym la shimkhia ia ka jingdawa ban shna pynbha ia ka surokbah National Highway-6 ha East Jaintia Hills District kaba la jot rathai haduh katta katta.Shwa kane, kata, ki nongialam jong ka KSU ki la aiti da ka jingthoh ha u Symbud Myntri Rangbah ka Jylla u Bah Prestone Tynsong uba bat ruh ia ka tnat PWD (Roads) jong ka Sorkar Jylla ban phah maramot noh mardor ia kane ka surok kaba la long ka jinglehrain ym tang ia ka district hynrei wat ia ka jylla baroh kawei.U samla  Kwilniss Suchiang u la iathuh ba u Bah Prestone u la iathuh ba ka National Highway Authority of India (NHAI) ka la kular ban sa shna pynbha ia ka surok National Highway-6 ha kaba kut jong u bnai Nailur ne ha kaba sdang jong ka taiew ba nyngkong eh ka taiew baar jong u bnai Risaw mynta u snem 2023.","KUMNO KA SORKAR KAM LEHRAIÑ BAN KHOT ÏAKREN HALOR KA TOLL GATE, LUMSHNONG: KSU",https://batesitv.com/kumno-ka-sorkar-kam-lehrain-ban-khot-iakren-halor-ka-toll-gate-lumshnong-ksu/
"Ka Khasi Students Union, East Jaintia Hills District Unit ka la aiti da ka jingthoh sha u Symbud Myntri Rangbah ka Jylla u Bah Prestone Tynsong uba bat ruh ia ka tnat Kam Pohing ka Sorkar Jylla ban dawa ba dei ban weng noh mardor ia ki shipai BSF kiba buh ia ka khyrdop talasi kali ha Sonapyrdi.Ha ka jingiakren bad ki lad pathai khubor ha ka Lah Sngi u Blei, u General Secretary ka KSU u samla  Kwilniss S. Suchiang u la iathuh ba u Bah Prestone u la kular ban shimkhia ia kane ka jingdawa bad ong ruh ba un sa bthah ia u Superintendent of Police ka East Jaintia Hills District ba un sa phah da ka jingthoh sha ka tnat shipai BSF ban weng noh mardor ia kane ka khyrdop talasi kaba long u mawjynthud ia ka leit ka wan jong ki paidbah lyngba ka surokbah National Highway-6.Ka seng ka la pynpaw ruh ba ka jingdon ka khyrdop talasi beain jong ki shipai BSF ka la pyndik haduh katta katta ia ki nongleit nongwan ha surokbah National Highway-6.“Ha ka 2 tarik, Lber, 2023 shi kynhun ki shipai BSF kiba don ha ka kamram ki la shoh ia uwei u khynnah skul na ka shnong Huroi katba u dang leit sha iing. Kane ka jingjia, ka la pynher mynsiem ia ki paidbah bad im hapdeng ka jingsyier mynsiem,” ong ka seng ha ka dorkhas ba la aiti sha u Symbud Myntri Rangbah.Ha kajuh ka por, ka seng ka la dawa ruh ia ka sorkar buh shuh shuh sa kawei ka Anti Infiltration Check Gate ha ka shnong Tongseng khnang ban tehlakam ia ka jingwanrung tuh jong ki mynder ri na ka ri Bangladesh sha u pud u sam jong ka ri India lyngba ka khapppud jong ka East Jaintia Hills District.“Dang shen kawei ka longkmie Khasi-Pnar ka la shah pyniap dusmon ha ki runar ba prong tuh na ka ri Bangladesh ha ka shnong Donaskur,” la ong ka Seng.Ka seng ka la dawa ruh ia ka Sorkar ban buh noh mardor ia ka Traffic Branch ha East Jaintia Hills District ka ban peit bad ban pyniaid ia ki kali ha kane ka distrik.Ka seng ka la ong ba ka jingbym don ka Traffic Branch, ka la wanrah ia ka jingdheng kali, kaba jur bad buh jingma ruh ia ka leit ka wan jong ki paidbah bad ki khynnah skul.",PHAH WENG KA KSU ÏA KA KHYRDOP TALASI BE-AIÑ KI SHIPAI BSF HA SONAPYRDI,https://batesitv.com/phah-weng-ka-ksu-ia-ka-khyrdop-talasi-be-ain-ki-shipai-bsf-ha-sonapyrdi/
"Uwei u rangbah uba la tip kyrteng kum u Bah Khrawkupar Phawa 30 snem ka rta na ka Shnong Sohmynting u la khlad hashen hadien ba ka trok kaba u niah kaba don ia u nombar AS 01FC 8513 ka la thung baji hajan ka jingkieng Moo ha Iawmusiang, Jowai. Kane ka la jia ha ka miet sngi U Blei.Ka jaka ba kane ka trok la thung baji, ka dei ka jaka ba ka surok ka long khongdong bha bad ka don hajan ka Challam-Syngkon Petrol Pump kaba dei ka bynta jong ka surok Shillong-Jowai.Shwa ba ka trok kan thung baji, ka la leit tynrah ruh ia kawei dukan shna tyre hynrei donbok ba kam don satia kano kano ka jingjia basngewsih namarba hapoh kane ka dukan ym shym la don satia mano mano ruh ha kane ka khyllipmat.Ki Pulit ka West Jaintia Hills kiba la ioh jingtip halor kane ka jingjia, ki la leit iarap ban sei ia ka met jong u Bah Khrawkupar napoh ka trok ha ka por kumba 2.30 baje nohphai sngi.",ÏAP HASHEN U RANGBAH NA SOHMYNTHING BA THUNG BAJI KA TROK HA JINGKIENG MOO,https://batesitv.com/iap-hashen-u-rangbah-na-sohmynthing-ba-thung-baji-ka-trok-ha-jingkieng-moo/
"Ka Khasi Students Union (KSU) ka la kyrpad ïa ki MLA ba kin kren eiei hapoh ka Dorbar Synrai jong ka Iingdorbar Thawaiñ ka Jylla halor ka jingïohlad jong ki 8 ngut ki bar jylla ban ïoh rung pule MBBS na ka bhah jong ka Jylla Meghalaya ha ka open category watla ki pynshisha tang da ka Provisional PRC.“Mynshem bnai ha ka por ba la pynmih ïa ka thup ki samla pule ba ïoh bhah ban leit pule MBBS, la shem ba ha ka Open Category, ki don kumba 8 ngut ki bar jylla kiba ïoh ban rung ha kane ka Category.  Lyngba ki jingwad bniah bad ka RTI, ka seng ka la shem ba kine ki 8 ngut ki bar jylla ki khlem pynbiang ki kot ki sla ban pynshisha ba ki dei ki nong Meghalaya ba pura. Katkum ka kyndon jong ka tnad DHS, baroh ki samla pule ki dei ban ai ïa ka Permanent Resident Certificate ban pynshisha ba ki dei ki nong Meghalaya, hynrei la shem pat ba katto katne na kitei ki 8 ki khlem ai ïa ka PRC hynrei ki ai pynban da ka Provisional PRC kaba treikam tang 3 lane 6 lane 12 bnai.  Ka KSU ka sngewdei ba ka Iingdorbar Thawaiñ ka dei ban ïatai bha khnang ban lah ban khanglad ïa kine ki 8 ngut ki bar jylla bad kumjuh ban lah pynduh jait syndon ïa kum kine ki jingjia ha ki snem ban wan,” ong ka KSU ha u kyrwoh ba la phah da ka IT & Publicity Cell sha ki lad pathai khubor.Ka KSU ka la ïaroh ïa u MLA jong ka Nongpoh Constituency uba la rah hakhmat ïa ka mat ILP ban ïoh jingshai na ka Sorkar.“Ban pynkynmaw ka mat ILP lane Bengal Eastern Frontier Regulation 1873 ka dei ka mat dawa kaba la rim bha bad kaba dang im bad khluit haduh mynta. Hashwa ban ïoh ïa ka jylla, ka United-Khasi Jaiñtia Hills District Council ka don ïa kane ka kyndon aiñ ILP bad wat naduh ki por ba synshar ki phareng ka Bri U Hynniewtrep ka don ïa ka ILP hynrei naduh ba ïoh ïa ka jylla riewlum, ka ILP ka jah kum kawei na ki aiñ kane ka jylla thymmai. Ka KSU ka kyntu ïa baroh 60 ngut ki nongmihkhmat ba ki dei ban ïatai sani shuh shuh kumno ban pynurlong ïa ka jingdawa ILP ki paidbah bad kumno ban pynbor ïa ka sorkar pdeng ban ai noh mardor ïa ka ILP sha ka Meghalaya bad ym ban shu pynsahteng da kaba ai daw ba dang bishar. Haba ïa ka Manipur lah ban ai da kaba suk balei pat ka eh ban ai ILP ïa ka Meghalaya,” la ong ka Seng.Ka seng ka kyntu ruh ïa baroh 35 ngut ki MLA Khasi ba ki dei ban ïa kren ruh ïa mat ban ïoh rung ka ktien Khasi ha ka 8th Schedule. Ka Iingdorbar Thawaiñ bad ki paidbah ki dei ban ïoh jingshai ba balei tad haduh mynta khlem pat lah ban pynurlong ïa kane ka jingangnud.Haba pynsngew halor ka jingjyllei jong u drok, ka seng ka la ong, “ka seng ka kyntu jur ïa baroh 60 ngut ki MLA ba ki dei ban ïa tai sani bha halor kane ka mat bad wad lad kumno ban teh lakam ïa ka jingrung kyrthep u drok ha ka jylla bad kumjuh ruh ban thaw aiñ kiba pyrkhing bad ba khlaiñ bor ban pynshitom ïa ki nongkhaïi drok khnang ban lah kum shi bynta ban khanglad ïa ka jingkhaïi bad dih drok ha jylla. Lada ki nongmihkhmat ki khein sting ka mut kan ym slem shuh bad ka jylla Meghalaya kan long kum ka Phillipines, Colombia, Mexico bad kiwei ki thaiñ kiba la shah lynshop ha ki kam sniew lyngba u drok.”“Ka jingpyrshang khah khah ka North East Frontier Railways ban wanrah ïa ka lynti rel ha Ri Khasi ka la pynbitar ïa uba bun balang.  Lyngba ka rel, la sngewthuh shai ba ki bar jylla ki mynder ri kin ïoh rung suk ban buhai shnong hapoh jylla. Ka KSU ka sngewdei ba ka iing ka dei ban ïatai halor kane ka mat bad ba dei ban khanglad beit ïa ka lynti rel ban wan shane tad haduh ynda la ïoh ïa ka aiñ ILP ha jylla, ha kata ka por yn sa ïa pynbeit pat halor ka jingwanrah ïa ka rel sha Ri Khasi,” la pynpaw ka KSU.Halor ka jingeh ki paidbah kiba sah ha khappud, ka KSU ka la ong, “ki paid Khasi na ka por sha ka por ki shah thombor bad shah pynïap ha ki thaiñ khappud ha ki bor sorkar Assam bad kiwei kiwei ki kynhun.  Naduh ka jingshah siat ïap ki 4 ngut ki Khasi ha Langpih, ka jingshah pynïap dusmon u Bah Tyngshaiñ Mukhim ha Block II, ka jingshah siat ïap haduh 5 ngut ki Khasi ha Mukroh bad ki jingshah pyndik ba dang shen ha Khanduli bad Lapangap. Lada ki 60 ngut ki MLA kim ïatai ïa ka mat khappud hapoh iing dorbar thaw aiñ kan pyni ba ki khein sting ïa kane ka mat bad kumjuh ruh ba kim khein snep ïa ki paidbah ba sah ha khappud. La donkam ban pynbeit kyrkieh noh kumno ban ai jingïada ïa ki paid Khasi kiba sah ha khappud ban lait na ka jingshah thombor khah khah ha ki pulit Assam, ki lehnoh bad runar Nepali bad Karbi,” bynrap u kyrwoh na ka Seng.Ka KSU ka kwah ruh ïa baroh ki MLA ban ïathir halor ka National Education Policy (NEP) kumjuh ruh ïa ka jingslem ban sdang ïa ka Shillong Medical College bad ka jingkyntiew kyrdan ïa ki baroh ki Polytechnic Insititutes sha ki Engineering College kiba pura. Kumjuh ruh ka jingbymdon ka State University ka la ktah bah ïa ki samla pule ka jylla kiba thrang ban bteng shuh shuh ïa ki jingpule. Ka KSU ka kyntu ruh ïa ka Iingdorbar thawaiñ ban ïatai ruh halor ka mat ban wanrah ïa ka Central Agricultural University hapoh Kyrdemkulai kaba la sahteng naduh u snem 2010.Ka seng ka la dawa ruh ïa ka Ingdorbar Thawaiñ ban wad lynti noh marmar ban weng ïa ki briew kkiba sah ha Them Iew Mawlong namar kane ka mat ka la sahteng da ki bun bun snem.  “Lada ka sahteng kumne ka mut kine ki briew ki la sngewbaheh shuh kumba la jia ha kine ki khyndiat bnai ha kaba kine ki runar kharmetor ki la rah da ki tiar ïaleh ban shoh pynmynsaw ïa ar ngut ki draibar taksi kiba dei ki Khasi ha Khyndai lad,” la ong u kyrwoh.",KYNTU KA KSU ÏA KI MLA BAN KREN HA ASSEMBLY BA ÏOH BHAH PULE MBBS PHRA NGUT KI BAR JYLLA,https://batesitv.com/kyntu-ka-ksu-ia-ki-mla-ban-kren-ha-assembly-ba-ioh-bhah-pule-mbbs-phra-ngut-ki-bar-jylla/
"Khliehriat, Nailur 19 : Ki nongialam shnong bad ki dkhot jong ka Khasi Students Union East Jaintia Hills District Unit ki la pynpaw ka jingpyrshah ia ka jingkyrpad jong ka National Highway Authority of  India ban shah plie noh ia ka khyrdop khrong khajna lane ka Toll Gate kaba don ha Lumshnong, East Jaiñtia Hills District ia kaba la khang tala da ka Khasi Students Union, East Jaiñtia Hills District Unit katba ym pat shna pynbha ia ka surokbah National Highway-6.Ha ka jingialang ba la pyniaid da u Additional Deputy Commisioner jong ka East Jaintia Hills u Bah G. Warjri, ki nongmihkmat jong ka National Highway Authority of  India kim shym la wan mih satia sha kane ka jingialang.Ka seng ka ïeng skhem ha ka nongrim, katba ka jingpynbha surok kam pat dep, ka National Highway Authority of  India kam pat lah ban plie satia ia kane ka khyrdop khrong khajna. Na ka liang u Adll. Deputy Commisisoner u la pynpaw ba un sa phah ia ka rai ba la shim ha kane ka jingialang sha ka National Highway Authority of  India bad sha ka Sorkar.","KYRPAD KA NHAI BAN SHAH PLIE NOH ÏA KA TOLL GATE HA LUMSHNONG, PYRSHAH KA KSU",https://batesitv.com/kyrpad-ka-nhai-ban-shah-plie-noh-ia-ka-toll-gate-ha-lumshnong-pyrshah-ka-ksu/
"Ka Khun Hynñiewtrep National Awakening Movement (KHNAM) ka pynpaw ka jingsngewnguh ïa u MLA jong ka Mookaïaw Constituency u Bah Nujor Sungoh uba la rah ïa ka mat ha ka Dorbar Synrai jong ka Iingdorbar Thawaiñ ban pynduh noh ïa ka Personal Interview ha ki kam Sorkar ha ka kyrdan Grade IV.“Ka seng naduh ki snem ba la leit noh ka ladep ai ïa ki jingthoh kiba shai bad kiba shong-aiñ sha u Myntri Rangbah ka Jylla ban dawa ban pynduh noh ïa ka Personal Interview na ka Grade B,C bad D jong ki kam Sorkar bad ngi la pynshai ruh ba wat ka Sorkar India bad ki 23 tylli ki jylla bad 8 tylli ki Union Territories ha ka ri India ki ladep ban pynduh ïa ka Personal Interview, hynrei haduh mynta ka Sorkar ka sngap jar jar,” ong u Working President ka KHNAM u Bah Thomas Passah ha u kyrwoh ba la phah sha ki lad pathai khubor.“Ka jubab jong u Myntri Rangbah mynta ka sngi kam pynhun ïa ngi kum ka seng bad ka khlem pynhun ïa u MLA badonburom u Bah Sungoh lane ïa kiwei kiwei ki Nongmihkhmat jong ka iingdorbar Thawaiñ ka jylla.  Katkum ka jubab kaba u Myntri Rangbah u la ai ba 50/50 % la bhah na ka bynta ka Written Test bad ka Personal Interview.  50% ka la plie lad bha ïa ki briew ba don ha ka bor ban tuklar lane mushlia ïa ka ïohkam ïohkam hok jong ki samla,” ong u kyrwoh.“U Myntri Rangbah u la ong ruh ba la pynlong ïa ka Personal Interview ban peit ruh ïa kiwei kiwei ki jingdonkam ha ki Candidate, ka jingkylli kaba ladei ban kylli ïa u Myntri Rangbah ha Iingdorbar ka long,  kiei kita ki jingdonkam kiba hap ban peit tang lyngba ka Personal Interview haba thungkam Sweeper lane kiwei kiwei ki kam Grade04? Ka jingshisha ka long ba ïa ka personal interview donkam tang ha ki jait kam kiba donkam ban peit ïa ka Personality jong u/ka kyrtong,”la bynrap u kyrwoh.“U Myntri Rangbah u la ong ruh ba ka don ka jingduhnong bad jingïohnong ruh lada ym don personal interview shuh. Ladei ban kylli na u Myntri Rangbah ba kiei kita ki jingduhnong lada pynduh noh ïa ka personal interview, namar kumba ngi la thoh sha ka Sorkar ngi la batai shaikdar ba lada pynduh ïa ka personal interview ka jingïohnong kan long ba kito kiba dei hok ban ïoh kam kin ïoh.  Ka por jong ka Sorkar kan ym sepei.  Ka pisa ka Sorkar kan ym sepei.  Ki samla kiba aplai kam kin ïoh jingkyrmen.  Ki briew kiba mlien ban pan pisa ban pynïoh kam kin ym ïohlad shuh ter ter ka jingduhnong lada pynduh personal interview ka long tang ïa kiba don ha ka bor namar kin ym ïohlad shuh ban leh shiliang lane leh politik ïa ka hok jong ki samla,” la ong u Bah Passah.“U Myntri Rangbah u la ong ruh ba ka Sorkar ka dang peit bniah ïa baroh ki bynta jong ka rukom thungkam bad kan shimpor. Kine baroh ki dei tang ki jubab ban pynjlan ïa kaei kaba la donkam ban leh noh. Ngi tip shai ba ki bynta kiba donkam ha ka jingthung kam Sorkar kadon tang saw tylli kita ki long; ban pyllait Advertisement.  Ki samla kin pyndap Form ban aplai.  Ban pyllong ïa ki Test bad ban jied ïa kiba la shah jied.  Ngi sngewthuh balei u Myntri Rangbah u kwah ban pyni ba ka kam ka long kaba jrong bad ba khongwaiñ bha namar kam long satia kumta,” la kynthoh ka KHNAM.“Ka seng ka long kaba kloi ban ïathir bad u Myntri Rangbah halor kane ka mat bad lada u jop u Myntri Rangbah ngim ym dawa shuh hynrei lada ka ieng ka nia jong ngi ka Sorkar ruh ka dei ban leh noh mardor ïa kane ka jingthmu babha.  Ka Seng kan sa shim ïa la kijong lad ki lynti ban pynthikna ba ka Srkar kan pynduh noh ïa ka personal interview,” la bynrap u kyrwoh.",YM HUN KA KHNAM ÏA KA JUBAB U MYNTRI RANGBAH HA ASSEMBLY ÏA KA PERSONAL INTERVIEW,https://batesitv.com/ym-hun-ka-khnam-ia-ka-jubab-u-myntri-rangbah-ha-assembly-ia-ka-personal-interview/
"Ki Pulit tang hapoh 48 kynta ki la iohkem ia ki arngut ki briew kiba la suba ba ki dei kiba donkti ban dkhat jubor ia ka jingim jong u Bah Wiliam Nongrum, 36 snem ka rta uba dei na ka shnong Khanduli.Ha u kyrwoh ba la phah da u Superintendent of Police ka East Khasi Hills u Bah S. Nongtnger, la pyntip ba ha ka miet sngi baar ha ka por 11:00 baje mynmiet la ioh jingtip ba uwei u briew u la thiah lyngktop hapdeng ka jingbym tipbrirew harud surok Laitkor.Marmar ki Pulit ki la leit sha kane ka jaka bad lap ia uwei u briew uba la thiah hapdeng ka jinglyngkien jong ka snam hapoh ka phyllaw jong kawei ka karkhana shna kali kaba dei jong u Bah Farid Mukhim ha Laitkor Mawrie, Lumheh.Hadien ba la tohkit bniah, la lap ba ki don ki dak mong ha ki bynta jong ka khlieh jong u briew bad i kumba u la iap. Hadien ka  jingsuba ba u la iap, la pyntip marmar sha ka kynhun Crime Scene Unit ban wad ksai bad ia ki sakhi na kane ka jaka kaba une u briew u la iap.  La lap ruh ia uwei u lakam ñiah kali ba la suba ba la pyndonkam ban leh ia ka kam runar bad ia uwei u bitor um bad shiteng bilor ka kyiad la kurup noh na kane ka jaka.Ha ka step sngi Balang, ia ka met jong une u rangbah la pynkynriah noh sha NEIGHRIMS Hospital, Shillong.  Ki bahaïing ki la wan kam trai bad ban pyntip ba u lanot u dei uba la tip kyrteng kum u William Nongrum 36 snem ka rta na ka shnong Khanduli.Hadien ba la pyndep ia ki jingdonkam katkum ka aiñ, la aiti noh ia ka met sha ki bahaïing hasem ban pyndep ia ka jinglehniam bakhatduh.Ki Pulit ki la registered case ia kane ka jingjia ha Madanrting Police Station hapoh ka Section 302 IPC bad arngut ki suba donkti ki la shah kem hapoh 48 kynta.",SHAH KEM ARNGUT KIBA SUBA DONKTI BAN PYNÏAP ÏA U RANGBAH NA KHANDULI HA LAITKOR,https://batesitv.com/shah-kem-arngut-kiba-suba-donkti-ban-pyniap-ia-u-rangbah-na-khanduli-ha-laitkor/
"Ki Pulit ka Jylla Meghalaya kiba dang iai bteng ban iakhun thma pyrshah ia u drok, ha ka 20 tarik mynta u bnai ki Pulit ki la ioh jingtip na uwei u nongniah kali Tata Sumo shaphang kawei ka pla ba ishankhmat ba la iehnoh hapoh ka kali Tata Sumo jong u da ki arngut ki nongshong kali.Ha kane ka pla, ynda la khura ha Madanrting Police Station la lap haduh 21 tylli ki synduk thep sabon kiba la thep ia u drok Heroin uba khia 253.53 gram bad katto katne ki jaiñ.U  Superintendent of Police jong ka East Khasi Hills District u Bah Sylvester Nongtnger u la iathuh ba une u drok u dei uba shongdor palat 2 klur tyngka.Ha kaba iadei bad kane ka jingioh kurup ia u drok, ki Pulit ki la register case ha Madanrting Police Station hapoh ki kyndon jong ka Section 21(c)/29 NDPS Act. Ki Pulit ki la pynlong ka jingtohkit kaba bniah bad ka jingthwet kaba jur ban iohkem ia ki snar khaii drok.",KURUP KI PULIT IA U DROK BA SHONGDOR 2 KLUR TYNGKA,https://batesitv.com/kurup-ki-pulit-ia-u-drok-ba-shongdor-2-klur-tyngka/
"Ka seng kieng atiar ba la shah kheiñ be-aiñ Hynñiewtrep National Liberation Council (HNLC) ha ka sngi palei ka la rakhe ia ka ‘martyr’s day’ kum ka jingai burom ia ki nongialam bad ia ki dkhot ba ehrang jong ka seng kiba la len lade ban iakhun pyrshah ia ka jingdakhol jubor bad khñiot beiñ jong ka India.Ha u kyrwoh ba la phah sha ki lad pathai khubor, u General Secretary cum Publicity Secretary jong ka HNLC u Bah Saiñkupar Nongtraw u la ong ba u Sambor Mawthoh ba ju khot sin u Dengdeng u la don ha ka jaka kaba kongsan tam ha ka pakit ki mynnor jong ka HNLC.U la duhei ia la ka jingim kum u dkhot jong ka HNLC ha ka jingiather kuli bad ki pulit ka Meghalaya ha ka  21 tarik Nailur 1994 ha Jaiaw. Kum ka jingithuh ia ka jinglenlade jong u, ka HNLC ka la pynbna ia kane ka sngi kum ka Martyrs’ Day jong ka seng, ong u Bah Nongtraw.U la ong ba ka HNLC ka ju buh jingthoh ia baroh ki dkhot bad ia ki nongialam kiba la aiti lut ia la ka jong ka jingim na ka bynta dawbah ka ‘ri Hynñiewtrep.“Ka snam ba la phlei da kine ki samla kiba shlur kam shym la long lehnohei, kumba ka HNLC ka angnud ban pynthikna ba ka jingiakhun jong ngi kan long shi bynta jong ka histori,” ong u General Secretary bad bynrap, “kane ka sngi bakongsan ka dei ka jingrakhe bad ka jingaiburom ia ki nongialam ba shlur bad ia ki dkhot kiba la len lade ha ka jingiakhun ba khlem shongthait pyrshah ia ka jingdakhol bad ka jingkhñiot beiñ ka India.  Ka dei ka sngi kaba kyrpang ban ai burom ia kito kiba iakhun khlem jingsheptieng na ka bynta ka hok bad ka jingangnud jong ki briew jong ki.  Ka jingaiti bakhlaiñ, ka jinglen lade bad ka jingiakhun ba khlem thait ban wad ia ka hok bad ka jinglaitluid.  Ha kane ka sngi, ngi shim ia kane ka khyllipmat ban kynmaw burom ia ka jinglen lade jong ki bad ngi pynpaw ruh ka jingsngewnguh shikatdei ei na ka bynta ka jingaiti lut bad ka jingshlur.”U Bah Nongtraw u la ong ruh ba ka jingpynkha ia ka HNLC la pynshong nongrim halor ki hok jong ka pakit ki mynnor.“Bun ngut ki samla ki la pyniasoh bad ka HNLC, kiba la pynkhreh ban thoh biang sa shisien ia ka Histori,” u la ong.U la ong ba kam pat ju don kano kano ka jingiakhih ba khlem iaumsnam ha ka historiKatkum ka jingong jong u, ka jingiakhih ba khlem iaumsnam kan ym treikam daleilei lymda ki nongkhñiot beiñ kim don ia ka mynsiem iatiplem.“Ai ba mynsiem jong kito ki khlawait ba la khladnoh kin ioh ia ka jingjahthait bymjukut, bad ai ba ka kyrteng jong ki kan nang iai bteng ban ai mynsiem ia ki pateng ki ban sa wan ban ieng pyrshah ia ka jingshah leh bym hok bad ka jingshah khñiot beiñ.  Ka jingrakhe ia ka Martyrs Day ka pynkynmaw biang ia ka kam kaba ki la leh, ka kyntu ia ngi ban pyntyllun shakhmat ia ki jingangnud jong ngi bad ban ym kyrkieh ban kthong ia ka hok bad ka jinglaitluid na ka bynta ka ri Hynñiewtrep,” ong u Bah Nongtraw.","BUN NGUT KI SAMLA KI LA RUNG SHA KA HNLC, KI PYNKHREH BAN THOH BIANG SA SHISIEN ÏA KA HISTORI : SAINKUPAR",https://batesitv.com/bun-ngut-ki-samla-ki-la-rung-sha-ka-hnlc-ki-pynkhreh-ban-thoh-biang-sa-shisien-ia-ka-histori-sainkupar/
"Ka jingbym pat aiti jong ka tnat PWD ia ka building jong ka Block Institute of Teacher’s Education (BITE) bad ka Residential School kiba don ha ka shnong Byndihati, East Jaiñtia Hills District sha ka tnat Pule Puthi ka la pynlong ia kine ki shlem pule kum ki iing jah bad ki ktem leh kam sniew jongno re jongno.Ka Khasi Student Union (KSU) East Jaiñtia Hills District Unit lyngba ka Education Cell ha ka sngi baar ka la hiar jurip ia ki building BIET bad ia ka Residential School kiba don ha ka shnong Byndihati ban lap da la ki jong ki khmat shwa ban pynsngew sha ki bor ba dei peit jong ka tnat Pule Puthi ka Sorkar Jylla.Ha ka sngi palei, ka seng hapoh ka jingialam jong u Publicity Secretary u samla Hame Ryngkhlem bad u Assistant Organising Secretary u Samla Chibait Rymbai ki la leit ban iakynduh ia ka Director jong ka DERT ka Kong K. R Manner ban pan jingpynshai halor ka jingbym lah ban plie noh ia ka building BITE bad ka Residential School ha ka shnong Byndihati.Ka Seng ka la ioh jingtip ba ia ka building BITE ba la shna khnang ban pyntbit ia ki samla pule kiba thmu ban long nonghikai ka sdang naduh u snem 2012 bad la sdang ban shna ia ka ha u snem 2015.  Ka seng ha ka jingjurip ka la lap ba ka building ka la shu sah khongreng haduh mynta bad kane long ka daw ba ka PWD kam pat aiti ia kane ka Building sha ka Directorate of Educational Research &Training (DERT) ban pyntreikam pura.Kumba la ioh jingtip da ka seng, ka jingbym pat treikam ia kane ka shlem ai jinghikai ia ki nonghikai ka long na ka daw ba ka tnat PWD (Buildings) kam pat ioh ia ka Bill kaba kot kumba 3 klur tam na ka Sorkar.  “Kaei kaba pynglyngngoh ia ka seng ka long ba ia kane ka Building ka ladap phra snem hynrei ka Sorkar ka dang sngap mynthi halor kane ban pyllait noh ia ka Bill,” la ong ka seng.“Kaba sngewlyngoh pat sha kiwei ki distrik kiba don ka jaka pyntbit ai jinghikai DIET ki la ioh ka jingiarap da ki 15 klur tang na ka bynta ban maramot bad kane ka pynlyngngoh ia ka seng ba kumno ka Sorkar ka leit shiliang ia ka bhah bad ia ka East Jaintia Hills pat la ieh khunswet watla ka building ka la don phra snem pura.  Kane ka pyni ba ka Sorkar kam patiaw satia ia ka bha ka miat jong ka East Jaiñtia Hills District khamtam ha kaba iadei bad ka pule puthi,” la bynrap u kyrwoh na ka Seng.“Ka Seng ka kyntu ia ki Nongmihkhmat bad ia ka Sorkar ba kam dei ban leh shiliang. Na ka liang ka Director ka la batai ruh ba kitei ki building ki dei tang na bynta ka Block Institute of Teachers Education (BITE) bad lada ioh ia ka mang tyngka kaba pura yn sa lah ban pynkylla sha ka District Institute of Teachers Education (DIET) jong ka District,” la iathuh ka Seng.Ka Seng ka la pyntip ruh ba ka Residential School Building ka la kylla iing jah bad shu iehshrah bad ka long kumba pynseiei kai ia ka pisa jong u paidbah.  “Ngin sa leit ban iakynduh ia ki bor ba dei khmih halor ka Residential School ban pan jingpynshai halor ka jingbym lah ban pyntreikam ia ka Residential School haduh mynta,” ong ka seng.“Ka Director ka la kular ban leit jurip ia ka jinglong jingman jong kane ka Building ha kine ki sngi ban wan bad ka la kular ruh ban phah pynkloi noh ia ka tnat PWD (Building) ban aiti noh ia kane ka Building sha ka DERT khnang ban pyntreikam noh ia ka,” la pynkut ka seng ia u kyrwoh.","BYM PAT AITI KA TNAT PWD, SAH KHONGRENG KA BUILDING BITE BAD RESIDENTIAL SCHOOL",https://batesitv.com/bym-pat-aiti-ka-tnat-pwd-sah-khongreng-ka-building-biet-bad-residential-school/
": U Myntri Rangbah barim ka Jylla u Dr. Mukul Sangma ula ngat ha ka jingshah dawa ban siew bai mynraiñ khmat kaba 20 klur tyngka hadien ba u la kynnoh ia u Henry Lalremsanga ba u dei u “kingpin’ khaii drok ha ka Dorbar Synrai jong ka Iingdorbar Thaw Ain ka Jylla.Nalor kata u Lalremsanga ha ka Legal Notice u la dawa ia u Sangma ba u dei ban panmap ruh hapoh 7 sngiU Lalremsanga uba na Mizoram bad uba long ruh u Chairman jong ka 2B’s Group of Companies, u la dawa ia u Sangma ban siew ia kane ka bai pynmynrain bad ban panmap hapoh ka 7 sngi lem kumta un mudui da ka mukotduma Criminal bad Civil suit pyrshah ia u ha Supreme Court.Ia ka ‘Legal notice’ la phah da u Bah K Kharmawphlang & Associates, Advocate and Legal Consultant jong u Henry Lalremsanga.Kane ka ‘Legal Notice’ ka kdew halor ka jingkynnoh bym shong nongrim bad jingpynhiar dor ia ka longryngieng jong u Lalremsanga hapoh ka Dorbar Synrai jong ka Iingdorbar Thaw Ain bad ka jingkren sha ki lad pathai khubor kiba mih paidbah ha ka 19 tarik bad 20 tarik Nailur, 2023.Ka Legal Notice ka la pynpaw ba kine ki jingkynnoh ki la saphriang kylleng bad la buh jingma ia u Lalremsanga shimet bad ha ki kam kiba u trei.Shuh shuh la pynpaw ba Lalremsanga ula shah kem khlem nongrim ha u snem 2013 haba iadei bad ka jingkurup ia ki dawai ba shalan watla u don ia ka laisen ban shalan ia ki dawai. Ka Kashari Special Court NDPS Act, Patiala House Court, New Delhi ka la pynkut ia kane ka mukotduma da kaba pynskan ba ki duna shaba palat ki sakhi sabut ki ban pynshisha ia ka jingpynkheiñ aiñ jong u Lalremsanga.Ka Legal Notice ka kdew ruh ba ka jingkynthoh pynjahburom, bym don jingpynshisha ka la pynsngewsih kthang ia u Lalremsanga, ia ka iing ka sem jong u bad ia ki kam ba u trei shabar ka ri bad kane ka jingkynthoh ka la ktah ia ka jaidbynriew Mizo hakhmat ka pyrthei bad ong ruh ba u Lalremsanga u la pynpaw ba kine ki jingshah kynnoh ba pynhiardor ki dei kiba la pynmih khnang tang ban myntoi ha ka sainpyrthei.U Lalremsanga u la dawa ba dei ban sangeh shisyndon ban pynmih ia kino kino ki jingkren bym shonghok bad ia ki jingkynthoh ban pynjah burom ia ka longrynieng jong u.Shuh shuh, u Legal Consultant jong u Lalremsanga u la ong ba ka ‘Legal Notice’ kan dei ka kabu bakhatduh ban pynbeit ia ki jingleh bakla kaba la pynjah burom ia ka ijot jong u.Ha kaba iadei bad kane, u Mukul Sangma ha ka jingiakren bad ki lad pathai khubor ha ka sngi Thohdieng u la ong ba un ap ia ka Legal Notice bad un sa peit halor kaei ka kyndon ain ba la phah sha u.“Ka jingkren jong nga hapoh ka Iingdorbar ka dei tang ka jingai jingmut ia u Myntri Rangbah hynrei dei u Myntri Rangbah uba la rah ia kane ka kam shabar jong ka Iingdorbar. Ha ka jingshisha u (Henry Lalremsanga) ladei ban phah ia ka Legal Notice sha u Myntri Rangbah,” ong u Mukul Sangma.","20 KLUR DAWA BAI MYNRAIN KHMAT U HENRY LALREMSANGA NA U MUKUL, DAWA PANMAP HAPOH 7 SNGI",https://batesitv.com/20-klur-dawa-bai-mynrain-khmat-u-henry-lalremsanga-na-u-mukul-dawa-panmap-hapoh-7-sngi/
"Ka Hynñiewtrep Youths Council (HYC) West khasi Hills bad ka Dorbar Shnong Rwiang, ha ka sngi thohdieng ki la khang tala ïa ka shlem treikam jong ka karkhana Ferro Alloy kaba don ha Rwiang namar ka jingsuba shah rahbor jong kawei ka longkmie ha u nongtrei jong kane ka karkhana uba dei u bar jylla.Ka HYC bad ka Dorbar Shnong ki la shim ïa kane ka sien jam halor ka jingjah jong kawei ka Longkmie ïa kaba la suba jur ba ka shah rahbor ha uwei u nongtrei ka karkhana.Katkum ka tyllong khubor na ki Pulit la iathuh ba kane ka longkmie kaba la jah ka dei na ka shnong Riwiang naduh ka 16 tarik mynta u bnai.  Ki Pulit ki la ïathuh ruh ba ki bahaïing hasem ki la mudui da ka ejahar halor kane ka jingjah jong kane ka longkmie.Ki Pulit ki ïathuh ba ki bahaïing hasem ki suba jur ba kane ka longkmie ka la jah bad uwei u briew ba kyrteng u Mridul Boro, uba trei ha ka Shakhambari Ferro Alloy Company, Rwiang.U Rangbah Shnong u la ïathuh ba ha ka 20 tarik mynta u bnai ka dorbar shnong ka leit ban khang tala ïa kane ka karkhana halor ka nongrim ba ki bor pynïaid kim shym la lah ban teh lakam ïa la ki jong ki nongtrei.Ka dorbar shnong ka la buh kyndon ba ki bor pynïaid kim lah ban plie ïa ka karkhana, katba kim pat lah ban wan ïalam noh ïa kane ka longkmie bad ïa une u briew.  Hynrei la kynnoh ba ka karkhana ka la kyndang noh ïa kane ka tala ha ka sngi kaba bud, kata ha ka 21 tarik mynta u bnai.Hadien ba la lap ïa ka jingleh donbor jong ka kompeni, ka Dorbar Shnong ka la kyrpad ïa ka HYC West Khasi Hills ban tuklar bad ban ïarap lem ïa ka Dorbar Shnong ban khang tala ïa kane ka karkhana.U President ka HYC Samla Lumlang Kharsyiemlieh u la ong ba ka shnong ka la kyrpad ïa ka Seng ban ïarap bad ka Seng ka ai ka jingkyrshan ba pura ïa ka Dorbar Shnong bad maham ia ka kompani ka dei ban wan ïalam shuwa ïa ka longkmie ba la jah, lym kumta kan ym ïohlad satia ban plie biang ïa ka karkhana.Ka HYC ka la maham jur ruh ïa ki bor pynïaid ka kompeni ba kim dei ban plie ne kyndang ïa ka tala katba kim pat lah ban pynurlong ïa ki kyndon ba la buh.","BA SUBA SHAH RAHBOR KA LONGKMIE HA U BAR JYLLA, KHANG TALA KA HYC ÏA KA KARKHANA HA RWIANG",https://batesitv.com/ba-suba-shah-rahbor-ka-longkmie-ha-u-bar-jylla-khang-tala-ka-hyc-ia-ka-karkhana-ha-rwiang/
"Shillong, Nailur 21 : Ka Jaiñtia National Council ba la lamkhmat da u General Secretary ha ka sngi palei ka la hiar sha ka shnong Byndihati bad ha ka shnong Umtyra ban leit jurip ia ki ar tylli ki project ba ladep shna hynrei ki bym pat plie paidbah haduh mynta mynne kiba kynthup ia ka jingshna ia ka Residential School bad ka Teacher’s Training Centre kaba lah neh da ki bun bun snem.Ka Sorkar ka la mang pisa ban pyntrei ia ka Residential School ha u bnai Risaw, October 2015 bad la lah ruh ban shna pyndep ia ka building katkum ka por ba la buh hapoh 24 bnai bad kumjuh ruh ka Teachers training Centre la mang pisa ha u snem 2016 bad la shna pyndep katkum ka por ba la buh hynrei haduh mynta ia kine ki ar tylli ki projek ym pat shym la lah satia ban pyntreikam ne ban plie paidbah ia ki.Ha ka jingjurip, ka seng ka lap ba ki iit bad ki jingkhang ki la pait lut bad la lap ruh ba ki jingkhang iit ki la shah lied bad ka building baroh kawei ka dap sa tang da ki bilor kyiad. La lap ruh ba kine ki ar tylli ki shlem ai jinghikai ki la kylla long pynban kum ki ktem jong ki nongleh kam sniew bad kane kan buh jingma haduh katta katta ia ki paidbah kiba iaid lynti najan kane ka jaka.Khnang ban pynkyndit bynriew ia ka Sorkar, ka Seng ka la phah syndon da ka video ba la ringdur ia kine ki ar tylli ki jingtei khnang ba ka sorkar kan dup iohi hi da la ki jong ki khmat ia kine ki jingshah pynjulor.",DA KA VIDEO PYNI SAKHI KA JNC ÏA KA SORKAR ÏA KA JINGJULOR KI PROJECT HA EJH,https://batesitv.com/da-ka-video-pyni-sakhi-ka-jnc-ia-ka-sorkar-ia-ka-jingjulor-ki-project-ha-ejh/
": Kumba 100 ngut ki nongrep jong ka Krang Circle ki la ïashim bynta ha ka jingai jinghikai ba la pynlong da ka Khasi-Jaiñtia Farmers’ Association (KJFA) Krang Circle ha ka shnong Krang ha ka sngi Balang.Ki nongai ai jinghikai ki long ka Horticulture Development Officer jong ka Mawphlang Block ka Kong Salva Buhroy bad Assistant Technology Manager (ATMA), Sohïong Block ka Kong Nisha V. Kharjana ryngkat ka jingdonlang jong u Horticulture Inspector, Mawphlang Block u Bah T. MawlongKa Kong Salva ka la ïasyllok bad ki nongrep halor kumno ban rep ïa u Soh Kiwi uba remdor bha, uba suk ban rep bad uba ïadei bha bad ki jaka khriat kum ha Sohïong, Nongthliew,  Krang bad ha kiwei kiwei ki jaka kiba khriat. La hikai ruh ban rep jhur Sohmynken ha ki iing plastik ban ïoh kheit kham bun bad lah ban ïoh plastik ha ka dor Subsidy na Horticulture hi bad kumno ban rep Soh Plom ha ki buit ba kham bha ban ïoh soh kham bha bad kham bun.Ka Kong Nisha ka ai jingbatai kaba shai bad kaba bniah bha ïa ka rukom rep kba ban lait na ka jingduhei ba kem jingpang, bam khniang bad ka rukom ba kham bha naduh ki symbai ban thung bad ban sara janai bha ha pynthor ryngkat ka jingdonkam ka um bad ka sboh ba la pyndonkam.Ka la kyntu jur ban pyndonkam suki suki da ki Bio-Fertilizers (sboh ñiut)  ha ka jaka jong ki Chemical Fertilizers (sboh dawai phareng) kiba la lap ba ki don jingma ïa ka jingkoit jingkhiah u briew bad wat ïa ki khñiang kiba pynbha ïa ki jingthung jingtep kiba don ha ka khyndew.Ka la ai jinghikai ruh kumno ban shna ïa ka sboh 18 sngi da ki nongrep ha la ki shnong bad ki jaka rep ban ïarap ban ïoh sboh lade bad kham pynduna na jinglutksan ban thied shi thied sboh.Ïa kane ka jingai jinghikai la ïarap da ka Meghalaya Farmers’ Commission (MFC) ban kyntiew ïa ki nongrep ban tip ïa ki buit rep bathymmai.",PYNTIP KA TNAT HORTICULTURE SHA KI NONGREP BA KA SHNONG KRANG KA ÏAHAP BHA BAN REP SOH KIWI,https://batesitv.com/pyntip-ka-tnat-horticulture-sha-ki-nongrep-ba-ka-shnong-krang-ka-iahap-bha-ban-rep-soh-kiwi/
"Ka ophis jong u District Medical and Health Officer (DM&HO) South West Khasi Hills District, bad ka Mawkyrwat Civil Hospital ryngkat ka jingiatrei lang bad ka National Prevention for Control of Blindness and Visual Impairment, Meghalaya kin sa pynlong ia ki jingsumar khmat ia ki briew kiba don jingpang khmat kiba la kynjoh ia ka rta kaba la 50 snem bad kumjuh ruh yn pynlong ia ka Screening na ka bynta kito pang khmat.Ia kane ka screening yn pynlong ha ka 3 tarik, Risaw, 2023 ha Civil Hospital, Mawkyrwat, 10 tarik u Risaw, 2023 ha Ranikor Community Health Center (CHC), 17 tarik u Risaw, ha Mawthawpdah Primary Health Center (PHC) bad ha ka 31 tarik u Risaw ha Wahkaji Primary Health Center (PHC).Baroh kine ki jingsumar khmat ei kin sdang ha ka por 10 baje mynstep.",YN PYNLONG IA KA EYE CAMP HA SOUTH WEST KHASI HILLS DISTRICT,https://batesitv.com/yn-pynlong-ia-ka-eye-camp-ha-south-west-khasi-hills-district/
"Arngut ki samla lud na ka thaiñ Mawngap, East Khasi Hills District ïa kiba la tip kyrteng kum u  Wanboklang Kurbah, 20 snem ka rta na ka kyntoit Traw Saitkhlieh bad ka Phibankyntiew Sun, 18 snem ka rta na Marbisu ki la jah rngai na la ïing naduh ka 20 tarik mynta u bnai.U samla Wanboklang u la jah rngai ha ka por 5:30 baje janmiet bad la ïohi khatduh ïa u ha surok By-Pass ha Traw Lwai. Ki bahaing hasem ki bym shym la lap dien satia ki la ujor da ka ejahar sha ki Pulit jong ka Mawngap Out Post bad ki la kyrpad ruh ba lada don kino kino kiba ïohi ïa u Wanboklang kin telephone ha u nombar 9612679072.Katba ka samla Phibankyntiew ka la jah rngai ha ka por 4:00 baje eiei janmiet.  Hadien ba ki bahaïing hasem kim shym la lap dien satia wat hadien ba la wad kylleng ka shnong ka thaw, ki la ujor da ka ejahar ha Mawngap Out Post. Ki bahaïing ki la kyrpad lada don kino kino kiba ïohi ïa kane ka samla kin sngewbha ban telephone ha u nombar 9612952398.Hapdeng ki jingsngewsih kthang bad ki jingjawummat ki bahaïing hasem ki la kyrpad ïa kine ki arngut ki samla lud ba kin wanphai noh sha la ing.Kat haduh ba la pynmih ïa kane ka khubor, kine ki arngut kim pat shym la wanphai satia sha la ïing. “Naduh mynshisngi (20 tarik Nailur 2023) ha ka por ba la wai skul naduh ba la wan sha iing, ngi la telephone na iing. Ha kaba shisien ngi dang ïoh ban ïakren bad naduh ka por 5:30 baje watla ngi la pyrshang ban ïakren lyngba ka telephone ngim shym la ïoh shuh ban kren ïa i.  I khlem kren ïano ïano ruh, i shu wan beit shu leit beit,” ong ki bahaing hasem jong samla Phibankyntiew Sun.“Ngi la leit wad sha Marpna bad shaduh Mairang, ngim lap satia. Ngi la kylli kut ki dukan hynrei ym don satia ba ïohi,” la ong ka hymmen jong ka Phibankyntiew. “Ngi la leit wad ruh sha Damsite ruh ngim lap satia,” ka la bynrap.“Ngi kyrpad, ba in wan noh sha la ing bad lada i don kano kano ka daw ruh in ïathuh kein ïa ngi ki hymmen ki para bad khamtam ïa i kmie. Ka la pynkulmar ïa ngi ha ïing hasem namar ba na kano ka daw ruh ngim tip i shu leit bad mynta ngin ïawad shano ruh ngim tip bad ka mobile phone ruh ka la lip,” la ong shuh shuh ki bahaïing.“Ngi dap da ka jingsngewsih.  Ka la pynkulmar ïa ngi ha ïing. Kat shaba phi don, sngewbha seh ieid wan noh sha ing lada ma nga kum ka hynmen nga kren wan noh sha iing,” la kyrpad ka hymmen ïa la ka para.“Ngi kyrpad ïa kino kino kiba ïohi sngewbha ba kin pyntip ïa ngi ki bahaing hasem. Phibankyntiew, lada phi don shano shano ruh, wan phai noh seh,” la kyrpad u Mama da ka jingjaw ummat.U la ïathuh ba kane ka pyrsa jong u, ka leit beit sha skul kumba ju long bad wan phai ruh sha iing ynda la wai skul hynrei kaba pynlynngoh pat ïa ka ing ka sem ka long ba ka samla Phibankyntiew ka la shu jah la ka jah na la ïing khlem tip satia ïa kino kino ki daw.","JAH RNGAI ARNGUT KI SAMLA LUD NA KA THAIÑ MAWNGAP, ÏAM KTHANG KI BAHAÏING HASEM",https://batesitv.com/jah-rngai-arngut-ki-samla-lud-na-ka-thain-mawngap-iam-kthang-ki-bahaiing-hasem/
"I Bah Justine Sohphoh ryngkat bad ka Kali kaba don ia u nombar ML05-Y-7258, iba shong basah ha Riat Laban Kynjatphutbol Block-A, i la jah naduh ka 16 tarik u Nailur 2023 ha ka por kumba 6:00 baje janmiet eiei ha ka por ba i dang thmu ban wan phai na Tura sha Shillong.Ki bahaiing hasem ki la kyrpad ia kino kino kiba iohi lane kiba lap ia i, kin sngewbha ba kin ai jingtip da kaba shu telephone ha u Nombar: 9863389561 bad 7005696258.",JAH I BAH JUSTINE SOHPHOH KATBA DANG THMU BAN WANPHAI NA TURA SHA SHILLONG,https://batesitv.com/jah-i-bah-justine-sohphoh-katba-dang-thmu-ban-wanphai-na-tura-sha-shillong/
"U Rikman Momin ha ka Lah Sngi u Blei u la shah thung kum u State President ba thymmai jong ka BJP Meghalaya State Unit hadien ba ka samoi treikam jong u State President barim u Bah Ernest Mawrie ka la kut.Ia kane la pyntip da u National General Secretary & Headquarter Incharge ka BJP u Arun Singh ha ka shithi thungkam.“U National President ka BJP u Jagat Prakash Nadda u la thung ia u Rikman Momin kum u State President ka Meghalaya, BJP,” ong u kyrwoh.“Ka jingthungkam kan treikam noh mardor,” la bynrap u kyrwoh.U Momin u dei ruh u BJP National Council Member bad u la iakhun teng ia ka elekshon Lok Sabha na Tura Parliamentary Constituency ha u snem 2019.Kane kan dei ruh ka sien banyngkong eh ba ka BJP Meghalaya State Unit kan ioh ia u State President na rilum Garo.",SHIMTI U RIKMAN MOMIN KUM U STATE PRESIDENT BATHYMMAI KA BJP MEGHALAYA,https://batesitv.com/shimti-u-rikman-momin-kum-u-state-president-bathymmai-ka-bjp-meghalaya/
": “Ka jingtur thma jong ki Karbi ïa ki paidbah Pnar jong ka shnong Lapangap da ki jri siat sim bad ki khnam ki ryntieh ka pynpaw shai ïa ka jingkwah jong ki Karbi ban ïa umsnam,” ong ka Khun Hynñiewtrep National Awakening Movement (KHNAM) ha u kyrwoh ba la phah sha ki lad pathai khubor ha ka sngi baar lyngba u Working President u Bah Thomas Passah.“Ha kine ki sngi ba ladep na ka liang jong ki Myntri Rangbah ka Meghalaya bad Assam ki la kyntu ïa ka shongsuk bad wat ki Deputy Commissionere bad Superintendent of Police na baroh arliang ki la kyrpad ïa ka jingshongsuk. Hynrei ka jingbym kohnguh jong ki Karbi ka lah ban pynbitar ïa u paid Khasi baroh hi,” ong u kyrwoh.“Katkum ka jingtip ba la ïohlum da ka KHNAM, kiba bun ki Karbi kiba wan ban pynklumar bad thombor ïa ki Pnar jong ngi, ki bym dei kiba sah ha ki thaiñ khappud, hynrei kiba dei ki nongshongshnong jong ki shnong kiba don shajngai na ka khapppud bad kine ki Karbi kiba la wansah shipor ha khappud la ai jaka sah bad bsa bam da ki Karbi kiba sah ha khappud bad ka jingthmu jong kine ka dei hi ban hi pynmynsaw ïa ki paradoh parasnam jong ngi,” la kam ka KHNAM.“Ka jingïoh lad jong ki paidbah Karbi ban leh donbor kumne ka dei namar ka jingtlot ki Pulit Meghalaya ha khappud.   Kum ban shu pynkynmaw dang shen, ki Karbi ki la beh krad wat ïa ki Pulit da ki jri siatsim. Ki bor Pulit, ka kamram ka jong ki ka dei ban ïada ïa ki paidbah na ka jingmynsaw bad lada donkam dei ban pyndonkam da ka bor katkum ka aiñ,” la ong ka KHNAM ha u kyrwoh.“U Myntri ka tnat Kam Pohiing dang ha ka Dorbar Synrai ba dang shu dep shen u la ong ba ki Pulit kin hap ban pyndonkam da ka bor lada ki ïohi ba ka don ka jingma ïa ki mynsiem briew bad ki tiar paidbah.  Te haduh u khnam bad ka ryntieh ki la pyndonkam ki Karbi te kam pat dei seh ïa ki Pulit ban leh ïa kaba donkam ne ki aiñ Pulit ha sor bad ha khappud ki ïapher mo?” la buh jingkylli ka KHNAM.“Lada ka Sorkar kam leh eiei halor kane ka jingjia bad lada ki paidbah kin hap ban tur hi sha Block-1 ban ïada ïa la ki hymmen ki para, ngi kyrmen ba ka Sorkar kam khanglad.  Ngi kyntu ïa ka Meghalaya Karbi Association (MKA) ban ïatrreilang na ka bynta ka shongsuk bad ka jingshngaiñ ki paidbah ha Block-1,” la pynkut u kyrwoh.",KA JINGTUR THMA KI KARBI ÏA KI PNAR HA LAPANGAP KA PYNPAW BA KI KWAH ÏA UMSNAM: KHNAM,https://batesitv.com/ka-jingtur-thma-ki-karbi-ia-ki-pnar-ha-lapangap-ka-pynpaw-ba-ki-kwah-ia-umsnam-khnam/
"Shillong, Nailur 27 : Ka seng Hynniewtrep Achik National Movement lane ka HANM ka dei ka seng kaba la suit la shor ha ka 26 tarik u Nailur 2008 bad mynta kane ka seng ka la iaid lynti sha u mawmer ba 15 snem. Ki 15 snem ki jingiaid lynti kim long kiba suk, ki nongialam bad ki dkhot jong kane ka seng ki la iaid lyngba ki rai eh rai dam bad bun ki shiah kiba thar ha ka jingim jong ki.Ki don ki khep ba ki dkhot jong kane ka seng ki hap ban shong phatok da ki taiew bad da ki bnai, u President rangbah jong kane ka seng u bah Lamphrang Kharbani u la shong phatok la bunsien kumjuh ruh kiwei pat ki nongialam bad ki dkhot ki la shong phatok namar kiba bun ki mat ba ki iakhih na ka bynta ka Ri bad ka jaitbynriew.Ka HANM ka la rakhe ia ka jingdap 15 snem jong ka ha ka 26 tarik u Nailur, 2023. Shi bynta kum ka jingrakhe ia ka jingdap 15 snem ka HANM ka la ioh ban plie ia ka ophis ba pura jong ka kaba don ha ka shnong Mawkasiang , New Shillong . U kongsan ha kane ka sngi u dei u Myntri ka Hima Mylliem u bah K. Langstieh katba u Symbud kongsan pat u dei u Myntri M. B. Kharlukhi. Ha kane ka sngi u kongsan u la pyllait paidbah ruh ia ka Ambulance jong ka seng HANM ka ban ai jingshakri ia ki paidbah ha ka pang ka shitom.Haba kren ha ka jingialang kaba lyngkot, u Myntri Langstieh u la ai jingiaroh ia ka seng HANM namarba ka dei ka seng kaba ieng ha ka nongrim ban iada ia ka khyndew ka shyiap bad u pud u sam. U la ong ba ka Hima Mylliem ka dei ka Hima kaba don bun ki jaka ia kajia pud bad ka Assam bad u kyrmen ba lyngba ka jingiatreilang ka HANM bad ka Hima lah ban iada ia ka khyndew ka shyiap bad ia ka hok longtrai ia ki jaka puta.U Myntri Kharlukhi pat u la pynpaw ba ka them metor ka dei kawei na ki mat kaba ym tang ki sengbhalang hynrei baroh ki kwah ban pynkynriah noh ia ki briew kiba sah hangtei bad ia kane u la ong ba ka Hima Mylliem ka la leh la ka kamram da kaba aiti ia ka jaka sha ka sorkar bad kyrmen ba ka sorkar kan leh ia kaba donkam.","HAPDENG KI JINGIAID LYNTI KIBA EH, DAP 15 SNEM KA JINGSHAKRI KA HANM IA KA JAITBYNRIEW",https://batesitv.com/hapdeng-ki-jingiaid-lynti-kiba-eh-dap-15-snem-ka-jingshakri-ka-hanm-ia-ka-jaitbynriew/
"Ka jingiakynad hapdeng ki jaidbynriew Karbi bad ki Khasi-Pnar ka la khie biang ha ka sngi Baar ha ka shnong Lapangap, West Jaiñtia Hills District hadien ba ki Karbi ki la pyndonkam ban siat pyntieng da ki khnam ia ki Khasi-Pnar.Katkum ka khubor ba la iohlum la iathuh ba uwei u Pulit pahara ha ka shnong Lapangap u la shu lait thaw salit na ka jingshei jong u khnam ba la siat da ki Karbi.Kane ka jingiakynad ka la jia ha kawei ka jaka rep kaba la tip kyrteng kum ka Tahpat ha kaba ki Karbi kiba la suba ba ki don da ki spah ngut ki la pynthud ia ki Khasi-Pnar kiba leit rep ha Tahpat naduh kine ki khyndiat bnai baladep.Dang ha kine ki khyndiat sngi, ki Karbi ki la siat da ki jri siat iap ha kaba uwei na ki nongshong shnong u la mynsaw ha kane ka jingjia.Katkum ki video ba la ioh da u nongthoh khubor na ki paidbah ka shnong Lapangap la sakhi ia ka jingiapyni bor markylliang ha kaba ki Khasi-Pnar ki la pynphai kylla da kaba siat ia ki Karbi da ki jri sait sim.  Nalor kata, la sakhi ruh ia ki Karbi kiba kieng atiar da ki Khnam bad ka Ryntieh.  La sakhi ruh ba uwei u samla Karbi u la mynsaw haba u maw u la shei na ki bynta jong ka shyllangmat.Kane ka jingiakynad hapdeng ki Karbi bad ki Pnar ka la jia na ka por sha ka por watla ka Sorkar Assam bad ka Sorkar Meghalaya ki la pyrshang ban iakren pynbeit ia u pud u sam na ka bynta ka wat kaba ar ha kane ka kynti.Dang ha ka 26 tarik u bnai baladep, ki Pulit ka Saitsama Out Post ki la shu lait thaw da ka said hadien ka jingshah kthong ha ki Karbi ha ka shnong Lapangap.  Kane ka jingjia, ka la pynbitar lep ia ki Khasi-Pnar kiba sah ha Lapangap ha kaba jingiakynad ka la nang kynton shuh shuh katba nang mih ki sngi hapdeng kine ki ar jaidbynriew kiba sah ha khappud ka Jylla Meghalaya bad ka Jylla Assam.Ha kaba iadei bad ka jingjia mynta ka sngi Baar, u Waheh Shnong jong ka shnong Lapangap u Bah Deimonmi Lyngdoh ha ka jingiakren bad u nongthoh khubor u la iathuh katba ki nongrep jong ka shnong Lapangap ki dang leit jngoh ia la ki lyngkha  kynsan kynsan la mih ki Karbi kiba la ap ktem da kaba rieh lypa ha ka lawbnap bad siat ia ki nongrep Khasi-Pnar da ki jri siat sim bad da ki khnam.Katkum ka jingiathuh jong u Waheh Shnong, la suba ba ki Karbi ki la ap ktem lypa naduh mynstep kham pajih na pynthor bad ha ka por ba ki Khasi-Pnar ki la hiar sha ki jaka rep ki la shah siat pynban da ki jri siat sim bad kane ka la pynmih ia ka jingiakynad kaba la neh naduh dang step haduh ban da kem iongreiñ ka bneng.U Waheh Shnong u la iathuh ba uwei na ki Pulit pahara ka Saitsama Out Post  ula shu lait salit na ka jingshei jong u khnamba la siat da ki Karbi.Kane ka jinghiar jong ki Pulit ka Saitsama Out Post ka long ban tehlakam ia kano kano ka jingiakynad hapdeng ki Karbi bad ki Khasi-Pnar bad na ka liang jong ki Pulit Assam ruh mar mar ki la hiar ban tem ia ka jingkynad khnang ban ym mih kano kano ka jingjia kaba sngewsih ha ka jingialeh ki arliang mamla.","NADUH DANG STEP AP KTEM KI KARBI ÏA KI PNAR HA LAPANGAP, SIAT KI KARBI DA KI KHNAM",https://batesitv.com/naduh-dang-step-ap-ktem-ki-karbi-ia-ki-pnar-ha-lapangap-siat-ki-karbi-da-ki-khnam/
": U Pulit langrut uba ju synran ban pahara ia u Additional Judge jong ka Iingbishar Meghalaya High Court, u la dkhat jubor ia la ka jong ka jingim da ka suloi ha ka sngi Balang.Ia une u Pulit langrut uba la tip kyrteng kum u Chiran Musharry Armed Branch Constable/2297 u dei uba dang don ha ka kamram pahara naduh mynnin ka miet sngi Baar, ong u Superintendent of Police ka East Khasi Hills u Bah Sylvester Nongtnger.Ia u Musharry la lap ba u la thiah iap hapdeng ka jinglyngkien ka snam ha ka por 6.30 baje mynstep.Ia ka met jong une u Pulit langrut la pynkit noh sha Shillong Civil Hospital ban leh ia ka Post Mortem shwa ban aiti noh sha ki bahaing hasem na ka bynta ka jinglehniam kaba khatduh.Ki Pulit ki dang pynlong ka jingtohkit kaba bniah halor kane ka jingjia.",SIAT IAP IALADE U PULIT PAHARA ÏA U ADDT. JUDGE KA MEGHALAYA HIGH COURT,https://batesitv.com/siat-iap-ialade-u-pulit-pahara-ia-u-add-judge-ka-meghalaya-high-court/
"Ka Khasi Author Society (KAS) mynta ka kynti ka la rai ban leit pynsngew sha ki tyngdong skhor ka Sorkar National Democratic Alliance (NDA) ba la ialam da ka BJP ban dawa ia ka jingpynrung ia ka ktien Khasi ha ka Khyrnit Baphra jong ka Riti Synshar ka Ri India.U President ka KAS u Dr. D.R.L. Nonglait ha ka jingiakren bad ki lad pathai khubor ha ka sngi balang u la ong, ‘ban shu pynsngew lyngba ki lad pathai khubor tang hangne kam don jingmut hynrei ngi la rai ban pynlong da ka jingialang paidbah ha Jantar Mantar, New Delhi ha ka 30 tarik mynta u bnai.”“Ban shu iaksaid tang ha rilum Khasi-Jaiñtia kam poi shano shano ruh. Naduh ki snem 2017-18 ngi la pynlong ia ka rally paidbah, ki jingpynshai ha ki District ka Bri u Hynñiewtrep bad ha kylleng ki jaka. Ka Sorkar Jylla ruh ka la shimkhia bad ha u bnai Naiwieng, 2018 ka Sorkar ka la rai ban kyntu ia ka Sorkar India ban pynrung ia ka Ktien Khasi ha ka Khyrnit Baphra,” u la ong“Ka jingpynlong ia ka jingialang ha Jantar Mantar ka dei ka jingdawa ba shonghok kumba la kular da ka Riti Synshar ka ri India ha ka Article 29 kaba ong, ‘kano kano ka kynhun bynriew kaba shong hapoh ka ri India kaba don ia ka ktien, ka kolshor bad ki dak thoh la ka jong kiba kyrpang ki don ia ka hok ban pynneh bad ban pynsah.  Kane ka Article ka ai jingkular ba ngin ioh ia ka jingithuh na ka Riti Synshar namarba haduh mynta ngim pat ioh,” la ong u Dr. Nonglait.“Ha kiwei kiwei ki bynta ka Sorkar Jylla ha ka jingiatreikam bad ka Khasi Author Society (KAS) ka la ai ki jingiarap kat kiba ngi donkam.  Mynta kane ka kam ka don ha Delhi, ngim tip haduh katno ka Sorkar Jylla ka lah ban pynkohnguh, pynsngewthuh, pynngeit ia ki nongialam jong ka Sorkar ha Dehi ban pynrung ia ka Ktien Khasi ha ka Khyrnit Baphra,” la bynrap u Dr. Nonglait.U la iathuh ruh ba ka KAS kaba la lamkhmat mynta la 40 snem ban dawa ia ka jingpynrung ia ka ktien Khasi ha ka Khyrnit Baphra ka la sngewdei ban pynlong noh da ki prokram jong ka Society ha Delhi ha kaba yn sa pynlong ia ka National Seminar halor ka phang ‘Ka Ktien, ka Litereshor bad ka Kolshor Khasi.’Ki nongiashim bynta ha ka National Seminar ka ban long ha ka 29 bad ka 30 tarik mynta u bnai kin long ki riewshemphang  na nongbah Shillong bad na kiwei kiwei pat ki nongbah jong ka ri India baroh kawei, kum na Delhi, Pondicherry, Hyderabad, Bangalore bad na kiwei kiwei ki jaka.“Ngi khmihlynti ba kane ka jingialang kan long kaba jop,” la ong u Dr. Nonglait bad bynrap ruh ba ka jingpynlong ia ka National Seminar ka dei ka jingiatreilang hapdeng ka KAS bad ka Hynñiewtrep Delhi Association (HDA) kaba  trei na ka bynta ka bha miat jong ki Khasi kiba trei bad pule ha Delhi.Ha ka sngi banyngkong jong ka seminar u MP ka Shillong u Bah Vincent H. Pala un sa long u Kongsan katba u Lamphang jong ka Iingdorbar Thawaiñ ka KHADC u Bah Lamphrang Blah un sa long u Symbud Kongsan nalor ka jingiadonlang jong ki dkhot sengbhalang bapher bapher na kane ka jylla.Ha ka sngi kaba bud, u Myntri ka tnat Arts and Culture u Bah Paul Lyngdoh un long u Kongsan katba u Bah Alexander L. Hek un sa long u symbud Kongsan.“Ngi kyntu ia kiba sah ha Delhi, kiba trei bad kiba pule ba kin iashim bynta lang ha kane ka National Seminar kaba ar sngi bad ngi kyntu ruh ia ki paid Khasi kiba leit donkam sha Delhi ban iashim bynta lang,” u la ong.",SHA DELHI YN LEIT DAWA KA KAS ÏA KA SORKAR INDIA BAN PYNRUNG ÏA KA KTIEN KHASI HA KA 8th SCHEDULE,https://batesitv.com/sha-delhi-yn-leit-dawa-ka-kas-ia-ka-sorkar-india-ban-pynrung-ia-ka-ktien-khasi-ha-ka-8th-schedule/
"Ka jingïakhun bad ka jingïakynad hapdeng ki Khasi kiba sah ha ka shnong Lapangap, West Jaiñtia Hills District bad ki Karbi kiba sah ha West Karbi Anglong District, Assam ka la bteng biang mynta ka sngi Balang.Naduh mynnin ka sngi baar, ki Karbi bad ki Pnar kiba la ïapynibor markylliang da kaba siat da ki jri siat sim.  La sakhi ruh lyngba ki video ba la ïoh ring ba ki Karbi ki la pyndonkam wat da ki khnam bad ka ryntieh ban siat pyntieng ïa ki Pnar.Ym tang ki shynrang, hynrei wat ki kynthei Pnar ruh ki la synran lang ïa ki shynrang ban ïakhun pyrshah ïa ki Karbi da kaba siat da ki jri siat sim.Nalor kata, ha ka por shiteng sngi, kawei ka iing trep buh marrep jong ki Pnar ka la shah wiangding ha ki Karbi.  Ki Pulit Assam bad ki Pulit ka Saitsama Police Out Post kiba la poi sha Lapangap ban tem ïa ka jingïakynad ki la shu long tang ki nongpeitkai ïa ka jingsiat jri hapdeng ki Karbi bad ki Pnar.Hynrei hadien katto katne ki Pulit Assam ki la siat da ki Tear Gas sha ki Pnar kiba dang mareh ha ka jaka rep ha Tahpat khnang ban pynpra ïa ki Pnar kiba mih kynthei bad shynrang ban ïakhun pyrshah ïa ki Karbi.U Deputy Commissioner jong ka West Jaiñtia Hills u Bah B.S Sohliya u la ïathuh ba ïa kane ka jingïakynad la lah ban tehlakam hadien ba la phah ïa ki Magistrate bad ki bor Pulit ban tem ïa ka ka jingïakynad na baroh ar liang.“Ka jaka ka dei kaba hap hapdeng ka jingïakajia pud ïa kaba yn sa shim rai da ka Regional Committee, hynrei ieh shwa ïa kata sharud.  Ka jingshisha hi ka long ba kane ka jaka ka dei ka nongkynti jong ki paidbah ka Lapangap bad ki la im da ka rep ka riang ha kane ka jaka,” la ong u Bah Sohliya ha ka jingïakren lyngba ka telephone.U Superintendent of Police ka West Jaiñtia Hils u Bah C. Syrti u la ïathuh ba la phah ïa ki Pulit na ka Jylla Meghalaya ban leit pahara bad ban tem ïa ka jingïakynad hapdeng ki Karbi bad ki Khasi.U la ïathuh ba la phah ar kynhun ki Pulit hapoh ka jingïalam jong u Deputy Superintendent of Police (Dy.SP) bad u Sub Inspector ban pynthikna pynneh ïa ka shongsuk shongsaiñ ha shilynter ka khappud.“Ka dei tang namarba ki jaka rep ki don ha khappud, bad ka kamram jong ngi ka long ban ïada ïa ki,” u la ong.Ki nongshong shnong ka Lapangap kiba im kamai jakpoh da ka rep ka riang, ki la kren bynñiaw ïa ka jingleh dusmon jong ki Karbi kiba jynrat naphang ïa u sying bad mait da ka wait ïa u jyntang kba uba la khie lung kat  haduh ba ka la wanrah ka jingduhnong kaba jhor ïa ki Pnar ha Lapangap.Dang ha ka taiew baladep, ka Dorbar Shnong ka la phah da ka jingthoh sha u Deputy Commissioner jong ka West Jaiñtia Hills ban pan da ki bor pahara na Delhi ha ka shnong Lapangap khnang ban ïada ïa kano kano ka jingthmu jong ki Karbi ban pynjulor ïa ki mar rep.Ha u Nailar mynta u snem, ki Pulit ka Meghalaya ki la shah kawang da ki maw bad shah siat ruh da ki jri siat sim ha kane kajuh ka jaka ba la jia ka jingïakynad.  Ki Pulit ki la hap ban randien khnang ban lait na  kino kino ki jingjia ba sngewsih.Kum ban shu kdew hange, ka jingujor ba nyngkong sha u Deputy Commissioner ka West Jaiñtia Hills  ka long ha u bnai Naitung hadien ba shikynhun ki Karbi ba la synran lang da ki Pulit Assam ki la pynjulor ïa ki hajar tylli ki tynrai dieng ba la thung ha Tahpat ba la pynïoh lyngba ka Meghalaya Basin Development Authority (MBDA).","SHAH WIANG DING KA ÏING TREP BUH MARREP KI PNAR HA TAHPAT, SIAT JRI LANG KI KYNTHEI PNAR HA KA JINGIAKYNAD BAD KARBI HA LAPANGAP, SIAT TEAR GAS KI PULIT ASSAM",https://batesitv.com/shah-wiang-ding-ka-iing-trep-buh-marrep-ki-pnar-ha-tahpat-siat-jri-lang-ki-kynthei-pnar-ha-ka-jingiakynad-bad-karbi-ha-lapangap-siat-tear-gas-ki-pulit-assam/
"Shillong, Nailur 28 : Ka KSU lyngba u kyrwoh na u General Secretary, Khasi Students’ Union ka pyntip ba ki dkhot ka KSU WJHDU kin hiar sha Lapangap ban kyrshan ia ki paradoh parasnam kiba shah pyntyrha ha ki paid Karbi kiba kam jubor ia ki lyngkha kba ki Khasi.Ki paid Khasi kumba ju long naduh ki por hyndai hynthai ki ju rep riang ha la ki jaka kiba kham pajih na la ka shnong ka thaw. Kumjuh ruh ha Lapangap ki paid Khasi ki sah ha ki shnong hynrei ki jaka rep ba long nongkynti ma ki ki ju don sha pajih kum ha pdeng khlaw.Pynban ki Karbi ki la shim kabu da kaba kam ba ki lyngkha kba ki Khasi ki hap hapoh u pud u sam ka Assam. Mynshwa ha ka por ba ki Khasi ki leit thung ia u kba, ym don ba pyndik hynrei da la dei ka por ban ot ia u kba, ki paidbhur Karbi ki la siat da ki jri bad ki khnam ia ki nongrem Khasi. Ka KSU ka ai jingiaroh ia ki nongshong shnong ka Lapangap kiba ieng rangbah ban iada ia la u pud u sam.Ka KSU ka kyntu ia ki bor sorkar ka Meghalaya ban ai jingiada bad synran ia ki nongrep Khasi ba kin ioh ban leit ot ia u kba ba ki la thung shitom. Na ka liang ka KSU kan don ryngkat bad ki paid Khasi-Pnar kiba sah ha Lapangap bad kiwei kiwei ki bynta jong ka khappud Meghalaya-Assam bad ka KSU kan ym ai ailad wat tang shi inshi ruh ka jaka jong ka Bri U Hynñiewtrep ba kan tuid sha Assam.Kyntang ia wai ka KSU ka kyntu ia ki paid Karbi bad bor sorkar Assam ban long kiba adkar bad ban ym pyndik ia ki paid Khasi kiba leit sha la ki lyngkha. Ka KSU kam kwah ia ka jingiakynad para riewlum hynrei kam lah ruh ban shu peit haba ki paradoh parasnam ki shah thombor na ka por sha ka por.Ka Lapangap, Mukroh, Khanduli, Langpih, Sabuda, Umwang, Moolber, Moojem, Psiar, Khatkasla bad kiwei kiwei ki shnong Khasi ki hap hapoh ka Meghalaya bad ka KAAC bad sorkar Assam kim dei ban kam trai ia ki.",KI KHASI-PNAR KI DONKAM BAN LEIT OT ÏA U KBA NA LA KI LYNGKHA HA LAPANGAP – KSU,https://batesitv.com/ki-khasi-pnar-ki-donkam-ban-leit-ot-ia-u-kba-na-la-ki-lyngkha-ha-lapangap-ksu/
"U Vice Chairman jong ka seng kieng atiar Hynñiewtrep National Liberation Council (HNLC) u Sufiyan A. Hazarika uba ju khot sin u Manbhalang Jyrwa ha ka sngi Palei u la phah ïa ka shithi iehnohkam, ba la pdiang da ka Central Executive Committee (CEC) ka HNLC.Ha ka jaka jong u, ka HNLC ka la thung bujli da u Bah Teimiki Laloo, Vice Chairman ba thymmai jong ka HNLC.Kane ka jingresaiñ jong u, ka la wan jia ha ka por ba ka jingïakren ïasuk ka dang ïaid shakhmat hapdeng ka HNLC ka Sorkar Pdeng bad ka Sorkar Jylla.“Ngi sngewkmen ban pyntip ba u Sufiyan A. Hazarika, ba ju tip kum u Manbhalang Jyrwa, u la phah ïa ka shithi iehnohkam jong u, kaba ngi la pdiang halor ka jingsngew parabriew,” ong u General Secretary-cum-Publicity Secretary ka HNLC u Bah Saiñkupar Nongtraw ha u kyrwoh ba la phah sha ki lad pathai khubor.“Kum ka jubab, ka CEC ka la thung bujli ïa u Teimiki Laloo kum u Vice Chairman ba thymmai na ka bynta hynriew bnai,” u la bynrap.Da kaba pynpaw ba ka jingiehnohkam jong u Bah Jyrwa kan ym ktah lane pyntlot ïa ka bor jong ka seng, u Bah Nongtraw u la ong, “ki nongrim ba ïaineh jong ngi kin ïaineh khlem jingkylla, khlem da kheiñ ïa ka jingkylla ha ki nongïalam.”“Ngi kyrmen ba ki paidbah Hynñiewtrep jong ngi kin ïai burom ïa u Bah Manbhalang Jyrwa kum parabriew,” u la ong.Ka HNLC ka la kyntu ruh ïa ka Sorkar ban kiar na kaba pyndonkam bakla ïa u Bah Jyrwa watla u la iehnohkam hynrei ban buh hakhmat ïa ka jingïakren ïasuk.“Shuh shuh, ngi kyrmen ba ka Sorkar kan kiar na kaba pyndonkam bakla ïa ka jingresaiñ jong u Bah Jyrwa hynrei ban buh hakhmat ïa ka jingïakren ïasuk.  Ka jingiehnohkam jong u Bah Jyrwa kam dei ban pynthud ïa ka lynti jong ka jingïakren ïasuk,” ong u Bah Nongtraw.U la bynrap ba ka kynhun kaba la bynshet ban pyntyllun shakhmat ïa ka jingïakren ïasuk yn sa ïalam da u Vice Chairman uba thymmai, u Bah Teimiki Laloo.",RESAIÑ KYNDIT U  MANBHALANG JYRWA HAPDENG KA JINGÏAKREN ÏASUK KA HNLC BAD SORKAR,https://batesitv.com/resain-kyndit-u-manbhalang-jyrwa-hapdeng-ka-jingiakren-iasuk-ka-hnlc-bad-sorkar/
": Ka Ïingbishar Meghalaya High Court ka la hukum ïa ka National Highways Authority of India (NHAI) ban shna noh mardor ïa ka surokbah National Highway-6  kaba la jot rathai.“Ka Ïingbishar kam kwah ban tip ïa ka jingïaphah shithi hapdeng ki ophisar ka NHAI lane ka jingthoh kaba bthah ïa ki Kontraktor, kaei kaba kongsan ka long lano ka kam kan sdang bad lano yn pyndep ban pynlong ka surok kaba pynsuk ïa ka leit ka wan ki kali bad namarkata, ban shna pyndep da ka surok kaba skhem,” ong ka Division Bench ba kynthup ïa u Chief Justice u Sanjib Banerjee bad u Justice B. Bhattacharjee ha ka hukum ha kaba shong bishar ïa ka PIL halor kane ka kam.Ka NHAI ka la phah ïa ka Affidavit ha ka 27 tarik Nailur, da kaba pynpaw ba u Regional Officer jong ka NHAI uba don ha Guwahati u la dep leit jngoh ïa ka surok ha ka 16 tarik Nailur.Ïa ka jingbthah jong u Regional Officer la buh jingthoh halor ka jingleit jngoh jong u ïa ka surok ha ka 16 tarik Nailur.Ka la ong ba ladep pynmih ïa ka jingbthah kaba janai ha ka 19 tarik Nailur 2023 sha uwei na ki Kontraktor bad ïa u Project Director jong ka NHAI ban shim ïa ki lad ki lynti ban shna noh mardor ïa ka lynter jong ka surok NH -6 naduh Jowai shaduh Ratacherra.Ka Bench ka la kdew ruh halor ki shithi kiba ïadei bad ki ar tylli ki jaka ba jur tam ka jingsniew ka surok ha sor Khliehriat bad hajan ka Tunnel ha Sonapyrdi.Ka Iingbishar ka la lap ruh ba kam pat don satia kano kano ka dak ban maramot ïa ka surok ha shwa ka 15 tarik Risaw 2023 bad ban shna pynbha ïa ka surok ha ka lynter kaba jrong 57 kilomitar ïa kaba yn pyndep shwa ka 15 tarik Naiwieng 2023.“La khmihlynti ba ïa ka pisa dei ban pyllait na ka bynta ka jingtrei ka ban sdang noh manla ka sngi,” la ong ka hukum.Ka Ingbishar ka la bthah ïa u nongmudui bad ïa ka NHAI ba kin pynpaw ïa ki kam ba la pyntrei haduh mynta.La bthah ruh ïa u Deputy Commissioner jong ka East Jaiñtia Hills District ban phah ïa ka kaiphod halor ka jingpyntrei ïa ka kam ha Sor Khliehriat bad shabar ka sor Khliehriat haduh ka bynta ba shathie jong ka shnong Lumshnong.Ka Ïngbishar ka la buh sngi ban shong bishar biang ïa kane ka kam ha ka 5 tarik Risaw 2023.",HUKUM KA HIGH COURT ÏA KA NHAI BAN SHNA NOH MARDOR ÏA KA SUROK NH-6,https://batesitv.com/hukum-ka-high-court-ia-ka-nhai-ban-shna-noh-mardor-ia-ka-surok-nh-6/
"Ka jingbym kohnguh jong u Sordar ka Elaka Laitlyngkot ïa ka jingbthah jong ka Khasi Hills Autonomous District Council (KHADC) ka la pynlong ïa ki nongshong shnong jong ka dong Nongthymmai-Lumthangding ban shong khlem Rangbah Shnong mynta la shi snem saw bnai eiei.Ki nongshong shnong ba la lamkhmat da u Rangbah Shnong barim, u Bah Tarcius Dkhar na ka por sha ka por ki la phah da ka jingthoh sha ka District Council ba kan tuklar halor kane bad ka Council ruh ka la bthah bunsien ïa u Sordar ka Elaka Laitlyngkot u Bah Allenson Shabong ban pynlong ïa ka elekshon ne ka dorbar ban jied Rangbah Shnong hynrei u la leh bym suidñiew satia ïa kane ka jingbthah jong ka Council.Ha ka sngi palei, ka kynhun ki nongshong shnong ki la leit ban ïakren bad u Deputy Chief Executive Member (Dy. CEM) ka KHADC u Bah Pynshngaiñ N. Syiem uba peit ïa ka tnad Elaka Administration ba un tuklar mardor ïa kane ka kam bad ïa ka jingleh bym suidñiew jong u Sordar ïa ka jingbthah jong ka Council.U Bah Tarcius Dkhar u la ïathuh hadien ba ka samoi treikam jong u kum u Rangbah Shnong ka kut ha u snem 2022, la pynlong ïa ka Dorbar ban jied Rangbah Shnong thymmai hynrei u Sordar uba la pynïaid ïa ka dorbar u la kam pynban namar ka jingmih ar kyrteng na ka bynta ka kam ba la tyrwa da ki paidbah kumta yn hap ban pynsangeh noh shwa ïa ka jingpynlong elekshon.",SAITLAH U SORDAR LAITLYNGKOT ÏA KA JINGBTHAH KA KHADC BAN PYNLONG ELEKSHON RS,https://batesitv.com/saitlah-u-sordar-laitlyngkot-ia-ka-jingbthah-ka-khadc-ban-pynlong-elekshon-rs/
"Ka jingiakren pynbeit pud na ka bynta ka wat kaba ar hapdeng ka Sorkar Meghalaya bad ka Sorkar Assam ha ka kyrdan Myntri Rangbah kan sa long lashai ka sngi Saitjaiñ ha State Guest House, Khanapara, Guwahati, Assam. Kane ka jingialang kan sa long ha ka por 1:00 baje nohphai sngi.Ka Sorkar Meghalaya bad ka Sorkar Assam ki la thung ia ki Regional Committee ki ban sor jamin ia ki hynriew tylli ki jaka kiba dang don hapdeng ka jingiakajia pud ha ka jingiapynbeit pud ha ka wat kaba ar.Ha ka wat kaba nyngkong, ka Sorkar Meghalaya bad ka Sorkar Assam ki ladep iakren pynbeit ia ki hynriew tylli ki jaka ba don hapdeng ka jingiakajia pud, kiba kynthup ia ka Hahim, Gizang, Tarabari, Boklapara, Khanapara-Pilingkata bad ka Ratacherra.U Myntri Rangbah ka Assam u Himanta Biswa Sarma bad u Myntri Rangbah ka Meghalaya u Conrad Kongkal Sangma ha ka 29 tarik Lber 2022, ki la iasoi ia ka dulir iasngewthuh jingmut hakhmat u Myntri ka tnat Kam Pohing ka Ri u Amit Shah ha New Delhi, ban pynkut noh ia ka jingiakajia pud kaba la neh jin haduh 50 snem kynthih hapdeng kine ki ar tylli ki jylla.Sa hynriew tylli ki jaka kiba dang don hapdeng ka jingiakajia pud ki ban iakren pynbeit ha ka wat kaba ar ki long ka Langpih, Borduar, Nongwah-Mawtamur, Desh Doomreah, Block 1 & Block II bad ka Psiar-Khanduli.Dang shen u Himanta Biswa Sarma uba la wan iuhkjat ha nongbah Shillong u la iakynduh kyrpang ia u Conrad Sangma tang hapoh shikynta ban iakren khyndiat na ka bynta ban buh ia ka sngi iakynduh halor kane ka jingthmu.",HA KA WAT BAAR YN ÏAKREN PYNBEIT PUD U CONRAD BAD HIMANTA HA KHANAPARA,https://batesitv.com/ha-ka-wat-baar-yn-iakren-pynbeit-pud-u-conrad-bad-himanta-ha-khanapara/
": Ka Sorkar Jylla lyngba ka tnat Arts and Culture ha ka sngi Saitjaiñ ka la aiti ia ka dulir khyndew sha ka Khasi Author Society (KAS) ha ka lympung iathir nia kaba la long ha YMCA, New Delhi, na ka bynta ban shna ia ka shlem treikam jong ka Society ha Tribal Research Institute, Mawlai, Shillong ha ka jaka kaba heh 5.40 hajar square feet.Ia kane ka dulir khyndew, la aiti da u Myntri ka tnat Arts and Culture ka Sorkar Jylla u Bah Paul Lyngdoh uba la long kum u Kongsan ha u President ka Society u Dr. D.R.L. Nonglait hadien ba la iasoi hapdeng ka tnat Arts and Culture bad ka Khasi Author Society.Ha kane ka jingaiti ia kane ka dulir, la sakhi lang da ki Myntri Sorkar ba kynthup ia u Bah Alexander L. Hek, ka Dr. Ampareen Lyngdoh, ki MLA kiba kynthup ia u Bah Renikton L. Tongkhar bad u Bah Metbah Lyngdoh, u Lamphang jong ka Ïingdorbar Thawain ka Khasi Hills Autonomous District Council (KHADC) u Bah Lamphrang Blah, ki MDC, ki MLA barim ba kynthup ia u Bah Lambor Malngiang bad u Bah Samlin Malngiang, ki dkhot ka KAS, ki nongialam jong ki sengbhalang bapawkhmat ha ka Jylla Meghalaya bad ki Khasi kiba pule bad kiba trei ha nongbah New Delhi.U Bah Paul Lyngdoh haba kren kum u Kongsan ha ka jingiathir nia kaba ar sngi ba la pynlong da ka Khasi Author Society halor ka phang, “ka ktien, ka Litereshor bad ka Kolshor Khasi,” ia kaba la pynkut noh mynta ka sngi Saitjaiñ, u la ong, “ki don lai tylli ki ‘K’kiba pynksan bad pynithuh ïa ka snap jong ngi kum ka jaidbynriew. Ka Khyndew, , ka Ktien bad ka Kur, ki dei ki lai tylli ki bynta kiba pynlong ia ngi ki trai ri trai muluk. Lada ngi duh noh ia ka ktien, hangno shuh ngin long kum ka jaidbynriew, lada ngi duh noh ia ka Kur hangno shuh ngin long kum ka jaidbynriew bad lada ngi duh noh ia ka khyndew, hangno shuh ka jinglong trai jong ngi ia la ka jong ka ri.”Ka Khasi Author Society ka la pynlong ia kane ka jingiathir nia kaba ar sngi ha New Delhi kum ka sienjam ban pynsngew sha ki tyndong skhor jong ka Sorkar India halor ka jingdawa ban ithuh noh ia ka Ktien Khasi bad ban pynrung ha ka Khyrnit Baphra jong ka Riti Synshar ka Ri India kaba la long ka jingdawa kaba la kynjoh mynta la saw snem kynthih jong ki paidbah ka jylla Meghalaya.“Nga ngeit ba u Blei u don ka saiñdur, U don ka saiñ Blei na ka bynta ka ri ka jong ngi. Lada kam long kumta, kan ym lah ban long ba ki dohlieh na kawei pat ka dewbah, ki pyrkhat ban mih na Wales bad ban poi sha Sohra ha ka snem 1841.  Naduh Jammu shaduh Gujarat ter ter ki don 96 klur ki Hindu. Sharum jong ngi, ka Ri Bangladesh ka dei ka ri kaba phra kaba don ia ka jingbun briew tam ha ka pyrthei ka don 15 klur ki Muslim. Hapdeng jong ki 96 klur bad ki 15 klur, kumno ka jaidbynriew kaba tang 15 lak ka la neh ka la sah ka la iaksaid bad ka dang im haduh kat mynta, lada kam dei ba ka don ka saiñdur jong U Blei. Ka kyntien ka ong, haba U Blei U don ka saiñdur, u donkam patde ia u briew ban iasnoh kti lang bad kata ka bynta,” u la bynrap.“Ka jingpynrung ia ka ktien jong ngi ha ka Khyrnit Baphra ka dei ka bynta jong ngi ba ngin pyndep ia kaei kaba U Blei U la sdang,” la ong shuh shuh u Bah Paul.“Ngi don hangne ban pynneh, ban pynsah ia la ka jong ka snap kum ka jaidbynriew,” la bynrap shuh shuh u Bah Paul.“Ai ba ngin pynthikna ba ka jaidbynriew jong ngi kaba dei tang ma ka na ki Austro-Asiatic Languages kaba dang im ha ri India, ngi donhok shibun bha ba ngin iohi ba ka Ktien jong ngi kan rung ha ka riti synshar jong ka ri India,” ong u Bah Paul.“Kumba ngi la lah ban pynlong ia ka Ktien Khasi kum ka Associate Language ha ka Jylla ngin shim sa shisien jam ban ioh ia ka jingithuh hapoh ka riti synshar ka ri India. Lada kane ka ri ka jong ngi ka ngeit ha ka jingiatylli hapdeng ka jingiapher ka (Sorkar India) dei hok ban ai ia ka jingithuh ia ka ktien jong ngi, ka Ktien kaba la rung hapoh ka Kolkata University naduh ka snem 1900.","5.40 HAJAR SQ.FT AI JAKA KA SORKAR JYLLA ÏA KA KAS HA TRIBAL RESEARCH INSTITUTE, MAWLAI",https://batesitv.com/5-40-hajar-sq-ft-ai-jaka-ka-sorkar-jylla-ia-ka-kas-ha-tribal-research-institute-mawlai/
": Ka tnat Tourism jong ka Sorkar Jylla ka la pynkupburom da ka khusnam ia ka Tourism Promoter Treking Society (TPTS) Wahkhen, ka kynhun kaba lamkhmat ban pynpawnam ia u Mawryngkhang kum ka jaka jngohkai pyrthei ha ka shnong Wahkhen tang da kaba shna ia ka lynti iaid kjat da ki siej ha shiteng riat ban sam ia ka lynti iaid ban poi sha u Mawryngkhang.Ia ka khusnam la pynkhamti ha u Babu Kular Khongjirem da u Myntri ka tnat Tourism ha ka jingrakhe dang shen jong ka Jylla ia ka World Tourism Day ha State Convention Centre, Shillong hadien ba ka Indian Responsible Tourism ka la ithuh ia ka jingshna ba kham phylla ha ka shnong Wahkhen.Ia kane ka lynti iaid kjat ha shiteng riat la shna da ki kti ha ka 14 tarik Kyllalyngkot, 2017 da ki katto katne ki nongshong shnong jong ka shnong Wahkhen ki riewtbit ha ki kam shna jingshna da ki siej.Ka thong ba hakhmat eh jong kane ka Society ka long ban kyntiew ym tang ia ki kam jngohkai pyrthei ha ki jaka nongkyndong hynrei ban plie ruh ia ki lad aikam aijam na ka bynta ki nongshong shnong lyngba ki kam jngoh kai pyrthei.Kane ka kynhun ka la bei lut nadong shadong nalade hi ia ki jinglut jingsep ban shna ia ka lynti iaid kjat da ki siej ha shiteng riat.Ka Society kam ioh jingiarap wat shi naia ruh na ki tnat sorkar lane wat na kino kino ki nongmihkhmat ban iarap ha kaba shna bad maramot ia ka jaka jngohkai pyrthei ha shiteng riat.Ka lynti ba la pynjingkieng da ki siej ban poi sha u Mawryngkhang ka dei kaba la shna da ki nongshong shnong kiba long ki dkhot jong ka Society ki bym don jingnang jingstad kum kita ki Engineer lane ki Architect hynrei kiba don pat ka jingtbit nalade bad kiba don ia ka sap kaba kham pher.",AI KHUSNAM KA TNAT TOURISM ÏA KA TPTS BA PAWNAM U MAWRYNGKHANG HA WAHKHEN,https://batesitv.com/ai-khusnam-ka-tnat-tourism-ia-ka-tpts-ba-pawnam-u-mawryngkhang-ha-wahkhen/
"Ka Sorkar Meghalaya bad ka Sorkar Assam ki la rai ban weng noh ia ki Pulit kiba ap pahara ha ki jaka ba don hapdeng ka jingiakajia pud ha shilynter jong ka Meghalaya bad ka Assam.Ia kane ka rai la shim ha ka jingialang pynbeit pud ha ka wat kaba ar hapdeng u Myntri Rangbah ka Jylla Meghalaya u Conrad Kongkal Sangma bad u Myntri Rangbah ka Jylla Assam u Himanta Biswa Sarma kaba la long ha Khanapara, Guwahati ha ka sngi Saitjaiñ ryngkat ka jingdonlang jong ki nongmihkhmat na ki Regional Committee ba la khlieh da ki Myntri Sorkar ka Meghalaya bad Assam.Ki arngut ki Myntri Rangbah ki la shim ia ka rai ban iapynbeit shwa ia ki 3 tylli ki jaka kiba don hapdeng ka jingiakajia pud napdeng ki 6 tylli.  Nalor kata, u Conrad bad u Himanta ki la rai ruh ban ai por haduh ka 31 tarik Nohprah, 2023 ia ka Survey of India bad ia ki ophisar jong ka Jylla Meghalaya bad Assam ban pyndep ia ka jingithuh ban phiah ia u pud u sam ha ki 6 tylli ki jaka ia kajia pud ba ladep iapynbeit ha ka wat kaba nyngkong ia kaba ladep iasoi ia ka Memorandum of Understanding da ka Sorkar Meghalaya bad ka Sorkar Assam ha ka 29 tarik Lber, 2022 ha Delhi ba la sakhi lang da u Myntri ka tnat Kam Pohing ka Ri u Amit Shah.Ha ka jingiakren bad ki lad pathai khubor, u Conrad K. Sangma u la iathuh ba ma u bad u Himanta kin sa leit sorjamin ia ka Khanduli-Psiar kaba hap hapoh ka thaiñ Block-I ha ka taiew basaw jong u bnai Risaw kata hadien ba la kut ka lehniam Puja.Kane ka jingialang ka la rai ruh ban weng noh ia ki Pulit Meghalaya bad Pulit Assam na ki jaka ba don ka jingiakajia pud bad ban buh bujli da ki Pulit CRPF khnang ba kan ym don kano kano ka jingleh shilliang.Ha kaba ïadei bad ka jingjia ha ka shnong Mukroh ha ka 24 tarik Naiwieng, 2022, ki arngut ki Myntri Rangbah ki la rai ban kyrpad ia ka Sorkar Pdeng ba kan phah tohkit da ka Central Bureau of Investigation (CBI) bad ban register ia ka Case ym ha Guwahati ne Shillong hynrei shabar jong kine ki ar tylli ki jaka khnang ba ka jingtohkit kan long ka bym leh shiliang.U Himata, u la iathuh ba la rai ban pynkut noh ia ki Judicial Inquiry ba la thung da ka Sorkar Meghalaya bad ka Sorkar Assam.“Ngi la shim ia kane ka rai hadien ba ki paidbah na ka Jylla Meghalaya kim shym la leit mih satia ban ai sakhi hakhmat ka Judicial Inquiry ba la thung da ka Sorkar Assam bad ki paidbah  na Assam kim shym la leit mih satia ban ai sakhi hakhmat ka Judicial Inquiry ba la thung da ka Sorkar Meghalaya halor kane ka jingjia,” u la bynrap.Ka jingïakren ha kane ka sngi ka la long kaba seisoh bad bthah ruh ïa ki Regional Committee ba ki dei ban shimkhia ban wanrah ïa ka jubab kaba hun hapdeng ki paidbah kiba shong basah ha khappud ka Meghalaya bad Assam.Halor ka jingshah thombor jong ki Khasi-Pnar ha ka thaiñ Lapangap na ka liang ki arngut ki Myntri Rangbah ki la ong ba kin sa bthah ia u Deputy Commissioner jong ka West Jaiñtia Hills u Bah B.S. Sohliya bad ia ka Deputy Commissioner jong ka West Karbi Anglong ka Krishna Paul ba kin iapynbeit halor kane kam bad lada jia ba dang mih kano kano ka jingiakynad na ka liang jong ki Regional Committee kin sa shimkhia ban pynbeit ïa kane ka kam ban pyneh ïa ka shongsuk shongsaiñ khamtam ba ki Khasi-Pnar kin ioh ban kheit ïa ki mar rep bad ia u kba uba ki la thung.","RAI KA SORKAR MEGH-ASSAM BAN AITI HA KA CBI ÏA KA JINGJIA HA MUKROH, YN WENG ÏA KI PULIT NA KHAPPUD",https://batesitv.com/rai-ka-sorkar-megh-assam-ban-aiti-ha-ka-cbi-ia-ka-jingjia-ha-mukroh-yn-weng-ia-ki-pulit-na-khappud/
"Ka Khasi Author Society kaba la lamkhmat ban pynkhih ia ka jingdawa ban ioh jingithuh ia ka ktien Khasi ha ka Khyrnit Baphra jong ka Riti Synshar ka Ri India, ha ka sngi Saitjaiñ ka la pynlong da ka jingiakhih kaba jai jai ha Jantar Mantar, New Delhi.Ia kane ka jingiakhih bajaijai jong ka KAS, la kyrshan lang da ki kynhun bad ki sengbhalang bapher bapher na rilum Khasi bad Jaiñtia bad ki Myntri Sorkar ba kynthup ïa u Bah Paul Lyngdoh bad ka Dr. Ampareen Lyngdoh, bad kiwei ki riew rangbah bapaw kum i Bah Hamletson Dohling, Lambor Malngiang, Samlin Malngiang, Lamphang Blah, Teibor Pathaw, Raynold Kharkamni, Banri Lyngwa bad ki sengsaiñpyrthei bapher bapher.Ki nongkren ha kane ka jingialang ki la pynpaw ba ka Ktien Khasi ka ladei hok ban ïoh rung ha ka Khyrnit Baphra jong ka Riti Synshar jong ka Ri katkum ka Article kaba 29.Kane ka jinglamkhmat jong ka KAS ban pynlong da ka jingiakhih kaba jaijai ha New Delhi ka long ka buit ba thymmai kaba ym pat ju leh mynno mynno ruh bad dei halor kane ka nongrim ba ki Myntri ka Sorkar Jylla ki la iashim bynta lang ha kane ka jingiakhih.Ki nongïalam jong ki Sengbhalang, ba kynthup ia ka KSU, FKJGP, HYC, HANM, JSU bad CoRP ki la pynpaw ïa ka jingkyrmen ba kane ka jingtylli lang hapoh kawei ka sur kan pynurlong ia ka jingangnud ba ka Ktien Khasi kan rung noh ha ka Khyrnit Baphra ka riti synshar ka ri India.Ka Jantar Mantar ka la sawa ruh da ka sur jingrwai, Khynriam u Pnar u Bhoi u War u dei u paid Khasi baiar ha ka nohphai sngi ba la pynlong ia ka jingiakhih kaba jar jar.Ki dkhot ka Hynñiewtrep Delhi Association bad ki Khasi kiba trei bad pule ha New Delhi ki la ai jingkyrshan da ka jingiashim bynta lang ha kane ka jingiakhih jong ka KAS.Ha nongbah Shillong, ka KSU ka la teh ia ki banner kylleng ki jaka paidbah ban pynpaw sha ka Sorkar Pdeng ia ka sur jingdawa jong ka jaidbynriew Khasi ban ithuh noh ia ka Ktien Khasi.",PYNKHIH KA KAS ÏA KA JINGDAWA HA DELHI BAN ÏOH JINGITHUH ÏA KA KTIEN KHASI HA KHYRNIT BAPHRA,https://batesitv.com/pynkhih-ka-kas-ia-ka-jingdawa-ha-delhi-ban-ioh-jingithuh-ia-ka-ktien-khasi-ha-khyrnit-baphra/
": U President jong ka Voice of the People Party (VPP) u Bah Ardent M. Basaïawmoit u la ong ba ka party kumba ka la shim rai ha ka jingïalang jong ka State Executive Committee ka la bthah ïa baroh ki MLA jong ka party ba ki dei ban pyntreikam ïa ka MLA Scheme ha ka lynti kaba shai bad ba ki dei ban ai jingkheiñ sha u paidbah kumno la pynlut pynsep ïa kane ka skhim ba la mang.Kane ka jingbthah kan long ïa ki lai ngut ki MLA jong ka party, u Bah Adelbert Nongrum, u Bah Brightstarwell Marbaniang, u Bah Heavingstone Kharpran bad kynthup ïa u Bah Ardent M. Basaïawmoit, ha kaba ki hap ban kohnguh ïa kane ka jingbthah jong ka party.Haba kren ha ka jingïalang pynshai paidbah ïa ka nongrim jong ka party bad ruh ban pynrung dkhot kaba la pynlong ha ka shnong Lawbah, kaba hap hapoh Mawsynram Constituency ha ka sngi Saitjaiñ, u Bah Ardent u ong, lada kino kino ki MLA ka party ba kynthup ïa u ruh lada ki ïaid lait na kane ka jingbthah ka Party kan pynduh tiket beit ha ka elekshon MLA ka ban long biang ha u snem 2028.U la kyntu ruh ïa ki paidbah ba ki dei ban ai da ka jingtip kaba shai ba ka MLA scheme ne kino kino ki kam pynroi kiba wanrah da u MLA kam dei satia ka kam leh isynei jong u hynrei ka dei hok ka bhah ba ki dei ban ai sha u paidbah kumba la mang da ka Sorkar.",KI MLA KA VPP KI BYM AI JINGKHEIÑ ÏA KA MLA SCHEME KI LAH BAN SHAH PYNDUH TIKET,https://batesitv.com/ki-mla-ka-vvp-ki-bym-ai-jingkhein-ia-ka-mla-scheme-ki-lah-ban-shah-pynduh-tiket/
": Da ki phew hajar ngut ki riewngeit jong ka Balang Catholic na ka Jylla Niam Jowai, Nongstoiñ bad na ka Jylla Niam Bah Shillong ki la sakhi lang ha ka jingpynkyntang Lyngdoh Sad ïa u Rev. Fr. Ferdinand Dkhar, DD uba la shah thung dang shen ban shimti kum u u Lyngdoh sad bathymmai jong ka Jowai Diocese.Ïa u Fr. Ferdinand la pynkyntang kum u Lyngdoh Sad ba pura ha ka sngi U Blei ha Church of the Holy Spirit, Parish Ummulong, West Jaiñtia Hills da u Most Rev. Victor Lyngdoh, u Archbishop jong ka Jyllañiam Bah Shillong uba la pynmynta ïa ka jinglehniam jong ka Mass Bakhuid.Ha kane ka sngi, la sakhi lang da u Apostolic Nuncio sha India bad Nepal u Arcbishop Leopoldo Gerelli, ki Archbishop bad ki Bishop jong ki Jyllaniam ka thaiñ Shatei Lammihngi, ki Lyngdoh Sohblei, ki riewniam bad ki paid U Blei.Nalor kine, la sakhi lang ruh da ki nongïalam saiñhima sima jong ka jylla ba kynthup ïa u Myntri Rangbah ka Jylla u  Conrad Kongkal Sangma, u MP ka Shillong u Bah Vincent H. Pala, ki Myntri ka Sorkar Jylla, ki MLA, ki MDC bad kiwei kiwei kiba la shah khot sngewbha.Kum ban shu pynkynmaw, la kha ïa u Rev. Fr. Ferdinand Dkhar ha ka 26 tarik Rymphang, 1962 ha ka shnong Ïongkaluh – East Jaiñtia Hills. U dei u khun phrangsngi na ki 10 ngut ki khun jong u Ma Edwin Kyndait bad ka Kong Philomina Dkhar. La pynkyntang Lyndoh Sohblei ïa u ha ka 23 tarik Kyllalyngkot, 1994.Ha ka por shiteng sngi, la pynlong sa ka jinglehniam mane Sakramen ha kaba u Bishop Ferdinand Dkhar u la ai ïa ka kyrkhu kyrdoh lyngba ka Sacrament sha ki paid u Blei kiba ïalum sawdong jong ka duwan ka dupat.Katba ha ka por nohphai sngi la pynlong ïa ki prokram leh burom ïa u Bishop Ferdinand Dkhar naduh ka Prayer Dance na ka St. Mary Mazzarello Convent, Jowai, ka shad pliang na ka Synjuk Kynthai, Jowai Diocese, ka Choir Piece na ka Bl. Joseph Nardini Seminary, Ummulong bad  jingshad tynrai na ka Jowai Diocese Catholic Youth Movement, katba ïa ki kyntien ai khublei la ai da u Chancellor jong ka Jowai Diocese, u Fr. Martin Shylla.",SAKHI U APOSTOLIC NUNCIO BAD KI BISHOP KA NORTHEAST HA KA JINGPYNKYNTANG LYNGDOH SAD ÏA U FR. FERDINAND DKHAR,https://batesitv.com/sakhi-u-apostolic-nuncio-bad-ki-bishop-ka-ne-ha-ka-jingpynkyntang-lyngdoh-sad-ia-u-fr-ferdinand-dhar/
"Jowai, Risaw 05 : Ki nongialam jong ka seng ki samla pule ka Khasi Students Union, East Jaintia Hills District Unit ki la pynpaw ka jingsngew khia halor ka jingbym iasnoh kti lang jong baroh ki nongniah kali kiba ju iaid lyngba na ka surok national highway-6 ha East Jaintia Hills District, ki bym burom lem ia ka jingkyrpad ka seng, kaba la buh ka jingkyrpad ban sangeh ban iaid kali ha ka por mynmiet kata naduh ka por 7 baje mynmiet haduh ka por 5 baje mynstep.U General Secretary ka KSU East Jaintia Hills District, u Bah K.S. Suchiang, u la ong ba kane ka jingkyntu ia baroh ban sangeh ban niah kali la lap ba ki don bun na ki nongniah kali ki bym treh ban iasnoh kti lang bad ka seng, namar ki don tang shi pawa kiba la iasnoh kti lang bad ka seng ki bym iaid kali shuh ha ka por mynmiet, kane ka paw ba imat ki nongniah kali ki sngewtynnad, ki kmen beit ban iaid watla ka surok ka sniew bad jot rathai.Ha ka jingshisha ka seng ka kwah eh ba baroh ki paidbah kin suk ha ka leit ka wan da kaba iaid na ka surok kaba bha ba miat bad ka seng ka ju sngap ruh ia ki jingud ki paidbah kiba iakynduh jingeh ha ka leit ka wan bad ka seng ka la shim ruh ia ka sienjam ban pynlong da ka jingiakhih, hynrei balei pat ki paidbah khamtam kiba niah kali kim treh pat ban ia shim bynta lang haba ka seng ka kyntu bad kyrpad ban sangeh ban niah kali ha ka por mynmiet ban long kum ka dak ban pynpaw ia ka jingpyrshah halor ka jingleh bymsuidniew ka NHAI bad ka Sorkar Jylla u la ong.Shuh shuh utei u nongialam ka seng, u la ong ba kane ka jingkyrpad jong ka seng ban nym iaid kali ha ka por mynmiet ka la kut noh ha ka 2 tarik Risaw 2023 ha ka por 5 baje mynstep bad ka la dap shi taiew kynthih, kata naduh ka 25 tarik u nailur.Hapoh kine ki shi taiew la ong ba ym shym la don kano kano ka jingjia ba sngewsih ne ka huri hura bad tang kawei kaba pynpyrkhat ia ka seng ka dei namar ka jingbym ia shim bynta ryntih ki nongniah kali ban sangeh ban iaid kali ha ka por mynmiet.U la ong ba ka seng hi kan sa shong pyrkhat biang halor kane ka jinglong jingman ka surok NH-6, kawei ba ka seng ka kwah ka dei ba ki paidbah bad ki nongniah kali baroh kin sngewbha ban ai mynsiem lem ia ka seng da kaba iasnohkti lang bad ka seng ha kano kano ka por.Kumba long mynta, ka surok national highway ha East Jaintia Hills District, khamtam ha ka thain Narpuh ka la buh jingma bad buh jingeh bha ia ki paidbah nongleit nongwan, ka jingdheng kali ruh ka jur bha ha katei ka thain na ka daw ka jingsniew palat ka surok. Ka NHAI kam dei ban shu maramot, hynrei ban siang rong biang noh namar ka bneng ka la shah ban leh kumta.",KA JINGBYM IASNOH KTI LANG KI NONGNIAH KALI KA PAW IMAT KI SNGEWTYNNAD BAD IAID HA KA SUROK NH-6 KABA LA JOT RATHAI : KSU-EJHDU,https://batesitv.com/ka-jingbym-iasnoh-kti-lang-ki-nongniah-kali-ka-paw-imat-ki-sngewtynnad-bad-iaid-ha-ka-surok-nh-6-kaba-la-jot-rathai-ksu-ejhdu/
": Kumba saw ngut ki briew ki la mynsaw ha ka jingbthei kaba la jia ha kawei ka dukan die marjot ha Keating Road, Shillong ha ka sngi U Blei.Kane ka la jia ha ka por kumba 1:00 baje nohphai sngi. Napdeng ki saw ngut kiba la mynsaw, ar ngut ki dei ki nongtrei jong kane ka dukan die marjot katba arngut kiwei pat ki dei ki briew kiba shong hapoh kawei ka dukan khap shñiuh kaba don markhap bad kane ka dukan die marjot.Ki Pulit ryngkat bad ki Pulit ka tnat Fire and Emergency Service ba la synran lang da ki Pulit ka Bomb Squad bad ki ksew jong ka K-9 ki la leit mar mar sha kane ka jaka ban pynlong ïa ka jingtohkit kaba bniah.U Superintendent of Police ka East Khasi Hills u Bah Sylvester Nongtnger ha  u kyrwoh ba la phah sha ki lad pathai khubor u la ïathuh ba ka jingbthei ha ka dukan die marjot ha Keating Road ka la jia katba ki nongtrei ki dang pyrshang ban pied ïa ki tyndong ai rong ryngkat bad ka jingdih duma.","BTHEI KI TYNDONG AI RONG HA KUDAM DIE TIAR JOT HA KEATING ROAD, MYNSAW 4 NGUT",https://batesitv.com/bthei-ki-tyndong-ai-rong-ha-kudam-die-tiar-jot-ha-keating-road-mynsaw-4-ngut/
"Amlarem, Risaw 06: Hadien ka jingud jingnam jong ki Khynnah skul bad ki nong shong shnong ka thaiñ ka Khasi Students Union War Jaintia Circle (KSU) ha ka sngi Thohdieng hapoh ka  jingialam u General Secretary samla Lurman Talang bad kiwei, ryngkat ka jingsynran lang ki nongialam  ka West Jaintia Hills Distric Unit ba la lamkhmat da u General Secretary u samla Leningrad Tariang ki la leit ban jurip ia ka skul sorkar Sohkha Goverment Higher Secondary School bad ha ka jingjurip la lap ba  ka skul kam don ia u nonghikai Chemistry.Ynda lah tohkit bniah ka seng ka lap ba ka dei na ka daw ka jing pynkylla ka sorkar  ba ki nonghikai kin hap ban  pyndep ia ka B.Ed bad ba u nonghikai uba dei peit ia ka subjek ula leit ban bteng ia ka jingpule katkum ka jingbthah ban pyndep shwa katkum ka kyndon.Hynrei kaba sngew lyngngoh ka long ba ka sorkar kam shym la lah ban thung bujli ia katei ka post wat hadien ba lah dep khot ban thep ia katei ka kam kaba lait.Kaba pynsngew lyngngoh shuh shuh ia ka seng ka long ba naduh u bnai Lber kane ka skul kam don ia u Nonghikai Chemistry bad ka buh jingeh haduh katta katta ia ki samla pule jong kane ka skul.Ka Seng ka dap da ki jing sngewbitar  haba ka jia kumne ia ki samla pule kiba thrang ban poi sha khmat ha baroh ki liang khamtam lei lei mynta ka lah dei sa ka por ba kin thoh ia ka eksamin Pre-Selection bad  ka Selection bad ruh  ban pynkhreh sa kiwei pat ki eksamin. Na ka liang jong ka seng kan iai buddien halor kane ka kam.Ka Seng ka la kren shai ba lada kine ki Khynnah pule jong kane ka skul kim lah ban ioh ia ka jinghikai kaba biang kumno ka sorkar Kan pyrkhat na ka bynta ka jong ki?Ka sorkar ka dei ban shim ia ka jingkitkhlieh bad ban wad ki lad ki lynti khnang ba ki khynnah pule kin ioh ia ka jinghikai kaba tikna shwa ba kin pynkhreh ia lade ban thoh ia ki Eksamin ki jong ki.",NADUH U LBER YM DON NONGHIKAI CHEMISTRY KA SOHKHA GOVERMENT HS SCHOOL,https://batesitv.com/naduh-u-lber-ym-don-nonghikai-chemistry-ka-sohkha-goverment-hs-school/
": Hapdeng ka jingtwa khyndew bad ka jingshlei um kaba jur ha ka jylla Sikkim, 26 ngut ki samla pule na kane ka jylla Meghalaya ki la wan poi suk poi saiñ sha la ka jong ka jylla.Kine ki 26 ngut ki samla ki dei kiba pule ha Himalayan Pharmacy Institute bad arngut ha Sikkim Manipal Institute of Technology ha Majitar, East Sikkim ki la wan poi tiap ha Inter State Bus Terminus, Mawiongrim, Shillong ha ka sngi saitjaiñ ha ka por kumba 6:45 baje janmiet hadien ka jingïaid lynti kaba 24 kynta eiei naduh ba ki la mih na Sikkim ha ka por 5 baje janmiet sngi thohdieng.Kine ki samla pule ki la pynpaw ka jingsngewnguh shikatdei eh ïa ka Sorkar Jylla kaba la shimkhia ban pynpoi suk poi saiñ ïa ki sha la ing ha kum kane ka khep ba ki la mad ka jingeh bad ki jingsyier mynsiem ba ki don sha jngai na la iing.Da ka jingshimkhia jong ka Sorkar Meghalaya, ki bor synshar jong ka jylla Sikkim ki la pynbiang san tylli ki kali ban pynkynriah ïa kine ki 26 ngut ki samla pule kiba sahkut ha Majitar, Sikkim tad haduh ban da pynpoi ha Siliguri bad na Siliguri la leit shaw da ka Bos kaba la pynpoi suk ïa ki haduh Shillong.“Kumne ngi la poi suk sha la iing, ka long kaei kaei kaba kyrpang eh kaba ki (Sorkar Sikkim) la leh na ka bynta jong ngi. Ngi ainguh ïa ki bad ngi ngeit ba U Blei un ïai theh ki jingkyrkhu ïa ki bad ngin duwai ruh na ka bynta ki nongshong shnong jong ka jylla Sikkim kiba dang don hapdeng ka jingjynjar bad nga kyrpad ïa iwei pa iwei ba kin ai mynsiem bad ban kynmaw lem ïa ki ha ki jingduwai,” la ong ka samla Barihunshisha Lyngdoh, kawei na ki samla pule jong ka Himalayan Pharmacy Institute ha ka jingïakren bad ki lad pathai khubor ha ISBT.Haba kylli, ka la ïathuh ba ka jingtwa khyndew na ka jingther jong u lapbah uba jur ka la sdang naduh ka 4 tarik mynta u bnai  ha ka por kumba 2 baje mynstep eiei.“Hajan ka Sikkim Manipal Institute of Technology ka jingtwa khyndew ka la sdang bad ha ka College jong ngi ruh ka la sdang hynrei kam pat da long than haduh katta katta kumba long sha kiwei kiwei ki jaka,” la bynrap kane ka samla pule.“Ngim don Network, ngim don bording ngim don um bad ngi la shu pyntip sha u Myntri Rangbah badonburom jong ngi lyngba ki MLA. Da ka jingïarap jong ki, ngi la ïoh ban telephone ïa u Myntri Rangbah bad kumta hi mar mar ki la phah wan shaw ïa ngi,” ka la ong.“Ngi syier palat, namar ban pyntip sha la iing ngim ïoh lad. Ngi la shu duwai namarba ngi don hapdeng ka jingsyier mynsiem,Ka ïathuh ruh ba ka Sorkar ka la pynbiang naduh ki kali bad ka bam ka dih bad ka um katba ki dang don ha lynti ban wan phai sha Shillong.Ka la ïathuh ba ka kali kaba kit ïa ki samla pule ka la hap ban ïaid na kawei pat ka surok kaba kham jrong namarba ka surok kaba kham lyngkot ka leit ka wan ka la shah pynjulor ha ka jingshlei um. “Hynrei ngi la ïaid da kaba suk, kam don satia kano kano ka jingjia katba ngi dang don ha lynti,” ka la bynrap.Ka samla Sharon Papang ka la bynrap, “mar syn jia kumto, ngi la pyntip sha la ing hynrei ha kato ka por ka mobile network kam long, ka internet ruh kam long, ka bording ruh kam don. Ha kato hi ka khyllipmat ngim khlem ïoh ban pyntip ïa ki (bahaiing hasem) hynrei suki suki ngi la ïohlad ban pyntip pat sha la iing.  Ki kmie ki kpa jong ngi, ki ai mynsiem beit ïa ngi, ki ong ynnai tieng.”Da kaba pynpaw ïa ka jingsngewnguh ïa U Blei Uba la ri bad sumar ha kum kane ka khep ba ki don hapdeng ka jingsyier mynsiem ka samla Sharon Papang ka la ïathuh shuh shuh, “manla ka miet shwa ba ngin thiah ngi ju pynlong jingduwai, ngi ai mynsiem iwei ïa iwei watla kane ka jingjia ka la jia hynrei U Blei jong ngi U ïai don ryngkat beit bad ngi bad Um ju iehnoh hi ruh ïa ngi, wat lada ngi jngai na la ing ruh.”“Ngi ki samla pule jong ka Himalayan Pharmacy Institute bad ka Sikkim Manipal Institute of Technology ruh ngi pynpaw ka jingsngewnguh bad ngi ai khublei haduh katta katta ïa ka Sorkar Jylla kaba la pynsuk ïa ngi naduh Sikkim ban pynbiang ïa ki kali naduh Sikkim haduh Siliguri bad naduh Siliguri shaduh shane sha Shillong. Mynmiet ruh ki la pynbiang ïa ka bam bad ngi  ai khublei namarba ka jingïaid lynti jong ngi ka long kaba shngaiñ bad ngim don shuh kano kano ka jingsheptieng,” la pynpaw  kane ka samla bad kiwei de ki samla pule ha ka jingïakren bad ki lad pathai khubor.",POI SUK KI 28 NGUT KI SAMLA PULE MEGHALAYA NA SIKKIM BA KITKHIA KA SORKAR JYLLA,https://batesitv.com/poi-suk-ki-28-ngut-ki-samla-pule-meghalaya-na-sikkim-ba-kitkhia-ka-sorkar-jylla/
"Shillong, Risaw, 07: Ki shipai BSF kiba ap pahara ha khappud ka jylla Meghalaya, ha ka sngi thohdieng ki la ïoh kurup ïa ki dawai bad ïa ki jaiñ sari kiba shongdor palat T.17 lak katba ki runar ki dang thmu ban shalan be-aiñ sha ka ri Bangladesh.Ki shipai BSF jong ka 172 Battalion kiba la ïoh jingtip na ki tnat syntiat, mar mar ki la pynlong ka jingpynap shrip ha khappud jong ka Hingaria East Jaiñtia Hills District ha kaba ki la ïoh kurup ïa ki dawai ba la buhrieh ha khappud ïa kiba la thmu ban shalan be-aiñ sha ka ri Bangladesh.Ki shipai BSF ki la ïoh kurup ruh ïa ki jaiñ Sari katba ki runar ki dang shalan be-aiñ sha Bangladesh na khappud.  Ïa kine ki mar ba la ïoh kurup la aiti noh sha ka ophis Custom ban leh ïa kaba donkam katkum ki kyndon jong ka aiñ.Ha kawei pat ka jingpynap shrip, ki shipai BSF jong ka 4th Battalion Meghalaya, ki la ïoh kurup ïa ki jaiñ Sari na khappud jong ka East Khasi Hills, Meghalaya, ïa kiba la thmu ban khaïi be-aiñ sha ka ri Bangladesh.",KURUP KI SHIPAI BSF ÏA KI DAWAI BAD JAIÑ SARI NA KHAPPUD,https://batesitv.com/kurup-ki-shipai-bsf-ia-ki-dawai-bad-jain-sari-na-khappud/
"Ar phew hynñiew ngut ki nongshong shnong ka jylla Meghalaya kiba leit pilkrim sha Jerusalem ki la sahkut ha Bethlehem na ka daw ka jingïapynibor hapdeng ka ri Palestine bad ka ri Israel.U Myntri Rangbah ka jylla Conrad K. Sangma ha ka rynsan X u la pyntip ba u la ïakren bad ki bor badei peit jong ka Ministry of External Affairs ba kin pynthikna ban ai ka jingïada ïa ki nong Meghalaya bad ba kin wan phai biang sha la iing da kaba suk ba saiñ.“Nga la ïakren bad ka Ministry of External Affairs ban pynthikna ba kin ïoh jingïada ha lynti ban wan phai sha la iing. Nga la bthah ïa u Meghalaya Resident Commissioner ha New Delhi ban ai jingïarap sha ki nongleit pilkrim,” la ong u Sangma.La ïathuh ba kine ki nongleit pilkrim ki don hapdeng ka jingshngaiñ bad mynta ki don ha Indian Embassy ha Tel Aviv.Ka jinglong jingman ha Middle East ka la nang sniew ha kine ki khyndiat taiew na ka daw ka jingïapynibor bad ka jingïakynad hapdeng ka Israel bad ka Palestine. La bthah ïa ki nongleit pilkrim ban shong hapoh ki jaka shah ban kiar na kaba leit shane shatai hynrei lait noh tang ha ki khep ba donkam kyrkieh eh.Ka sorkar Meghalaya ka la peitngor bha ïa ka jingjia ha ka ri Israel bad kan ai jingïarap katba donkam na ka bynta ki nongleit pilkrim.Namar ka jinglong jingman ha ka ri Israel, ka Sorkar ka la pynmih ïa ka jingbthah da kaba kyrpad ïa baroh ki nong India kiba don ha Israel ba kin long kiba peitngor, bad ban wad ïa ki lad jingïada katkum ka jingbthah jong ki bor synshar.  Sngewbha ban long kiba phikir, kiar ban ïaid haba ym donkam bad shong ha ki jaka kiba shngaiñ.  Na ka bynta ki jingtip m sngewbha ban peit ïa ka Israeli Home Front Command website () lane ïa kino kino ki jingbthah ba la pynmih da ki jingthoh.Lada don kino kino ki jingdonkam ba kyrkieh, sngewbha ban telephone sha ngi ha nombar +97235226748, lane shu phah kyrwoh ha ka email:. Ki nongtrei ka Embassy kin sa ïarap ïa phi na ka bynta ki jingbthah kiba bniah.",SAHKUT KI NONGLEIT PILKRIM NA MEGHALAYA HA BETHLEHEM BA KHIE KA THMA PALESTINE-ISRAEL,https://batesitv.com/sahkut-ki-nongleit-pilkrim-na-meghalaya-ha-bethlehem-ba-khie-ka-thma-palestine-israel/
"U lyoh uba dum u la tap ia ka shnong shnong Pynthorlangteiñ kaba hap hapoh ka Thadlaskeiñ Block,West Jaiñtia Hills District hadien ba saw ngut kiba dei shi ïing shisem ki la khladnoh na kane ka sla pyrthei na ka jingtwa ka khyndew kaba la jia ha ka step jong ka sngi u Blei.Kine ki saw ngut ki kynthup ia u kpa jong ka ïing u Bah Biangki Phawa 29 snem ka rta, ka kmie ka Kong Pynjanai Ryngkhlem 25 snem ka rta, ar ngut ki khun u heprit Edyfy Ryngkhlem 5 snem ka rta bad i heprit Iwadaroi Ryngkhlem 3 snem ka rta.Katkum ka khubor ba la iohlum la iathuh ba kane ka longïing ka dei kaba ju im kyndoi jakpoh tang kum ki nongshoh maw-ria.Ki trai shnong ki la iathuh ba ki la ïohi ïa kane ka jingjia ha ka por kumba 5:30 baje mynstep bad marmar ki la leit ban ai jingiarap ban iohsei ïa ki saw ngut kiba la shah tep im ha ka khyndew.U Mama jong kane ka longïing Bah Hermon Rynkhlem u la pynpaw ïa ka mynsiem kaba dap da ka jingsngewsih bad ka jingsngewkhia halor kane ka jingduh ïa la ki baieid bathoiñ ha kum kane ka jingjia bym poi pyrkhat na ka jinglyngshop jong ki bor ka mariang.U Bah Ryngkhlem u la kyntu ïa ki bor Sorkar ba kin shimkhia ban leh ïa kaba donkam halor kane ka jingduh jong ki ïa kine ki saw ngut ki mynsiem briew bad iathuh ruh ba u kpa jong kane ka longïing u long tang kum u nongshna mawit bad u nongshoh mawria ryngkat bad ka kmie ha kaba ki ju ïalam lang ia la ki khun ynda la wai skul u khun shynrang manla ka sngi.Ïa ka met jong kine ki saw ngut yn sa tep ha ka Lah Sngi u Blei ha u Lum jingteng ka Balang Presbyterian, Pynthorlangteiñ.U Deputy Commissioner jong ka West Jaiñtia Hills District u Bah B.S. Sohliya u la bthah mardor ïa u Block Development Officer (BDO) jong ka Thadlaskeiñ C&RD Block ban leit ai ïa ka song jingïarap pisa sha ki bahaïing kiba don jingïadei bad ki saw ngut ki mynsiem kiba la khladnoh ha ka jingtwa khyndew ha ka shnong Pynthorlangteiñ.Ka ophis jong u Deputy Commissioner ka la mang 16 lak tyngka sha kane ka longiing.ïa ka met jong kitei ki saw ngut ladep sei bad la pyndep katkum ki kyndon jong ka aiñ, ong u kyrwoh khubor ba la phah na ka ophis treikam jong u Deputy Commissioner.",ÏAP SAW NGUT SHI ÏING BA SHAH TEP IM NA KA JINGTWA KHYNDEW HA PYNTHORLANGTEIÑ,https://batesitv.com/iap-saw-ngut-shi-iing-ba-shah-tep-im-na-ka-jingtwa-khyndew-ha-pynthorlangtein/
"U MP ba marwei ka Rajya Sabha na Meghalaya u Dr. WR Kharlukhi lem bad ki 26 ngut ki nongleit Pilkrim na Meghalaya ki la jam na khappud jong ka Bethlehem, Jerusalem sha Egypt.U Myntri Rangbah ka Jylla Conrad Sangma u la ong, “kane ka jingpynkynriah ka dei ka jingjop lyngba ki jingtrei shitom jong ka Ministry of External Affairs (MEA) bad ka Indian Diplomatic Mission. Ki nongshong shnong na ka jylla Meghalaya, kiba la sahkut ha ka jingkhie kynsan ka jingïaleh thma hapdeng ka Israel-Palestine, mynta ki la poi sha Egypt.”“Ngi kham ïoh mynsiem khyndiat ban tip ba la pynthikna ba ki (nong Meghalaya) ki la rung sha Egypt, bad ban pynthikna ba ki nongshong shnong jong ngi kin ym jia eiei kaba sniew.  Ki jingmut jingpyrkhat bad ki jingduwai jong ngi kin don ryngkat ha ka jingïaid lynti jong ki bad haduh ba kin da wan phai suk sha la iing,” u la ong.Haba ïakren lyngba ka telephone na Tel Aviv, uwei na ki nong Meghalaya uba sah ha Israel u la ong, “ngim leilei hynrei ka thma ka la nang jur.  Ki shipai ki la nang ïoh knieh biang katto katne ki shnong na ki kynhun kieng atiar, bad lehse sa tang katto katne por baroh kin sa long biang kumba ju long.  La bthah ïa ngi ban shong khop hapoh iing bad ban rieh ha ki jaka kiba shngaiñ, bad baroh ki nongshong shnong ki la bud ïa ki jingbthah da ki bor sorkar.  Ki nong Meghalaya kin hap ban ïaid lynti da ka jingsynran jong ki shipai lyngba ka Suez Canal kaba shimpor haduh 10 kynta.”Ka jingïakynad ka la sdang hadien ba ki lehnoh na ka ri Palestine ka Hamas ha ka step jong ka Sngi Saitjaiñ, ki la ther da ki namding ïa ka ri Israel bad ïa ki jaka sah jong ki Jew na ka Gaza Strip ha ka sien banyngkong eh naduh u bnai Jymmang mynta u snem.Hapdeng kane ka jingjia kaba shyrkhei ha Israel, ki 27 ngut ki nong Meghalaya ki la hap ban shong rieh khop ha Bethlehem.  Kine ki 27 ngut ki dei kiba leit pilkrim riewblei sha Jerusalem na Shillong, kiba la mih naduh ka 9 tarik, Nailur.  Mynta ki dang sahkut ha Bethlehem, hapdeng ka jinglynga mynsiem ïoh ba ka jingïaleh thma kan nang jur ha kane ka thaiñ.Halor kane ka jingjia, ka Sorkar Meghalaya ka la ïatreilang ryngkat bad ka Ministry of External Affairs ban pynthikna ba kine ki 27 ngut kin wan phai biang sha Meghalaya da kaba suk ba saiñ.","KITKHIA KA MEA, JAM KI 27 NGUT KI PILKRIM NA MEGHALAYA NA KHAPPUD JERUSALEM SHA EGYPT",https://batesitv.com/kitkhia-ka-mea-jam-ki-27-ngut-ki-pilkrim-na-meghalaya-na-khappud-jerusalem-sha-egypt/
"10 KYNTA ÏAKHUN KI PULIT, DA KI FIRE BALL BAN PYNLIP IA KA DINGKi thylliej ding kiba rhem ki la bam shngiam bad pynkylla dpei ïa ki jingdon jingem ha ka ïing mala jong ki Singhania ha Thana Road, Police Bazar ha ka sngi Saitjaiñ.Ïa ka jingkem ding jong kane ka ing ym pat lah satia ban tip ïa ka daw tynrai hynrei ki Pulit ki la pynlong ïa ka jingtohkit ban lap ïa ka jingsdang jong ka ding kaba la lam shaduh u pud ba ki jingdon jingem kiba don hapoh kane ka iing mala kin kylla dpei tang ha ka shikhyllipmat.Ka jingpluh jong kane ka ïing mala ha Thana Road markhap bad ka Payal Cinema, ka la jia ha ka por kumba 1:15 noh phai sngi. Ki thylliej ding ba itriem ki la klang hapoh ka ïing baroh kat haduh ba ki Pulit pynlip ding jong ka tnat Fire and Emergency Services (F& ES) ki la ïakhun naduh ka por nohphai sngi tad haduh ba la thoh ïa kane ka khubor ha ka por 10:00 baje mynmiet.La ïohi ruh ïa ka tdem kaba la kiew arsut sha suiñ wat haduh ka por 10 baje mynmiet katba ki bor Pulit ka tnat pynlip ding bad ki bor Shipai ki la ïakhun ban tem ïa ka jingklang jong ka ding kaba la neh da ki bun bun kynta.Na ka jingklang jong ka ding la ïohsngew ruh ïa ka jingbthei kaba mih na kane ka jaka ba la jia ka jingpluh ding.  Ki kali pynlip ding jong ka tnat Fire and Emergency Services (F&ES) tang shu ïoh jingtip ki la pynher kum ki khnam ïa ki kali pynlip ding ban pynpoi kloi khnang ban tem ïa ka jingklang jong ki thylliej ding hapoh kane ka ïing ïa kaba la ïathuh ba don ka dukan ba la tip kum ka Janata Furniture bad ka kudam lum thup ïa ki jaiñ bad kiwei kiwei de ki tiar.Ha ki kynta ba ki kali pynlip ding ki la rung sha surok Thana Road, ki Pulit pynïaid kali jong ka Shillong Traffic Police (STP) ki la khang lut ïa ki kali ban rung sha Khyndai Lad. Kane ka la wanrah ïa ka jingdheng kali kaba jur ha jylli jong ka nongbah Shillong naduh ka por nohphai sngi haduh ka por janmiet.Ka Deputy Commissioner ka Kong RM Kurbah lem bad ki Magistrate kynthup ruh u Superintendent of Police, ka East Khasi Hills u Bah S. Nongtnger bad kiwei kiwei de ki heh Pulit ki la hiar jurip ïa kane ka jingjia.U Superintendent of Police, ka East Khasi Hills u Bah S. Nongtnger u la pyntip ruh ba ha kane ka jingjia uwei u briew u la duh ei ïa la ka jong ka jingim hynrei kat haduh ba la thoh ïa kane ka khubor ki Pulit kim pat lah satia ban ïathuh ïa ka kyrteng jong une uba la khladnohBan tem ïa ka jingklang ki thylliej ding, ki Pulit ki la hap ban pyndonkam da kaba kawang da ki File Ball.  Nalor kata, la sakhi ruh ba wat haduh ka por mynmiet ki kali pynlip ding bad ki Pulit ki dang ïakhun ban kynshait um ïa ka jingklang jong ka ding.Ki bor shipai ki la hap ban wanrah ruh da ka kali Pynlip ding lajong ban pyndonkam da kaba synreit da u Foam (Sboh) ban pynlip ïa ka ding hynrei watla katta namar ka jingjur shaba palat jong ka ding ki shipai ki dang durut tyngeh ban pynlip ïa ka ding kaba dang rhem shapoh jong ka ïing.Ïa ka thylliej ding kiba rhem hapoh ka dukan jong u Amit Singhania ym pat lah satia ban tehlakam watla ki Pulit pynlip ding ki la pyrshang ban ïakhun na kiba bun ki jaka ban ïoh pynlip noh ïa ka ding.Haba kylli, la ïathuh ba ki Kali Pynlip ding ki la leit bad wanphai bun kylla ban pynlip ïa ka ding.  Ka jingkhapngiah jong ka surok ka long ruh ka daw kaba pynthut ïa ka jingïaid beit sak sak jong kine ki kali.  Ki Pulit ki la hap ban tan da ka um na Pung Nan Polo (Ward’s Lake) ka jaka ba kham jan ban pynpoi kham kloi ïa ka um sha ka jaka ba jia ka jingpluh ding ha Thana Road.Kat haduh ba la pynmih ïa kane ka khubor, ym pat ïoh jingkheiñ satia haduh katno ka jingjulor, ka jingsdang jong ka ding bad ka jingdon jong kiba mynsaw.","BAM SHNGIAM KI THYLLIEJ DING ÏA KA ÏING MALA KI SINGHANIA HA THANA ROAD, POLICE BAZAR",https://batesitv.com/bam-shngiam-ki-thylliej-ding-ia-ka-iing-mala-ki-singhania-ha-thana-road-police-bazar/
": Ka Khasi Students Union (KSU) East Jaiñtia Hills District Unit lyngba ka Education Cell ha ka sngi Thohdieng ka la ujor da ka jingthoh sha u Director jong ka School Education and Literacy (SEL) u Swapnil Tembe bad sha ka Director jong ka Educational Research and Traning (ERT) ka Kong R.S Manner ka jingpynjot dumon jong ki briew ïa ka Residential School bad ïa ka Block Institute of Teachers Education (BITE) ba la shna da ka tnat Pule Puthi ha ka shnong Byndihati, East Jaiñtia Hills District.Ka Seng ka la ujor ruh halor ka jingbym don nonghikai Science ha Rymbai Governement Secondary School  bad ka jingbym pyntreikam ïa ki ar tylli ki jaka pule kiba don ha Byndihati, kata, ïa ka Residential School bad ka Block Teachers Training Institute.Ka seng kaba la ïoh ujor na ki paidbah, ha ka jingleit jurip ka la lap shisha ba ym don nonghikai ha ka Sobject Science ha Rymbai Govt Secondary School la kumba shi snem eiei bad ka seng ka lap ruh ba kane ka skul ka la khapngiah ki kamra kals namar ka jingbym biang ka building bad kiwei kiwei de ki jingdonkam kum ka Science Laboratory, ka Computers Lab bad ki ki nonghikai pura namarba bun na ki nonghikai ki dei kiba shu hikai shipor.Ka KSU lyngba ka Education Cell ba la lamkhmat da u Asst. Education Secretary u samla SanTomba Bamon ka la ai jingmut ïa u Director ban kyntiew kyrdan ïa ka Rymbai Govt Secondary School sha ka Higher Secondary School namar kumba long mynta kane ka skul ka dei tang ma ka, ka Secondary School jong ka Sorkar ha baroh kawei ka East Jaiñtia Hills.Na ka liang jong u Director u la pyntip ba ïa ka jingkyntiew kyrdan yn hap ban ïashong pyrkhat bha bad ka seng ka la pynsngew ba ka dei tang kane hi kawei ka skul ba la bei da ka Sorkar Jylla bad la i donkam bha ban kyntiew ïa ka sha ka kyrdan Higher Secondary SchoolShuh shuh ka seng ka tip ruh ba ki don ki sobjek kiba ym don nonghikai pura bad kiba hap ban shim kylliang beit da ki para nonghikai jong ka skul.Ha kaba ïadei bad ka Residential School bad ka jaka pule pyntbit ïa ki nonghikai ba la shu ieh lyngkrang khlem da ka pyntreikam satia mynta la phra snem eiei, ka seng ka la ïakren ha u Director jong ka DSEL bad ka DERT ban khmih biang bad ban ïakren bad ka Sorkar Jylla ban pyntreikam noh namar kan long ka jingmyntoi ïa ki khun samla ka thaiñ naduh kiba pule bad ha ka ïohkam ïohjam.Ka seng ka la buddien ruh ïa ka jingiehshrah ïa ka Residential School bad ïa ka Block Institute of Teachers Education (BITE) ba don hapoh ka District bad ruh la ïoh jingtip ba ka tnat ba dei peit ka dang ïaleh ban ïoh pisa ban pynbha bad tei biang ïa ki khamtam na ka pisa ba la mang da ka Sorkar Pdeng.Haba ïadei bad ka BITE ka seng ka la ïoh jingtip ba ïa kane ka projek ym shym lah ieh shrah hynrei ka dang don hapdeng ka jingpynkhreh ban pyntrei noh hadien ba ka tnat PWD ka la aiti sha ka tnat Pule Puthi.  Shuh shuh ka seng ka la kyrpad ïa ki bor ba dei peit ba kin leit jurip ïa kine ki ar tylli ki Building bad ban tip haduh katno ka jingduhnong shwa ban shna pynbha khnang ba ka jingtei kan nym long kaba sepei.Kane ka projek ka dei na bynta ka Block Institute of Teachers Education bad ka seng ka ka la dawa ba dei ban kyntiew kyrdan noh mardor sha ka District Institute of Teachers Education(DITE) khnang ba kan long ka jingïohnong ïa ka district hi baroh kawei.Shuh shuh ka seng ka la pynsngew ruh ha kaba ïadei bad ka National Institute of Open Schooling (NIOS) bad halor kane, ka seng kan sa phah da ka jingthoh sha u Regional Director  khnang ba ki nongshong shnong jong ka East Jaiñtia Hills District kin ïoh jingmyntoi bad kan long ruh ka jingmyn toi ïa ki khynnah skul kiba la pep skul shiteng por ban bteng biang ïa ki jingpule ki jong ki.",UJOR KA KSU SHA KA DSEL BA PYNJULOR KI RIEWDUSMON ÏA KA RESIDENTIAL SCHOOL BAD BITE,https://batesitv.com/ujor-ka-ksu-sha-ka-dsel-ba-pynjulor-ki-riewdusmon-ia-ka-residential-school-bad-bite/
"Shillong, Risaw, 14: Ki shipai Border Security Force (BSF) jong ka 172 Battalion Meghalaya ha ka sngi thohdieng ki la pynpulom ïa ka jingthmu jong ki runar ban shalan tuh 56 tylli ki masi na khappud jong ka Jylla Meghalaya hapoh ki 48 kynta ba la leit noh.Ïa kine ki masi la thmu ban shalan beaiñ sha ka ri Bangladesh lyngba ka khappud jong ka East Jaiñtia Hills.Ki shipai BSF kiba la ïoh ïa ka jingtip kaba bniah, ki la pynlong ka jingap ktem bad ïohbat ïa kawei ka kali ha jingkieng Sonapur, East Jaiñtia Hills. Katba ki shipai BSF ki la aidak ban pynsangeh ïa ka kali, hynrei u nongñiah u pynher pynstet ïa ka kali sha surok ban leit sha ka shnong Umkiang. Ha ka jingïabeh thong, ki shipai BSF ki la ïoh khang kdong ïa ka kali bad kurup noh ïa ki masi. Katba u nongñiah jong ka kali u la phet krad ïalade da kaba shim kabu ïa ka jingrben jong ka khlaw bad ka jingdum jong ka miet bad iehnoh shadien ïa ki masi bad ïa ka kali.Haduh 35 tylli ki masi ba la thyngian hapoh ka kali ba la kurup da ki shipai BSF la aiti noh sha ki Pulit jong ka Umkiang Out Post ban leh ïa kaba donkam katkum ki kyndon jong ka aiñ. Ha kawei pat ka jingpynap ktem, kane ka kynhun shipai ka la ïoh kurup 21 tylli ki masi ïa kiba la buhrieh ha kawei ka lawbniap ha khappud da ka jingthmu ban shalan be-aiñ sha ka ri Bangladesh.",PYNPULOM KI BSF ÏA KA JINGTHMU BAN SHALAN TUH ÏA KI MASI SHA BANGLADESH,https://batesitv.com/pynpulom-ki-bsf-ia-ka-jingthmu-ban-shalan-tuh-ia-ki-masi-sha-bangladesh/
"Ka Red Ribbon Club bad ka NSS, Sohra Government College, ryngkat  ka jingïatreilang bad ka Meghalaya AIDS Control Society(MACS)lem bad ka Regional Blood Centre, Pasteur Institute,Shillong ki la pynlong ïa ka Awareness-cum-Voluntary Blood Donation Camp hapoh ka Sohra Government College Campus ha ka 11 tarik mynta u bnai.Ha kane ka prokram ka SDO(Civil)Sohra Civil Sub-Division,  ka Hema Nayak, ka la long ka kongsan ryngkat ka jingssakhi lang jong u SDPO Sohra u Bah P.M.Syiem,  SDM & HO,Sohra, Dr.G.Swett, Medical Officer, Regional Blood Centre, Pasteur Institute, Shillong Dr.B.Passah, AD Youth) Meghalaya AIDS Control Society,Shillong, Kong L.Nongpyiur, A.D (Voluntary Blood Donation) Kong L.M.Shullai nalor u Principal , ki nonghikai bad ki nongtrei jong ka College lem bad ki samla pule jong ka College.Shwa kane la ka Kong L.M.Shullai ka la ai jingpynshai halor ka jingdonkam ka jingai snam mon sngewbha ban ïarap ïa kito kiba donkam ha ki khep ba kyrkieh.Ki don khatphra ngut kiba la wan shakhmat ban noh synñiang ïa la ka snam bad kynthup katto katne  ngut ki nonghikai bad ki nongtrei jong ka Govt. Sohra College nalor ki samla pule.",AI SNGEWBHA ÏA KA SNAM BAN ÏADA ÏA KI MYNSIEM HA KI KHEP BA DONKAM EH : RRC,https://batesitv.com/ai-sngewbha-ia-ka-snam-ban-iada-ia-ki-mynsiem-ha-ki-khep-ba-donkam-eh-rrc/
"U MDC ka BJP na Tura u Bernard N. Marak u la phah da ka jingthoh sha u Myntri Rangbah ka Jylla u Conrad Kongkal Sangma ban bthah ïa ka Executive Committee ba la ïalam da NPP ha Garo Hills Autonomous District Council (GHADC) ba kan sangeh noh mardor ban kheiñ ïa ka BJP kum ka Liang Pyrshah bad ban ïasam marbiang ïa ka bhah jong ka Tied bad Untied Grants ha ki Constituency ba la mihkhmat da ki MDC ki bym dei na ka NPP.Ha ka shithi ba la phah sha u Myntri Rangbah ha ka sngi u Blei, u Marak u la ong, “nga kyrpad ïa phi ba phin shimkhia ïa kane ka kam bad ban bthah ïa ka Executive Committee jong phi ba phin sangeh mardor ban ñiew ïa ka BJP kum ka Liang Pyrshah bad ban ïasam marbiang ïa ka Basic Grants (Tied bad Untied) khnang ba ki paidbah kin ïoh ïa ki jingmyntoi.U la kynnoh ba ka Executive Committee ba ïalam da ka NPP ha GHADC ka la bhah tang 15 lak sha ka Tura Constituency nalor ba ka dei ruh ka Constituency ba la mihkhmat da u Myntri Rangbah.“Nga dei u MDC ka BJP bad ka NPP kaba ïatreilang bad ka BJP ha Delhi bad ha ka jylla hynrei ha GHADC, ka NPP ka la leh shiliang khmat ïa ka BJP ha baroh ki jait kam wat ha kaba sam ïa ki song pynroi ba la mang da ka Sorkar BJP na Delhi lyngba ki Rural Local Bodies (RLBS) hapoh ka Fifteen Finance Commission (XV FC),” ong u Marak.Da kaba pynpaw ba ka Tura Constituency ka dei ka Constituency kaba heh napdeng ki Constituency kiba hap hapoh ka jylli jong ka GHADC bad kaba don kham bun ki nongthep vote, u Marak u la ong, “ka jingleh shiliang khmat da ka Executive Committee ba la ïalam da ka NPP ka la pynduhnong haduh katta katta ïa ki paidbah jong ka Tura ïa ki song jingïarap ba la mang da ka Sorkar Pdeng.”Shuh shuh u la  kynnoh ba ka Work Order ba la ai da ka GHADC ka long kaba rit ha kaba la mang pisa tang T.15 lak  bad kane ka long jingpynkheiñ ïa ki kyndon jong ka XV FC.“Ka jingai duna shaba palat ïa ka bhah ka dei ka jingpynkheiñ ïa ka hok katkum ka Riti Synshar Paidbah jong u nongmihkmat ba la jied da u paidbah namar ba ka pynduhnong ïa ki paidbah jong ka Constituency ba u mihhmat,” u la ong bad bynrap, “ka Tura ka dei ka Seat kaba kongsan bad ka don palat 30 tylli ki shnong bad nga kwah ban ïaiban ba ki paidbah ki dei ban shah pynduh ïa ka hok.  Ka Tura Constituency ka la shah pynduhhok ha ki por ba ladep bad ka la ïoh tang T.10 lak na ka Tied bad Untied Fund na ka Executive Committee barim ba la ïalam da ka NPP.“Namarkata, nga kyrpad rit ïa phi ban bthah ïa ki MDC jong phi ha GHADC ban sam marbiang ïa ka bhah. Kaba ar, phin kyrpad ban pyllait ïa ka song pisa kaba ladei ban siew sha ka GHADC da ka Sorkar Jylla na ka jingïoh lum khajna bad kiwei kiwei namar ba na ka GHADC ka la nang ngam mynta hapdeng ka jingdapram hynrei haduh mynta la 31 bnai kam pat lah satia ban siew wat ïa ka tulop sha ki nongtrei.  Nga kyrpad ïa phi ban siew ruh ïa ka bhah thung dieng ba la ai sha ka Jylla ha ki lai snem ba ladep lyngba ka jingmynjur ba la ïasoi da ka ANVC bad ka ANVC-B namarba la mang kyrpang ïa ka tnat Forest jong ka GHADC, ym sha ka jylla. Pyllait noh mardor ïa ka bhah ba la ïoh lum khajna na ka Motor Vehicle Taxes sha ka GHADC namar ba haduh mynta ka Sorkar Jylla kam pat pyllait ïa ka pisa da ki snem,” la ong shuh shuh u Marak.","SHAH KHEIÑ LIANG PYRSHAH KA BJP HA GHADC, BITAR U BERNARD BA ÏOH BHAH KA TURA TANG 15 LAK",https://batesitv.com/shah-khein-liang-pyrshah-ka-bjp-ha-ghadc-bitar-u-bernard-ba-ioh-bhah-ka-tura-tang-15-lak/
": Ka seng ki nongdie madan ka Meghalaya & Greater Shillong Progressive Hawkers and Street Vendors Association ka la pynpaw ïa ka jingsngewsih bad ka jingsngewlem ïa ka longiing jong ki Singhania kiba la duhnoh ïa ka iing namar ka jingbamduh jong ka ding ha ka sngi Saitjaiñ jong ka taiew baladepKa Seng ka pynpaw ruh ïa ka jingsngewlem ïa ki bahaiing sem jong uba la khlad ha kane ka jingpluh ding kaba shyrkhei.“Ka Seng ka pynpaw ïa ka jingsngewdiaw bad ka jingpyrshah kaba jur ïa ki jingkynthoh bad ki jingkynnoh jong ki katto katne kiba ong ba ki nongdie madan ki khang lynti ïa ki kali pynlip ding bad kumta ka ding ka ïohlad ban bam shngiam ïa ka iing. Ka Seng ki nongdie madan kam lah ban pdiang ïa kum kine ki jingkynnoh ki bym shongnia,” la ong u General Secretary ka Seng u Bah Shane Thabah ha u kyrwoh ba la phah sha ki lad pathai khubor.“Ha ka jingshisha ka seng ki nongdie madan ka la kyntu ïa ki bor shnong ne ki bor synshar distrik ba ki dei ban da ïitkhmih ïa ka jinglong jong ka Sor Shillong mynta halor ka jingtei thurmur ïa ki iing ki sem bad ban pynlong ka jingjurip kaba bniah halor ka rukom shna ïa ki iing ki sem bad ki dukan paki dulan. Ban thaw ïa ka kynhun jurip kaba laitluid ban jurip halor ka jingshngaiñ jong ki iing, ki jingtei iing bad ki dukan paki dulan kiba don ha Khyndai Lad bad kylleng ka Nongbah,” la ong ka Seng.“Ka Seng ka pynpaw shai kdar ba ha kine ki phew snem ba la leit noh la pynjot ïa ka Sor Shillong da ka jingrhah spah bad jingkhwan myntoi shimet bad ki nongkhaii, ki riewshimet ki leh katba mon haba ki tei ïa ki iing bad kiwei ki jingtei kim salia ïa ki aiñ ki kyndon bad pylleiñ pylleiñ ki pynkheiñ ïa ki. Ki bor ba dei khmih ruh kim pushe ne kitkhia,” la kynnoh ka Seng.Haba pynkynmaw ïa ki jingpluh ding kiba la la jia ha ki khyndiat snem ba la leit noh, ka seng ka la ong, “kum ban shu pynkynmaw ba dang shen kawei ka ïingmane ha Qualapaty ka la pluh bad ingkhong khait bad ar ngut ki mynsiem briew ki la shu duh ei.  Ha kane ka jingjia ki kali pynlip ding kiba heh kim shym lah satia ban rung sha ka jaka namar ka jingrit jong ka surok ïaid kali. Kajuh ka jingjia pluh ding ka la jia ha ki khyndiat bnai ba la lah ha kaba ka skul KJP Girls Higher Secondary School ha Mission Compound ka la ingkhong bad ha kane ruh ki kali pynlip ding kim lah satia ban poi haduh ha shen namar kim lait ban rung namar ba khim palat ki surok.”“Ha ka jingshisha ha ka jingpluh ka iing ha Khyndai Lad ha ka sngi Saitjaiñ ki nongdie madan bad ki dkhot jong ka Seng ki la lum marmar ïa ki mar ki mata jong ki bad khang mardor ïa ki jingdie. Ki la mareh ruh sha ka jaka ba pluh ban ai ka kti ka jingïarap watla ki dei ban buh ïalade ha ka jingma.  Kumta ki nongdie madan kim shym la khang lynti, pynban ki la ai ka kti jong ka jingïarap,” la pynshai ka seng.Ka Seng ka kloi ban ïatrei lang bad ki bor synshar distrik bad ka Sorkar ban tei bad ban pynlong ïa ka Sor Shillong kaba shngaiñ bad kaba burom kylliang.",HA KA SNGI BA PLUH KA ÏING MALA KI SINGHANIA SHAH KYNNOH KI NONGDIE MADAN HA KHYNDAI LAD BA PYNWIT ÏA KI KALI PYNLIP DING,https://batesitv.com/ha-ka-sngi-ba-pluh-ka-iing-mala-ki-singhania-shah-kynnoh-ki-nongdie-madan-ha-khyndai-lad-ba-pynwit-ia-ki-kali-pynlip-ding-l/
"Ki nongshet ja sngi ha ki skul bapher bapher jong ka Jylla kiba don hapoh ka shatri jong ka Union of Cook cum Helpers PM POSHAN Meghalaya (UCCHPM Poshan) ki la byrngem ban sangeh treikam lada ka Sorkar Jylla kam siew ïa ka bainong hapoh une u bnai Risaw.Ka President jong ka Union ka Kong Banalis Syiem ha ka jingïakren bad ki lad pathai khubor ka la ong, “ka Sorkar Jylla ka la kular ban siew ïa ka Honorarium kaba 6 bnai hynrei haduh mynta ka Sorkar kam pat siew eiei hynrei ka dang siew tang na ka bynta lai bnai.  Hynriew bnai ngi la trei hynrei ngim pat ïoh jingsiew eiei nalor ba ka jingïoh bainong ka long kaba rit.”“Ngi dang ïoh ïa ka jingsiew jong u bnai Ïaiong, Jymmang, Jylliew bad kaba sah ka long naduh u bnai Naitung, Nailar bad Nailur ter ter haduh mynta kim pat siew. Hynrei ha ka jingïakren, ki ong ban siew baroh hynriew bnai hynrei ka pisa kaba ki siew ka long tang  na ka bynta lai bnai,” la ïathuh ka Kong Syiem.“Lada ka Sorkar kam siew hapoh une u bnai Risaw, ngi la shim da ka rai ban sangeh shwa ka jingleit shet ja sngi ha ki skul,” la ong ka Kong Syiemlieh.“Daei ki khun jong ngi kin bam haba ngim ïoh bainong?  Ngin bsa da kaei ïa ki khun ki  kti? Lada ka Sorkar kam siew dep ïa ka bainong jong ki bnai kiba ngi ladep trei, ngi la rai ban sangeh leit shet ja sha ki skul, tad haduh ba ka Sorkar kan da siew shwa ïa ka bainong,” ka la ong.Naduh 15 tarik, Nohprah ka Sorkar Jylla ka la kyntiew ïa ka jingsiew Honorarium na ka T.100 spah sha ka T.1000 hajar, katba ka Sorkar Pdeng ka siew bainong T.900 spah. Ha ka shi bnai ki nongshet ja sngi ki ïoh bainong T.2000 hajar. Kaba kham sangsot ka long ba ki nongshet ja sngi ha ki skul ki ïoh bainong tang ka bynta 10 bnai, katba ha ka shuti tlang kim ïoh jingsiew eiei ruh em haduh ar bnai tam.“Ngi kyrpad ïa ka Sorkar Jylla bad ïa u Myntri Rangbahduh ka ri u Narendra Modi namarba ngi ladep phah ïa ka jingthoh ba un pynkiew ïa ka jingsiew Honorarium bad ban siew bainong na ka bynta 12 bnai hynrei ym tang na ka bynta 10 bnai.  Hynrei haduh mynta ka Sorkar Pdeng kam shym la patiaw satïa ïa ka jingkyrpad jong ngi,” la ong ka Kong Syiemlieh.“Ngi kyrpad ïa u Myntri Rangbah ka Jylla Conrad Kongkal Sangma ba un ïakren bad u Myntri Rangbahduh ka ri Narendra Modi ïa ka khia ka shon jong ngi ki nongshet ja sngi ha ki skul nalor ka jingsiew ka barit, ki pynthud pat ïa ka rukom siew bainong ïa ngi ki nongshet ja sngi ha ka jylla baroh kawei,” la kyrpad kane ka nongïalam jong ka Union.Katkum ka jingïathuh jong ka Kong Syiem, kiba bun ki nongshet ja sngi kim shym la ïoh ïa ka pisa kaba ju pynpoi beit ha ka Bank Account jong ki. “Haba ngi buddien, ngi lap ba bun na ki nongshet ja sngi khamtam ha them Ribhoi ka pisa kam poi satia ha ka Bank Account jong ki hynrei ka poi pynban sha ka Account jong ki skul bad sha ka Account jong ki nongpeit skul.  Na kaei ka daw ngim tip. Ngi sngewkhia haduh katta katta ïa kane,” ka la bynrap.“Balei ki nongshet ja sngi, kim don hok seh ba ka bainong lajong kan poi ha ka Bank Account lajong? Lada ma ngi, ngi ïoh, katba kiwei pat kim ïoh, ka long kaei kaei kaba sngewsih,” ka la ong.“Ngi kyrpad ïa ki nonghikai bad ïa ki nongpeit ba kin ïatreilang bad ki nongshet ja sngi ha kaba ïadei bad ka jingsiew ïa ka bainong,” la ong shuh shuh ka Kong Syiem.Ka la khot bad wer ruh ïa ki nongshet ja sngi ha ki skul bapher bapher jong ka Jylla ba kin ïashim bynta lang ha ka jingïakhih lada ka Sorkar kam siew ïa ka bainong kaba ki dei hok ban ïoh.",BYRNGEM SANGEH TREIKAM KI NONGSHET JA SNGI HA KI SKUL LADA YM SIEW BAINONG KA SORKAR,https://batesitv.com/byrngem-sangeh-treikam-ki-nongshet-ja-sngi-ha-ki-skul-lada-ym-siew-bainong-ka-sorkar/
"Ka Synjuk ki Nongsynshar Shnong Par Umkhen, kaba hap ha ki lai tylli ki distrik, kata, ka East Khasi Hills, ka Ri-bhoi bad ka West Jaiñtia Hills kiba pynpaw ia ka jingpyrshah kaba jur halor ka jingthmu jong ka tnat Pynroi Sor ka Sorkar Jylla ban pynkynriah ia ka Marten na Mawiong sha u Lumsohlait ha ka shnong Nonghali.Ka Synjuk ka la shim ia kane ka rai ha ka jingialang jong ki nongsynshar shnong ka Par Umkhen kaba la long ha ka sngi Saitjaiñ jong ka taiew baladep.Ha u kyrwoh khubor ba la phah sha ka Batesi TV, ka Synjuk ka la dawa ia ka tnat Pynroi Sor ba ka dei ban pynsangeh noh mardor ia ka jingthmu ban pynlong ia ka jingpynsngew paidbah (Public Hearing) bad maham ruh lada ka Sorkar ka iaid pyrshah ia ka mon jong ki paidbah na ki 20 tylli tam ki shnong kiba hap hapoh ka Par Umkhen kin pynlong da ki jingiakhih kiba tyngeh.“Ngi dap da ka jingsngewkhia kaba khraw hadien ba ngi la ioh jingtip ba ka Sorkar Jylla lyngba ka tnat Pynroi Sor ka la don ka jingthmu ban pynkynriah noh ia ka Marten na Mawiong sha ka shnong Nonghali ha u Lumsohlait,” la ong ka Synjuk.“Ki shnong kiba pyndonkam ia ka wah Umkhen, ngi dap da ka jingsngewkhia namar katkum ka jingtip kaba shai lyngba ki dkhot kiba la poi ha kane ka jaka bad kiba la leit peit ia kato ka jaka ki iathuh ba ka jaka (ban pynlong jaka thehniut) ka don ha syndah jong ka Wah umkhen.  Haduh mynta mynne, ki don ki nongshong shnong hapoh ka Par Umkhen kiba shong ha syndah jong ka Wah Umkhen ki pyndonkam ia ka um ban rep ban riang bad ban sum ban sait, wat ban dih ruh ki pyndonkam ia ka Umkhen,” la bynrap ka Synjuk.“Ngi iohi ba kane ka jingthmu jong ka Sorkar ban wanrah ia ka Marten sha Nonghali kan ktah haduh katta katta ia ki shnong kiba marjan,” ong ka Synjuk.Ha ka jubab ba ka Synjuk ka la ioh na ka Sorkar Jylla, la iathuh ba ka tnat Pynroi Sor ka la pynkhreh ia ka Environemental Impact Assessment (EIA) bad ia ka Environmental Management Plan (EMP).  Ka Sorkar ka dang don mynta ha ka jingpynkhreh.bad lada ngi peit pat ia ka jingthmu ngi ioh ba mynta ki thmu ban wanrah beit ha Nonghali.  Kane kan ktah ia ka Umkhen kaba ngi pyndonkam lut baroh..Ka Synjuk ka la rai ban phah da ka jingthoh sha sha u Symbud Myntri Rangbah ka Jylla u Bah Sniawbhalang Dhar uba peit ruh ka tnat Pynroi Sor ban pynkut noh shisyndon ia ka jingthmu ban wanrah ia ka Marten ha Nonghali.Shuh shuh ka Synjuk ka la shim ia ka rai ban pynlong ia ka jingialang paidbah jong ki shnong kiba kynthup ia ki 20 tylli tam ki shnong ba pyndonkam ia ka Wah Umkhen ban pynpaw ia ka jingpyrshah jur ia ka jingthmu jong ka Sorkar.","THMU KA SORKAR BAN PYNKYNRIAH ÏA KA MARTEN SHA NONGHALI, PYRSHAH KA SNSPU",https://batesitv.com/thmu-ka-sorkar-ban-pynkynriah-ia-ka-marten-sha-nonghali-pyrshah-ka-snspu/
": Ka samla Chivalry Lartang ka la long ka lahduh ban ioh phong ia ka pansngiat Miss Shillong, 2023 katba ka Genevieve Pala ka la ioh phong ia ka pansngiat lahduh ha ka rynsan jingiakob Miss Super Mom 2023 ba la pynlong da ka Fashion Society Shillong, kaba rakhe ruh ia ka jingiaid lynti kaba 40 snem.lKa samla Rachel Rimeiaka Jyrwa ka la jop ia ka kyrdan kaba ar bad ka samla Rebecca Nongkhlaw ka la jop ia ka kyrdan kaba lai ha kane ka rynsan iakob Miss Shillong, 2023.Katba ka Jessica Nongkynrih ka la jop ia ka kyrdan kaba ar bad kaMary Saleen Lyngdoh Mawphlang ka la jop ia ka kyrdan kaba lai ha ka jingiakob Miss Super Mom 2023.Ki nongbishar ha kane ka rynsan iakob ki long ka Wanisha Lyngdoh, u Batista C Lyngdoh, u Bah Fedrick R. Kharkangor bad ka Kong Evarihun Warjri.Ia ka khusnam sha ki nongjop ia ka jingiakob Miss Shillong, Miss Super Mom bad Subtitle Winners la bei da u MDC jong ka Sohryngkham Constituency u Bah Pyniaid Sing Syiem, katba ia ki jingai sngewbha sha ki nongjop ha ka jingiakob Miss Shillong la bei da ka Rap’s Departmental Store, ka Saree Palace bad ka Haute Lingerie.Ka Chivalry Lartang kaba la long ka lahduh ha ka Miss Shillong ka la ioh khur ia ka song pisa kaba T.1,00,000, ka Rachel Rimeiaka Jyrwa ka la ioh khur T. 75,000 bad ka Rebecca Nongkhlaw ka la ioh khur T. 50.000Ka Genevieve Pala  kaba la long ka lahduh ha ka Winner of Miss Super Mom ka la ioh khur ia ka song pisa kaba T. 50,000, ka Jessica Nongkynrih ka la ioh khur T. 30,000, ka Mary Saleen Lyngdoh Mawphlang ka la ioh khur 20,000.Baroh ki nongjop kiba la ioh ia ka nam subtitle ki la ioh pdiang mar T. 5000 hajar.Ia ka nam Miss Beautiful Skin la ioh rah da ka Rachel Jyrwa, Miss Beautiful Hair da ka Rimika Dkhar, Miss Beautiful Eyes la ioh da ka Rebecca Nongkhlaw, Miss Beautiful Smile da ka Kelly Marriane Nongbri, Miss Catwalk da ka Cafilia Namika Sylliang.","KA CHIVALRY LARTANG KA LAHDUH MISS SHILLONG, KA GENEVIEVE PALA KA LAHDUH MISS SUPER MOM",https://batesitv.com/ka-chivalry-lartang-ka-lahduh-miss-shillong-ka-genevieve-pala-ka-lahduh-miss-super-mom/
"6: Ka Myntri ka Koit ka Khiah jong ka Sorkar Jylla ka Dr. Mazel Ampareen Lyngdoh ka la lap shibun ki jingduna ha jaka sumar kaba don ha Nongmensong ha ka jingleit jngoh dalade ha ka lah sngi U Blei.Ïa ka Myntri la synran lang da u MDC ka Malki-Laitumkhrah Constituency u Bah Fantin J. Lakadong, ka Director jong ka tnat ka Koit ka Khiah ka Dr. R Ally, ka ka DM&HO ka Dr. Shakina Lyngdoh bad ki nongkitkam jong ka Dorbar Shnong Nongmensong lem bad ki ASHA.Kumba ka long, ha baroh ki dong jong ka nongbah Shillong ka don kawei ka jingeh na ka jingshah ktah ha u drok, ha kajuh ka rukom ha Nongmensong ruh ki shnong ki ïakynduh ïa kane kajuh ka jingeh.Ka jingai tika ïa ki khynnah ha ka shnong Nongmensong ka long tang 57 percent bad kane ka jaka ai jingsumar kaba don ha Nongmensong ka dei kaba la tip kum ka Wellness Centre kaba peit ruh ban ïada ïa ki jingpang kiba ïabit.Ha ka jingïalang kaba lyngkot, ka Myntri ka Koit ka Khiah ka la ïamir jingmut kumno ban ïada na ka jingpang Tuberculosis (TB) ban lait ka jingïapur sha kaba kham heh da kaba ai jingpynshai sha ki paidbah ban pynsngewthuh ïa ki paidbah ba ka jingpang TB ka dei kaba lah ban sumar bad ban pynkoit tang lada ki nongpang ki dei kiba dih tista ïa ki dawai dashin.",KA JINGPANG TB KA DEI KABA LAH BAN PYNKOIT LADA DIH DAWAI TISTA : DR. AMPAREEN,https://batesitv.com/ka-jingpang-tb-ka-dei-kaba-lah-ban-pynkoit-lada-dih-dawai-tista-dr-ampareen/
"Ki shipai BSF Meghalaya jong ka 181 Battalion kiba ap pahara ha khappud ki la ioh ban pyllait im 70 tylli ki masi na khappud ia kiba la thmu ban khaii be-aiñ sha ka Ri Bangladesh.Ki shipai BSF kiba la ioh ia ka jingtip kaba bniah ki la ai jingtip sha ki Pulit jong ka Meghalaya Police ban ap ktem ha khappud jong ka shnong Silbari, South Garo Hills ha kaba ki la ioh ban kurup 22 tylli ki muid. Ia kine ki muid la aiti noh sha ki Pulit ban leh ia kaba donkam katkum ki kyndon jong ka aiñ.Ha kawei pat ka jingkhynra, ki shipai BSF jong ka 193 Battalion bad 172 Battalion ki la ioh kurup 48 tylli ki masi ba la thmu ban khaii be-aiñ sha ka ri Bangladesh lyngba ka khappud jong ka East Khasi bad ka East Jaiñtia Hills.",IOH PYLLAIT IM KI BSF HADUH 70 TYLLI KI MASI BAD KI MUID NA KHAPPUD,https://batesitv.com/ioh-pyllait-im-ki-bsf-haduh-70-tylli-ki-masi-bad-ki-muid-na-khappud/
"Ka Myntri jong ka tnat ka Koit ka Khiah ka Sorkar Jylla ka Dr. Ampareen Lyngdoh ka la kyntu ia ki paidbah nongshong shnong jong ka jylla ba ki dei ban kitkhia hi dalade ialade ban leit phah leh Test ha ki jaka sumar kiba don hajan kum ki PHC, CHC, lada ki don ia kano kano ki jingpang khie shit ha ka met namar ba ha kine ki khyndiat taiew mynta u bnai ka tnat ka Koit ka Khiah ka la lap ba ha ki bynta rithor jong ka rilum Garo ka jingpang khie shit ne ka Dengue ka jur bha.Ha ka jingiakren bad ki lad pathai khubor, ka Dr. Ampareen ka la iathuh ba naduh ka 3 tarik haduh ka 12 tarik mynta u bnai ka tnat ka Koit ka Khiah hadien ba la leh Test ia ki 25 ngut ki nongpang kiba ioh ia ka jingpang khie shit, la lap ba ki don 6 ngut kiba long Positive.  Nangta, ha ka jingleh test ha ka 4 tarik mynta u bnai ia ki 22 ngut ki briew, la lap ba na kine, ki don sa 9 ngut kiba long Positive.Ka Myntri ka la iathuh ruh ba ka jingpang Dengue ka la dkhat noh ia kawei ka mynsiem briew ha rilum Garo ha kine ki khyndiat sngi hadien ka jingai jingsumar ha Tura Civil Hospital.“Hadien ba ngi la leh Test, ka pynpaw ba ka jingioh ia ka jingpang Dengue ka la hiar na ka 9 tarik bad haduh hynnin ka sngi Palei ki don sa tang 2 tylli ki Case.  Ki paidbah kim dei ban sngewthuh bakla ba kane ka dei ka jingpang COVID.  Ka jingpang Dengue ka dei na ka jingdait skaiñ.  Namarkata, ki paidbah ki dei ban phikir bha ban pynkhuid ia ki sawdong sawkun jong ka iing ka sem khnang ban pynduna ia ka jingkharoi jong ki skaiñ bad ki pyrjong,” la ong ka Dr. Ampareen.“Lada ioh jingpang shit ka bym hiar, kan bha (ia ki nongpang) ban leit marmar sha ka Testing Facility kiba don ha ki PHC, CHC namar ba ngi la pynbna paidbah ia ki Standard Operating Procedures (SOP) ne ki kyndon ba ki (nongpang) hap shim lada ki ioh ia ka jingshit kaba kham kiew,” ka la ong.“Kine ki case ki la kham hiar ha rithor sawdong jong ka jylla jong ngi.  Hynrei lada ki paidbah ki ioh ia ka jingpang khie sht ka bym hiar kan bha ban ki leit marmar sha ki Hospital kiba don hajan ban phah leh Test mardor khnang ban iada ialade,” la kyntu ka Myntri ka Koit ka Khiah ia ki paidbah.“Ngi la iakren ia ki Block Development Officer (BDO) ba ki dei ban shimkhia ia kane ka kam bad ban peit ba u khñiang jingpang Dengue un ym pur ha kane ka jylla,” la iathuh ka Dr. Ampareen.Haba kylli, ka Dr. Ampareen, ka la iathuh ba ha East Khasi Hills District ka jingpang Dengue kam pat ktah satia.Lada ka jingshit kam hiar, hap ban retest biang. Kane kam don jingiadei eiei bad ka jingpang covid.Sha ki bynta Rithor jong ka rilum Garo, ka jingpang Dengue ka la kiew bha.Katkum ka jingiathuh jong ka Myntri ka Koit ka Khiah, haduh mynta ki don 139 ngut kiba ladep leh Test bad na kine, tang 44 kiba long positive.  Ha ka jingleh test hynin ka sngi Palei ia ki 7 ngut, sa tang ar kiba long Positive.","SYLLAD KA JINGPANG DENGUE HA KI BYNTA RITHOR KA RILUM GARO, ÏAP UWEI",https://batesitv.com/syllad-ka-jingpang-dengue-ha-ki-bynta-rithor-ka-rilum-garo-iap-uwei/
"Ka Khasi Hills Autonomous District Council (KHADC) ka la pan jingiarap na ka World Bank ban weng ia ka jingjaboh ha ki san tylli ki distrik kiba hap hapoh u pud u sam jong ka Council.U Chief Executive Member (CEM) jong ka Council u Bah Pynïaid Sing Syiem, u la iathuh ba ka Council shen kan sa phah ia ka Detailed Plan of Action ban pyntreikam ia ka Solid Waste Management Programme, katkum ka Solid Waste Management Act, 2020 na ka bynta ban ioh jingkyrshan pisa na ka World Bank.Ha kaba iadei bad kane, ka KHADC bad ki ophisar jong ka World Bank ki la shong jingialang pyrkhat kam ha ka lah sngi U Blei.“Ngi la kyrpad ia ka World Bank ba kan ai jingiarap naduh kaba pynshai sha ki paidbah ban shna ia ki Resource Recovering Centres (RRC) ki ban iarap ban lum lang shi jaka ia ki jaboh jabaiñ ki bym pyut bad kiba pyut ha ki shnong ki thaw bad ha ki distrik,” ong u Pyniaid ha ka jingiakren bad ki lad pathai khubor.“Kane ka thong ka long ban wanrah ia ka jingkhuid jingsuba.  Ngim kwah ban pynkhuid ia ki jaboh jabaiñ tang na ki shnong lajong bad ban leit bret bad pynjaboh ia kiwei pat ki jaka,” u la ong.U CEM u la iathuh ba ka World Bank ka la kyrpad ia ka KHADC ban leh pynstet noh mar mar ha kaba iadei bad kane ka kam, bad ong, “ka World Bank ka ladep mang lypa ia ka bhah pisa. Namarkata, ngi hap ban aiti shwa ia ka Detailed Plan of Action kumno ban pyntreikam ia ka Solid Waste Management Programme jong ka Council hapoh une u bnai.”Halor kane, u Bah Pyniaid u la ong ba ka Council ka la rai ban iatreilang bad ki dorbar shnong ban pynsngewthuh ia ki paidbah ha ki shnong, ha ki Hima bad ha ki distrik khnang ba ki paidbah kin dup sngewthuh kumno ban lum shi jaka ia ki jaboh jabaiñ khnang ba ym pynjaboh ia ka mei-mariang kynthup ruh ia ki um ki wah. Ia ka jingpynshai paidbah yn sa pynlong ha ki skul bapher bapher bad ha ki Kolej kynthup ruh ha ki jaka iew.Shuh shuh, u la iathuh ba ka Council ka la rai ban ithuh ia ki katto katne tylli ki jaka ban pyntreikam ia ka Pilot Project da kaba shna ia ki RRC.Ia mynta, ka RRC ka dang don tang ha Mawlai Mawroh ha kaba ia ki jaboh jabaiñ ba la lum na ki thliew iing jong ki nongshong shnong ban pyniakhlad ia kiba jaboh kiba pyut bad ki bym pyut. Lyngba ka RRC yn sa pyntreikam biang ia ki tiar kiba dang iaid kam bad kumjuh ruh ban shna sboh na ki jaboh.“Lada ngi jop ha kaba pyntreikam ia ka Pilot Project ha ka RRC kan pynduna ia ka jingtheh jaboh ha Marten bad kumjuh ruh kan kham pynduna khyndiat ia ka jingbret jaboh ha kane ka jaka,” u la bynrap.U CEM u la ong ba ka Council shen kan sa buh ruh da ka dor na ka bynta ka bai lum ñiut bad ban thaw ruh ia ki kyndon ban daiñ kuna pyrshah ia kino kino kiba pynjaboh ia ka mei mariang bad bynrap, “kane kan pynthikna ba kan iada ia ki wah bad ia ki tyllong um.”U la ong ba ka Wahumkhrah bad ka Umshyrpi ki dei ki ar tylli ki nuksa kiba la shah pynjaboh na ka daw ka jingbym lah ban tehlakam ia ka jingbret jaboh pathar.“Ka Executive Committee bathymmai ka la kyrpad ruh ia ka World Bank ban shna ia ka Waste Processing Plant. Kane kan kham shimpor khyndiat,” u la ong.Haba kylli, shaphang ka jingpyrshah ia ka jingthmu jong ka Sorkar ban shim jaka na ka bynta ban pynlong jaka thehñiut, u Bah Pyniaid u la ong, “ka Sorkar lada kam kren shai balei ka donkam ban wad jaka, mano ban mynjur ban ai ia ka jaka.”Ha ka sngi Baar, ka KHADC bad ka World Bank kin sa leit jurip ruh ia ka Wah Umkhen, ia ka shnong Umpling, bad Pynthorumkhrah, ia ka RRC ha ka shnong Mawlai Mawroh bad ia ka jaka thehñiut ha Marten.",PAN JINGÏARAP KA KHADC NA KA WORLD BANK BAN PYNTREIKAM ÏA KA SOLID WASTE MANAGEMENT HA KI 5 DISTRICT,https://batesitv.com/pan-jingiarap-ka-khadc-na-ka-world-bank-ban-pyntreikam-ia-ka-solid-waste-management-ha-ki-5-district/
"Kum shi bynta ka jingrakhe ia ka jingdap 50 snem lane ka Golden jubilee ka Meghalaya Board of School Education ha ka Sngi Balang ka la pynlong ia ka Inter School Choir Competion halor ka phang “Celebrate the past, Embrace the present and Rise to the Future” kaba la long ha U Soso Tham Auditorium, Shillong, ba la iashim bynta da ki 8 tylli ki skul na East Khasi Hills District bad ki nongbishar ha kane ka jingiakop rwai ki long u Bah B. Latam, ka kong P. Warjri bad u Bah W.Nongsiej.Ha kane ka jingiakop rwai ia ka nam lahduh la ioh rah da ka Synod Higher Secondary School ryngkat kaba la ioh khur ia ka song pisa kaba 30 hajar tyngka, ka St.Mary’s Higher Secondary School kaba la wan baar ka la ioh khur ia ka song pisa kaba 20 hajar tyngka bad ka Kiddies Corner Higher Secondary School kaba la wan balai ka la ioh khur ia ka song pisa kaba 15 hajar tyngka.La sam ia ki khusnam sha ki nongjop da u Executive Chairman jong ka MBOSE u C.P.Marak uba la long kum u Kongsan ha kane ka sngi, ryngkat ka jingsakhi lang jong u Joint Director MBOSE Shillong u Bah Macdonald Marbaniang, ki nonghikai na ki skul bapher bapher, ki kmie ki kpa bad ki khynnah skul.Ka Synod higher secondary school kaba long ka kynhun lahduh ha kane ka rynsan iakob ka la shah jied ban leit rwai ha ka 19 tarik risaw 2023 ha Tura ha ka sngi pynhap pyrda ia kane ka jingrakhe dap 50 Snem jong ka MBOSE.",LAHDUH KA SYNOD HSS HA KA JINGÏAKOB RWAI DAP 50 SNEM KA MBoSE,https://batesitv.com/lahduh-ka-synod-hss-ha-ka-jingiakob-rwai-dap-50-snem-ka-mbose/
"Ki paidbah nongrep kiba shong basah ha ka thain Block II, haduh mynta ki dang mad ia ka jingeh na ka daw ka jingpynieng khyrdop khrong khajna da ka Karbi Anglong Autonomous Council (KAAC) da kaba oh khajna T. 7 hajar bad 8 hajar tyngka na ki marrep ba kynthup ia u Synsar bad u Sying.Ia kane la pyntip da u President jong ka Synjuk ki Rangbah Shnong Border Area Raid Nongtung, u Bah Blik Sohtun ha ka jingiakynduh ia u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ha ka sngi Thohdieng.Katkum ka jingiathuh jong u Bah Sohtun, ka Karbi Anglong Autonomous Council (KAAC) ka la pynieng kumba 5 tylli eiei ki khyrdop khrong khajna, kata, ha ka shnong Jatalong, Sabuda, Umjaknieh, Madan Umwang bad ha ka shnong Mawsladieng.U Bah Blik Sohtun u la iathuh ba ka Synjuk ka ladep ban pynsngew ia kane ka jingeh sha ka District Council bad na ka liang jong u Bah Pyniaid marmar u la telephone ia u Chief Executive Member jong ka Karbi Anglong Autonomous Council (KAAC) halor ka jingdon jong kine ki khyrdop khrong khajna bad na ka liang jong ka Synjuk mynta ki la shanniah beit ha ka KHADC ban leh eiei halor kane.U MLA jong ka Mawhati Constituency u Bah Charles Marngar uba long ruh ha kajuh ka por u MDC u la iathuh ba kum u nongmihkhmat ba ki paidbah ki la phah ia u sha Khasi Hills Autonomous District Council (KHADC) u ladep pynpaw ia ka jingsngewhun namar ba ha ka thain Block-II kam ju don shuh ka jingshah pynthut jong ki paidbah Khasi bad halor ka jingpynieng ia ki khyrdop khrong khajna da ka KAAC, na ka liang jong u Bah Charles u la iathuh ba u ladep ban pynsngew ia kane hapoh ka Ingdorbar Thawain jong ka Jylla.","8 HAJAR SHI PICK UP, KHRONG KHAJNA KA KAAC NA KI NONGREP KHASI HA BLOCK II",https://batesitv.com/8-hajar-shi-pick-up-khrong-khajna-ka-kaac-na-ki-nongrep-khasi-ha-block-ii/
"U Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem u la byrthen ba ka Executive Committee jong u kam salia ban hiar shimiet shimiet sha Block-II lada ki paid Khasi kiba sah ha kane ka thaiñ kin dang iai mad ia ki jingshah pyndik ba harrukom ha ka Sorkar Assam.Ka shongsuk shongsaiñ ka la sdang ban wan phai biang ha ka thain Block II hadien ka jingiakynduh hapdeng ki nongmihkhmat na ka Karbi Anglong Autonomous Council bad ka Khasi Hills Autonomous District Council dang shen ha nongbah Shillong ha u bnai Nailur mynta u snem.U Bah Pyniaid Sing Syiem ha ka jingiakren bad ki lad pathai khubor u la ong, ‘lada ki dang don kiba pynwit ia ki Khasi kiba sah ha kane ka thain na ka liang jong ka Executive Committee kam salia ban hiar shiteng miet sha Block II.”Kane ka jingbyrngem jong u Bah Pyniaid ka long hadien ba ka Synjuk ki Rangbah Shnong Border Area (SRSBA), Raid Nongtung ki la iakynduh ia u Bah Pyniaid na ka bynta ban ai khublei hadien ba ka thain Block-II ka la mad biang sa shisien ia ka shongsuk shongsain khlem da don shuh ka jingshah pyndik.","NGIM SALIA BAN HIAR SHITENG MIET SHA BLOCK II, LADA SHAH PYNWIT KI KHASI: CEM KHADC",https://batesitv.com/ngim-salia-ban-hiar-shiteng-miet-sha-block-ii-lada-shah-pynwit-ki-khasi-cem-khadc/
": Ka Myntri ka Koit ka Khiah jong ka Sorkar Jylla ka Dr. Ampareen Lyngdoh ka la rai ban leit sorjamin hi dalade ban lap ia ki jingduna jong ki jaka sumar paidbah ha ka thain War Jaintia hadien ba la ioh ia ka jingujor na ka Hynñiewtrep Youth Council War Jaintia Council ha ka sngi Thohdieng.Ka Hynñiewtrep Youth Council (HYC) War Jaintia Council ka la aiti da ka dorkhas ha ka Myntri ka tnad ka Koit ka Khiah jong ka Sorkar Jylla ka Dr. Ampareen Lyngdoh ban dawa ia ka sorkar ban kyntiew kyrdan bad ban maramot noh ia ka Primary Health Centre kaba don ha ka shnong Pdengshakap, ha Jaraiñ bad ha ka shnong Dawki bad kumjuh ruh ia ka State Dispensary kaba don ha ka shnong Padu bad ia ka community Health Center (CHC) kaba don ha ka shnong Nongtalang kaba hap hapoh ka Amlarem Civil sub-division.Ha ka jingiakren bad ki lad pathai khubor u President jong ka seng u Bah u Tohmondiam Mukhim u la ong ba ka seng ka la lap ba ki don shibun ki jingduna haba ki dkhot jong ka seng ki la leit ban wad jingtip bad leit jurip ia kine ki jaka ai jingsumar kiba dang hap hapoh ka Amlarem Civisl Sub-division.U Bah Mukhim u la iathuh ba ka Myntri ka koit ka khiah ka la kubur ban shimkhia ia kane ka jingpyngew jong ka seng bad ha ka 14 tarik mynta u bnai Risaw, 2023 kan sa leit sorjamin hi dalade ia ka jinglong jingman jong kine ki jaka ai jingsumar khnang ban lap da la ki jong ki khmat.","BUN KI JINGDUNA HA KI JAKA SUMAR KA WAR JAIÑTIA, YN HIAR  TOHKIT KA DR. AMPAREEN",https://batesitv.com/bun-ki-jingduna-ha-ki-jaka-sumar-ka-war-jaintia-yn-hiar-tohkit-ka-dr-ampareen/
"Hadien lai snem duna ba u Myntri Robert Feller Kharbuki na Lawmei uba mihkhmat sha ka Hima Mylliem u la khlad noh na kane ka sla pythei, ka kur Kharbuki ha ka 13 tarik u Risaw, 2023 ka la ioh ia u Myntri uba thymmai uba la tip kyrteng kum u Bah Zubestar Kharbuki u ban mih bujli na ka bynta ka kur.Kum ban shu pynkynmaw ba ka Kur Kharbuki, ha ka Dorbar Kur kaba la long ha ka shnong Lawmei ha ka 19 tarik, Nailar 2023, da kawei ka jingmut bad da ka jingiahun lang baroh kiba la wan sha ka Dorbar, ka la jied ia u Bah Zubestar Kharbuki ba un mih pateng kum u Myntri jong ka Kur Kharbuki, Lawmei.Da ka jingsakhi lang jong ka Kur Kharbuki na Lawmei, ha ka sngi Thohdieng ka ophis jong u Syiem ka Hima Mylliem ka la pynkhamti da ka Sanad kum ka jingpynskhem ia u Bah Zubestar Kharbuki kum u Myntri jong ka Kur Kharbuki, Lawmei bad ban ithuh noh ia u kum u Myntri bathymmai jong ka Kur Kharbuki ban mihkhmat sha ka Hima.Ka Hima Mylliem ka la ai jingithuh ia u Myntri Zubestar Kharbuki katkum ka riti ka dustur bad ruh katkum ki kyndon ka aiñ, “The Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong of Mylliem Syiemship) Act, 2007 bad ka Admistration of Mylliem Syiemship Rule, 2015.“Phi dei ban bud bad ban kohnguh ia ki hukum bad ki jingbthah na kane ka Dorbar u Syiem ka Hima Mylliem ha baroh ki kam katkum ka riti, ka dustur bad ka Aiñ kiba la mih ne ban dang iai pynmih n aka por sha ka por kiba iadei bad ka Hima Mylliem,” ong ka Sanad ba la pule da u Syiem jong ka Hima Mylliem.“Phi dei ruh ban iatreilang bad ka Dorbar u Syiem Hima Mylliem ha baroh ki kam. Ladas hem ba phi pynkheiñ ia kitei ki kyndon u Syiem ka Hima Mylliem bad ka Dorbar u don ka hok ban weng noh ne pynsangeh ia phi na ka jinglong Myntri,” la pynkynmaw shuh shuh u Syiem ha ka Sanad bad bynrap, “borabor phin ri ia ka iktiar ba la pynkuup ha phi da ka burom na ka bynta ialade bad ia ki kur ki jait lajong.”Na ka liang jong u Rangbah Kur bad u Secretary jong ka Kur Kharbuki u Bah Highborn Kharbuki, haba pynithuh ia u Bah Zubestar Kharbuki hakhmat u Syiem jong ka Hima Mylliem ki la pynpaw hadien ka jingkhlad noh jong u Myntri Robert Kharbuki kam long kaba suk satia ban ioh ia u Myntri uba thymmai hynrei da kawei ka sur ka Dorbar kaba la long dang shen ka la jied ia u Bah Zubestar Kharbuki kum u Myntri ba thymmai jong ka Kur.U Paiem Ainam Manik Syiem hadien ba la pynkhamti ia ka sanad ha u Bah Zubestar Kharbuki haba kren ha kane jingialang u la kyntu ia u Myntri Kharbuki ba um dei ban leh klet ia ka kur bad ia ki kyndon pyniaid ia ka synshar ka khadar hynrei u dei ban burom bad ban kohnguh ia ki hukum bad ki jingbthah kaba mih na ka dorbar jong u syiem ka Hima Mylliem.U Myntri Zubestar Kharbuki, ha ka jingiakren bad ki nongthoh khubor u la ong ba un ai ka jingiatrei lang sha baroh ki Bakhraw Batri jong ka Hima bad khamtam eh bad u Syiem jong ka Hima Mylliem.","HADIEN LAI SNEM DUNA, SHAH JIED U BAH ZUBESTAR KHARBUKI KUM U MYNTRI KA KUR KHARBUKI",https://batesitv.com/hadien-lai-snem-duna-shah-jied-u-bah-zubestar-kharbuki-kum-u-myntri-ka-kur-kharbuki/
"Shillong, Risaw 13 : Ka KSU ha ka 9 tarik u Risaw 2023 ka la ai da ka dorkhas sha u Chief Engineer ka PWD Roads ban pynpaw ia ka jingpyrshah halor ka jingtei pandal na ka bynta ban leh niam Puja ha surok ba dei peit jong ka PWD namar kane ka wanrah ia ka jingkhapniah, jingdheng kali bad ka jingbym sngewtynnad ban iaid lyngba ki pandal ia ki bym shim dei niam Hindu.Ha kaba iadei bad kane ka bynta na ka liang jong ka Office jong ka Deputy Commissioner, ba la lam khmat da i Kong D. Kharshiing iba dei peit ia ki thaiñ Laban ila khot ka jingialang kaba kyrkieh ha 13 tarik u Risaw, 2023 ha Laban Police Station. Ha kane ka jingialang ba la lam khmat da i Kong D. Kharshiing ladon ki nongialam jong ka Laban Puja Committee bad Central Puja Committee, ki nongialam Shnong jong ka Dorbar Shnong Laban, ki members jong ka Office PWD, u Officer In-Charge jong ka Laban Police Station u N. Khan bad ki nongialam jong ka KSU Laban Circle ba la lamkhmat da u President Reuben Najiar bad u General Secretary Jason Laloo.Ha kane ka jingialang na ka liang ka KSU Laban Circle ka la pynsngew ia ka jingujor ka jong ki halor ka jingbym iahap ban shna bad kyntiew pandal nalor ka surok PWD ba pyndonkam lut ki paidbah.Na ka liang jong ka Laban Puja Committee ka la mynjur ia ka jingai jingmut jong ka Seng ba nym shna shuh ia ki Pandal ha ki surok bad shuh shuh ki la kular ruh ban pynbun ia ki volunteers ki jong ki ba kan ym pynkhapniah ia ka surok ka synkein bad ban peit ban khmih ba ka jingleh niam kan iaid beit iaid ryntih khlem pynthud iano iano ruh.Na ka liang ka Seng ka la buh ruh ia ka jingmaham ia ki nongialam jong ka Puja Committee ba ka nyngkong ki dei ban peit ia ka jingkhuid ka jingsuba ha ki jaka lehniam ka jong ki bad ym dei ban Bret pathar ia ki nuit sha surok bad ha shnong ha thaw, ba kim dei ban pynheh jingrwai palat ban ia ka por ba lah buh na ka liang jong ka Deputy Commissioner. Bad kaba kham kongsan ba kin batai ia ki para riewniam Hindu lyngba ki lad pathai khubor ne ha kano kano ka rukom kaba ki sngew dei ban leh ba ym bit ia ki riew lehniam ne ki paidbah ba wan peit ne leh Puja ba kin dih buaid bad pynhuri hura ha ki Shnong ki thaw ha ka por Puja. Kane ka long ba ka Seng ka ju lap man ba dei Puja ba ki don katto katne ngut ki ba ju shim kabu ha ka por Puja ban iashoh iadat bad pynhuri hura ruh ha ki shong ki thaw bad kumjuh ruh bunsien ki aksiden ha ki por mynmiet ki ju jia man la kapor namar ka jingdih buaid palat ki briew ba wan Puja.",MYNJUR KI PUJA COMMITTEE HA LABAN BAN NYM SHNA PANDAL HA SUROK PWD HADIEN KA JINGUJOR KA KSU LABAN CIRCLE,https://batesitv.com/mynjur-ki-puja-committee-ha-laban-ban-nym-shna-pandal-ha-surok-pwd-hadien-ka-jingujor-ka-ksu-laban-circle/
"Ki Pulit jong ka kynhun Anti Narcotic Task Force (ANTF) jong ka East Jaintia Hills District ha ka sngi Baar ha ka por kumba 6:00 baje mynstep ki la ioh kurup ia u dawai Amphetamine (Cryrstal Meth) uba khia 1.017 kilo uba shongdor haduh T.1.15 klur shi kilo ha ka iew khaii beaiñ.Ki Pulit ANTF jong ka East Jaintia Hills District, kiba la pynlong ia ka jingtalasi ia ki kali ha surokbah National Higwhway-06 ha ka shnong Nongsning ki la iohbat ia kawei ka Bos Night Super kaba don ia u nombar AS01-LC-6216 kaba dang wan na Aizawl, Mizoram.Ha ka jingtalasi, ki Pulit ki la bat noh ia u Joseph Hmangaih Zula (46 snem ka rta) halor ka jingsuba ba u dei uba donkti ban rah beaiñ ia kine ki dawai kuli.Ia une uba la shah bat, bad ia ki tiar jong u la kurup noh da ki Pulit katkum ki kyndon jong ka NDPS Act, bad ia ka plastic ba la thep ia u dawai Amphetamine uba khia 1.017 kilo..Ha ka jingtohkit lyngba ka jingleh Test, la lap ba u dei u dawai Amphetamine (Crystal Meth).U dawai Crystal Meth u dei u drok  uba khlainbor bha bad u shongdor haduh 1.15 klur shi kilo ha ka iew khaii ha ka iew beain.U Myntri Rangbah ka Jylla u Cornad Kongkal Sangma u la ai khublei bad iaroh ia ka tnat Pulit kaba la iohkem ia ki snar khaii drok.U Director General of Police, Meghalaya, Dr. L. R. Bishnoi, u la ai khublei ia u Superintendent of Police bad ia ka kynhun jong u kiba la pynlong ia kane ka jingiohkem ia u snar khaii drok.Halor kane, ki Pulit ki la register da ka criminal case bad kem noh ia u Joseph Hmangaih. Ka jingtohkit halor kane ka dang iaid shakhmat lap ksai sa ia kiwei pat kiba donkti.",1.017 KILO U DAWAI AMPHETAMINE BA SHONGDOR 1.15 KLUR KURUP KI PULIT NA EAST JAIÑTIA HILLS,https://batesitv.com/1-017-kilo-u-dawai-amphetamine-ba-shongdor-1-15-klur-kurup-ki-pulit-na-east-jaintia-hills/
"Ka Khasi Students Union (KSU) East Jaiñtia Hills District Unit lyngba ka Education Cell ha ka sngi Baar ka la phah ia ka shithi sha u Regional Director jong ka National Institute of Open Schooling (NIOS) kum shi bynta ban wanrah bad pynshai sha ki paidbah halor ka sienjam jong ka Sorkar Pdeng khamtam na bynta kito ki briew kiba lah iehnoh shiteng por ia ka pule puthi na ka daw ka jingbym kot bor bad ruh na kiwei pat ki daw.Ka seng ka don ia ka jingthmu ban pynkylla dur ia ki briew lyngba ka pule ka puthi bad ka seng ka la shim iakane ka sienjam ban iohi ia kata, ong u kyrwoh ba la phah da u Education Secretary ka Seng u Samla Emmon Chyrmang.Ha ka dorkhas ba la phah sha u Regional Director ka NIOS ka seng ka la kyrpad ruh ban pynlong ia ka Awareness Program lane ki Roadshows kumba leh lem ha kiwei ki district bad ruh ban pynshlur ia ki paidbah ka thain ban pynrung kyrteng ha kane ka shlem ai jinghikai.Ka seng ka khmihlynti ba ki bor ba dei peit kin ioh pdiang ia kane ka shithi ba la phah da ka seng bad ruh ban peit lem sha ka thain East Jaintia hi baroh kawei.Ka seng kan sa phah kopi ruh ia kane ka dorkhas sha ki bor ba dei peit jong ka NIOS Shillong Centre, sha ka DSEO, sha u DC bad ruh sha ki District Mission Coordinator ka NIOS bad sha u Director of School Education and Literarcy  ba kin buddien lem.Ka seng lyngba ka dorkhas ka la dawa ruh ban buh ruh ia ki Examination Centres ha ka district khnang ba kiba iakhun ia ka eksamin ba la pynlong da ka NIOS kin kham suk ha ka leit ka wan.",KYRPAD KA KSU ÏA KA NIOS BAN BUH ÏA KI SHLEM THOH EKSAMIN HA EAST JAIÑTIA HILLS,https://batesitv.com/kyrpad-ka-ksu-ia-ka-nios-ban-buh-ia-ki-shlem-thoh-eksamin-ha-east-jaintia-hills/
"Ka Seng Samla Catholic Mawkynrew Parish kum shi bynta ban khring ia ki paidbah sha ki jaka jngoh kai pyrthei ha ka thaiñ Mawkynrew kan pynlong da ka Sohphlang Festival ba shisngi bad ruh ban pyni nam ia ki jingbam tynrai ba ka dong ka thain ka pynmih.Ha ka jingiakren bad ki lad pathai khubor u Nongaibuit jong ka Seng Samla ka Parish u Bah Carmel Lyngdoh u la pynpaw ba kane ka tamasa bam Soh Phlang kan dei ha ka sien ba nyngkong eh ban sa pynlong ha kane ka jylla.U Bah Pynbianglang Kshiar uba long u President jong ka Seng Samla Parish Mawkynrew u la pynpaw ba ia kane ka tamasa yn pynlong ha ka 21 tarik mynta u bnai phyllaw jong ka Holy Cross School, Mawkynrew.Ka jingthmu ban pynlong ia kane ka tamasa ka long ruh kum shibynta ban kyntiew ia ki nongrep Soh Phlang jong ka thain kum ha ka shnong Mawleiñ, Pingwait nalor kiwei pat.","DA KA SOH PHLANG FESTIVAL YN PYNLONG KA SSCMP, BAN KYNTIEW ÏA KI NONGREP",https://batesitv.com/da-ka-soh-phlang-festival-yn-pynlong-ka-sscmp-ban-kyntiew-ia-ki-nongrep/
"Ka Deputy Commissioner jong ka East Khasi Hills District ka Kong RM Kurbah ka la thung da ka Magisterial Enquiry ne ka jingtokit majistor halor ka jingpluh jong ka iing mala ki Singhania ha ka 14 tarik mynta u bnai ha Thana Road, Khyndai Lad kaba long ruh ka kad khaii kaba ju thnem da ki nongdie bad ki nongthied hynrei kaba khapngiah ha ka leit ka wan.U Sanjay Goyal uba long u Commissioner & Secretary uba peit ia ka tnat Revenue Disaster Management jong ka Sorkar Jylla ha ka jingiakren bad ki lad pathai khubor u la ong ba ka Deputy Commissioner ka ladep thung ia ka jingtohkit majistor bad la khmih lynti ba ia ka kaiphod yn sa aiti hapoh ka 10 sngi.Ia kane ka jingtohkit yn khlieh da u Additional Deputy Commissioner ban tih bniah ia ka daw tynrai halor ka jingsdang jong ka ding kaba la pynkylla dpei ia ka ïing jong ki Singhania ha Khyndai Lad.U Goyal u la iathuh ruh ba ka Sorkar Jylla ka la rai ban pynlong da ka jingtohkit ban lap haduh katno tylli ki ïing Sorkar bad ki ïing jong ki riewshimet kiba la kynjoh sha ka rta kaba 50 haduh 70 snem ki long kiba shngain haba jia kum kine ki jingjia ki bym poi pyrkhat.U la ong ba ka Sorkar kan sa wad ia ka Professional Agency ka ban peit bad ka ban sa bishar bniah ia ka jinglong jingman jong ki ïing mala jong ki paidbah kiba la rim bad ki ïing jong ka Sorkar khnang ban iada lypa lada jia ba wan lynshop kano kano ka jingjia kaba sngewsih ha ka khyllipmat bym poi pyrkhat.",THUNG DA KA DC DA KA MAGISTERIAL ENQUIRY BA PLUH KA ÏING MALA KI SINGHANIA HA KHYNDAI LAD,https://batesitv.com/thung-da-ka-dc-da-ka-magisterial-enquiry-ba-pluh-ka-iing-mala-ki-singhania-ha-khyndai-lad/
"Ka jingjyllei jong ki bar jylla kiba khaïi bad kiba trei be-aiñ ha kylleng ki district kiba dang hap hapoh u pud treikam jong ka Khasi Hills Autonomous District Council (KHADC) ka la pynlong ia ka Meghalaya Peoples Labour Union (MPLU) ban leit ujor ui Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ha ka sngi Baar.Katkum ka jingujor jong ka Union, ka jingseng kam beain bad ka jingioh trei laitluid jong ki bar jylla ki long kum ha Byrnihat, ha EPIP, ha 13 Mile bad ha baroh kawei ka Raid Marwet kaba hap ha Ribhoi District, ha ka shnong Shallang ha kaba ha ki karkhana sain rnga dewiong la tyllep da ki bar jylla ki bym don ia ki kot ki sla kiba biang, ha Ichamati, ha Kalibari, ha Majai bad ha baroh ki shnong khappud jong ka South West Khasi Hills district, ha Borsora, ha Cherragoan bad ha Bagli, kiba hap hapoh ka West Khasi Hills.Ha kaba iadei bad kane, ka Union hapoh ka jingialam jong u General Secretary u Bah B. Basaiawmoit ka la aiti da ka jingthoh ha u Bah Pyniaid Sing Syiem ban kyrpad ia ka District Council ban khynra naphang ia kine ki jaka ba ki bar jylla ki trei laitluid khlem ki kot ki sla kiba biang bad pynpaw ruh ba ka Union ka long kaba kloi ban ai ka jingiatreilang bad ka Council ha kaba iadei bad kane ka bynta.",MUDUI KA MPLU HA KA KHADC BA JYLLEI KI BAR JYLLA KIBA KHAÏI BAD TREI BE-AIÑ,https://batesitv.com/mudui-ka-mplu-ha-ka-khadc-ba-jyllei-ki-bar-jylla-kiba-khaii-bad-trei-be-ain/
"Da kaba buh hakhmat ia ka thong ban kyntiew ia ka sap ka phong ialehkai jong ki khynnah ha kane ka jylla Meghalaya, ka Lynti jam Football Centre ka la pynbna paidbah ban pynlong ia ka lympung ialehkai phutbol kaba la tip kum ka Sunfeast Football Cup 2023. Ia kane ka lympung ialehkai yn sa pynsdang naduh ka 26 tarik haduh ka 31 Tarik Risaw, 2023 ha madan Mawlein Mawkhan kaba don ha Ribhoi District.U President jong ka Lynti jam Football Centre, u Bah Sumarlang Swer u la iathuh ba ha kane ka lympung ialehkai yn plie lad ha ki ar bynta, kawei na ka bynta ki khynnah skul bad kawei pat na ka bynta khynnah kiba ialehkai na ki Club. Ia kane ka tournament yn pynlong na ka bynta ki heprit shynrang kiba hapoh ka rta kaba 13 snem bad na ka bynta ki kynthei ha ka rta kaba hapoh 16 snem.",PLIE LAD KA SUNFEAST FOOTBALL CUP 2023 ÏA KI KHYNNAH ÏALEHKAI PHUTBOL KA MEGHALAYA,https://batesitv.com/plie-lad-ka-sunfeast-football-cup-2023-ia-ki-khynnah-ialehkai-phutbol-ka-meghalaya/
"Ka kynhun Myntri jong ka Sorkar Jylla ha ka sngi Balang ka la mynjur ïa ka Meghalaya Street Vendors (Protection of Livelihood and Regulation of Street Vending) Scheme 2023, bad lyngba kane ka kyndon yn peit ïa ka bit ka biang jong ki nongdie madan bad ha kajuh ka por yn peit ba ka ki nongdie madan kin ym pynwit ïa ki nongiaid lynti, ïa ki kali, ïa ka jingkhapngiah ki lynti iaid kjat.U Bah Paul Lyngdoh uba long u Myntri bad u Nongaiktien jong ka Sorkar Jylla u la iathuh ba lyngba kane ka skim, ka sorkar kan sa sorjamin ban lum jingkhein ia ka jingdon jong ki nongdie madan khnang ban lap ïa ki nongdie madan kiba ladep ïoh jingithuh bad ki nongdie madan ba shu wan die kumto shisien lano.U la pyntip ba ki nongdie madan ki dei ban don ïa ka EPIC ba la ai da ka tnad Election jong ka Ri, ki don ïa ki syrnot ba pynshisha ba ki dei ki nongshong shnong ka jylla Meghalaya na ka bynta lai snem.“Ki nongdie madan ki dei ban long kiba la shong die madan harud surok ha kato ka jaka kaba duna eh ruh na bynta 6 bnai bad ba kin don ruh ïa ki Trading Licence kiba biang ha ki jaka ba hap shabar jong ka Shillong Municipal Board,” la iathuh u Bah Paul.Ka jingpyntreikam ïa ka rai ka long hadien ba ka sorkar ka la ïoh pdiang ïa ki jingai jingmut na kiba bun la ka long naduh ki Autonomous District Council, na ka KSU, na ki Rangbah Shnong bad na ka synjuk ki nongdie madan bad kiwei kiwei ki kynhun.U la pyntip ruh ba ka Sorkar kan sa phah sorjamni ïa ki nongdie madan bad pyntyllun shakhmat ïa ka kam. U ong ruh ba kane kan kynthup ruh wat ïa ka jingjied ïa ki jaka hangno ban shah shong die madan bad hangno ba yn ym shah.U la iathuh ba ka Sorkar kan sa shim ïa ka rai ban buh da ka jaka die jingdie na ka bynta ki nongdie madan bad ka iew na ka bynta jong ki. Shwa kane, u Myntri u la pyntip ba ka jingpynrung kyrteng kan shim por sa katto katne por bad kan sa bud pat sa ka jingpeit ïa ki jaka ban buh ïa ki jaka ban shong ki nongdie madan.U la ïaiban ruh ba ki lynti ïaid kjat jong ki paidbah kim dei da leilei ban shah ba yn pynlong ki jaka iadie iathied.“Ngin sa jied ïa ki jaka ban die madan ka ban ym ktah ïa ki leit ka wan jong ki kali, ïa ki paidbah ba ïaid ba ieng bad ki ban ym pynthut ïa ka suk ka sain lane ban ym don ka jingkhapngiah.”","MYNJUR KA SORKAR ÏA KI KYNDON DIE MADAN, YN THAW DA KA VENDING SCHEME BAN YM PYNWIT ÏA KA LEIT KA WAN",https://batesitv.com/mynjur-ka-sorkar-kyndon-die-madan-yn-thaw-da-ka-vending-scheme-ban-ym-pynwit-ia-ka-leit-ka-wan/
"Ka Naga Students’ Union (NSU) Shillong, ka Angami Elders’ Forum (AEF) Shillong, ka Angami Students Union (ASU), Shillong, bad ka NEHU Students’ Union kynthup ruh ka Naga Students of NEHU (NSNEHU) ki la shahniah beit ha ka jingtohkit jong ki Pulit ka Tura Police Station ïa ka jingshah pynlaw lyngkhuid jong uwei u samla pule dang shen hapoh ka hostel jong ka NEHU Campus, Tura.Ha ka jingïalang ba la don lang da ki nongmihkhmat na ka North-Eastern Hill University (NEHU), ba kynthup ïa u Prof. S.R. Joshi, u Registrar, ka Prof. Lucy Zehol, u Chairman jong ka Fact Finding Committee la bynshet ban tohkit ïa katei ka jingjia ha NEHU Tura Campus.Kine ki kynhun ki la pynpaw ïa ka jingsngewkhia halor ka jingbym poi jong u Vice Chancellor ka NEHU sha ka jingïalang, watla u Lat ka Jylla u la bthah ban shong jingïalang kyrkieh halor kane ka jingjia.Ha ka jingïalang, la pyntip ba u Vice Chancellor u ladep mudui da ka ejahar ha Tura Police Station ha ka 14 tarik mynta u bnai, bad kitei ki kynhun ki la aiti beit ïa ka jingshaniah ha ki bor jong ka aiñ ban shim ïa ka jingkitkhlieh da kaba pynlong ïa ka jingtohkit kaba bniah halor ka jingjia ba dang shen.Kane ka jingshimkhia jong ki bor pynïaid ka skulbah ka dei kawei na ki mat jingdawa ba la pynsngew da ka Naga Students’ Union (NSU) Shillong ha ka 11 tarik mynta u bnai.Halor ka jingkyrpad jong ka NSUS, ka Angami Elders’ Forum Shillong, ka Angami Students Union Shillong, ka NEHU Students’ Union, bad ka Naga Students of NEHU, lai tylli ki jingthoh yn aiti da ka NEHU da ki bahaing hasem jong u samla pule uba la kylla long u lanot lane sha ki nongmihkhmat jong u.Ki lai tylli ki jingthoh ki long, ka kopi jong ka ejahar ba la ujor da u Vice Chancellor sha ki Pulit ka Tura ha ka 14 tarik, mynta u bnai, ka kopi jong ka kaiphod ba la lum da ka Internal Fact Finding Committee halor kane ka jingjia bad ka jingkular jong u Vice Chancellor ka NEHU ban shim ïa ki lad ki lynti, ban pyrkhing mardor ïa kino kino ki kam pohdor ba pynisaitmet da kaba pyntreikam ïa ka UGC Anti-Ragging Laws, bad ka jingpyntip lano ki Pulit kin ai ïa ka kaiphod tohkit.Kitei ki kynhun ki la pynpaw ruh ba ki don ka jingshaniah ha ki Pulit jong ka Tura Police Station bad ha ki bor pynïaid jong ka skulbah NEHU khnang ba ka kynhun kaba donkti ban leh ïa ki kam be-aiñ ki dei ban ngat ha ki kyndon ba tyngeh jong ka aiñ.Ki la kyrpad ruh ïa ki bor pynïaid jong ka NEHU bad ïa ki Pulit ka Tura ba kin pynstet ha kaba tohkit ïa kane ka jingjia khnang ban pynïoh kham kloi ïa ka hok jong u lanot.",DEP UJOR EJAHAR U VC BA SHAH PYNLAW LYNGKHUID U SAMLA PULE NEHU HA HOSTEL TURA CAMPUS,https://batesitv.com/dep-ujor-ejahar-u-vc-ba-shah-pynlaw-lyngkhuid-u-samla-pule-nehu-ha-hostel-tura-campus/
"Ki nonghikai jong ki skul Deficit kiba la shongthait na ka kam hikai skul kiba la thaw ïa ka shatri Meghalaya Retired Deficit School Teachers Association (MRDSTA) ha ka sngi Balang ki la aiti da ka jingthoh ha u Myntri Rangbah ka Jylla u Conrad Kongkal Sangma ban buddien halor ka jingdawa ïa ka baibam tymmen ne Pension kaba ki dei ban ïoh katkum ba la mynjur da ka 5th Pay Commission.Ha ka jingïakren bad ki lad pathai khubor u President jong ka Association u Bah E.D Nongsiang u la ïathuh ba ki don kumba 2000 ngut ki nonghikai jong ki skul Deficit ha ka Jylla baroh kawei, kata na rilum Khasi, Jaiñtia bad na rilum Garo kiba la shongthait na ka kam bad kiba ap khmih lynti ban ïoh ïa ka baibam tymmen na ka Sorkar kaba kim pat ïoh satia haduh mynta mynne.U Bah Nongsiang u la ïathuh ba kane ka jingdawa ban ïoh ïa ka baibam tymmen ka la kynjoh mynta la kumba 50 snem hynrei haduh mynta ka Sorkar Jylla kam pat shim ïa kano kano ka sienjam ban pyllait ïa ka song pisa.“Jan baroh ki Jylla ki siew ïa ka baibam tymmen sha ki nonghikai skul hynre ha ka jylla Meghalaya la pynduh ïa ki nonghikai skul ba la shongthait ban ïoh ïa kane ka jingmyntoi,” ong u Bah Nongsiang.“Ka jingdawa ban ïoh ïa ka baibam tymmen ka dei kaba la slem bad ka don ruh ka jingkular na ka Sorkar ban siew ïa ka baibam tymmen hynrei haduh mynta kam pat leh eiei. Ngi la aiti biang da ka jingthoh kum ka jingpynkynmaw ïa u Myntri Rangbah,” u la ong.U Myntri Rangbah u la pyntip sha ki nongïalam ka Association ba un sa khot ïa ki ophisar jong ka tnat Pule Puthi ban ïathir ïatai sani halor ka jingsiew baibam tymmen sha ki nonghikai skul Deficit.Haba kylli, u la ong, “ka jingdawa ka dei kaba la don la jan sanphew snem lane shwa jong kata. Ngi ruh ha kine ki 20-30 snem ngi la ïai dawa shi dawa naduh ka por ba ngi dang shakri kum ki nonghikai ruh ngi la dawa hynrei kam poi shano shano ruh.  Mynta ngi la shongthait bad ngim ïoh eiei shuh na ka Sorkar.  Lada u Myntri Rangbah u sngewsynei lem ïa ngi ki nonghikai, lehse un sa leh eiei na ka bynta jong ngi kumba u la kular ba un sa khot ïathir ïatai shwa ïa ki ophisar.Ha kane ka jingïakynduh ïa u Myntri Rangbah ki don ruh ki nonghikai skul Deficit kiba la shongthait kiba la wan khnang na rilum Garo ban pynsngew ïa kane ka jingdawa hakhmat jong u Myntri Rangbah.",50 SNEM ÏAKHUN KI NONGHIKAI SKUL BAN ÏOH ÏA KA BAIBAM TYMMEN NA KA SORKAR,https://batesitv.com/50-snem-iakhun-ki-nonghikai-skul-ban-ioh-ia-ka-baibam-tymmen-na-ka-sorkar/
Ka Kur Kharbuki  na ka thain Mawpat bad Umsning ha ka sngi Balang ki la ieng pyrshah ïa ka jingai Sanad jong u Syiem ka Hima Mylliem ban pynskhem ïa ka jinglong Myntri jong u Bah Zuberstar Kharbuki bad ki la byrngem ban pynlong da ka jingshah thngan hakhmat ka ophis treikam jong ka Ophis u Syiem ka Hima Mylliem lada u Syiem um pyndam noh mardor ïa ka jinglong Myntri jong u Bah Zuberstar Kharbuki hapoh ka 26 tarik mynta u bnai.Ïa u Bah Zuberstar Kharbuki la pynskhem kum u Myntri jong ka kur Kharbuki da u Syiem jong ka Mylliem Mylliem u Pa’iem Ainam Manik Syiem ha ka 13 tarik mynta u bnai da kaba pynkhamti ruh ïa ka Sanad jinglong Myntri jong ka Kur Kharbuki.Ha ka jingïakren bad ki lad pathai khubor u President jong ka Kur Kharbuki Bah Diprilang Kharbuki u la kynnoh ba ka jingleh jong u Syiem ka Hima Mylliem ka dei ka jingsynshar donbor namar ba ha ka 9 tarik mynta u bnai Risaw ki la buh ïa ka dorkhas ban pyrshah hynrei na ka liang u Syiem ha ka 13 tarik mynta u bnai u la aiti syndon noh da ka Sanad ha u Bah Zuberstar Kharbuki ban pynskhem ïa ka jinglong Myntri jong u.U Bah Cornilius Kharbuki u la pynpaw ba ka Seng Kur Kharbuki na ka shnong Lawmei ka shu leh donbor ïa ka kam jied Myntri wat hadien ba la don ka jingdawa ban pynlong da ka elekshon bad u la kynnoh ruh ba ki la shu leh sop sop bad ha ka 13 tarik mynta u bnai la pynskhem ïa u Bah Zuberstar Kharbuki kum u Myntri na Lawmei ban mihkhmat sha ka ophis jong u Syiem ka Hima Mylliem na ka Kur Kharbuki.U Bah Krinson Kharbuki uba dei na ka thain Umsning Ri bhoi District u la pynpaw ba u Syiem u dei ban pyndam noh mardor ïa ka jinglong Myntri jong u Zubestar Kharbuki hapoh ka 26 tarik mynta u bnai Risaw hynrei lym kumta ka kur Kharbuki na Umsning bad na Mawpat kim banse ban dawa ïa ka hok da kaba leit shong shah thngan shynrang bad kynthei hakhmat ka ophis treikam jong u Syiem ka Hima Mylliem ha Mawkhar.,"PYRSHAH BA PYNSKHEM MYNTRI ÏA U BAH ZUBESTAR, BYRNGEM SHAH THNGAN HA OPHIS U SYIEM MYLLIEM",https://batesitv.com/pyrshah-ba-pynskhem-myntri-ia-u-bah-zubestar-byrngem-shah-thngan-ha-ophis-u-syiem-mylliem/
": U Myntri ka tnat Jngohkai Pyrthei Bah Paul Lyngdoh u la pynphai nia sha ka STIEH da kaba ong, “manla ka sngi ka dei ka sngi khuid sngi kyntang bad kam dei satia tang kawei ka sngi ka sngi khuid katba kiwei pat ki sngi jong ka taiew ki dei ki sngi bym khuid.”Kane ka jingpynphai nia jong u Bah Paul ka long halor ka jingpyrshah jong ka seng Saiñdur Tipkur Tipkha Ehrngiew Hynniewtrep (STIEH) ban pynkut ïa ka tamasa Shillong Cherry Blossom ha ka sngi U Blei, kata ha ka 19 tarik, Naiwieng, 2023. Kane ka tamasa kan sa long ha madan Kurkalang, Bhoirymbong naduh ka 17 tarik Naiwieng haduh ka 19 tarik Naiwieng, kaba hap ha ka sngi U Blei.“Manla ka sngi ka dei ka sngi khuid bad ka sngi kyntang bad kam mut ba ki briew ki long khuid bad ngeit Blei tang ha kawei ka sngi jong ka taiew katba kiwei pat ki sngi ki long ki bym khuid,” la pynphai nia u Bah Paul.Katei ka tamasa kaba ka sorkar ka pynkhreh ban pynlong shen ha u bnai ban wan la khmihlynti ba ki nongwan kai na kylleng ki bynta jong ka pyrthei kin poi  sha ka shi lak ngut eiei.Ha kitei ki sngi ka Sorkar ka la pynbna ruh ba kin don bun ki nongtem ba pawnam na shabar nalor ki nongtem nongput kiba kynsai na kane ka jylla.","MANLA KA SNGI DEI KA SNGI KHUID, PYNPHAI ÑIA KYLLA U BAH PAUL ÏA KA STIEH",https://batesitv.com/manla-ka-sngi-dei-ka-sngi-khuid-pynphai-nia-kylla-u-bah-paul-ia-ka-stieh/
"Shillong, Risaw 19: U President ka Meghalaya Pradesh Congress Committee (MPCC) Bah Vincent H. Pala ha ka sngi Palei u la ong ba ka Congress kam don jingwit ban ïatreilang bad kino kino ki seng saiñpyrthei hynrei lait noh bad ka Bharatiya Janata Party (BJP).U Bah Pala u la pynpaw ïa kane halor ka jingkylli ba ka Congress ka la ai jingkyrshan ïa ka Executive Committee (EC) ha Khasi Hills Autonomous District Council (KHADC) ba la ïalam da ka National People’s Party (NPP) watla ka dei ka B-team jong ka BJP. Ïa ka Sorkar MDA ba la ïalam da ka NPP la kyrshan da ka BJP.Ka NPP ka la pynkylllem ïa ka EC ba la ïalam da ka UDP ha KHADC da ka jingkyrshan jong ka Seng Congress.“Ki seng saiñpyrthei kin ym pyndonkam tang na kawei ka liang hynrei kin pyndonkam na kiba bun ki liang bad ka jingïatreilang jong ngi ha District Council ka long namarba ki ïashrut pamaki (ki paralok ka MDA-ka UDP bad NPP) bad ngi pyrkhat sani lada ka wan ka jingpynbeit thymmai ïa ka Sixth Schedule bad lada ka NPP ka kyrpad ïa ki nongïalam jong ngi ngi pyrkhat balei ngin shu ieh ïa la ka jong ka ‘jaidbynriew’, ngi ruh ngi don ka hok ban ai ïa ki jingsngew halor ka jingpynbeit thymmai ïa ka Sixth Schedule. Palat ne duna, ki don kumba 6 tylli ki jingpynbeit thymmai kiba kham heh ha ka Sixth Schedule. Dei ban buh  jingmut ruh ba ka District Council hi ka dei kaba ïada ïa ka lariti, ka riti ka dustur bad ïa ka thymmei jong ki riewlum ritpaid bad ïa ki jaka ki puta jong ki bad kine ki ishu ha District Council ki ïapher na ki ishu ha ka Jylla, namarkata, ngim don jingwit ban ïatreilang bad kano kano ka seng saiñpyrthei, hynrei lait noh bad ka BJP,” la ong u Bah Pala ha ka jingïakren bad ki lad pathai  khubor.U Bah Pala u la ïathuh ruh ba ka rai ban ai jingkyrshan ïa ka EC ba la ïalam da ka NPP ha KHADC la shim hadien ka jingïasyllok kaba bniah bad ki nongïalam ha Delhi.“Ki (nongïalam na Delhi) ong ba ngim don jingwit eiei ban ïatreilang bad kiwei kiwei ki seng saiñpyrthei namarba lada ngi ïatreilang bad ki, kam mut ba ngin shah tyllep pat ïa ka saiñpyrkhat jong ki bad ngin ïai bteng ban ïaineh beit bad ka saiñpyrkhat jong ka Congress,” u la ong bad bynrap, “kiwei kii lah ban ong katba ki kwah ban ong hynrei ka jingshisha hi ka long ba ka BJP  kam don satia ha District Council bad kaba ar, ngi hap ban buh shwa ïa ki mat ki jura jong ka jaidbynriew hakhmat.  Ïa ka District Council la pynkha hapoh ka Khyrnit Bahynriew. Lada ngi shu ieh lut tang ha ki, ka UDP bad ka NPP kin ym pyrkhat than shaphang kane hynrei ngi hap ban pyrkhat sani bha ïa kane ka kam kaba khia.Shuh shuh, une u MP ka Congress na Shillong u la pyntip ba ïa ka Bill ba la pynbeit thymmai jong ka Sixth Schedule la wanrah ha Rajya Sabha ha u snem 2019.“Nangtei kin sa phah ïa kane ka kam sha ka Committee ka ban sa leit jurip sha baroh ki Jylla kiba pyntreikam ïa ka Sixth Schedule. Ka Sorkar Jylla ka ladep ai ïa ki jingai jingmut. Mynta, ka dei pat ka bynta jong ki ban pynrung ïa ki jingai jingmut jong ka Jylla lane jong ka District Councils (hynrei lym kumta) ngam tharai ba yn dang sah eiei shuh lait sa tang ban shu pynbeit thymmai ïa ka Sixth Schedule ka ban shim por tang 2-3 sngi (ban pyndep ïa ka kam),” u la ong.Katkum ka jingong jong u, kaba sah mynta ka long sa tang ban wanrah ïa ka Bill ban ïathir ïatai hapoh ka Parliament.U Bah Pala u la pynpaw ruh ba katkum ka jingsngewthuh jong u, ka BJP ka kwah ban pynbeit thymmai ïa ka Sixth Schedule kaba treikam ha ki 11 tylli ki ADC ha ka thaiñ Shatei Lammihngi bad kynthup ruh ha ka jylla Meghalaya.“Kiwei ki jylla ruh ki kwah ïa kane namarba kan plie lynti ban ïoh kham bun ki song pynroi bad ban kyntiew ïa ka jingdon jong ki Seats.  Ka Sorkar Meghalaya ka ladep pynpaw ïa ka jingdonkam ban pynbeit thymmai ïa ka Sixth Schedule,” u la bynrap.",NGIM DON JINGWIT BAN IATREILANG BAD KIWEI KI PARTY LAIT NOH ÏA KA BJP: VINCENT PALA,https://batesitv.com/ngim-don-jingwit-ban-iatreilang-bad-kiwei-ki-party-lait-noh-ia-ka-bjp-vincent-pala/
"Shillong, Risaw 19: U President jong ka Meghalaya Pradesh Congress Committee (MPCC) Bah Vincent H. Pala ha ka sngi Palei u la ïathuh ba ka party ka la long kaba la pynkhreh na ka bynta ka elekshon Lok Sabha bad ka elekshon MDC, ki ban sa long u snem 2024.“Ngi long kiba la pynkhreh ban leit sha ka elekshon lada dei ba ka long ha u bnai Rymphang lane lada ka long ha kano kano ka por. Kane ka shong ha Sorkar Jylla kumno ban pyntip,” ong u Bah Pala haba ïakren bad ki lad pathai khubor hadien ba la wai ka lympungbah State Youth Congress Convention ba la pynlong da ka Meghalaya Pradesh Youth Congress (MPYC) ha nongbah Shillong.U la ong ba ka party kan sa phah da ka jingthoh sha baroh ki Block ba kin pynstet noh marmar ban phah ïa ki kyrteng jong ki kyrtong ki ban ïakhun na ka bynta ka elekshon sha ka Khasi Hills Autonomous District Council bad sha ka Jaiñtia Hills Autonomous District Council.“Ïa kane ka kam ngin sa sdang naduh ka lah sngi U Blei ka ban sa wan. Ha ka jingshisha ka jingpyntyllun ïa ka kam ka ju long naduh u Naiwieng bad ïa ka thup kyrteng la ju pynmih paidbah ha u Nohprah bad ngin sa pynbna ïa ki kyrteng jong ki kyrtong tang shu pyntip ïa ka tarik ban pynlong ïa ka elekshon,” la ong u Bah Pala bad bynrap ba kan ym don kano ka jingpynkylla bad ba ka State Election Committee (SEC) bad ki District Election Committee (DEC) kin sa shong ban phah ïa ki kyrteng jong ki kyrtong.U la ïathuh ruh ka rukom ban jied ïa ki kyrtong kan long hi kumjuh na ka bynta ka elekshon MP bad MDC.Haba kylli, hato kin don neem ki MDC jong ka Congress kiba la pynkhreh ban leit pynïasoh sha kiwei ki party, u Bah Pala ula ong, “ngam don jingtip eiei halor kata namarba u MDC na Mairang um shym la wan sha ka jingïalang (kaba la long dang shen). Ngam lah ban ong eiei lada mano mano kin leit pynïasoh (sha kawei pat ka party) namarba ka aiñ Anti-Defection (ha ki district council) kam treikam satia.”“Ngam lah ban ong lada iwei ne arngut kin mih noh na ka party hynrei ka jingshisha ka long bun kiba la pyntip ïa nga ba ki kwah ban wan pynïasoh sha ka Congress shwa ka elekshon,” u la kam bad ïathuh ba ki don bun ngut ki nongïalam na rilum Khasi bad Jaiñtia bad kynthup ruh na rilum Garo kiba la pynpaw ïa ka jingangnud ban ïakhun ïa ka elekshon na ka seng Congress.Une u nongïalam ka Seng Congress u la kam ba ki don ruh ki MLA, kiba lah ban aplai tiket na ka bynta ka eleshon MDC. “Ka Party kam don jingwit eiei lada ka aiñ ka shah ïa ki MLA ban ïakhun (ïa ka elekshon MDC),” u la ong.“Dei tad ynda ka kam ka la ïaid shakhmat shwa u Nohprah, ngin sa sngewthuh katno ngut ki kyrtong ba ngin pynïakhun na ka bynta ka elekshon MDC,” u la bynrap.Shuh shuh, u Bah Pala u la ong ba ka jingaiti ïa ka tiket na ka bynta ka elekshon MDC kan shong beit ha ka rai jong ki Block namar ba kam don kano kano ruh ka jingtuklar na ka High Command na Delhi.“Ka shong beit ha ka jingstad jong ki Block, ïano kin tyrwa bad ïano kin mynjur kum ki kyrtong na ka bynta ka elekshon MDC.  Uno uno u dkhot jong ka party u don ka hok ban pan tiket.  Lada ym don kyrtong, kino kino kiba kwah ban pynïasoh bad ban pan tiket ki lah ban leh ïa kata bad ngin ym don jingkhang satia ïa kaba kum kata,” u la bynrap.",PYNKHREH SHAID SHAID KA CONGRESS SEI KYRTONG HA KA ELEKSHON MDC BAD LOK SABHA,https://batesitv.com/pynkhreh-shaid-shaid-ka-congress-sei-kyrtong-ha-ka-elekshon-mdc-bad-lok-sabha/
"Shillong, Risaw 23: Ka Meghalaya Pensioner’s Association (MPA) ha ka sngi Palei jong ka taïew ba la dep ka la pynlong ïa ka jingpynsngewthuh paidbah halor ka shongkha khynnah bad ka jingeh kaba mih na kane.Ki nongai jingkren ha kane ka jingïalang pynshai bad pynsngewthuh kaba la long ha Balawan College, Umsning, Ribhoi District ki long u Dr. Sandor RL Nongbri bad ka Kong Naphibanmer Laso.Kine ki arngut ki nongkren ki la ong ba katkum ka jingtih bniah la lap ba ka jingshong kha khynnah ka jur bha ha ki jaka sor bad kumjuh ruh wat ha ki nongkyndong.Ki la ai jingmut ïa ki kmie ki kpa ba kin long barabor kiba ïajan bad la ki jong ki khun ki kti bad ban ïasyllok bad ki khun manla ka sngi ha kaba ïadei bad ka kam shongkha shongman khlem kano kano ka jinglehraiñ khnang ba ki khun ki kti kin ym shah ïalam bakla ha ka ïaid ka ïeng ha la ki jong ki paralok. Ki kmie ki kpa ki dei ban peit thuh bha ïa ka ïaid ka ïeng jong ki khun ki kti bad ban ïasyllok lang bad ki manla ka por.Ki kmie ki kpa ki dei ban buh jingduwai ïa ki khun manla ka sngi ba ki khun kin ym jam sha u pud u bym dei ha ka rta kaba dang rit.Ban ïarap ïa ki khun samla ban ïoh ïa ki jinghikai kiba thikna ha ki skul bad ki kolej bad ban pynbeit ïa ki jingïathir nia ha ki skul bad ki kolej na ka por sha ka por khnang ba ki khun samla kin dup sngewthuh ban lait na kine ki jingshah riam ha ka shrip jong ka shongkha dang ha ka rta kaba khynnah bad ban lait ruh na ka jingpynkheiñ ïa ki aiñ shongkha shongman.Ha kane ka sngi, la ïashim bynta lang da ki samla pule shynrang bad kynthei, ki rangbah bad ki longkmie bad kynthup ruh ki dkhot jong ka Meghalaya Pensioner’s Association.",JUR KA SHONGKHA KHYNNAH HA SOR BAN HA NONGKYNDONG: NONGTIH BNIAH,https://batesitv.com/jur-ka-shongkha-khynnah-ha-sor-ban-ha-nongkyndong-nongtih-bniah/
"Shillong, Risaw 23: Ki shipai jong ka 4th Battalion Meghalaya ha ka sngi Saitjaiñ ki la pynpulom ïa ka jingthmu jong ki snar khaïi ban shalan tuh ïa ki muid na khappud jong ka West Jaiñtia Hills District sha ka ri Bangladesh.Ha ka jingpynap shrip, ki shipai BSF ki la ïoh pyllait im 93 tylli ki muid.Hadien ba la ïoh ïa ka jingtip kaba bniah na ki tnat syntiat, ki shipai BSF ki la pynlong da ka jingpynap shrip ha khappud bad ïoh pyllait im ïa kine ki 93 tylli ki muid ïa kiba la buhrieh ha kawei ka lawbniap hajan khappud da ka jingthmu ban shalan tuh ïa ki sha Bangladesh.Ïa kine ki muid la aiti noh sha ki bor Pulit ban leh ïa kaba donkam katkum ki kyndon jong ka aiñ.",93 TYLLI KI MUID ÏOH KURUP KI BSF BA THMU SHALAN TUH SHA BANGLADESH,https://batesitv.com/93-tylli-ki-muid-ioh-kurup-ki-bsf-ba-thmu-shalan-tuh-sha-bangladesh/
"Jowai, Risaw 23 : Ki nongïalam ka seng Jaiñtia Student Union (JSU) Khliehriat Circle ki la ïoh lad ban ïakynduh ïa u Bah Paul Lyngdoh ryngkat ka jingdonlang u MLA ka thaiñ uwei na u myntri ka jylla ma Kyrmen Shylla.Na ka liang ka seng lyngba ki nongïalam jong ka ki la ïa kynduh ïa u myntri ha ka sngi ba u leit plie ïa ka jingkieng ïaid kjat ha ka shnong Sahksaw bad na ka liang ka seng ki la ai da ka dorkhas sha u myntri u Bah Paul Lyngdoh kaba ki la ai jingmut sha ka sorkar ban ai bhah bad ai bynta lang ïa ka East Jaiñtia ban ïoh shna ïa ka ïing sah bad sumar (Rehabilitation Centre) ïa kiba kyrni dih droks namar ka District East Jaiñtia ka dei kawei na ki jaka ba kham kynrei kiba dih droks.La pynsngew ba ka dei ruh ka District kaba jur ka jingrung jingmih u droks shapoh ka jylla bad ka seng ka la pynsngew ba ka East Jaiñtia ka dei hok ban ïoh ïa kane ka shlem ai jingsumar ïa kiba kyrni droks khamtam ïa ki khun samla ka thaiñ ba kin lait na une u jingdih pynbuaid uba ïalam bakla ha ka jingim jong ki.Na liang u Myntri ka Sorkar uba peit ïa ka tnat Social Welfare u la shim khia ïa kane ka jingai jingmut ka seng bad u la bthah ïa ki bor peit bor khmih ban wad jaka kaba biang paka ban ïoh buh kum kane ka shlem hapoh ka thaiñ, pynkut ka kyrwoh..","BA JYLLEI KI NONGDIH DROKS, LAH DONKAM BAN DON KA REHABILITATION CENTRE HA EAST JAIÑTIA HILLS ONG KA JSU",https://batesitv.com/ba-jyllei-ki-nongdih-droks-lah-donkam-ban-don-ka-rehabilitation-centre-ha-east-jaintia-hills-ong-ka-jsu/
"Ka Khasi Jaiñtia Christian Leaders Forum (KJCLF) ka pynshai ba ka Forum kam don ka jingpyrshah ïa ka jingpynlong ïa ka tamasa Shillong Cherry Blossom da ka Sorkar Jylla, hynrei ka Forum ka kwah ban pynskhem bad kren shai ba ka sngi U Blei ka long ka sngi ka Bakhuid bad kyntang na ka bynta ki riewngeit Khristan bad ki Balang.Ha u kyrwoh ba la phah da u Secretary jong ka Forum u Rev. Dr. EH Kharkongor, u la ong ba ka Forum ka khmihlynti ba kine ki tamasa kin ïaid beit ïaid ryntih khlem don kano kano ka jingpynwit bad ka jingpynthut, khnang ba kane kan long ruh kaba kyntiew ïa ka jingshongsuk shongshngaiñ ha ka Jylla.Kum ban shu pynkynmaw hangne ka JAC ka kynthup ïa ki seng na Ri-bhoi District, kata, ka Meghalaya People United Front (MPUF), Ri-Bhoi Youth Organization (RBYO), United Hynniewtrep Movement (UHM), Saiñdur Tipkur Tipkha Ïeng Ehrngiew u Hynñiewtrep (STIEH) bad ka Meghalaya People’s Social Organization (MPSO) ki la dawa ïa ka tnat Jngohkai Pyrthei jong ka Sorkar Jylla ba kan pynkynriah noh mardor ïa ka sngi ban pynkut ïa ka tamasa Shillong Cherry Blossom kata, ha ka 19 tarik, Naiwieng, 2023 kaba hap ha ka sngi u Blei, ka ban sa long ha madan Kurkalang, Bhoirymbong, Ribhoi District.Kine ki kynhun ki la maham ruh lada ka tnat Jngohkai Pyrthei kam sngap ïa kane ka jingdawa, ki dkhot jong kine ki kynhun kin rah da ki plakad bad lada ka mih kano kano ka jingkulmar ka Sorkar hi ka hap ban shim ïa ka jingkitkhlieh.U Myntri ka tnat Jngohkai Pyrthei Bah Paul Lyngdoh haba pynphai nia halor kane ka jingpyrshah jong kine ki kynhun u la ong, ‘baroh ki sngi ki dei ki sngi kiba Khuid,’ bad ong ruh ba ka Sorkar kam shym la pynbor ïa ki paidbah ne ïano ïano ban leit sha kane ka tamasa.",KA SNGI U TRAI KA LONG KA BAKHUID BAD KYNTANG NA KA BYNTA KI KHRISTAN : KJCLF,https://batesitv.com/ka-sngi-u-trai-ka-long-ka-bakhuid-bad-kyntang-na-ka-bynta-ki-khristan-kjclf/
"KaJaiñtia National Council (JNC) ha ka sngi U Blei ka la dawa ïa ki Myntri Sorkar, kiba long ruh ki MLA jong rilum Jaiñtia ban ïakren na ka bynta ban pan ïa ki song pynroi ym ban ïakren ïa ka lynti Rel.“Ngi kyntu ïa ki Myntri Sorkar na rilum Jaiñtia ban pynpaw ïa kane ka mat hapoh ka jingïalang Kynhun Myntri, bad ban kren ruh shaphang ka jingbym don ki kam pynroi ha ka East Jaiñtia Hills District naduh ka jingjot rathai jong ka surok, ka jingbym treikam jong ki skul sorkar, ka jingduna ha ki hospital Sorkar, ka jingbym urlong shuh ka jingdawa ban pynïoh ïa ka College Sorkar bad kiwei kiwei ha ka jaka ban ïakren ïa ka ishu lynti Rel,” la ong u President ka JNC u Bah Sambormi Lyngdoh ha u kyrwoh.Kane ka jingdawa jong ka seng ka long hadien ar sngi ba u Myntri ka Sorkar Jylla u Bah Comingone Ymbon uba long ruh u MLA ka Shangpung Constituency u la pynpaw ba u pdiang ïa ka jingtyrwa jong ka Sorkar ban wanrah ïa ka lynti Rel ha East Jaiñtia Hills District.Haba pynpaw ïa ka daw na ka Seng ka la pyrshah ban wanrah ïa ka lynti Rel hapoh ka thaiñ, u Bah Lyngdoh u la ong ba ka Jaiñtia Hills District Autonomous Council (JHADC) haduh mynta ka la phiel ban thaw ïa ki aiñ ki ban khanglad ïa ki briew kiba nabar ka jylla kiba leh ïa ki kam khaii pateng hapoh ka thaiñ bad ban pynkupbor ïa ki Dorbar Shnong khnang ban tehlakam ïa ka jingrung kyrthep jong ki mynder ha ki shnong.U la ong, ha kaba ïadei bad kane, lada ailad ban wanrah ïa ka lynti Rel, khlem artatien ka jingkharoi jong ki briew kiba nabar kiba wan sha rilum Jaiñtia kan nang kiew. Namarkata, ki trai shnong ritpaid ki don ka hok ban pyrshah ïa kum kata ka projek.“Ngi ngeit skhem da ka jingwan jong kine ki projek lynti Rel kan ktah ruh wat ïa ki shnong ki thaw ha ki nongkyndong, ïa ki khlaw ki btap, ïa ki lum ki wah ba ki paidbah ki ju shahniah kum ka jingim ba manla ka sngi.  Ka East Jaiñtia Hills District ka dei kawei na ki District kaba don bun tylli ki karkhana bad da ka jingwan jong ka lynti Rel kan pynmyntoi ïa kine ki karkhana bad ka jingkylli ka long hato ki nongkhaii trai jylla kin ïoh jingmyntoi ne em na kane,” u la ong.Da kaba pynpaw ba ka Rel kan pynmyntoi tang ïa kiba nabar, u President ka JNC u la ong, “ki nongwan shong thap be-aiñ kin nang jyllei, ka jingïashongkha khleh kan nang jur khamtam sha ki jaka nongkyndong kaba la nang kiew. Ngi ngeit skhem ba kan pynkha ïa ki jingeh bad ngi dang kwah ban pynneh pynsah ïa la ka riti ka dustur bad ïa ka thymmei.  Kaei ka ban jia ïa ki pateng ki ban sa wan.”Haba pynpaw ba ka district ka donkam eh nyngkong ïa ki kam pynroi ym ïa ka lynti Rel, u Bah Lyngdoh u la ong, “ka JNC ka kwah ban buh jingkylli lada ka Sorkar ka don pisa da ki klur ban wanrah ïa ka lynti Rel hynrei balei pat ka Sorkar kam lah ban wanrah ïa ka College? Ar tylli ki Residential School hapoh ka district la shu ieh lyngkrang hato phi pyrkhat kumno.”U la maham ruh ba ka JNC ka la pynkhreh ban shim da ka sienjam ba tyngeh lada ka Sorkar Jylla kam sangeh noh ban phohsniew ïa ka lynti Rel ban pynpoi sha East Jaiñtia Hills.",KI MYNTRI SORKAR NA RILUM JAIÑTIA KI DEI BAN PAN DA KI SONG PYNROI YM DA KA LYNTI REL : JNC,https://batesitv.com/ki-myntri-sorkar-na-rilum-jaintia-ki-dei-ban-pan-da-ki-song-pynroi-ym-da-ka-lynti-rel-jnc/
"Shillong, Risaw 24: Ki nongialam jong ka Kur Kharbuki na ka shnong Lawmei, ki la pynshai ba u Syiem jong ka Hima Mylliem u Paiem Ainam Manik Syiem um shym la leh donbor satia ha kaba iadei bad ka jingpynkhamti ia ka Sanad ha u Bah Zuberstar Kharbuki ban shimti kum u Myntri ba thymmai jong ka Kur Kharbuki.Kane ka jingpynshai jong ka Kur Kharbuki na Lawmei ka long hadien ba ki nongialam jong ka Kur Kharbuki na ka thaiñ Mawpat bad na ka shnong Umsning ki la mih shakhmat ban pyrshah jur ia ka jingai sanad bad ki la ai por haduh ka 26 tarik mynta u bnai ia u Syiem jong ka Hima Mylliem ban pyndam noh mardor ia ka jingai Sanad ha u Bah Zuberstar Kharbuki hynrei lym kumta kin pynlong da ka jingshah thngan hakhmat ka ophis treikam jong u Syiem ka Hima Mylliem kaba don ha Mawkhar, Shillong.Ha u kyrwoh ba la phah da ka Kur Kharbuki, ki nongialam jong ka Kur Kharbuki ki la ong ba ka jingkynnoh pyrshah ia u Syiem jong ka Hima ba u shu leh donbor ka dei tang ka jingkynnoh ka bym don nongrim namar ba ka jingjied ia u Bah Zuberstar Kharbuki ban shimti bujli kum u Myntri jong ka Kur Kharbuki ka long da ka jingiahun lang na baroh ki kur Kharbuki kiba la iashim bynta ha ka Dorbar Kur kaba la long ha ka 19 tarik, Nailar mynta u snem.",U PA’IEM YM SHYM LEH DONBOR BAN AI SANAD ÏA U BAH ZUBERSTAR KHARBUKI : KUR KHARBUKI,https://batesitv.com/u-paiem-ym-shym-leh-donbor-ban-ai-sanad-ia-u-bah-zuberstar-kharbuki-kur-kharbuki/
"Ka tnat Arts and Culture jong ka Sorkar Jylla lyngba ka jingpynbna ba la pynmih da u Commissioner and Secretary ka tnat Arts and Culture ka Sorkar Jylla u Bah F. R Kharkongor, ka la pyntip ba ha kaba pyntreikam ia ka iktiar ba la pynkupbor hapoh ka Section 3 (1) (2) jong ka Meghalaya Heritage Act 2012, ka Government Meghalaya ka la tyrwa ban pynbna ia ki ar tylli ki jaka (Archaeological Sites) ha East Khasi Hills kum ki “Protected Sites.Kine ki ar tylli ki jaka ki kynthup ia ka Archaeological Site kaba don ha ka shnong Myrkhan kaba hap hapoh ka Mylliem Block, East Khasi Hills bad ki mawbynna (Megalith Monument) kiba don ha ka shong Rynghep, Nongkseh, East Khasi Hills.“Kino kino ki jingujor halor kane ka jingpynbna, lada don, ka Sorkar kan pdiang hapoh lai phew sngi naduh ba la pynmih paidbah ia kane ka jingpynbna,” la ong ka jingpynbna na u Commissioner and Secretary ka tnat Arts and Culture ka Sorkar Jylla u Bah Kharkongor.",TYRWA KA TNAT ARTS AND CULTURE BAN ITHUH KUM KI “PROTECTED SITES” AR TYLLI KI JAKA HA EKH,https://batesitv.com/tyrwa-ka-tnat-arts-and-culture-ban-ithuh-kum-ki-protected-sites-ar-tylli-ki-jaka-ha-ekh/
"Uwei u rangbah briew ia uba la tip kyrteng kum u Bah Lahbor Khongngai 40 snem ka rta uba dei na ka shnong Wahlong, East Khasi Hills District kaba don sharum jong ka shnong Sohra u la shu mynsaw ei kha-ma-kha hadien ba u la shah thombor bad shah tied da u tyrnem ha ki briew khlem kano kano ka daw.Ia une u rangbah uba la mynsaw la pynkit noh sha Shillong Civil Hospital mynnin ka miet sngi baar hadien ba u la shah thombor ha ka por kumba 10:00 baje mynmiet.Katkum ka jingiathuh jong u Bah Lahbor, la ong ba kane ka la jia tang hadien ba ka kurim jong u ka la hylla ia kine ba kin ym kren da ki tien sih tien sang hadien ba la suba ba ki dei kiba la shoh khawyiang.U la iathuh shuh shuh, tang namarba ka kurim jong ka la hylla ia ki ban ym kren da ki tiensih, kine ki briew kiba don kumba lai ne saw ngut kiba sah ruh marjan bad ka ing jong u, ki la shu thombor beit ia u Bah Lahbor bad bom ruh da u tyrnem na ki bynta jong ka lbong haduh ba ym tip briew shuh.U la iathuh ruh dei lyngba ka jingiarap jong ka kurim, u la shu lait thaw na ki tyrsim jong ka jingduhei ia la ka jong ka jingim.U la ong shuh shuh ba kiba la sakhi ia kane ka jingjia, dei tang ka kurim bad ki khun ki kti jong u.Ha kaba iadei bad kane ka jingjia, ki Pulit ki la pynlong ia ka jingtohkit khnang ba lap ia ka jingshisha.",MYNSAW U RANGBAH HA WAHLONG BA SHAH TIED DA U TYRNEM HA KI SUBA NONG BUAID,https://batesitv.com/mynsaw-u-rangbah-ha-wahlong-ba-shah-tied-da-u-tyrnem-ha-ki-suba-nong-buaid/
": Ka Hynñiewtrep Youth Council (HYC) Nongthliew Circle ha ka sngi Balang ka la iakynduh ia u Director jong ka Schools Education & Literacy (SEL) bad aiti ruh da ka dorkhas kaba dawa ban kyntiew kyrdan ia ka Nongthliew Govt Secondary School sha ka Higher Secondary.U President jong ka HYC Nongthliew Circle Bah Joplang Kharnaior haba iakren bad ki lad pathai khubor u la iathuh ba ka seng ka la buddien bha ia kane ka jingdawa na ka por sha ka por bad ka long ruh ka ishu kaba la slem naduh ba ka Sorkar Jylla ka la tyrwa naduh u snem 2019 ban kyntiew kyrdan ia kane ka skul.“Ka thaiñ Nongthliew ka donkam bha ia ka shlem pule kaba bha bad kaba bit babiang.  Ia kane ka skul la seng naduh u snem 1956 bad kane ka skul ka la ai jingshakri mynta palat 50 snem, kumjuh ruh kiba bun ki khun samla jong ka thaiñ ki la ioh jingnang jingstad lyngba ka jingdon jong kane ka skul,” ula ong.Une u nongialam ka seng u la ai nuksa ba ka nongbah Shillong ia mynta ka long kaba khapngiah bha, ki briew ruh ki ju ud bha ia kane ka jingeh.“Lada ka Sorkar ka shimkhia ban buh ia ki tnat treikam bapher bapher sha ki thaiñ nongkyndong ka lah ban weng khyndiat ia ka jingkhapngiap kaba la mad baroh shikatta ha nongbah Shillong,” u la ong.Katkum ka dorkhas, ka seng ka la pynpaw ba ha ka thaiñ Nongthliew, ki don 18 tylli ki shnong bad kam pat don wat tang kawei ruh ka Higher Secondary lait noh tang kawei ka Private School.“Ki paidbah ha ka thaiñ Nongthliew ki dei kiba im da ka rep ka riang bad kiba kham duna ka ioh ka kot.  Namarkata, ka jingdon jong ka Higher Secondary School ba la pyniaid da ka Sorkar kan long ka jingkyrkhu ia ki longiing longsem,” ula ong bad bynrap, “ngi kyrmen ruh ba ka Sorkar kan pynurlong noh kham kloi ia kane ka jingthmu na ka bynta ka jingbit jingbiang jong ki khynnah skul ha ka thaiñ Nongthliew.”",DAWA KA HYC BAN KYNTIEW KYRDAN ÏA KA NONGTHLIEW GOVT. S.S SHA KA HIGHER SECONDARY,https://batesitv.com/dawa-ka-hyc-ban-kyntiew-kyrdan-ia-ka-nongthliew-govt-s-s-sha-ka-higher-secondary/
": Ka Jylla Meghalaya ka la kynjoh sha uwei u pat u mawmer ha kaba pyntreikam ia ka Jal Jeevan Mission ban pynpoi ia ka umkor sha ki palat 4 lak tylli ki longiing ha ka jylla.Haduh mynta T. 3,000 klur la mang pisa hapoh ka JJM na ka bynta Meghalaya. Na ki 4450 tylli ki longing kiba la ioh umkor haduh ka 15 tarik, Nailar, 2019 mynta ka la kynjoh sha ka 4,00,812 lak tylli.Haba pynbna paidbah ia kane ka jingjop, u Myntri Rangbah ka Jylla Conrad K. Sangma u la ai jingiaroh ia ka kynhun jong ka Jal Jeevan Mission, Meghalaya. “Ka Jylla Meghalaya ka la jam sha uwei u mawmer ban pynioh umkor sha ki 4 lak tylli lyngba ka Jal Jeevan Mission Functional Household Tap Connections (FHTCs). Ngi ai khublei ia u soh ka jingtrei shitom jong ka kynhun Jal Jeevan Mission Meghalaya, katba ngi dang beh ban kynjoh sha ka thong kaba kot 100% FHTCs ha ka jylla jong ngi,” la ong u Sangma.U Myntri ka tnat Public Health Engineering (PHE) u Marcuise N. Marak u la ong ba ka tnat ka la buh thong ban kynjoh 5 lak tylli ki jingpynpoi ia ka umkor ha shwa u Nohprah, mynta u snem. Ka Sorkar ka la buh thong ban pynioh ia ka umkor sha ki 6.51 lak tylli ki longiing.“Ka Sorkar Pdeng haduh mynta ka la mang pisa T. 3,000 klur (na ka T. 6,000 klur ) na ka bynta ka jylla Meghalaya,” u la ong.U Commissioner & Secretary jong ka tnat Public Health Engineering Department ka ka sorkar Meghalaya, bad uba long ruh u Mission Director jong ka Jal Jeevan Mission ha ka Jylla u Syed Md. A. Razi, u la pynpaw ka jingsngewkmen bad ong, ‘kane ka dei ka jingjop na ka bynta ka Jylla. Ngin ym shongthait halor ka jingiaroh bad ngin bteng ban pynlong ia ka jylla Meghalaya kaba pahuh um ha ki sngi ki ban sa wan. Ka jingangnud jong ngi ka long ban iohi ba ki longing ha ki jaka ba kyndong kin ioh ia ki umdor, bad ngin iai btteng haduh ba ngin da poi sha ka sienjam kaba khatduh eh.”Ka jingiaid lynti jong ka Meghalaya ka pyni ba ka don ka jingiapher ha ka jingioh ia ka umkor ha ki longing ha kylleng ki distrik bapher bapher jong ka jylla. Ka East Garo Hills ka long 80.09%, ka South West Garo Hills ka long 79.02%, ka Ri Bhoi ka long 72.83%, ka North Garo Hills ka long 69.35%, ka Eastern West Khasi Hills ka long 67.56%, ka South Garo Hills ka long 65.56%, ka South West Khasi Hills ka long 65.15%, ka West Garo Hills ka long 59.82%, ka West Khasi Hills ka long 57.52%, ka West Jaiñtia Hills ka long 50.29%, ka East Khasi Hills ka long 50.01%, bad ka East Jaiñtia Hills ka long 44.50%.Ha u Risaw, 2022, ka Meghalaya ka la ioh khusnam ha ka kyrdan baar ha kaba iadei bad ka jingpyntreikam ia ka Jal Jeevan Mission. Kane ka jingioh jingithuh ka la pynlong ia ka jylla ban kut jingmut ban poi sha ka thong ba la buh hakhmat.Ka Jal Jeevan Mission, ka dei ka jingthmu ba la pyntreikam ha baroh kawei ka ri, da ka jingangnud ban pynpoi ia ka umbam umdih kaba khuid sha ki longing kiba don sha ki nongkyndong shwa jong u snem 2024.Ha Meghalaya, na ki 600,000 lak tylli k longiing, kumba 400,000 tylli ki longing antad ki la ioh jingmyntoi na ka jingpynpoi ia ka umkor ba la pyntreikam lyngba kane ka skhim, ka pynpaw ba haduh 61% ka jingdon jong ki longing.Ka jingiashim bynta lang jong ki dorbar shnong ka la long kawei pat ka sienjam ban kynjoh sha u mawmer jong ka jingjop da ka jingthaw ia ki Village Water and Sanitation Committee (VWSCs) ha manla ki shnong ki ban peit ba baroh ki nongshong shnong kin ioh ia ka um kaba khuid.Ka Sorkar Meghalaya ka la buh thong ruh ban pyndep pura ban pynpoi ia ka umkor lyngba ka Jal Jeevan Mission shwa ban kut ka jingbuh por jong ka Sorkar Pdeng haduh u Lber, 2024.","4 LAK TYLLI KI LONGÏING KIBA ÏOH UMKOR , KYNJOH KA MEGHALAYA SHA U MAWMER BA LA BUH DA KA JJM",https://batesitv.com/4-lak-tylli-ki-longiing-kiba-ioh-umkor-kynjoh-ka-meghalaya-sha-u-mawmer-ba-la-buh-da-ka-jjm/
"Ki nonghikai jong ka skulbah NEHU kiba don hapoh ka shatri jong ka North Eastern Hill University Teachers Association (NEHUTA) bad ki samla pule kiba don hapoh ka shatri jong ka North Eastern Hill University Students Union (NEHUSU) ha ka sngi Palei ki la dawa ban wengkam noh mardor ia u Rohit Prasad ia uba la shu thungkam hi da u Vice Chancellor ka skulbah NEHU u Prof. PS Shukla hapoh ka ophis treikam ka jong u kum u Technical Advisor khlem da khot ia ka Advertisement, khlem da pynlong ia ka interview bad khlem da iaid katkum ki kyndon treikam jong kane ka skulbah.Ki samla pule kiba pyrshah ia kane ka jingthungkam sopsop jong u Prof. Shukla ki la kerkut ia ka ophis treikam jong u da kaba pynlong ia ka jingïakhih bad pyrta shla hakhmat ka ophis treikam bad dawa ba dei ban wengkam mardor ia u Rohit Prasad bad ban pynurlong ia ki mat jingdawa ba ki samla pule jong kane ka skulbah ki la iakynduh bun ki jingeh.Ha ka jingiakren bad ki lad pathai khubor, u President jong ka NEHUSU u samla Ready First June Nongbsap u la pynpaw ka jingsngewsih halor ka jingphet jong u Vice Chancellor u Prof. PS Shukla na ka kamra treikam tang shu ioh jingtip ba ki samla pule kin pynlong ia ka jingïakhih ban pynsngew halor ki mat jingdawa jong ka Union.Katkum ka jingiathuh jong une u nongialam ka NEHUSU, u Rohit Prasad u ioh ia ka jingsiew tulop kaba T.75 hajar shi bnai, nalor ka TA/DA bad ka Quarter.Haba iathuh ia ki mat jingdawa u la ong, “ka jingdawa ka long ban ai ia ka bam ka dih kaba bha sha ki samla pule kiba sah Hostel, ban pynbiang ia u Wifi bad ban pynthikna ruh ba ki samla pule bad kiba sah hapoh ka NEHU Campus kin don hapdeng ka jingshngaiñ.U la iathuh ba NEHUSU ka la dawa ban pyntreikam pura ia ka School of Technology (SoT) khnang ba ki samla pule kin dup ioh jingmyntoi na ka jingdon jong ka Library.“Ngi dawa ruh ia ki bor pyniaid ban pynthymmai ia ki kor computer ha ki Laboratories khnang ba ki samla pule kin dup lah ban kham pyntbit shuh shuh ialade ha kaba leh ia ki jingwad bniah,” la ong u nongialam ka NEHUSU bad bynrap, “ngi dawa ruh ba ki bor pyniaid ka skulbah NEHU ban wanrah ia ka Marking System kaba khuid ba suba.”Haba bynrap halor kane, u President jong ka NEHUTA, u Prof. Lakhon Kma u la ong, ba ka Joint Action Committee (JAC) kan ai por haduh ka por 12 baje mynmiet jong ka 26 tarik, Risaw, 2023 ban wengkam mardor ia u Rohit Prasad hynrei lym kumta ka Joint Action Committee kan pynlong da ka jingïakhih hakhmat ka ophis treikam jong u Vice Chancellor. U la iathuh ruh ba ka JAC ka la dawa ruh ia u Prof. PS Shukla ban pyndam noh mardor ia ka post Campus Director ba la thung hapoh ka Tura Campus hynrei ban thung beit da u Pro. Vice Chancellor kumba ju long hi ka rukom katkum ki kyndon treikam jong ka skulbah NEHU.",DAWA KA NEHUTA & NEHUSU BAN WENGKAM ÏA U ROHIT PRASAD,https://batesitv.com/dawa-ka-nehuta-nehusu-ban-wengkam-ia-u-rohit-prasad/
"Da ka jingïakhih kaba tyngeh haduh lai bnai kynthih jong ki nonghikai ka skulbah NEHU kiba don hapoh shatri jong ka North Eastern Hill University Teachers Association (NEHUTA), u Vice Chancellor Prof. PS Shukla u la hap ban pyndem da kaba khot ia ka jingialang jong ka Academic Council ban ioh ia ka jingmynjur ha kaba iadei bad ka jingpyntreikam ia ka National Education Policy (NEP).Ha ka jingiakren bad ki lad pathai khubor hadien ba la wai ka jingialang jong ka Academic Council kaba la long ha ka sngi Palei u President jong ka NEHUTA Prof. Lakhon Kma u la iathuh ba ka jingpyrshah jong ka Assocation ban pyntreikam ia ka National Education Policy (NEP) naduh lai bnai mynshwa ka long namarba u Prof. Shukla u la iuhroit ia ka iktiar jong ka Academic Council da kaba ñiew pynban ia ka Executive Council kum ka bor kaba halor jong ka skulbah NEHU.U la iathuh ba ha kane ka jingialang jong ka Academic Council, la shim ia ka rai ban pyntreikam noh nangne shakhmat ia ka National Education Policy (NEP) na ka bynta ka Four Year Undergraduate Programme (FYUP) bad ha kaba iadei bad ki samla kiba dang pule ha ka First Semester ka North Eastern Hill University Teachers Association (NEHUTA) ka la dawa ia ki bor pyniaid ban pynjlan shwa ia ka jingai jinghikai sa shi bnai kynthih hynrei ym ban shu pynlong noh ia ka eksamin ha u bnai Naiwieng lane Nohprah, 2023 namarba ki samla pule ki la shu duhei ia ki jingioh jinghikai na ka daw ka jingbym iasngewthuh jingmut hapdeng ka North Eastern Hill University Teachers Association (NEHUTA) ka Meghalaya College Teachers Association (MCTA) bad u Vice Chancellor jong ka skulbah NEHU u Prof. PS Shukla.U la iathuh ba kane ka jingpyndem jong u Prof. Shukla ka long hadien ba ka NEHUTA ka la ujor sha ka President jong ka Ri India ka Droupadi Murmu bad sha u Lat ka Jylla u Phagu Chauhan.Shuh shuh u la iathuh ba ka jingkhot jong u Prof. Shukla ia ka jingialang jong ka Academic Council ka long hadien ba ka jingaipor khatduh jong ka Joint Action Committee (JAC) kaba kynthup ia ka NEHUTA, NEHUNSA, MCTA, MeTTA-NEHU, NEHUSU bad kiwei kiwei ki kynhun kiba iasnohkti lang kan kut lashai ka sngi Thohdieng.","PYNDEM U VC KA NEHU HAKHMAT KA ACADEMIC COUNCIL, PDIANG KA NEHUTA ÏA KA NEP",https://batesitv.com/pyndem-u-vc-ka-nehu-hakhmat-ka-academic-council-pdiang-ka-nehuta-ia-ka-nep/
"U Vice Chancellor jong ka skulbah North Eastern Hill University (NEHU) u Prof. PS Shukla u la pynksan ba ka jingthungkam ia u Rohit Prasad kum u Technical Advisor ha ka ophis treikam jong u Vice Chancellor ka dei ka rai ba la shim da ka Executive Council.U Prof. Shukla u la pynpaw ia kane hakhmat ki samla pule jong ka NEHU ha ki kynta ba ka synjuk ki samla pule ka North Eastern Hill University Students Union (NEHUSU) ki la kthong ia u Prof. PS Shukla shaduh ka Old Guest House hadien ba kim shym la iohlad ban iakynduh ia u hapoh ka kamra treikam ka jong u, ha ka khyllipmat ba ki la leit ban kerkut ia ka ophis treikam jong u na ka bynta ban ioh pynpaw ia ki mat jingdawa ki jong ki.Shwa kane, tang shu ioh jingtip ba u Vice Chancellor u don ha ka jingialang jong ka North East Philosophy Teachers Meet, 2023 kaba la long ha Seminar Hall, U Kiang Nangbah Guest House (Old Guest House) NEHU, Shillong Campus, ki samla pule ki la rung jubor shapoh ban pynthud ia ka jingialang.Lehse kane kan dei ka sien ka banyngkong eh ba ki samla pule jong kane ka skulbah kin pynthud ia ka jingialang hapoh ka Campus ba la iashim bynta da u Myntri ka tnat Pule Puthi jong ka Sorkar Jylla u Rakkam A. Sangma.Da ka jingkyrpad jong u Rakkam A. Sangma, ki samla pule ki la ap ia u Vice Chancellor shabar ka Guest House tad haduh ban da wai ka jingialang.  Katba ki dang ap ia u Vice Chancellor ban mih na ka jingialang ki samla pule ki la pyrta da ki sur pynrem ia u Vice Chancellor bad dawa ruh ban pynurlong ia ki mat jingdawa.Ka NEHUSU ka la byrngem ban pynlong biang da ka jingiakhih lada u Vice Chancellor um wengkam mardor ia u Rohit Prasad hapoh ka 12 baje mynmiet jong ka sngi Thohdieng bad lada um pynurlong ia ki jingdawa na ka bynta ka bha ka miat jong ki samla pule jong ka NEHU.Da ka jingpan jubab, u Prof. Shukla u la pyntip hakhmat ki samla pule ba ia u Rohit Prasad la thungkam Contractual katkum ki Rule bad Regulation jong ka skulbah NEHU bad nalor kata u la iathuh ba la pyntip ia kane sha baroh ki nonghikai bad ki nongtrei jong ka NEHU.“Lada phi kwah ia ka kopi (thungkam) ngan ai ia phi,” ong u Prof. Shukla sha ki samla pule bad bynrap, “kane kam dei ka rai ba la shim da u Vice Chancellor shimet, hynrei kane ka dei ka rai ba la shim da ka Executive Council.”Shuh shuh u la pynksan ruh ba la thung ia u Rohit Prasad ban shna ia ka NEHU App na ka bynta ka jingmyntoi jong ki samla pule.  U la iathuh ruh ba u Prasad u don da ka IT Team kaba iatreilang ruh bad ki samla pule kumno ban shna ia ka App.","LA THUNGKAM ÏA U ROHIT PRASAD DA KA RAI KA EC, PYNKSAN U VICE CHANCELLOR KA NEHU",https://batesitv.com/la-thungkam-ia-u-rohit-prasad-da-ka-rai-ka-ec-pynksan-u-vice-chancellor-ka-nehu/
"Ka Hynñiewtrep Youth Council (HYC) West Khasi Hills District ha ka sngi Palei ka la dawa ia ka Khasi Hills Autonomous District Council (KHADC) ban ainam ia ka thain Langpih, ka shnong kaba hap hapoh u pud u sam jong ka West Khasi Hills District da kaba tei ia u durmot ba shi rynieng jong u (L) Bah Hoping Stone Lyngdoh uba la long u MDC bad u MLA la bun bun snem jong ka Nongstoiñ Constituency.Kane ka jingdawa jong ka HYC ka long hadien ba ka District Council ha ki snem ba la leit ka la kular ban tei da u durmot ba shi ryngieng jong u (L) Bah Hoping Stone L. Nonglait.Ka seng hapoh ka jingialam jong u President u samla Lumlang Kharsyiemlieh ka la aiti ia ka dorkhas ha u Chief Executive Member (CEM) jong ka KHADC u Bah Pyniaid Sing Syiem kaba la bsut ruh ia shibun ki jingdawa.Ha ka jingiakren bad ki lad pathai khubor, u President ka HYC u Samla Kharsyiemlieh u la iathuh ba u Bah Hoping uba la long MDC la bun bun snem bad uba long teng u Chief Executive Member (CEM) jong ka District Council, la sngewdei ban tei noh ia u dur mot ba shi rynieng bad ruh ban don ka Signboard sah jingkynmaw ia u ha ophis treikam jong ka KHADC ha Nongstoin.","PYNSAH NAM ÏA KA LANGPIH HA KA KYRTENG U BAH HOPING, DAWA KA HYC ÏA KA KHADC",https://batesitv.com/pynsah-nam-ia-ka-langpih-ha-ka-kyrteng-u-bah-hoping-dawa-ka-hyc-ia-ka-khadc/
"Ka iew la ka dei ha kano kano ka jaka hapoh ka rilum Khasi bunsien la ju ñiew ba ka dei ka pliang-ja jong ka jaitbynriew hynrei katba ki shalyntem ka por ki nang tyllun ka iew ka la kylla long pynban ka pliang-ja jong ki briew kiba nabar ka jylla bad ia kane la sakhi wat hapoh Iewduh bad ha Khyndai Lad kiba long ki ar tylli ki kad khaii kiba heh tam ha kane ka Jylla Meghalaya.Halor kane, da ka jingsngew khia ka Hynñiewtrep Youth Council (HYC) West Khasi Hills District ha ka sngi Palei ka la iakynduh kyrpang ia u Chief Executive Member (CEM) jong ka Khasi Hills Autonomous District Council (KHADC) u Bah Pyniaid Sing Syiem ban un bthah ia u Syiem jong ka Hima Nongstoin ba ki Rangbah Shnong kim bit shuh ban dang ai ia ka No Objection Certificate (NoC) sha ki bar jylla kiba kwah ban leh ia ka kam khaii pateng hapoh u pud u sam jong ka Hima Nongstoiñ.Ha jingiakren bad ki lad pathai khubor, u Bah Lumlang Khar Syiemlieh u la pynpaw ba mynta ka Iew Shahlang ka la shah knieh noh ha ki bar jylla kiba la don 70 na ka 100 bad long trai ruh ia ki dukan kiba heh katba ki Khasi hap ban shong die jingdie ha madan.Ka Seng ka la pynsngew ruh ha u CEM ka KHADC ia ka jingkynrei jong ki Karkhana beain ha West Khasi Hills kiba ioh NoC na ki dorbar shnong, da kaba ai nuksa ia ka Ms. D. Ferro Alloy kaba la iaid shaid shaid ban trei hapoh ka West Khasi Hills.Nalor kine, ka seng ka la kyntu ia ka District Council ba kan peit bha ia ka jingdon jong ka khyndew ka shyiap hapoh ka West Khasi Hills namar kumba ka long mynta la lap ba bun na ki jaka ki puta ki la hap noh ha ka jingpeit jong kiwei khamtam ha ki jaka khappud.“Ban pynkhlain ia ka khaii ka pateng jong ki trai ri, khamtam ha ki thain khappud kumjuh ruh ia ki iew kiba la rim kiba don ha khappud,” la dawa ka seng bad bynrap, “ban bthah ia ki Hima, ki Sirdarship, ki Dorbar Shnong ba kim dei shuh ban ai NoC pathar ia ki poiwir kiba leh ia ka khaii ka pateng hapoh ka thaiñ (West Khasi Hills) bad kumjuh ruh ban ioh rung ha ki iew ki hat.”Nalor kine, ka HYC ka la kyntu ia ka KHADC ban bthah ia ki Hima, ki Sirdarship, ki Dorbar Shnong ba kin ym pdiang ia ki song pynroi na kiwei ki jylla kum na ka Sorkar Assam khamtam ha khappud lane ban ai ia ki jaka puta sha kiwei ban leh kam eiei.  Ban pyrkhing ia ka jingiap pathar ki dohkha bad ban pynkhlain noh ia ka jingthung ia ki tynrai dieng bad ban thaw ia ka Plantation Committee ka ban peit thuh ha khappud.Ka seng ka la kyntu ia ka KHADC ba kan bthah ia ki Hima, ki Sirdarship, Dorbar Shnong ban ym ai No Objection Certificate (NoC) sha ki briew kiba nabar kiba shah thungkam lyngba ka Post Gramin Dak Sevak (GDS).Kawei na ki mat kaba kongsan, ka seng ka la pynsngew ba ka District Council kan shimkhia ban shna noh ia ka Tirot Sing House khnang ba ki paidbah kiba wan na ki shnong nongkyndong sha Sor Shillong ban wad jingsumar kin iohlad ban pyndonkam ia kane ka ing kum ka iing basa.Ka seng ka la kyntu ia ka Council ban don noh da ka Traditional Dress Day jong ka KHADC ban pynneh pynsah ia ka riam tynrai.","KNIEH KI BAR JYLLA ÏA KA KAM KHAÏI PATENG HA ÏEW SHAHLANG, DA 70 NA KA 100",https://batesitv.com/knieh-ki-bar-jylla-ia-ka-kam-khaii-pateng-ha-iew-shahlang-da-70-na-ka-100/
"Kawei ka taksi kamai bym lah satia ban iohi ia u registration number ka la phetkrad tang shu syllad ia kawei ka Maruti Van kaba don ia u registration number AS01 AG 8909 ha lad Umsaw, Umiam, Ribhoi District kaba kit ia ki khynnah skul jong ka Merry Land School kaba don ha Mawlein Mawkhan, ban leit buh ia ki sha ka iing ba ki sah ha ka shnong Umsawlum ha ka por ba ki la wai skul.Kane ka la jia ha ka sngi Thohdieng ha por kumba 3:30 baje nohphai sngi.Ha kane ka jingjia, ki khynnah skul kiba shong hapoh kane ka kali maruti van kaba la kylla khongpong, ki la lait thaw na ka jingmynsaw hynrei lait noh tang u nongniah jong kane ka kali u Bah Bhakupar Kharbani uba la mynsaw na ki bynta jong ka kti. Tang hadien katto katne por la wan poi ki Pulit jong ka Ribhoi District ban tohkit halor kane ka jingjia bad ban buddien ia ka kali kaba la syllad ia kane ka kali Maruti Van.",LAIT THAW KI KHYNNAH SKUL BA SYLLAD KA TAKSI ÏA KA MARUTI VAN HA LAD UMSAW,https://batesitv.com/lait-thaw-ki-khynnah-skul-ba-syllad-ka-taksi-ia-ka-maruti-van-ha-lad-umsaw/
"Ka jingduna jong ki nonghikai hapoh ki Government Lower Primary School kiba don ha ka jylli jong ka West Khasi Hills ka la buh jingeh ia ki nonghikai bad don ruh ki skul ha kaba uwei u nonghikai u hap ban ai jinghikai marwei tang ha kawei ka skul.Halor kane ka jingeh kaba ki nonghikai skul ki iakynduh, ka Hynñiewtrep Youths Council (HYC) West Khasi Hills District ha ka sngi Thohdieng ka la pynsngew sha ki tyndong skhor jong u Myntri ka tnat Pule Puthi jong ka Sorkar Jylla u Rakkam A. Sangma ba un weng ia kane ka jingeh.U President ka seng Bah Lumlang Kharsyiemlieh ha ka jingiakren bad ki lad pathai khubor hadien ka jingiakynduh ia u Myntri, u la iathuh ba ki don kumba 90 tylli ki Government L.P. School ha West Khasi Hills District bad ka jingdon jong ki khynnah ka long kumba 50 haduh 100 ngut ha manla kawei ka skul.  Ha kawei ka skul, ka Sorkar ka thung nonghikai tang uwei ne arngut ban ai jinghikai sha ki khynnah bad kine ki nonghikai ki hap ban shim klas ia ki khynnah kiba pule naduh Nursery haduh Class-V.U la ai nuksa ruh ia ka skul ha Athiabari, West Khasi Hills, watla ka dei ka Lower Primary School hynrei ka sorkar ka thung tang uwei u nonghikai na ka bynta ki khynnah Pre-primary bad une ujuh u nonghikai u hap ban shim klas ia ki khynnah na ka bynta ka skul baroh kawei.“Ka jingbym thung ia ki nonghikai katkum ka jingdon jong ki khynnah (student-teacher ratio) ka la ktah shikatdei eh ia ka pule puthi ha ka District baroh kawei bad ka long ka jingleh shiliang ia ki khynnah skul kiba pule ha kine ki skul,” u la ong.“Ki don ruh kumba saw tylli ki Government Upper Primary Schools hapoh ka District hynrei ia ki nonghikai ba la thung ha kine ki skul kam shym la long katkum ka jingdonkam bad kane ka pynkha pynban ia ki jingeh bad ka jingkhia jong ka kam ha ki nonghikai kiba la don lypa bad ka skul kam lah ban ai ia ka jinghikai kaba paka sha ki khynnah. Ngi kyntu ia ka Sorkar ba kan thung da ki nonghikai kiba la tbit khnang ba kan pynmyntoi ia ki khynnah,” u la ong.Halor ka jingjot jingpei jong ki skul Sorkar, une u nongialam ka Seng, u la pyntip ha u Myntri ka tnat Pule Puthi ia ka jingdonkam ban maramot kyrkieh ia ki skul Sorkar, namarba bun na kine ki skul kin ym long shuh ban pyndonkam ha ki bnai ki ban sa wan.Ka seng ka la dawa ruh ban pynbiang ia ki tiar namarba bun na ki skul kiba don hapoh ka district kim shym la ioh ia ki tiar katkum ki jingdonkam. “Ha kine ki skul, khamtam ha ki Lower Primary School, ki khynnah ki hap ban shong khapngiah na ka daw ka jingbyn don ki ben shong kiba biang.Ha kaba iadei bad ka Higher Secondary Section jong ka Sib Sing Memorial Govt School kaba la plie naduh u snem 1995 ha Nongstoin, hynrei haduh mynta ka Sorkar kam pat thung nonghikai satia ha ka Higher Secondary Section na ka bynta ka Arts bad Science katkum ka jingdonkam.“Kum ka nuksa, ym shym  la thung nonghikai na ka bynta ka sobjek Mathematics bad na ka bynta kiwei kiwei ki sobjek kiba donkam ha ka Arts haduh mynta.  Ki don kumba 6 ngut ki nonghikai ba la shu thung Contractual Basis bad haduh mynta ka Sorkar kam shym la shimkhia ban thung ia ki nonghikai kiba pura.  Kane ka la ktah ia ki khynnah skul,” la pyntip u Bah Kharsyiemlieh.Ha ka dorkhas ba la aiti ha u Sangma, ka HYC ka la pynpaw, halor ka building jong ka skul ba la plie ha ka 17 tarik, Kyllalyngkot mynta u snem da u Myntri Rangbah ka Jylla u Conrad K. Sangma hynrei kaba sngewsih ka long ba kane ka ing skul kam don ia ka bording elektrik ne kino kino ki tiar ban pyndonkam.  Haduh mynta ia kane ka iing skul la shu ieh iingjah kumjuh.Ka Seng ka la pynsngew ruh halor ka jingbym don ka jaka treikam bapura jong ka District School Education Officer ia kaba la shu trei na ka ophis SDSEO bad ha kajuh ka por ka seng ka la pynpaw ruh ba la donkam ban shna thymmai noh ia ka ophis SDSEO kaba la kynjoh mynta sha ka rta kaba 48 snem.",SYRTOK KI NONGHIKAI BARIM BYM THUNG NONGHIKAI KA SORKAR HA KI GOVT. LP SCHOOL KA WKH,https://batesitv.com/syrtok-ki-nonghikai-barim-bym-thung-nonghikai-ka-sorkar-ha-ki-govt-lp-school-ka-wkh/
"Ka Hynñiewtrep Youths Council (HYC), Ribhoi Sepngi Circle ha ka sngi Thohdieng ka la pynsngew ha u Myntri ka tnat Pule Puthi ka Sorkar Jylla u Rakkam A. Sangma halor ka jingduhnong jong ki khynnah skul jong ka thaiñ Ribhoi Sepngi na ka daw ka jingbym pat lah ban shna pyndep ia ka Residential School kaba don ha ka shnong Jirang, Ribhoi District.Ia kane ka skul, la shna naduh ka 8 tarik, Nohprah, 2014 bad la buh thong ban pyndep hapoh 24 bnai hynrei mynta la khyndai snem kynthih ym pat lah satia ban shna pyndep ia kane ka Residential School.“Lada lah ban shna pyndep noh ia kane ka skul, kan long ka jingmyntoi ia ki khynnah skul jong ka thaiñ bad ka jingpynslem ban plie paidbah ia kane ka skul ka la long pynban ka jingduhnong kaba khraw ia ki khynnah kiba sah ha ki shnong kiba hap hapoh ka Ri Bhoi sepngi,” ong u President ka HYC Ribhoi Sepngi u Bah RC Thangkhiew ha ka jingiakren bad ki lad pathai khubor.Ka seng lyngba ka dorkhas, ka la ong, lada ladep shna pyndep hynrei lada shu ieh lyngkrang kumtu khlem da pyndonkam, kane ka iing skul kan long kylla long pynban ka ktem jong ki riewsniew.“Ngi kyntu ia ka Sorkar ba kan shimkhia mardor ban pyntreikam noh ia kane ing skul khnang ba kan long ka jingmyntoi ia ki khynnah jong ka Ribhoi Sepngi,” u la ong.Ha kajuh ka por, ka seng ka la pynsngew ha u Myntri ka tnat Pule Puthi ban bthah ia ki bor badei peit ban buh noh ia kawei ka MTET Centre na ka bynta ki samla pule kiba shong basah ha Ri Bhoi sepngi, kata, ha  Patharkhmah lane Jirang khnang ba kan pynsuk ia ki samla kiba thoh ia ka eksamin namarba ia mynta, kiba iakhun ia ka eksamin MTET ki hap ban leit thoh eksamin sha Nongpoh nalor ba ka long ka lynti kaba jngai.",9 SNEM SAHTENG KA JINGSHNA ÏA KA RESIDENTIAL SCHOOL HA JIRANG,https://batesitv.com/9-snem-sahteng-ka-jingshna-ia-ka-residential-school-ha-jirang/
"Ka Meghalaya Peoples United Front (MPUF) ha ka sngi thohdieng ka la kynnoh ba ka jingpyrshang jong ka Sorkar Meghalaya Democratic Alliance (MDA) ba la ialam da ka National Peoples Party (NPP) ban pynpoi ia ka lynti Rel sha East Jaiñtia Hills District ka long tang ban pynkamai spah ia ki katto katne hynrei ym ia u paidbah ba bun balang.“Ngi kren da kaba shai, ba ka seng kam don jingpyrshah eiei ia ka roi ka par hynrei lada ka Sorkar Jylla ka thmu ban pynpoi ia ka lynti Rel ha East Jaiñtia Hills District ka dei ban pynbiang shwa ia ki aiñ kiba pyrkhing ia ka jingwanrung kyrthep jong ki mynder bad ba ka dei ban pyni shwa sha ki paidbah ba ka jingthmu ka dei ban long kaba shai,” ong u President ka MPUF u Bah Dawanpoimi Laloo ha ka jingiakren bad ki lad pathai khubor ha nongbah Shillong.“Namarba ngi iohi, lehse ka jingtmu ban wanrah ia ka lynti Rel ka long tang na ka bynta ka jingmyntoi jongno re jongno. Kane ka jingthmu ka long ban pyntuid ia ka spah ka phew ha kaba iadei bad ki marpohkhyndew na East Jaiñtia Hills sha ki jylla rithor,” u la ong.Haba iaiban ia ka jingdawa ban wanrah ia ka aiñ bapyrkhing, une u nongialam ka MPUF u la ong, “ngin ym ailad bad ngin ym aili iano iano ban leh ia kano kano ka kam kaba ktah ia ka imlang ka sahlang bad shwa ban wanrah ia ka lynti Rel dei ban ai shwa ia ngi ia ka Inner Line Permit (ILP) ne ia kino kino ki ain ki ban iada khnang ba ngin ym shah tyllep ha ka jingwan jong ka Rel.”“Ngi phah ruh ia u kyrwoh uba shai sha ka Sorkar, lada phim lah ban ai ka jingkular ia ngi, ka seng kan ym ailad ban phin iaid shakhmat ba ka Rel kan wan shapoh ka jylla bad khamtam eh hapoh East Jaiñtia Hills,” u la bynrap.Ha u Naitung, mynta u snem ka MPUF ka la phah ia ka dorkhas sha ka Sorkar Jylla lyngba u Deputy Commisioner jong ka East Jaiñtia Hills ban pynpaw ka jingpyrshah ia ka jingthmu ban pynpoi ia ka lynti Rel khlem da pyntreikam shwa da ki aiñ kiba pyrkhing.Katkum ka jingong jong u Bah Laloo, ka seng ka iohi lada wan ka Rel, kan ktah wat ia ka ioh ka kot jong ki trai kali kiba ju im kamai jakpoh ban buh ia ki trok kit mar bad ia kiba treikam lajong. “Ngi khot ia ki trai kali ba kin iasnohkti lang bad ngi ban pyrshah ia ka jingwan ka Rel sha East Jaiñtia Hills namarba ngim iohi ba kan don ka jingmyntoi na ka jingwan ka Rel hynrei tang ki jingktah suda,” u la ong shuh shuh.U la iathuh ba ka seng kan sa leit ban iakynduh ia u Myntri Rangbah ka Jylla u Conrad K. Sangma ban pynpaw ia kane ka jingsngew.Haba kylli, u Bah Laloo, u la ong, “ki MLA ha rilum Jaiñtia kim ju don jingiatylli bad kim ju pyrkhat ia u paidbah hynrei ki pyrkhat tang ia ka malade shimet. Lada donkam ngin iakren (bad ki MLA jong ka rilum Jaiñtia) bad lada kim sngap ngin wer ia u paidbah ban ym ailad ia ki ban pynjot.  Ngi kwah ruh ban tip ia ka buit barieh jong ki namarba lada pynpoi ia ka Rel kan kjit lut ia ka spah East Jaiñtia Hills bad kan kut syndon. Ngi tieng ia kane bad ngi kwah ia ka jingpynshai bad ba ka jingthmu ka dei ban long beit na ka bynta u paidbah hynrei ym na ka bynta ka jingmyntoi jong ki katto katne ngut.”U President ka MPUF-East Jaiñtia Hills District Unit Bah Kyrshan Blah u la ong, “ka East Jaiñtia Hills ka dei kaba don markhap bad ka ri Bangladesh, ka jingrung kyrthep jong ki mynder ri ka jur bha haduh mynta. Ka East Jaiñtia Hills ka dang bun ki jingduna naduh ki Hospital, ki skul bad ki kolej sorkar bad kiwei kiwei ki jingduna namarkata ka jingthmu ban pynpoi ia ka rel kam pynmyntoi eiei ruh em.”“Ngi kyrpad ia u MLA jong ka Khliehriat Constituency Bah Kyrmen Shylla uba long ruh u Myntri jong ka Sorkar Jylla bad ia ka MLA jong ka Sutnga-Saipung Constituency Kong Santa Mary Shylla ba kin pynsngew sha ka Sorkar halor ka jingpyrshah jong ki paidbah ban pynpoi ia ka Rel namarba ka jingbuhai shnong jong ki bar jylla bad ka jingrung tuh jong ki mynder ri sha East Jaiñtia Hills ka jur bha namarba ym don ba peitngor bad ym don ba tehlakam,” la ong u Bah Blah bad bynrap, “ki bar jylla ki treikam laitluid ha East Jaiñtia Hills namarba don kiba kyrshan ia ki nadien.”","WANRAH SHWA ÏA KA ILP SA WANRAH ÏA KA LYNTI REL SHA EJH, DAWA KA MPUF",https://batesitv.com/wanrah-shwa-ia-ka-ilp-sa-wanrah-ia-ka-lynti-rel-sha-ejh-dawa-ka-mpuf/
"Shillong, Risaw 28: U Deputy Chief Minister,  Karnataka u D.K. Shivakumar ha ka sngi thohdieng u la pdiang sngewbha ia u Bah Paul Lyndoh uba long u Myntri jong ka tnat Jngohkai Pyrthei bad Social Welfare ka Sorkar Meghalaya ha ka ophis treikam bad iakren ruh katto katne ki mat kiba iadei bad ki jingeh jong ka thaiñ bad ka ri.Ka jingiakren hapdeng u DK Shivakumar bad u Bah Paul Lyngdoh ka long ruh halor ka jingiadei hapdeng ki nongialam na kylleng ki thaiñ jong ka ri India.  Kum kane ka jingiakynduh kan pynkhlaiñ ia ka jingiatreilang bad kan wanrah ia ka jingiasngewthuh jingmut, bad ban sngewthuh ia ka jingeh ba ka ri ka la mad.Kine ki arngut ki la iasyllok ruh ban noh synñiang sha u sup u thiar na ka bynta ka bha ka miat jong ka jylla kaba ki mihkhmat bad ia ka jingdonkam ban kyntiew shaphrang ia ka ri.Kum kine ki jingiakynduh hapdeng ki nongialam kan plie lynti na ka bynta ban iasam jingtip, bad ban pyntyllun shakhmat ia kino kino ki jingthmu.  Kan pynkhlaiñ ruh ia ka jingiatylli bad ka jingiatreilang ka ban tehsong ia ki thaiñ bapher bapher jong ka ri India.Ka jingiakynduh hapdeng u DK Shivakumar bad u Bah Paul Lyngdoh kan wanrah ia ka jingiajan hapdeng ki jylla bad kan pynpaw ruh ia ka mynsiem ialong kawei wat hapdeng ki jingiapher kiba bun bad ban iatreilang ryngkat ryngkat na ka bynta ka jingbha.",ÏAKYNDUH U DK SHIVAKUMAR BAD U BAH PAUL LYNGDOH BAN WANRAH KA JINGÏAJAN HAPDENG KI NONGÏALAM,https://batesitv.com/iakynduh-u-dk-shivakumar-bad-u-bah-paul-lyngdoh-ban-wanrah-ka-jingiajan-hapdeng-ki-nongialam/
"Shillong, October 27 : The Department of Telecommunications (DoT) in collaboration with the National Disaster Management Authority will be conducting a Cell Broadcast Alert System testing in Meghalaya on October 30, 2023. The testing is being conducted to enhance emergency communication during disasters and ensure the safety and well-being of citizens.The Cell Broadcast Alert System is a state-of-the-art technology that allows critical and time-sensitive messages for disaster management to be sent to all mobile devices within a designated geographical area, irrespective of whether the recipients are residents or visitors. This ensures that important emergency information reaches as many people as possible in a timely manner.During the testing period, people in Meghalaya may receive simulated emergency alerts on their mobile devices. DoT assures that these alerts are part of the planned testing process and do not indicate an actual emergency. Each test alert will clearly indicate that it is a Test Message to avoid confusion.Cell Broadcast is commonly used to deliver emergency alerts, such as severe weather warnings (e.g., Tsunami, Flash Flood, Earthquake etc., public safety messages, evacuation notices, and other critical information).The DoT urges the public to cooperate with the testing process and to remain calm if they receive a test alert. More information about the Cell Broadcast Alert System is available on the DoT website.",MOBILE BROADCAST ALERT SYSTEM TESTING IN MEGHALAYA ON OCTOBER 30,https://batesitv.com/mobile-broadcast-alert-system-testing-in-meghalaya-on-october-30/
"Ki Pulit jong ka Khliehriat Police Station kiba la ïoh ïa ka jingtip kaba bniah ha ka sngi u Blei ki la pynlong ka jingpynap ktem ha ka por 11.30 baje mynstep bad ïoh kurup kurup 274.23 gram u drok Herion uba shong dor T. 1.5 klur.Ïa une u drok la pyrshang ban khaïi be-aiñ da uwei u snar khaïi drok uba la tip kyrteng kum u Rofique Uddin Ahmed na ka shnong Telitakar Part 11 Katogora PS, Catharines.U Superintendent of Police jong ka East Jaiñtia Hills District, u Jagpal Singh Dhanoa, ha u kyrwoh ba la phah sha ki lad pathai khubor  la ïathuh, ki Pulit kiba la ïoh ïa ka jingtip kaba tikna ba don uwei u nongkhaïi drok uba kyrteng u Rofique Uddin Ahmed uba shong da ka Bos Nightsuper kaba don u registration number AS-01-FC-7788, uba la rah lang u drok mar mar ki Pulit ki la pynlong ïa ka jingpynap ktem ha surokbah NH-6 hajan Khliehriat Police Station.Dei ha ka por 11.30 baje mynstep ki Pulit ki la ïoh bat ïa ka Bos Nigh Super bad ïa u snar khaïi drok uba shong hapoh kane ka bos.  Ha ka jingtalasi ryngkat ka jingsakhi lang jong ki riewpaidbah kum ki nongsakhi la kurup ïa u powdar ba long rong stem ba la song bha ha ki 20 tylli ki synduk sabon bad hadien ba la leh tes la pynshisha ruh ba u dei u drok heroin.Ki Pulit ki la kurup noh ïa u drok bad kawei ka Mobile Phone bad kem noh ruh ïa u Rofique Uddin Ahmed.  Ki Pulit ki la register case ha Khliehriat Police Station hapoh ki kyndon jong ka aiñ NDPS Act. Ki Pulit ki dang pynlong ïa ka jingtohkit khnang ban lap dien shuh shuh ïa kiba donkti.","KURUP KI PULIT EJH ÏA U DROK BA SHONGDOR 1.5 KLUR, SHAH KEM UWEI",https://batesitv.com/kurup-ki-pulit-ejh-ia-u-drok-ba-shongdor-1-5-klur-shah-kem-uwei/
"Ki Pulit ka Anti-Narcotic Task Force (ANTF) East Khasi Hills District ki la ïohkem sa uwei u snar khaïi drok da ka jingbuddien halor ka jingïohkem ïa ki arngut ki nongkhaii drok ha ka 24 tarik mynta u bnai na Nongmensong.U kyrwoh ba la phah da u Superintendent of Police ka East Khasi Hills u Bah S. Nongtnger u la pyntip ba ïa une u snar khaïi drok la kem na Baghmara, South Garo Hills bad da ka jingphla jong u, ki Pulit ki la ïoh kurup 23.56 gram u drok Heroin ba la thep ha ki ar tylli ki synduk thep sabon na ka ing sah wai jong u ha Nongrim Hills.",SHAH KEM U SNAR KHAÏI DROK NA NONGRIM HILLS,https://batesitv.com/shah-kem-u-snar-khaii-drok-na-nongrim-hills/
"Watla bun sien ka jingiakynduh jong ki ASHA kiba don hapoh ka shatri jong ka Meghalaya Asha Workers Unions (MAWU) ia ka Myntri ka Koit ka Khiah ka Dr. Mazel Ampareen Lyngdoh kam shym la ai jinghun satia ia kane ka kynhun namarba kam shym lah satia ban ai ia ka rai halor ki mat jingdawa jong ki.Kum ban shu kdew hangne, na ka liang jong ka Union ka la buh ia ki lai tylli ki mat jingdawa hakhmat jong ka Sorkar kaba kynthup halor ka jingdawa kyntiew tulop, halor ka mat ba lada pang ne shitom ki ASHA kim donkam ban siew pisa eiei hynrei dei ban kynthup beit da ka MHIS Card bad kawei pat ka mat kaba kham kongsan ka dei ka jingshah wengkam jong ki ASHA.Ha ka jingiakren bad ki lad pathai khubor hadien ka jingiakynduh ia ka Myntri ka Koit ka Khiah, ka nongaibuit jong ka Meghalaya Asha Workers Unions ka Kong Soni Kharjana ka la iathuh  ba ka Union kam hun satia ha ka jingiakynduh bad ka Myntri namar ba kam shym la lah ban ai ia ka jubab kaba pynhun ia ki.Na ka liang President jong ka MAWU ka Kong Mira June Myrsing ka la pynbna paidbah ba naduh mynta ka lah sngi U Blei ki ASHA kin shongthait na ka kam kaba ki trei bad ki ap ia ka rai ka ban mih ha ka 6 tarik Naiwieng ha ka jingialang ka ban sa long hapdeng u Myntri Rangbah ka Jylla u Conrad K. Sangma bad ka Myntri ka Koit ka Khiah ka Dr. Ampareen Lyngdoh halor ki mat jingdawa jong ki ASHA.","HADUH KA 6 TARIK U NAIWIENG, YN SANGEH TREIKAM KI ASHA NADUH MYNTA KA SNGI",https://batesitv.com/haduh-ka-6-tarik-u-naiwieng-yn-sangeh-treikam-ki-asha-naduh-mynta-ka-sngi/
"Ka kynhun ba kynthup ia 14 ngut ki Nongthoh Khubor na Maharashtra mynta ka sngi ki la leit jngoh ia ka shnong Mawlynnong, kawei na ki shnong ba khuid tam ha Asia. Ka kynhun ki nongthoh khubor ka la iaroh ia ka deiriti bad ka rukom im kaba iaineh jong ka jylla Meghalaya kaba la don ka jingiahap bad ka mei mariang naduh ki por mynshuwa.  Ka kynhun ka la leit ruh sha Shnongpdeng bad pynlut por harud ka wah Umngot kaba khuid.Ki nongthoh khubor na ki bynta bapher bapher jong ka Maharashtra ki la wan sha Meghalaya bad Assam naduh ka 29 tarik Risaw 2023 haduh 4 tarik Naiwieng 2023 kum shi bynta ka Media Tour ba la pynlong da ka Press Information Bureau, Maharashtra – Goa, Tnat Information and Broadcasting, Sorkar India. Ki nongthoh khubor ki la poi ha nongbah Guwahati hynnin ka sngi bad la pdiang sngewbha ha ki dustur tynrai.Ha ki sngi ban wan, ki nongthoh khubor kin leit iakynduh ia ki kynhun bapher bapher bad iakynduh ia ki riewpawkhmat jong ka Assam bad Meghalaya. Ki kynhun bapher bapher ba ki nongthoh khubor kin leit iakynduh kilong ka Assam Rifles, North East Council, Khasi Hills Autonomous District Council, Assam Police, Tourism Department, AIIMS -Guwahati, IIT-Guwahati bad kiwei kiwei. Kin iakren ruh bad ki lad pathai khubor ba don ha ka thain.Ka Media Tour kadei kaba la thmu ban plie lad ban sngewthuh ia ki sienjam bapher bapher jong ka sorkar ba la sdang ha ki jylla ka thain shatei lammihngi jong ka Meghalaya bad Assam. Ka thmu ruh ban plie lad ban sngewthuh ia ka deiriti  jong ka thain. Kum kine ki jingiakren kin ai jingtip ia ki nongthoh khubor shaphang ki jinglong jingman jong ki briew ka thain, ka ioh ka kot bad ka imlang sahlang bad ka jinglong ki kam saiñpyrthei ha ka jylla bad ki sienjam jong ka sorkar ba iadei bad ka roi ka par. La kyrmen ba lyngba kane ka tour, kan don ka jingiatreilang kaba jrong samoi hapdeng ki lad pathai khubor bad ki tnat sorkar ha kine ki artylli ki thain ka ban plie lad na ka bynta ka jingiasam jingmut.La pynlong ia ka Media tour hapoh ka jingialam jong ka Jaydevi Pujari Swami, Deputy Director, PIB Mumbai ryngkat ka jingkyrshan jong ka PIB Shillong, PIB Guwahati bad DDK Shillong. Ki kynhun pathai khubor print bad electronic ha ki ktien Marathi, Hindi bad English ki la iadon bynta ha kane ka Media Tour.",LEIT JNGOH KI NONGTHOH KHUBOR NA MAHARASHTRA ÏA KA SHNONG MAWLYNNONG,https://batesitv.com/leit-jngoh-ki-nongthoh-khubor-na-maharashtra-ia-ka-shnong-mawlynnong/
"Ka long ka khubor kaba pynkyndit ia kiba bun balang ban tip ba ha ka Jylla Meghalaya ki briew kiba iap na ka jingpyndonkam ia u duma ki long haduh 8000 hajar ngut manla u snem.Ia kane la pyntip da ka State Nodal Officer jong ka National Tobacco Control Programme (NTCP) Meghalaya ka Dr. Lana E. Lyngdoh Nongbri haba kren ha ka State Level Workshop To Implement WHO-FCTC Article 5.3 Policy in Meghalaya, India halor ka phang, ‘My Meghalaya-Tobacco free-Meghalaya.”Ia kane ka jingiathir ban pynkynmaw jingpynkynmaw bad ban ai jingtip sha ki paitbah nongshong shnong jong ka jylla Meghalaya ha kaba iadei bad ka jingpyndonkam ia u duma la pynlong da ka PGIMER Chandigarh, kynthup ruh ka NEIGHRIM Hospital Shillong bad ka Union SEA, New Delhi ha ryngkat ka jingiatreilang bad ka National Tobacco Controll Programme (NTCP) Meghalaya.Ka Dr. Lana ka la ong ba ka jingthmu ba hakhmat eh jong National Tobacco Control Programme ka long kumno ban pynsngewthuh ia ki paidbah nongshong shnong ba kin pynduna ia ka jingpyndonkam ia u duma.“Ka long ruh ka khubor kaba sngewsih bad phin kyndit ban tip ba ka jingiap jong ki briew hapoh ka jylla Meghalaya na ka jingpyndonkam ia u duma ka long phra hajar ngut manla u snem,” la ong ka Dr. Lana.Ha kane ka jingialang kaba la long ha Landmark Hotel, Shillong la iashim bynta lang da ki ophisar jong ka tnad Pulit lem bad kiwei ophisar na ki katto katne tnad treikam jong ka Sorkar Jylla.",8000 NGUT KIBA ÏAP HA MEGHALAYA MANLA U SNEM NA KA JINGPYNDONKAM ÏA U DUMA,https://batesitv.com/8000-ngut-kiba-iap-ha-meghalaya-manla-u-snem-na-ka-jingpyndonkam-ia-u-duma/
"Ka Sorkar Jylla ha ka lah sngi U Blei lyngba ka New Shillong Township Development Agency ka la aiti ïa ka jaka ban tei ïa ka Permanent Campus jong ka National Law University Meghalaya hapdeng ka jingïasoi soskular ka Meghalaya State Judicial Academy (MSJA) lyngba u Myntri Rangbah ka Jylla u Conrad K Sangma bad u Chief Justice jong ka Meghalaya High Court uba long ruh u Chancellor jong ka National Law University, Meghalaya u Sanjib Banerjee.Ha jingaiti ïa ka jaka ha ka jingïalang kaba la long ha Mawpdang, Mawkhanu, Shillong la sakhi lang da ka Myntri jong ka tnat Aiñ ka Dr. Ampareen Lyngdoh, u Myntri ka tnat Pule Puthi u Rakkam A Sangma bad kiwei kiwei.U Myntri Rangbah haba kren ha kane ka jingïalang u la ong ba ka jingtreikam jong ka Sorkar ka long kaba shai ban kyntiew shaphrang ïa ka Jylla. U la ong ba ka ri India kum ka ri kaba dang kiew shaphrang bad manla ki samla ki dei ban noh synñiang na ka bynta ka jingkiew iriat jong ka ri.  U la ong shuh shuh ki samla ki donkam ban ïoh ïa ki rynsan khnang ba kin dup lah ban noh synñiang sha ka imlang ka sahlang.  U Myntri Rangbah u la ïathuh ruh ïa ki sienjam kiba ka Sorkar ka la buh hakhmat ban tei ïa ki jingshna bapher bapher ha ka jylla na ka bynta ki jingpule kiba shalor bad ki Professional Course.U la bynrap ruh ba ka pule puthi bad ki jaka ai jinghikai pyntbit kim dei ban shu treikam tang ha ki shlem pule hynrei ki dei ban ïaid lang ryngkat da ka jingkyrshan jong ka Sorkar.  “Ki samla kiba dang angnud ban bteng ïa ki  jingpule kiba shalor ki lah ban noh synñiang na ka bynta ki jingdonkam jong ka Sorkar da kaba leh ïa ki jingwad bniah, ki jinglum jingtip bad ka jingbuh jingthoh,” u la ong.U Chief Justice Sanjib Banerjee ha ka jingkren, u la ong, “ngi kwah ba kane ka skulbah kan long ka shlem pule kaba ngi lah ban ïasam ïa ki tiar bad ki buit.  U la pynpaw ruh ka jingkyrmen ba kane ka skulbah ha ki snem ki ban dang wan kan pynrung ïa ki samla pule kiba dei ki nongshong shnong bapura jong ka jylla.U la kyntu ïa iwei pa iwei ban ai jingkyrshan ïa kane ka shlem ai jinghikai ka ban kiew rasong kum ka National Law University Meghalaya ha kaba kan sa long ruh ka shlem pule kaba lah ban paw hakhmat ka pyrthei.Ha kane ka sngi, la sakhi lang da ki Nongbishar ka High Court, Meghalaya, u Vice Chancellor jong ka National Law University, Meghalaya u Professor Indrajit Dube, u Secretary ka Law Department Bah Cyril V. Diengdoh bad u Member Secretary jong ka New Shillong Township Development Agency u Bah E. Kharmalki.","AITI KA NTDA ÏA KA JAKA HA MAWPDANG BAN TEI ÏA KA NATIONAL LAW UNIVERSITY, MEGHALAYA",https://batesitv.com/aiti-ka-ntda-ia-ka-jaka-ha-mawpdang-ban-tei-ia-ka-national-law-university-meghalaya/
"Ki Pulit jong ka East Khasi Hills ha ka lah sngi U Blei ki la kem ïa u President jong ka Hynñiewtrep National Youth Front (HNYF) East Khasi Hills District u Bah Bless Dkhar halor ka jingkynnoh ba u donkti ban dawa pisa na ki trok kit mar.Ki Pulit ki la ïathuh ba ka jingkem ïa une u nongïalam ka HNYF  halor ka jingsaphriang jong ka Audio Recording ha ka rynsan Social Media ia ka jingïakren jong u Bah Bless Dkhar bad uwei u briew ba pynshisha ïa ka jinglum pisa jong une u nongïalam ka HNYF na ki trok kit mar ba un ïarap ban pyllait ba kin ïaid na ka Jingkieng Damsite.Ïa kane ka jingïakren u Bah Bles bad uwei u briew uba ym shym la pynithuh la pynmih lyngba ka Audio ha kawei ka lad pathai khubor Electronic Media.Ha ka sngi baar, ki Pulit ki la tian bishar ïa u Bah Bless Dkhar ha Kashari jong u District and Session Judge ka East Khasi Hills District hadien ba la kem ïa u na ka shnong Pohkseh, Shillong bad ka Kashari ka la aibor lai sngi kynthih ïa ki Pulit ban set ha Police Custody na ka bynta ban pynlong ïa ki jingtohkit kiba bniah.","SHAH KEM U PRESIDENT HNYF-EKH, 3 SNGI AI BOR KA KASHARI ÏA KI PULIT BAN TOHKIT",https://batesitv.com/shah-kem-u-president-hnyf-ekh-3-sngi-ai-bor-ka-kashari-ia-ki-pulit-ban-tohkit/
"U Myntri ka Sorkar Pdeng uba peit ïa ka tnat Road Transport and Highways u Nitin Gadkari ha ka sngi Baar u la pyntip ba ka Sorkar Pdeng ka la theh pisa kumba T.3 lak klur ha kine ki 10 snem ba la leit noh na ka bynta ban shna ïa ki surokbah National Highway hapoh ki jylla jong ka thaiñ Shatei Lammihngi.U Gadkari, u la maham ba ki bor pynïaid ki la ïakynduh mawsiang ha kaba ïadei bad ka jingshim jaka ha ki katto katne ki jylla jong ka thaiñ Shatei Lammihngi kum ka Jylla Meghalaya bad Nagaland bad ki projek ki lah ban shu khang khyrdep noh lada ym lah ban weng noh mardor ïa kine ki jingeh.Haba kren ha ka jingïalang bad ki lad pathai khubor hadien ba la wai ka jingïalang pyrkhat kam halor ka jingpyntrei ïa ki surokbah National Highways ha Assam u Gadkari u la ong, “ki projek kiba shongdor T. 2,89,425 lak klur la theh sha ki Jylla ka thaiñ Shatei Lammihngi ha kine ki 10 snem.  Kine ki long na ka bynta ki projek kiba dang wan, kiba dang pyntrei bad ki projek kiba ladep pyntrei.”U la ong ba ka jingjrong jong ki surokbah National Highway ha kane ka thaiñ ka la nang ïar kumba 10,800 km ha u snem 2014 sha ka 15,740 km haduh mynta. U Myntri u la pynbna ruh ban mang pisa T. 800 klur hapoh ki ar tylli ki skhim na ka bynta ka Jylla Assam.",3 LAK KLUR THEH KA SORKAR PDENG HAPOH 10 SNEM HA NE BAN SHNA ÏA KI SUROK NH: NITIN GADKARI,https://batesitv.com/3-lak-klur-theh-ka-sorkar-pdeng-hapoh-10-snem-ha-ne-ban-shna-ia-ki-surok-nh-nitin-gadkari/
"Ka Iingbishar Special Judge (POCSO), East Khasi Hills, Shillong jong ka Swapna G. Momin ha ka 27 tarik Risaw 2023 ka la rai pynrem da kaba set along 14 snem kynthih ia u Mortonjune Kharbani bad ia u Lumding Syiemlieh bad dain kuna ruh  mar 50 hajar marwei halor ka jingdonkti ban leh be-ijot ia kawei ka heprit kaba dang 12 snem, kaba dang pule ia ka Class-VII ha u snem 2018.Ha u kyrwoh ba la phah da u Superintendent of Police jong ka East Khasi Hills, Shillong Bah Sylvester Nongtnger, u la pyntip, ba ha ka 3 tarik Nohprah 2018, ki Pulit ki la ioh pdiang ia ka ejahar ba mudui ha Mawngap Police Station halor ka jingshah leh be-ijot jong kawei ka heprit kaba dang 12 snem ka rta kaba dang pule ia ka Class VII ha uwei u briew uba la tip kyrteng kum u Mortonjune Kharbani (45-50 snem ka rta).Katkum ka ejahar la pynpaw ba une u runar u la leh be-ijot ia kane ka heprit la bun bun sien naduh u snem 2017 ha ka ing sah jong ka ha ka por ba ka don marwei.Mar mar ki Pulit ki la register case ha Mawngap Police Station hapoh ka kyndon 506 IPC pule lang bad ka sec 5(l)(m)(n)/6 POCSO Act bad ia ka jingtohkit la pynkhamti ha ka Women Police Sub Inspector ka Kong Larisha Kharjana.Ha ka jingtohkit, la lap ba ka heprit lanot ka la shah leh khelmakor ruh ha uwei pat u briew uba la tip kyrteng kum u Lumding Syiemlieh. Ynda la pyndep ia ka jingtohkti la pynngat kyndon ia kine ki arngut ki runar.",14 SNEM RAI SET ALONG KA ÏINGBISHAR ÏA KI ARNGUT KI RUNAR BA LEH BE-IJOT ÏA KA HEPRIT,https://batesitv.com/14-snem-rai-set-along-ka-iingbishar-ia-ki-arngut-ki-runar-ba-leh-be-ijot-ia-ka-heprit/
"“Ka District Council ka dei ka stieh jong ka jaidbyndriew bad katba dang don ka District Council ka jaidbyndriew kan nym don ha tmier kumba bun kiba ong ba ka jaidbynriew Khasi ka la ha tmier,” ong u Symbud Myntri Rangbah ka Jylla haba kren ha ka jingialang kynmaw burom ia ka lyngkhuh sngi iap kaba 64 snem jong u Kpa ka Sixth Schedule u Rev. JJM Nichols Roy.Ia kane ka jingrakhe la pynlong da ka Rev. JJM Nichols Roy Memorial Committee bad ka Rev. JJM Nichols Roy College, Qualapaty ha ryngkat ka jingiatreilang bad ka Khasi Hills Autonomous District Council (KHADC).U Bah Tynsong ula ong shuh shuh, “lait noh sa tang lada wan ka Article 371 kata kein ka dei ka tmier ia ka jaidbyndriew bad ka jaidbyndriew ka lah ban duh noh.”Ha kane ka jingrakhe, la sakhi lang da u Chief Executive Member jong ka Khasi Hills Autonomous District Council (KHADC) Bah Pyniaid Sing Syiem ryngkat ki Executive Member, ki MDC, ki dkhot jong ka Rev. JJM Nichols Roy Memorial Committee, ki nonghikai jong ka JJM Nichols Roy College, ki samla pule jong ka College bad kiwei kiwei. Ha kane ka sngi la sam ruh ia ki khusnam sha ki nongjop ha ka Debate Competition, ka Cross Country Race & Run ba la pynlong da kane","KATBA DANG DON KA DISTRICT COUNCIL, KA JAIDBYNRIEW KAN YM DON HA TMIER : PRESTONE",https://batesitv.com/katba-dang-don-ka-district-council-ka-jaidbynriew-kan-ym-don-ha-tmier-prestone/
"U Bah Sandondor Ryntathiang bad ki katto katne ngut ki nongialam na Jaintia Hills, na Umsning, Ribhoi District bad na Sohiong, East Khasi Hills District da kawei ka jingmut ki la shim ia ka rai ban mih na ka Hills State People Democratic Party (HSPDP) bad ban pyniasoh bad  ka Voice of The People.Ka ktem jong ka HSPDP Youth Wing ka la pra shwa ba ka Jylla kan leit sha ka elekshon Lok Sabha bad Autonomous District Council (ADC) ki ban long shen ha u snem 2024.Ia ka shithi iehnohkam, u Bah Sandondor Ryntathiang bad ki 18 ngut ki nongialam la phah sha u President ka HSPDP Central Body ha ka 1 tarik Naiwieng,Ha ka jingiakren bad ki lad pathai khubor, u Bah Sandondor Ryntathiang uba long u President jong ka Hills State People Democratic Party (HSPDP) Youth Wing Central Body ula kam ba ka jingiehnoh jong kum u President bad mih noh na ka party kam don kano kano ka daw hynrei ka jingmih jong u na ka party ka dei namarba ki bun ki jingeh lada un dang iaineh bad ka party HSPDP.“Hooid ka nongrim kaba biang, hynrei ngi iohi ban pynskhem bad pynkhlaiñ ia ka nongrim ban leit sha u paidbah ka eh than ia ngi. Kata ka long ha ka jingiohi jong ngi kum ka kynhun lada ngi don ha ka HSPDP,” u la ong.Haba kylli, u la ong, “hooid, nga don (ka jingthmu ban leit pyniasoh bad kiwei pat ki party), ngam lah ban len ia kata bad ngi ladep shim ruh ia ka rai.  Hooid, ka HSPDP ka don ia ka nongrim kaba skhem hynrei haba ngi peit pat ia ki nongialam ka kham tlot shibun eh. Lada ngim lah ban trei ka shu kut noh tang hangta hi. Ka rai kaba ngi la shim ka long ba ngin pyniasnoh bad ka Voice of the People Party (VPP) kaba don ia ka nongrim kaba skhem kum ka HSPDP hi bad ka jingialam hapoh ka VPP hi ka long kaba khlain kumba ngi iohi ha kine ki taiew bad ki bnai, kylleng ka bri u Hynñiewtrep ki paidbah ki la ai ka jingkyrshan ia ka VPP. Ngi ruh ngin nang pynkhlain shuh shuh da kaba leit pyniasnoh.”U la iathuh ruh ba u la pyniasoh bad ka HSPDP naduh u snem 2019 bad don ruh napdeng ki nongialam kiba la rai ban mih noh na ka HSPDP kiba la pyniasoh mynba u Bah Ardent M. Basaiawmoit u dang long u President ka HSPDP.“Ka jingbym don shuh jong u Bah Ardent hapoh ka HSPDP ka la pynsah khyllung khynnah tangba ngi dang don ka jingkyrmen ban pynkhlaiñ ka HSPDP. Hynrei U Blei u plie pat ia ka lad ka lynti ban iadon lang bad u Bah Ardent ha kane ka kynti ba mynta bad ngi kyrmen skhem ba ngin nang lah ban ai ia ka jingshakri kaba bha ynda ngi ruh ngi la don lang shata (VPP),” u la ong.Shuh shuh u la ong, ban pynkhlain ia ka HSPDP hapoh ka jingialam jong u Bah KP Pangniang ka eh than bad dei halor kane ka nongrim ba ma u lem bad ki paralok jong u, ki la rai ban mih noh na ka HSPDP.Kiwei pat ki nongialam kiba la mih noh na ka HSPDP ki long u Sequacious Pakma, Vice President Youth Wing bad Convenor Jaintia Hills, Helvi Stone Nongbri Vice President Youth Wing, Balumlang Nongbri Vice President Ribhoi bad General Secretary Umsning Circle, Winson Lyngdoh Nonglait, Vice President Umsning Circle, Donbor Marbaniang Organising Secretary Umsning Circle, Shaibanroi Lapang Office Secretary Umsning Circle, Alexius Shadap President Youth Wing Umsning Circle, Ribok Kharpran Vice President Youth Wing Umsning Circle, David Stone Syngkli General Secretary Youth Wing Umsning Circle katba ki dkhot jong ka Umsning Circle ki kynthup ia u Dishon Sun, Aiborlang Synnah, March Born Nongbri, Bah SP Nongbet Adiverser Umsning Circle bad uba long ruh u Hill State Volunteer, Megaland Swer Adviser Sohiong Circle, Janborning Mawlong Adviser Sohiong Circle, Ribanshai Kharbuli General Secretary Sohiong Circle, Shankios Kharbuki Publicity Secretary Sohiong Circle bad Camio Kharbuki dkhot ka Sohiong Circle.","PRA KA KTEM U SING, RAI BAN PYNÏASOH VPP U PRESIDENT YOUTH WING BAD KI NONGÏALAM",https://batesitv.com/pra-ka-ktem-u-sing-rai-ban-pyniasoh-vpp-u-president-youth-wing-bad-ki-nongialam/
"Ka Federation of Khasi-Jaintia & Garo People (FKJGP) ka dap da ka jingsngew lynngoh halor ka jingkynthoh jong u Myntri jong ka Sorkar jylla uba peit ia ka tnad PHE ha ki lad pathai khubor haba iadei bad ka jingshim nongmuna ia ka umbam umdih na ki 46 tylli tyllong um na ki kyntoit bapher bapher jong ka nongbah shillong.“Ka Seng kam sngewpher ia kane ka jingkwah tep eit miaw jong une u Myntri ka tnad PHE namar u hap ban darapjot ia ka jingtreikam thurmur jong ka tnat jong u kaba pynpoi ia ka umbam umdih kiba buh jingma ia u paidbah ha ki 44 tylli ki tyllong um katkum ka kaiphot ba la ioh da ka Seng lyngba ka State Food Testing Laboratory Pasteur Hills, Shillong,” ong u kyrwoh ba la phah da u President ka FKJGP Central Body, Bah Dundee C. Khongsit.Haba pynshai halor ka jingshim nongmuna dang shen da ka seng ia ka um na ki kyntoit bapher bapher ka Sor Shillong, u Bah Khongsit u la ong, “khyndiat khnang ban iashai, ka Seng ka shim ia kane ka sienjam banyngkong ban phah shim nongmuna na ki Kor um bad top um na kylleng ki kyntoit bapher bapher jong ka nongbah shillong ka long hadien ka jingujor na ki paidbah na ki shnong bapher bapher kaba la poi sha ka seng. Khnang ban pyntikna ia kane ka jingartatien jong ki paidbah ka Seng kaba don ia ka jingkitkhlieh ka la shim ia kane ka bynta ban phah leh tes ia ka um katkum ka jingbtah kyrpang (Standard Operating Procedure) jong ka State Food Testing Laboratory Pasteur Hills, Shillong ym kumba la kynnoh da u Myntri ba imat ka FKJGP ka la leit tong ruma naei naei ne nangno nangno kaba sngewsih imat une u Myntri u khlem pat pule imat ia kato ka kaiphod (report copy) kaba ngi la aiti sha u Myntri Rangbah ka Jylla bad phah kopi ruh sha u Myntri ka PHE bad sha ka Myntri ka Koit ka Khiah jong ka sorkar jylla bad dei na kata ka daw u sa kren klumar.  Jin lada u la pule un lap bad un tip shai katno tylli ki tyllong ne ki kor um kiba la phah tes bad katno tylli kiba don jingma bad katno tylli kiba shngain.”“Sa kawei ruh ngi kwah ba u Myntri jong ka tnad PHE u dei ban long khuid haba iadei bad kane ka bynta namar u ong ba ka um ba la sam da ka tnad PHE ka long kaba biang bad shngain ban dih namar ki ladep tes na Mawphlang Treatment Plant te sngewbha ai ia ki kopi jong ki kaiphod ba la leh ia kita ki tes lyngba ki lad phathai khubor ym ban shu kren tang da ka shyntur, ko myntri kane ka dei ka kam iap kam im jong u paidbah khamtam u duk u suk namar kum ka Seng ngi kwah ban iada ia u paidbah shwa ban ioh ka jingpang kumba ong ha ka ktien nongwei, ‘Prevention is better than cure” na kaba dih ia kum kine ki jait um ba la sam da ka tnad PHE,” la kynthoh ka Seng.Ka Seng ka kwah ban buh kane ka jingkylli tharai lyngba ka jingpynskhem bad jingpynshai jong u Myntri ba ka um ba la sam da ka tnad PHE ka long kaba la shngain shisha ai ba ka um ba ki Myntri Sorkar ne ki Heh Sorkar kiba shong ha Secreteriat kin dih beit beit ia ka um kaba wan na tyllong ne top um ka PHE, ym donkam shuh ban ia buh kito ki Filter ne Aquaguard namarba bun na ki longiing ki dei ki bym kot bor ne kiba duk kim bym iohlad kumba buh ma ki ha Secreteriat.“Ka Seng kan ym shong kli kti halor kane ka mat kaba ktah im im peit peit ia ka koit ka khiah jong u paidbah bad kyntu ia ka Sorkar ba kan leh la ki jong ki kamram,” la pynkut u kyrwoh.",U MYNTRI PHE U DARAPJOT ÏA KA JINGTREIKAM THURMUR KA TNAT JONG U : FKJGP,https://batesitv.com/u-myntri-phe-u-darapjot-ia-ka-jingtreikam-thurmur-ka-tnat-jong-u-fkjgp/
"Ki Rangbah Shnong jong ka shnong Mawlai Nongkwar, Umthlong, Mawiong bad Mawiongrim ha ka sngi balang ki la leit ban ud bad nam hakhmat u Myntri ka tnat Public Health Engineering (PHE) u Marcuise N. Marak hapoh ka jingialam jong u MDC ka Mawlai Constituency u Bah Teiborlang Pathaw ban pynsngew halor ka jingslem ban trei pyndep ia ka skhim sam umbam umdih lyngba ka Jal Jeevan Mission (JJM) kaba don ha ka shong Lum Mawnei kaba tan ia ka um na ka tyllong um Lum Shyllong.Lyngba ka skhim JJM, ka tnat PHE ka la buh thong ban pynpoi ia ka umbam umdih sha ki saw tylli ki shnong, kata, ha ka shnong Nongkwar, Umthlong, Mawiong bad Mawiongrim ban pynpoi ia ka umkor sha ki 3 hajar tylli ki thliew iing.Ha ka jingiakren bad lad pathai khubor u Bah Teiborlang Pathaw u la iathuh ba ka jingkynduh ia u Myntrri ka long ban kham pynsted ia kane ka kam ha ka por kaba biang bad kumjuh ruh ban pyndep ha ka por ba ka Sorkar ka la buh.U  la iathuh ba kat haduh mynta ka jaka pyllang um hapoh ka shnong Mawiong bad Mawiongrim ka ladep bad mynta ki dang sdang sa ha ka shnong Umthlong Lum Mawnei bad ka Treatment Plan ha Lum  Mawnei.Shuh shuh u la iathuh, na ka daw ka jingjur shaba palat u slap ha kine ki bnai ba ladep ym shym la lah satia ban pyntrei ia kane ka skhim bad u la pynpaw ka jingkyrmen ba mynta ka bneng ka la rang na ka liang jong ka Sorkar kan sa bthah noh ia ki nongtrei ba kin sdang ban shna noh ia ka Treatment Plan.U la iathuh ba ki dang don katto katne ki jaka kiba dang hap ban ia pynbeit hynrei na ka liang jong kine ki bor synshar shnong kin sa pynbeit ia kane ka kam khnang ba yn dup lah ban shna pyndep ia kane ka skhim hapoh u snem 2024.Ia kane ka skhim JJM ha Lum Mawnei kaba kot 95 klur tyngka la buh mawnongrim da u Myntri Rangbah ka Jylla u Conrad Kongkal Sangma ha u snem 2022 da ka jingsakhi lang jong Myntri barim ka tnat PHE u Bah Reniktor L. Tongkhar, u MDC ka Mawlai Constituency u Bah Teiborlang Pathaw bad ki Rangbah Shnong jong ki shnong bapher bapher ka Mawlai.","BYM TREIKAM KA SKHIM JJM HA LUM MAWNEI, PYNSNGEW KI RS HA U MYNTRI PHE",https://batesitv.com/bym-treikam-ka-skhim-jjm-ha-lum-mawnei-pynsngew-ki-rs-ha-u-myntri-phe/
"U Myntri Rangbahduh ka ri India u Narendra Modi bad ka Myntri Rangbahduh jong ka ri Bangladesh, ka Sheikh Hasina ha ka sngi balang ki la plie paidbah ïa ka lynti rel Akhaura-Agartala.U Secretary jong ka North Eastern Council (NEC) u K Moses Chalai u la ong, na kane ka projek lynti rel kaba 12 kilomitar, 5.45 kilomitar kaba hap ha ka bynta jong ka ri India ka dei kaba la bei tyngka da ka tnat DoNER bad ka NEC kaba kot T. 863 klur. Ka jingmang pisa baroh na ka bynta ka projek kaba 12 kilomitar ka long T. 973 klur ha u bnai Naitung, 2016.  Ka NEC ka ladep pyllait T. 798.73 klur.U la ai jingkren sha ka kynhun jong ki 13 ngut ki nongthoh khubor na ka Jylla Maharashtra kiba la ïakynduh kyrpang ïa u ha ka kamra treikam ha NEC.Kane ka kynhun ka la ïashim bynta ha ka jingleit peit bniah ba la pynlong da ka Press Information Bureau hapoh ka skhim ba la bei tyngka da ka Sorkar Pdeng kaba la tip kum ka Development Communication and Information Dissemination.Kane ka dei da ka jingthmu ban pyni ïa ki kam pynroi bapher bapher ba la sdang ha jylla Meghalaya, ka bynta jong ki kynhun bapher bapher jong ka Sorkar India ban ai jingkyrshan na ka bynta ka jingshngain bad ka roi ka par bad pyni ïa ka jingriewspah ka deiriti jong ka jylla.Haba ïakren bad ki nongthoh khubor, u Secretary u la ong ba ka North Eastern Council (NEC) kaba long ka Nodal Agency na ka bynta ka jingkyntiew ïa ka ïoh ka kot bad ka imlang sahlang jong ka thain Shatei Lammihngi ka la long kaba kongsan ha ki kam jong ka.Ki jingjop ha ki 50 snem ba la leit hadien ba la sdang ïa ka ha u snem 1972, ki la long kiba khraw ha ka liang ka jingkyntiew ïa ki jingdon jingem, ka pule puthi, ka koit ka khiah bad ki kam rep.Namarba ka long ka kynhun kaba pynkhreh kam na ka bynta ka thaiñ Shatei Lammihngi, ka NEC ka la plie ïa ka North East Resource Centre (NERCEN) da ki jingthmu ban kyntiew ïa ka jingpyndonkam ïa ka Remote Sensing and Satellite Imagery, ka rynsan ai jingtip ïa ki nongjngohkai kaba don nongrim ha ka GIS bad ka jingpeit ïa ka jingduna ha ka jingïasoh lyngba ki surok.Ka jingkyntiew ïa ka jingwad bniah bad ki jingsaiñdur thymmai ha ki kam kiba ïadei bad ka jingkylla ka suiñ bneng, ki teknoloji ba saiñ dur thymmai, ka jingbuh jingtip shaphang ki rukom im tynrai, ki rukom thoh dak bad ki ktien kiba don ha ka jingma ban duh jait bad ki jaka ba sahdien bad ka Data Centre bad ruh kawei ka jaka pdeng ban ïoh jingtip shaphang ki lad kamai jakpoh.U Chalai u la ong ba ka NEC ka dei kaba don bynta ha ka jingsdang bun ki projek kiba heh kum ka Regional Institute of Medical Sciences (RIMS), Imphal, North East Police Academy (NEPA) Shillong, North Eastern Electrical Power Corporation Ltd. (NEEPCO) Shillong, ka North Eastern Region Agriculture Marketing Corporation (NERAMC) Guwahati, North Eastern Regional Institute of Science bad  Technology (NERIST) Itanagar, Regional Institute of Paramedical bad Nursing Sciences (RIPNS) Aizawl, North Eastern Regional Institute of Water and Land Management (NERIWLM) Tezpur, ka Lokpriya Gopinath Bordoloi Regional Institute of Mental Health (LGBRIMH), Tezpur, North Eastern Space Application Centre (NESAC) Shillong,  Bhubaneswar Borooah Cancer Institute, Regional Dental College (BBCIRD) Guwahati, Regional Nursing College (RNC) Guwahati, Regional Institute of Pharmaceutical Science bad Technology (RIPST) Agartala bad ka Cane and  Bamboo Technology Centre (CBTC) ha Guwahati.U la ai jingtip ïa ka kynhun ba la shna 11,432.00 kilomitar ki surok da ka jingbei pisa jong ka NEC ha ka thaiñ Shatei Lammihngi. ka la ai jingïarap ban buh ïa ki jaka pynmih bording ba 694.5 megawatt bad ka jingshna 10,341.63 Circuit Kilomitar ki sainar pynpur bording, ka jingshna 11 tylli ki Inter-State Bus Terminus (ISBT) bad ka jingkyntiew ïa ki jingdon jingem ha 5 tylli ki kad liengsuiñ jong ka thaiñ.Ka la ai jingkyrshan ïa ka North Eastern Region Community Resource Management Project (NERCORMP) ka projek na ka bynta ki kam kamai jakpoh ba lah ban ïaineh ryngkat ka jingkyrshan na ka IFAD.Ka Deputy Director, PIB Mumbai ka Jayadevi bad u Deputy Director ka DDK Shillong u Sarnag Pofale, M&CO PIB u Gopajit Das bad ki ophisar jong ka NEC ki la ïadonlang ha kane ka jingïalang.",863 KLUR PYLLAIT KA DoNER BAD NEC NA KA BYNTA KA LYNTI REL AKHAURA-AGARTALA,https://batesitv.com/863-klur-pyllait-ka-doner-bad-nec-na-ka-bynta-ka-lynti-rel-akhaura-agartala/
"Ka Balang Catholic satlak ka pyrthei ha ka sngi Palei ka la kynmaw burom ïa ka sngi jong ki mynsiem kiba la khladnoh na kane ka sla pyrthei bad ban duwai kyrpang na ka bynta jong ki ban poi suk sha dwai U Blei.Ha kane ka Jyllaniam Bah Shillong, ka Balang Catholic ruh ka la tyrwa ïa ka Mass Bakhuid na bynta ki mynsiem kiba la khlad noh ha kaba u Lyngdohsad jong ka Jyllaniam Bah Shillong u Most Rev. Victor Lyngdoh u la tyrwa ïa ka kñia ka khriam jong ka Mass na ka bynta ki mynsiem ba la khladnoh ha ryngkat ka jingsynran lang kiwei pat ki Lyngdoh Sohblei bad ki hajar ngut ki bahaing hasem jong ki riewngeit ba la tep ha u lum jingtep jong ka Balang ha Laitumkhrah.Ki bahaing hasem kiba la pynkhuid ïa ki lum jingtep, ki la buh ruh ïa ki syntiew ba la thaiñ kum ki pansngiat bad thang ruh ïa ki mombati kiba la pynthaba khrek ïa u lum jingtep.Hadien ba la kut ka jinglehniam, ki Lyngdoh Sohblei ki la kyrkhu ïa ki lum jingtep ba la synran lang da ki bahaing hasem kiba  pynlong  ruh ïa ka jingduwai na ka bynta ki bahaing hasem kiba la khladnoh na kane ka pyrthei shiphang sngi.U Most Rev. Victor Lyngdoh haba pharia ïa ka Ktien U Blei ha ka jinglehniam u la ong, “kumba la kha ïa u briew sha ka pyrthei ka dei ruh ka bynta jong man la u briew ban leit phai pat na kane ka pyrthei bad na kata ka daw ka dei ka kamram jong manla uwei pa uwei ban im ka jingim kaba bha bad kaba sngewrit na bynta ban pynsngewbha ïa U Blei Trai Kynrad.”U la ong kumba ha ka Gospel, u Jisu u khot ba kito kiba shitom bad ïa kiba khia ka jingkit ba kin wan sha U kumta ruh ka dei ka kamram jong manla uwei pa uwei uba ngeit bad leit sha U Jisu ban pynjah thait ïalade.Ha rilum Jaintia, ki i paidriewngeit jong ka Balang Catholic ka Jyllaniam Jowai ki la rakhe kynmaw burom ïa ki mynsiem kiba la khladnoh ne ka ‘All Soul’s Day’ da kaba leit buh syntiew ha ki lum jingtep jong ki bahaing hasem kiba la khlad noh.Ha Parish Jowai, la rakhe ïa kane ka sngi da ka jingleit buh syntiew ha u lum jingtep jong ka Balang Katholik Jowai kaba don ha Moosalangkat ha kaba la pynlong ruh ia ka jingknia ia ka Mass Bakhuid da u Bishop ka Jyllaniam Jowai u Rt. Rev. Ferdinand Dkhar ryngkat ka jingsynran lang jong ki Lyngdoh Sohblei bad ki riewniam.Ïa kane ka jingbun syntiew la pynlong ruh ha kiwei kiwei de ki Parish.Ha West Jaiñtia Hills na ka liang jong ka Balang CNI, Jowai ruh ka la kynmaw burom ïa ki mynsiem ba la khladnoh da kaba leit buh syntiew ha u lum jingtep uba don ha Khliehïongriang, Jowai.",KYNMAW BUROM KA BALANG CATHOLIC KA JYLLANIAM BAH SHILLONG ÏA KI RIEWNGEIT BA LA KHLAD NOH,https://batesitv.com/kynmaw-burom-ka-balang-catholic-ka-jyllaniam-bah-shillong-ia-ki-riewngeit-ba-la-khlad-noh/
"Ki Pulit ka Anti Narcotic Task Force (ANTF) ka East Khasi Hills District ha ka janmiet sngi thohdieng ki la ïoh kem ïa uwei u snar khaii drok uba la 45 snem ka rta ha Jingkieng Umshyrpi kaba hap hapoh u pud u sam jong ka Jhalupara Out Post.Ha ka jingtalasi, ki Pulit ki la kurup kawei ka mobile Phone, phra tylli ki sla kotkhubor ba la pyndonkam ban song ïa ki dawai kuli, 940 tylli ki dawai kuli Nitrazepam IP 10 mg kiba khia 9400mg, kawei ka pla rong iong.Ki Pulit ki la register case hapoh ka NDPS Act ha Lumdiengjri Police Station halor ka jingdie tuh ïa une u jingdih pynbuaid.",NA JINGKIENG UMSHYRPI KEM KI PULIT IA U NONGKHAÏI DROK,https://batesitv.com/na-jingkieng-umshyrpi-kem-ki-pulit-ia-u-nongkhaii-drok/
"Tang hapoh khyndiat kynta ba ka Hynñiewtrep Achik National Movement (HANM) ka la pynlong da ka jingiakhih ha Jantar Mantar, New Delhi ban dawa ia ka Sorkar NDA ba ialam da ka BJP ban pynrung ia ka Ktien Khasi ha ka Khyrnit Baphra, ban mynjur ia ka Inner Line Permit bad ban weng ia ka jingeh jong ki paidbah kiba sah ha khappud ka jylla Meghalaya bad Assam, mar mar ka MP jong ka Tura ka Agatha Sangma ka la ialam ia ki MLA na rilum Garo kiba long ruh ki Myntri hapoh ka Sorkar Jylla ban leit iakynduh ia u Secretary ka Ministry of Home Affairs ban pynsngew halor ka jingdawa ban pynrung lang ia ka Ktien Garo ha ka Khyrnit Baphra jong ka Riti Synshar ka Ri India.Ki MLA ka rilum Garo kiba la synran lang ia ka Agatha ki long u Lamphang ka Ïingdorbar Thawain ka jylla u Thomas Sangma, u Myntri ka tnad PHE u Marcuise N. Marak bad ki nongialam jong ka Achik Literature Society (ALS) Garo hapoh ka jingialam jong ka President ka Dr. Caroline Marak.Kane ka jingleit her kyrkieh jong ka MP bad ki MLA ka rilum Garo ka long hadien ba ka Sorkar India ka la thaw ia ka Committee ka ban bishar bniah ia ki 38 tylli ki jait ktien hapoh ka ri India ba kynthup ruh ia ka Ktien Khasi lait noh ka Ktien Garo na ka bynta ban pynrung ha ka Khyrnit Baphra jong ka Riti Synshar ka ri India.Katkum ka jingtip ba la iohlum la iathuh ba ka Ministry of Home Affairs ka la kular ban kynthup lang ia ka Ktien Garo ha ka thup ki jait Ktien ban ioh jingithuh.“Ka la don ka jingdawa na ki paidbah ban kynthup noh ia ka Ktien Garo ha ka Khyrnit Baphra bad ki Ophisar jong ka Ministry of Home Affairs ki la mynjur ban kynthup ia ka Ktien Garo ha ka thup ki jait ktien ban ioh jingmynjur,” la ong ka Agatha.Ia ka ktien Garo la kren ha ki san tylli ki distrik jong ka rilum Garo ka Jylla Meghalaya bad kynthup ha ki katto katne ki bynta jong ka rilum Khasi bad Jaiñtia.",HA U SECRETARY KA MHA PYNSNGEW KA MP TURA BAD KI MLA BAN IOH JINGITHUH KA KTIEN GARO,https://batesitv.com/ha-u-secretary-ka-mha-pynsngew-ka-mp-tura-bad-ki-mla-ban-ioh-jingithuh-ka-ktien-garo/
"Shillong, Naiwieng 03: Ka Shad Nongkrem kaba dei shi bynta jong ka jingleh niam jong ka Hima Khyrim, ka la nang kiew da ka jingiashim bynta shitrhem bha jong ki khun ki hajar ka Hima bad khamtam eh da ka jingwan tuid jong ki briew kiba nabar ka jylla ban sakhi ia kane ka lehniam kaba paw bha jong ka Hima, katba nang iaid ki sngi bad ki snem.Ka jingpynlong ia kane ka jingshad kaba shisien shisnem ka long ban ai nguh ia u Blei Trai Kynrad ba Un theh ia ki jingkyrkhu na ka bynta ban bha ka rep ka riang bad ka jingkoit jingkhiah jong ki khun ki hajar jong ka Hima.Ia kane ka Shad Nongkrem la sdang da ka jingshad noh kjat da ki Bakhraw jong ka Hima na ka iing Sad iing Sunon bad ynda ladep ki Bakhraw la bud pat sa ki khun Syiem jong ka Hima Khyrim ryngkat bad ki khun ki hajar jong ka Hima Khyrim.Ki rang kynsai kiba iashim bynta ha kane ka jingshad ki da riam ki da kup ia ka spong ha ryngkat bad u Thuïa, u Paila, u Shanryndang, ka Jymphong, u Ryngkap bad u Symphiah ia uba ki kaweh ha ka shad mastieh.Katba ki thei sotti kiba iashim bynta ha ka shad Ainguh ki da deng da ka Pangsngiat kaba la don lang bad u Lasubon uba long kum u kynja syntiew bad ia ki paila ha ryndang bad u kynjri Tabut rupa lem bad ki sai khyllong bad ki kpieng nalor kiwei pat.Ka riam tynrai ka dei kaba la khring bad pynshoh biej bha ia ki nongwan jngohkai  kynthup ïa kiba wan ban sakhi ha ka sien ba nyngkong ia kane ka lehniam jong ka Hima Khyrim.Mynta u snem 2023, Nalor ki Khun Syiem, ki nongshad kiba la poi ban iashim bynta ha madan shad jong ka Hima Khyrim ki long 395 ngut, kata, 174 ngut ki thei sotti bad 121 ngut ki rangkynsai bad kine ki nongshad ki bud ryntih na ka sur ba la pynmih na ki jingtem jingput jong ki Duhalia.Ia kane ka jingshad la pynkut noh ha ka por janmiet bad hadien kane la sdang pat sa ka jinglehniam jong ka Hima Khyrim hapoh ka iing Sad ia kaba ym shah iano iano ban rung ha kane ka jaka lehniam.Hadien ba ladep, ki Lyngdoh bad ki Bakhraw Batri jong ka Hima ki la hiar sha madan shad ban leh ia ka niam ka rukom hashwa ban ot ia u blang ba la wanrah na ki Raid bapher bapher kiba hap hapoh u pud u sam jong ka Hima Khyrim, hynrei kaei kaba phylla ka long ba kynsan kynsan la wan mih ka kynja puit bad ka leit ban tur shajan jong ka ding kaba la buh hapdeng madan bad haba pyrshang bad tip ka dei kaei, ym shym la don ba lah ban jubab hynrei kiba ong ba ha ka lehniam kin don beit kiba wan paw kum ki khñniang ki lah ban dei ki Ryngkew bad ki Basa.Ha kane ka sngi la sakhi ruh ia ki kynrem ki lyndan kiba la wan sakhi hi da la ki jong ki khmat ba kynthup ia u Symbud Myntri Rangbah ka jylla u Bah Prestone Tynsong, u Chief Secretary ka jylla u Bah Donald P. Wahlang, u Director General of Police (DGP) u Dr. Lajja Ram Bishnoi, u Chief Executive Member (CEM) ka KHADC u Bah Pyniaid Sing Syiem, u Dy. CEM Bah Pynshngaiñ N. Syiem nalor ki Executive Member ka KHADC.Hashwa ba kane ka lehniam jong ka Hima Khyrim, u Syiem Khynnah u la pom ia ki Blang kiba la wanrah na ki Raid bapher bapher jong ka Hima Khyrim kiba la wanrah ha iing Sad kaba don ha ka shnong Smit.Ha ka jingiakren bad ka Batesi Tv u Syiem ka Hima Khyrim u Dr. Balajied Sing Syiem u la ong ba ka jingpoi jong ki khun ki hajar jong ka Hima ban pyndap smam ia ka madan shad ka long ban pyndon burom ia ka Hima ba shisien shi snem ban ai ka nguh ka dem ha U Blei Trai Kynrad na ka bynta ban khyrku kyrdoh ia baroh.",ÏASHIM BYNTA KI THEI SOTTI BAD KI RANGKYNSAI HA KA SHAD NONGKREM,https://batesitv.com/iashim-bynta-ki-thei-sotti-bad-ki-rangkynsai-ha-ka-shad-nongkrem/
"Ka Anti Ragging Committee jong ka North-Eastern Hill University (NEHU) ka la shong ia ka jingialang ha ka sngi thohdieng ka la rai ban phah da ka jingthoh sha u Director General of Police ka Jylla u Dr. LR Bishnoi, sha u Chief Secretary ka Jylla u Bah DP Wahlang bad sha u Superintendent of Police jong ka Tura ban kyntu ba kin pynstet ia ka jingtohkit halor ka jingshah thombor jong uwei u samla uba pule ha NEHU Tura Campus.Ka Anti Ragging Committee ka la shim ia kane ka rai hadien ba ka jingshah thombor jong uwei u samla pule ka la ktah haduh katta katta ia ka pule ka puthi hapoh ka skulbah.Ha u kyrwoh ba la phah da u Public Relations Officer ka NEHU u Dr. Davidson Pyngrope, ka Committee ka la rai ban phah ruh ia ka jingthoh sha u Campus Director jong ka NEHU Tura Campus, ban pynpaw lada ym lah ban pynithuh mardor ia kiba donkti, ka University ka lah ban shim da ki sienjam kiba tyngeh katkum ki kyndon jong ka University Grants Commission (UGC).La rai ruh ban bthah ia ki nongpeit ia ka Hostel bad kiwei kiwei ki ophisar ba la shah pynkhamti kam kin hap ban ai ia ki jingpynshai kiba bniah halor ka jingdkoh kaba pynslem ban ujor ia ka ejahar kaba iadei bad ka jingjia.Ka Committee ka la tyrwa ban thaw ia ka kynhun kaba saw ngut ki dkhot, kynthup ruh ia ki dkhot kiba na shabar, ban pynlong ia ka jingtohkit kaba bniah halor ka jingshah thombor jong u samla pule.Ka University kan bishar bniah ruh halor ka jingkyrpad jong ki nongialam ka jaidbynriew Naga khnang ban ioh ia ka jingkren jong u lanot, da ka jingmynjur jong u lanot, khnang ban dup ithuh noh kham kloi ia kiba donkti.Ka Committee ka la rai ban pynlong biang ia ka jingialang hadien ar taiew khnang ban shong bishar kam halor kane ka jingjia bad kiwei de ki kam kiba mih thymmai.Ha ka jingialang ba la pyniaid da u Vice-Chancellor uba long ruh u Chairman jong ka Committee kala iakren sani bha halor ka jingshah thombor jong u samla pule bad halor ka jingiakynduh bad ki nongialam ka jaidbynriew Naga bad ki sengbhalang bad halor ka jingthaw ia ka Inquiry Committee da ka University ban pynlong ia ka jingtohkit halor ka jingjia.Na ka liang jong ka Naga Elders bad ki sengbhalang kynthup ruh ka Inquiry Committee, ki ladep aiti ia ka kaiphod, hynrei haduh mynta ym pat lah satia ban ithuh ia ka durkhmat jong kito kiba donkti ban leh kam sniew.Ha ka jingialang, u Dean of Students’ Welfare, Prof. R. L. Nongkhlaw, u la pyntip halor ka jingpyrshang jong ka University ban iakynduh ia u lanot lyngba ki bahaing hasem jong u.“Kaba sngewsih, ki bahaing hasem ki la pynpaw ka jingbym mon ban ailad ia ki bor jong ka NEHU ban iakynduh ia u halor kane ka kam.  U Proctor Dr. P. Khongji, u la pyntip shaphang ka jingleit jurip jong ka committee ia ka Tura Campus bad pyntip ruh halor ki jingtohkit ba la pynlong da ki Pulit ka Tura ia ki samla pule bad ia u Warden,” la iathuh u kyrwoh.U Dean of Students’ Welfare u la pyntip hakhmat ka Committee ba u ladep iasyllok ha kaba iadei bad ka jingpynkynriah noh ia u samla pule sha kawei pat ka tnat pule, ia kaba ka University ka kloi ban leh mardor, hynrei na ka liang jong u lanot u la pynpaw ba um kwah shuh ban dang bteng ia ka jingpule ha kane ka samoi.“Ka NEHU Anti-Ragging Committee kan pynthikna ia ka jingshngaiñ jong ki samla pule bad kan iai bteng ruh ban trei shitom halor kane ka jingjia.  Ka University ka kyntu ia kino kino kiba don jingtip halor kane ka jingjia kin wan shakhmat khnang ba kan iarap ia ka jingtohkit,” la ong u kyrwoh.","BA SHAH THOMBOR U SAMLA PULE HA TURA CAMPUS, YN UJOR KA NEHU SHA U DGP BAD CS",https://batesitv.com/ba-shah-thombor-u-samla-pule-ha-tura-campus-yn-ujor-ka-nehu-sha-u-dgp-bad-cs/
"Ki Motor Vehicle Inspector (MVI) ha ka janmiet sngi thohdieng ki la bat naphang ïa ki trok kit mar ha Lad Umroi, Umïam, kynthup ïa kiba kit marbam mardih kiba dang thmu ban rung sha nongbah ShillongKine ki trok ki la shah bat ha ki MVI jong ka tnat Transport ka Sorkar Jylla ka long namarba la pyntreikam pyrkhing ïa ka hukum jong ka tnad Bording kaba mana bad buh da u pud ban shah ïa ki kali kit mar ba kin ïaid nalor ka jingkieng Damsite.Ïa kane ka hukum la pynmih da ka Under Secretary jong ka tnat Bording ka Kong Josephine Nongbet kaba la phah sha ka Deputy Commissioner jong ka East Khasi Hills Kong RM Kurbah ba kan pyntreikam mardor.Kane ka heh Ophisar jong ka tnat Bording ka la kynthup ruh ba ka kaiphod halor ka Safety Audit jong kane ka jingkieng pyllait um ha Umïam ba la ïoh na ka IIT, Guwahati, ka la ai jingmut ba ym dei shuh ban shah ïaid ïa ki kali heh na kane ka jingkieng katba ym pat lah shna bha ïa ki Girder Beam bad ïa ka Deck Slab.Ka kynhun ki nonglum khubor kiba la hiar sha Lad Umroi ha ka jingïakren bad ki nongniah trok kiba kit ïa ki marbam ki la pynpaw ïa ka jingsngew khohñïoh halor kane ka jingshah pynphai kylla na Lad Umroi ha kaba ki MVI kim shym la shah shuh ban ïaid lyngba ka jingkieng Damsite.“Kiba bun hi ki dei ki trok kit marbam ba ngi thmu ban leit kit sha Shillong. Lada ki bor bahalor ki khang ban ïaid ïa ki trok ki ladei ban pyntip lypa hynrei ym ban shu leh kumne,” la ong ki nongñiah trok ha ka jingïakren bad ki lad pathai khubor.Ha kane ka janmiet, la sakhi ruh da ki phew tylli ki trok kit mar ki bym shym la ïoh shuh ban ïaid lyngba na ka jingkieng Damsite.“Ngi kyrpad ïa ki bor bahalor kiba peit ïa kane ba kin pyrkhat.  Khlem ïoh notis ngi shu shah pynieng hangne bad lada poi ki mar kan buh jingeh bad kan pynkiew dor ïa ki marbam,” la ong ki nongñiah trok bad ïathuh ruh ba bun na ki trok kiba la shah bat ki dei beit tang ki trok kiba kit marbam kum u khaw, ka shini, u phan, u piat bad kiwei kiwei.“Ngi lei ngi kit ïa ki marbam tang hapoh 18 ton katba ïa ki kali kiba ïaid mynmiet kiba kit mawiong kam leilei kiba kit 30 ton. Lada ki kali kit marbam ka ktah ïa ka jingkieng hato ki kali kit maw kam ktah seh ïa ka jingkieng kiba kit 30 ton, 40 ton?” la kynthoh kine ki nongñiah trok kiba kit marbam.Katkum ka jingïathuh jong kine ki nongñiah trok, kiba bun na ki trok ki dei kiba la shah bat naduh hynnin ka miet sngi Palei bad ki nongñiah trok ki pynpaw ruh ka jingsngew sih ba ki nongñiah trok kim ïoh wat tang ka bam ka dih.Haba pynpaw ïa ka jingpyrshah katkum ka hukum ban pyllait tang ïa ki kali kiba kit tang 15 ton, ki nongñiah trok ki la ong, “kam ïahap satia ban pyllait tang 15 ton namarba tang ka kali ruh ka la khia lypa 8 ne 9 ton bad sa ki mar ki mata ka la nang khia shuh shuh. Ngi kyrpad ïa ki bor bahalor ba kin peit bad kin ïarap lem ïa ka jingeh jong ki nongñiah trok.”“Lada ngi ïaid kyllaiñ sha Mawryngkneng ka marbam ka la kiewdor namarba tang  ka jingshah khrong pisa ha lynti ha ki khyrdop, ha ki Pulit kaba hap siew shane shatai ka jinglut ka poi haduh 7 hajar tyngka. Kan ktah beit ïa ka jingkiewdor. Lada ki trok kit marbam kim lah ban ïaid, kumno ki trok kit dewiong bad ki trok kit maw ki lah ban ïaid na ka jingkieng,” la kynthoh ki nongñiah trok.",SHAH BAT KI TROK KIT MARBAM HA LAD UMROI KATBA DANG THMU BAN RUNG SHA SHILLONG,https://batesitv.com/shah-bat-ki-trok-kit-marbam-ha-lad-umroi-katba-dang-thmu-ban-rung-sha-shillong/
"Ka Joint Action Committee (JAC) North Eastern Hill University (NEHU) ka la byrngem ban pynlong ïa ki jingïakhih kiba jur ha ka 13 tarik mynta u bnai halor ka jingkynnoh ba u Vice Chancellor jong ka skulbah NEHU u Prof. Prabha Shankar Shukla u dang ïai leh mynthi halor ki mat jingdawa.Ki dkhot jong ka JAC ba kynthup ïa ki nonghikai kiba don hapoh ka shatri jong ka North Eastern Hills University Teachers Association (NEHUTA) bad ki samla pule kiba don ha ka shatri jong ka North Eastern Hills University Student Union (NEHUSU) bad ki nongtrei ïa kaba la tip North Eastern Hills University Non Teaching Staff Association (NEHUNSTA) ha ka sngi Thohdieng ki la dawa ïa u Vice Chancellor ba u dei ban weng kam noh mardor ïa u Rohit Prasad ïa uba la thung kum u Technical Advisor hapoh kane ka skulbah.Ki dkhot ka JAC ki la pyrta shla ba u Vice Chancellor u dei ban mih shabar bad ban weng kam noh mardor ïa u Rohit Prasad hynrei u Vice Chancellor um shym la treh satia ban mih shabar hynrei u la khot ïa ki nongïalam jong ka Joint Action Committee sha ka miej jingïakren katba na ka liang ki nonghikai ki la kyntait mardor ïa ka jingkhot ïakren.Ha ka jingïakren bad ki lad pathai khubor ki nongïalam ka JAC ki la pyntip ba ka Committee ha ka 13 tarik mynta u bnai, kin dang pynjur shuh shuh ïa ka jingïakhih ban dawa weng kam beit mardor ïa u Rohit Prasad.",HA KA 13 TARIK MYNTA U BNAI BYRTHEN KA JAC NEHU BAN PYNJUR KA JINGÏAKHIH,https://batesitv.com/ha-ka-13-tarik-mynta-u-bnai-byrthen-ka-jac-nehu-ban-pynjur-ka-jingiakhih/
": Da ka jingthmu ban pynjanai ïa ka leit ka wan jong ki kali ha ka thaiñ Polo bad ha Madanrting, ka Shillong Traffic Police (STP) ka la rai ban wanrah katto katne ki jingkylla ka rukom pynïaid kali tang kum ka jingpyrshang (trial basis) ha kine ki ar tylli ki jaka naduh ka 6 tarik mynta u bnaiHa ka thaiñ Polo, yn ym shah ban rung ïa ki kali na 4th Furlong Junction kiba kwah ban leit sha Polo.  Kin hap ban khun na CS Junction/Pinewood Junction/B. K. Bajoria Junction.Ym shah ban pynkhun sha ka mon (No Right-Turn) ha Matri Mandir Junction ïa ki kali kiba kwah ban leit sha iew Polo. Kin hap ban ïaid beit sha 4th Furlong.Ym shah ban pynkhun sha ka mon (No Right Turn) na Green Hills Junction na ka bynta ki kali kiba wan na ka surok Polo Towers bad kiba kwah ban leit sha 4th Furlong, kin hap ban pynkhun sha ka mon ha Iew Polo bad ïaid sha 4th Furlong.Ha Madanrting, ïa ka surok naduh Lumbasuk Junction haduh National Law University (NLU) yn pynïaid noh tang shi laiñ, kata ïa ki kali ki lah ban ïaid na Lumbasuk Junction sha NLU.Ka surok na Demthring Petrol Pump Junction sha Madanrting Presbyterian Junction yn pynïaid tang shi laiñ, kata, ki kali ki lah ban ïaid na Demthring Petrol Pump Junction sha Madanrting Presbyterian Junction.Ka surok na Madanrting Market Junction kaba pynïasoh bad ka Demthring Petrol Pump Junction yn pynïaid noh tang shi laiñ, kata, ki kai ki lah ban ïaid na iew Madanrting sha Demthring Petrol Pump Junction.",PYNKYLLA KA STP ÏA KA RUKOM PYNÏAID KALI HA POLO BAD MADANRTING,https://batesitv.com/pynkylla-ka-stp-ia-ka-rukom-pyniaid-kali-ha-polo-bad-madanrting/
"Ki nongtrei jong ka EMRI-108 ki la pynpaw ia ka jingbym sngewhun halor ka jingpyntip jong ka Myntri ka Koit ka Khiah ban pynkiew ia ka jingsiew bainong kaba 7 percent na ka jingsiew bainong kaba ki ioh mynta.U President jong ka Meghalaya EMRI Workers Union (MEMRIWU) u Bah Roypar Kharraswai ha ka jingiakren bad ki lad pathai khubor hadien ba la wai ka jingialang ha ka sngi Saitjaiñ u la ong, “ha ka jingialang mynta ngi la iakren ia ka jingsiew tulop hadien ba ka Sorkar ka la ong ba kan sa pynkiew da 7 percent ia ka Annual Increment na ka jingsiew tulop kaba mynta.  Tang shu ioh jingtip ia kane, ma ngi ki nongtrei ngi la khih jingmut namarba ka jingpynkiew tulop ka long kaba rit shaba palat.”“Wat ha rilum Garo ki nongtrei jong ka EMRI-108 ruh ki la pynlong ia ka jingialang namarba ka jingtyrwa ban pynkiew tulop ka long kaba rit shaba palat,” long u Bah Kharraswai.“Ngim hun ia ka jingpynkiew tulop kaba 7 percent bad ngi la rai la kumno kumno ka Sorkar kaba la pyniaid hi ia ka EMRI-108 kan ai ka One Time Enhancement mynta shi snem bad kan sa ai pat da ka Annual Increment manla u snem, ia kata ngi pdiang,” u la ong bad bynrap, “ia ka rukom siew tulop jong ngi ba ladep pynkhreh ngin sa rah sha ka Sorkar bad lada kam pynkiew ngim banse ban iaid da kawei pat ka lynti,” la ong une u nongialam ka MEMRIWU.U la iathuh ruh ba ka jingialang ka la iakren sani halor ki jingdawa jong ka Union kiba la pdiang da ka Sorkar Jylla khamtam ha kaba iadei bad ki jingmyntoi jong ki nongtrei, bad khamtam eh ha kaba iadei bad ka jingpynpaw jong ka Sorkar ban kham pynbun ia ki nongtrei bad ia ki kali Ambulance.Haba kylli, u la ong, “ha ka jingiakren naduh kaba sdang, ka Union ka la dawa ia ka Sorkar ba kan shimti ban pyniaid hi ia ka EMRI-108 hynrei ka Sorkar hi ka pyni bun ki daw hynrei watla katta ngi ieh ia ka jingstad jong ka Sorkar hynrei ka jingdawa ka long beit ba ka Sorkar kan shimti ban pyniaid hi ia kane ka Emergency Service.”“Ngi kwah ba ka Sorkar kan pynheh ia ka jingsiew tulop bad ngin trei ruh hangne da ka jingsuk mynsiem.  Ngim kwah shuh ba kine ki jingjia kiba ladep kin dang jia hadien habud. Ngi buh beit hakhmat ka jingstad ka Sokrar ba kan pynbiang ia ki jingdonkam jong ngi,” u la ong.’Dang shen, ka Myntri ka Koit ka Khiah ka la pyntip ba ki don 7 tylli ki Kompeni kiba la thep kyrteng ban shimti ia ka EMRI-108 bad na kine, lai tylli ki la shah jied ban thep ia ka Tender. Kine ki long ka Global Health Services, ka Medulance bad ka Chikitsa.“Ka jingkwah jong ngi ia ka kompeni ka dei ban pyniaid bha i aka kam shakhmat bad ka Sorkar ka dei ban don beit hapdeng ban bishar.  Hynrei haduh mynta hi ngim pdiang ia ka jingaiti ia ka EMRI-108 ban pyniaid da ka Kompeni,” u la ong.“Lada ka Sorkar ka lah ban pyniaid hi ka lah suk namarba la shi snem ka la iaid beit ka kam,” u la ong bad kynthoh, “ym dei ba ka Sorkar kam lah hynrei ka don da kawei pat ka jingthmu haba ka ai wai sha ka kompani, lehse ka lah ban lolng na ka bynta ka jingiohnong jongno re jongno hynrei ym dei na ka bynta ka jingiohnong jong ka jylla.”Haba iathuh ba ka Union ka la wad jingtip shaphang ki lai tylli ki Kompeni kiba thep Tender ban shimti ia ka EMRI-108 ha Meghalaya ula ong, “ngi la wad bniah, ka Medulance ka don ka dak sniew (Black Remark) ba kam lah ban siew tulop ia ki nongtrei ha ka por Covid-19.  Ngi lap ia kata ka rekod. Ka Global Health Service ka iateh lok bad ka UKSSA. Ka UKSSA ba la pyniaid ia ki 108 Ambulance bad 102 ha Delhi bad ha u 2018 ka la don ka jingiakhih jong ki nongtrei ba ka kompeni kam shym la siew tulop ia ki nongtrei namarba ka Sorkar kam ai pisa sha ka UKSSA ba ka rukom pyniaid kam iahap bad ki kyndon pyniaid ba la buh,” la ong u Bah Kharraswai“Ka Chikitsa ka don hapoh ka jingtohkit jong ka CBI ha Rajasthan ba ka pyniaid ia ki kali Ambulance. Ka rekod jong kine ki lai tylli ki dei kiba sniew. Ka jingjied jong ka Sorkar ia kine ki lai tylli ka don eiei sha lyndet. Ngi diaw ban iohi ba ka Sorkar ka leh bakla ha kane ka jingjied. Lada ka Sorkar ka pyniaid hi kan bha shibun.  Ka sorkar kam dei ban iapeiñ ban aiti  ia ka Emergency Health Services sha ki kompeni ba la don dak sniew,” la dawa une u nongialam ka MEMRIWU.",KA SORKAR KAM DEI BAN AITI ÏA KA EMRI-108 SHA KI KOMPENI BA LA DON DAK SNIEW : PRESIDENT MERMRIWU,https://batesitv.com/ka-sorkar-kam-dei-ban-aiti-ia-ka-emri-108-sha-ki-kompeni-ba-la-don-dak-sniew-president-mermriwu/
": Ki Pulit jong ka Laban Police Station haduh mynta kim pat kem satia ia u Suresh Singh uba la dung pynmynsaw da ka tari ia ka kurim lajong ka Poonam Singh ha ka 31 tarik u Risaw, 2023 ha iing sah ha Laban, kaba la mynsaw jur bad kaba dang shah sumar haduh mynta ha Hospital.Ka Khun kynthei jong ka Poonam Singh, ka Deviani Singh ha ka jingiakren bad ki lad pathai khubor ha sngi Saitjaiñ ka la kren diaw ia ka jingshim sting jong ki Pulit bad ka jingbym kem ia u Kpa jong ka, wat hadien ba la mudui da ka ejahar.Ka Deviani Singh ka la kynnoh ba kane ka jingshim sting jong ki Pulit ka long namarba u kpa jong ka, u Suresh Singh uba dei u Director jong ka Shillong Golf Club, u dei uba don ka jingiadei bad ki briew kiba don ha ka bor.Ha ka ejahar ba ka Poonam Singh ka la mudui sha ki Pulit ka Laban Police Station ka la ong, “hynne ka step (sngi baar) nga la phah ia la u kurim ba un leit ban siew katto katne ki jingsiew na ka bynta ka khun jong nga. U la kyntait da kaba ong ba um don pisa, ha kaba kum kane ka khep nga la ong; “phi don pisa ban pynlut na ka bynta ka Bala bad pynairong airup ia ka iing jong ka hynrei phim don pisa na ka bynta jong ngi.” Kumta ka la mih ka jingiania kaba jur bad u la dung ia nga da ka tari bad thombor ia nga na ki bynta jong ki lbong bad pynmynsaw ia ki shympriah kti jong nga.  Nga la sdang ban lynñiar bad ka khun jong nga ka la wan mareh bad iohi ba nga la phlei snam.  Hadien kane nga la pyntip noh sha ki Pulit kiba la pynkit noh ia nga sha Hospital na ka bynta ban ioh jingsumar,” ong ka Poonam ha ka ejahar.Ka Deviani Singh ka pynpaw ba ka kwah ba ki bor jong ka aiñ kin ai ia ka hok jong ka kmie kaba la shah thombor bad kaba dang don mynta ha ka jingshah sumar ha Hospital.Ka la kynnoh ruh ba kane kam dei satia ka sien banyngkong hynrei u Suresh Singh u ju thombor ruh ia la ka jong ka kurim ha ki snem kiba mynshwa bad ki la don teng ruh ki ejahar ba la mudui pyrshah ia u hynrei ki Pulit kim shym la leh eiei pyrshah ia u.“Ha ka sngi ba u la dung da ka tari ia i mei, u la phet na iing, hynrei ha ka sngi kaba bud u la wan phai bad rung hapoh iing  bad nga iohi ia kata namarba nga ieng habar. Nga la pyntip sha ki Pulit ba i pa i don ha ing ba kin wan kem hynrei ki Pulit ki la ong pynban ba ki donkam da ka jingthoh na u Officer in Charge bad kim wan hi ruh.  Nga la telephone ia u Officer Incharge, um shim satia ia ka phone watla ka ring bad ha ka por 7 baje janmiet ynda nga leit mih sha Police Station ban tohkit.  Hynrei ha ka por mynmiet u OC u la telephone ia nga ban ym leh eiei.  Ia mynta nga kwah ba ia kane ka Case dei ban aiti noh shawei kaba u  kpa jong nga um don jingiadei eiei,” la ong ka Deviani Singh.","NGA KWAH BAN ÏOH ÏA KA HOK, ONG KA KHUN JONG KA LONGKMIE BA SHAH DUNG TARI HA U KURIM",https://batesitv.com/nga-kwah-ban-ioh-ia-ka-hok-ong-ka-khun-jong-ka-longkmie-ba-shah-dung-tari-ha-u-kurim/
"Ka Mawlai Town Dorbar (MTD) ha ka sngi Saitjaiñ ka la shimti ban pynbha biang ïa ka jingim jong ki 21 ngut ki khun samla kiba long ki nongshong shnong jong ki shnong kiba don hapoh ka jylli jong ka shnong Mawlai kiba la shah tehmraw ha ka jingim kyrni jong u drok.Ka jingshimti ïa kine ki khun samla ka la long hadien ba ki la pynpaw ïa ka mon kaba jwat ba ki dang kwah ban im biang ïa ka jingim kaba thymmai bad ban iehnoh dak ïa ki jingmlien ba sniew khamtam u drok uba la pynjot ïa ka jingim ka jong ki.Kane ka dei ka sienjam kaba nyngkong eh ba ka Mawlai Town Dorbar kum ka shatri jong ki Dorbar Shnong kiba don hapoh ka jylli jong ka shnong Mawlai ka la shim ïa ka jingkitkhlieh ban plie ïa ka jingkhang da kaba khot bad wer ïa ki khun samla shynrang bad kynthei kiba la im kyrni bad kiba la shah teh mraw ha u drok.Ka Mawlai Town Dorbar ka jingïatreilang bad Manbha Foundation kan sa ai ïa ka jingsumar bad ka jingïasyllok ïa ki khun samla kiba la shah teh mraw ha u drok bad kiba la pyni pat ïa ka mon ba jwat ba ki long kiba kloi ban phaidien noh na une u jingdih buaid.Ha kane ka wat kaba nyngkong, ki don 21 ngut ki samla kiba la pynrung kyrteng ïalade na ka bynta kane ka jingthmu kaba bha ba la shim da ka Mawlai Town Dorbar.Ïa kine ki samla yn sa pynsah haduh saw bnai ha ka jaka ba la ai sngewbha da u MDC jong ka Mawlai Constituency u Bah Teiborlang Pathaw kaba don ha Mawkynroh-Umshing, Shillong ha kaba yn sa pynkhuid ïa u drok na ka met jong ki bad yn sumar ruh ïa ki jingpang ba ki don, nalor kaba ai ruh ïa ka jingïasyllok khnang ba kine ki samla kin ïoh biang ïa ka jingim kaba thymmai.Ha ka jingshimti ïa kine ki 21 ngut ki samla la sakhi lang da ka Dr Rika Lamar na ka Manbha Foundation, u Superintendent of Police (City) Bah Vivek Syiem, u Vice Chancellor jong ka skulbah NEHU, u Prof PS Shukla bad u MDC ka Mawlai Constitunecy u Bah Teiborlang Pathaw, ki Rangbah bad ki nongïalam jong ki shnong ka shnong Mawlai, ki bahaïing hasem jong ki samla kiba la kwah ban ieh syndon ïa u drok ha ka jingim ka jong ki.",SHIMTI KA MTD ÏA KI 21 NGUT KI SAMLA KA SHNONG MAWLAI BA LA RAIKUT BAN IEHNOH ÏA U DROK,https://batesitv.com/shimti-ka-mtd-ia-ki-21-ngut-ki-samla-ka-shnong-mawlai-ba-la-raikut-ban-iehnoh-ia-u-drok/
"Shillong, Naiwieng 04: Uwei u nongdie drok uba la don dak sniew mynshwa, u la shah kem ha ki paidbah ha ka Sngi Saitjaiñ katba u dang die tuh ïa u drok ha Police Point Laitumkhrah.Ki Pulit ka Laitumkhrah Police Station tang shu ïoh jingtip halor kane ki la bthah ïa ka kynhun Pulit Anti Narcotic Task Force ban leit kem mardor ïa une u nongdie drok bad na ka met jong u ki Pulit ki la ïoh kurup 10 tylli ki tyndong ba la thep ïa u drok Heroin uba khia 10.97 gram, kawei ka plastic rong ïong kaba la thep ïa ki 35 tylli ki tyndong ba thylli, kawei ka mobile phone bad ka pisa kaba 6 hajar, 310 tyngka.",KEM KI PAIDBAH ÏA U NONGDIE DROK NA POLICE POINT LAITUMKHRAH,https://batesitv.com/kem-ki-paidbah-ia-u-nongdie-drok-na-police-point-laitumkhrah/
": Ka Medulance, kaba long ka shlem ai jingshakri kyrkieh bapawkhmat, ka la shah pynkhamti ban pynïaid ïa ka EMRI-108 ha Meghalaya.Ka Medulance kaba don ruh ïa ki kali Ambulance ba la pyndait ïa ka 5G, shen kan sa shimti ban pynïaid ïa ka jingai jingshakri sha ki paidbah nong shong shnong ka jylla Meghalaya kiba donkam ïa ka jingïarap kyrkieh ban pynpoi sha ki jaka ai jingsumar kiba don ha kylleng kane ka jylla Meghalaya, kaba ju jia khah ka jingtwa khyndew bad ka jingther jong u lapbah uba jur.Kane ka kompeni ka la buh hakhmat ïa ka thong ban ïakhun pyrshah ïa ki jingeh ki ban sa wan na ka bynta ban ai ka jingshakri sha ki paidbah jong ka jylla Meghalaya baroh kawei. Da ka jingdon jong ka EDNA Enterprise kum ka kynhun kaba ïatreilang, ka la ïarap ruh haba ka sorkar ka la don hapdeng ka khia ka shon na ka jingiehnoh jong ka GVK EMRI ban pynïaid ïa ki Ambulance, kaba dang ïai bteng haduh mynta.“Ka thong jong ka Medulance ka long ban pyntreikam ïa ka 5G kaba pyndait ha ki kali Ambulance, bad ban pyndait ïa ka GPS ha ki Ambulance. Kane ka long ban pynstet lyngba ka teknoloji ban ai jingïarap kyrkieh ïa ki paidbah kiba donkam jingsumar bad ban ïada ka jingim jong ki paidbah ha kane ka jylla.  Ïa mynta ngi angnud ban pynlong ïa ka jylla Meghalaya ka jylla kaba nyngkong eh ban don ïa ka 5G smart Emergency Response,” ong u Co-Founder jong ka Medulance Healthcare u Mr. Pranav Bajaj.Kane ka kompeni ka dei ruh kaba la ai jingshakri da ka jingkyrshan ka Sorkar Delhi, ban pynïaid ïa ki CATS 102 Services jin saw snem, kynthup ruh haba ka ri India ka la shah lynshop ha ka jingpang khlam COVID-19.  Ka Medulance don ruh ïa ki nongai jinghikai kiba la don 35 snem ka jingbit ban pynïaid ïa ki ALS bad BLS, bad kiwei kiwei.Ka Medulance ka la ai jingshakri ruh ïa ki Public Sector Undertakings (PSU) kum ka NTPC, ka COAL India, bad ïa ka Odisha Jail, kynthup ruh ka Stationed Ambulance services, ki Medical Center, ki Medical Professional bad ka Medical Care.Ka kompeni ka la long kawei na ki kynhun kaba pynïaid ïa ka G20 Summit bad ka sorkar dang shen, da kaba ai jingshakri na ka bynta ki nongïashim bynta ha ka jingïalang G20.",PYNBNA KA MEDULANCE BAN SHIMTI ÏA KA EMRI-108 HA MEGHALAYA,https://batesitv.com/pynbna-ka-medulance-ban-shimti-ia-ka-emri-108-ha-meghalaya/
"Ka jingkilan met hapdeng ki shipai India bad ka ri Malaysia ban wanrah ïa ka jingïadei kaba khlaiñ hapdeng ki bor shipai jong kine ki ar tylli ki ri bad ban pynkhlaiñ ïa ka jingpahara ong ki bor shipai ka la poi noh sha kaba kut ha ka sngi Saitjaiñ, ïa kaba la pynlong ha Umroi, Ribhoi District.Ha ka jingpynkut ïa kane ka jingkilan met, u Brig. Mayank Vaid u la ong nalor kaba plie lad ban pyni ïa ka bor jong ki shipai India, kane ka jingkilan met kan wanrah ruh ïa ka jingïadei kaba jan hapdeng ki shipai jong ka ri India bad ka ri Malaysia.“Ka jingkilan met kan nang pynïar shuh shuh ïa ka jingïadei hapdeng ki shipai jong ka ri India bad ka ri Malaysia, bad kan tehsong ruh ïa ka jingïadei hapdeng kine ki ar tylli ki ri,” la bynrap u Vaid.Kane ka jingkilan met ka la sdang naduh ka 23 tarik Risaw, hapdeng ki shipai ka ri India na ka Rajput Regiment bad ka 5th Royal Battalion jong ka kynhun shipai ka ri Malaysia. Haduh 120 ngut ki shipai jong kine ki ar tylli ki ri ki la ïashim bynta ha kane ka jingkilan met kaba la neh haduh ar taiew kynthih.Ha ka jingïakilan met, ki shipai ki la ïashim bynta ha ka jingtur thma sha khlaw, ha ki bynta khap sor bad ha ki jaka sor.  Ki shipai ki la pynlong ruh ka jingïaid pahara ha ka por mynmiet ha ka khlaw barben.  Ki shipai ka ri Malaysia ki la pyni ruh  ïa ki buit kumno ban pyllait im ïalade ha khlaw.“Ka jingïashim bynta ha ka jingkilanmet bad ban sngewthuh ïa ka rukom tur thma jong ki shipai ha ki jaka khlaw ka long kaba jop.  Kumjuh ruh, ka jingpyni ïa ki buit ïakhun ha madan ka la nang pynmyntoi shuh shuh ïa ki shipai,” la ong u Commanding Officer u K.K Bajpai. U la bynrap ba ha kane ka jingkilan met la buh thong halor ka jingkhlaiñ ka bormet, ki buit ïakhun bad ka jingïasam jingtip mar kylliang ha ka jingleit tur thma sha ki khlaw ki btap.Ïa kane ka jingkilan met kaba la neh ar taiew kynthih la pynlong ha ki lai bynta, ka jingïasam buit kaba neh lai sngi kynthih, ki phra sngi ki jingkilan met ha madan bad ka jingpyni ïa ki sap ïakhun kaba la neh haduh 48 kynta ha kaba ki heh ophisar shipai jong kine ki ar tylli ki kynhun shipai ki la ai jingkren.Ha ka jingpynkut, la pyni nam ruh ïa ki tiar siat bad ki tiar ïaleh ba la pyndonkam da kine ki ar tylli ki kynhun shipai bad ha kajuh ka por la pyni ruh ïa ka nuksa kumno ban ïakhun thma ïa ki riewkieng atiar.",KUT NOH KA JINGKILAN MET BA AR TAÏEW HAPDENG KI SHIPAI INDIA BAD MALAYSIA HA UMROI,https://batesitv.com/kut-noh-ka-jingkilan-met-ba-ar-taiew-hapdeng-ki-shipai-india-bad-malaysia-ha-umroi/
"U Vice President jong ka Federation of Khasi Jaiñtia and Garo Peoples (FKJGP) u samla Kitboklang Nongphlang la pynpaw ba ka jingkynrei jong u drok ha ka nongbah Shillong ka dei ka jinghiar thma ba jarjar jong ki mynder ia ka jaitbynriew.“Bun ki samla khasi kiba la ngop ha u jingdih pynbuaid ki dei tang ki langknia katba kiba pynpoi bad pynngop pat ia u jingdih bunsien ki dei beit ki khyllah jait,” la ong u nongialam ka FKJGP haba kren jingialang pynskhem ia ki dkhot kiba la pyniasoh ialade bad ka seng kaba la long ha ophis treikam jong ka Seng ha Mawlai Kynton Massar, Shillong ha ka 3 tarik mynta u bnai.“Kum ki dkhot jong ka seng ki dei ban long kiba phikir, kiba peitngor bad ban long kiba la khreh ban iakhun thma pyrshah u drok uba la bam kruiñ ia ka jaitbynriew,” u la ong.Ha kane ka sngi, ka seng ka la lum lang ia ki nongialam jong ki Circle kiba kiba don ha ka nongbah Shillong ban shim ia ki sienjan ban pynkhlain ia ka rukom treikam jong ka seng khamtam eh ha ka nongbah Shillong.Ha ka jingialang, ba la pyniaid da u Chief Organising Secretary jong ka FKJGP Central Body u Bah Khrawkupar Nongsiej la don lang ruh u President jong ka seng u Bah Dundee Cliff Khongsit, u Senior Vice President Bah Elton Cliff Warjri bad u General Secretary Bah Eldie N Lyngdoh.U Bah Elton C. Warjri, haba kren ha kane ka jingialang u la pynkynmaw ia ki lynti iaid jong ka seng ha ki snem 2014 terter ha kaba ki dkhot ki dei ban don ia ka mynsiem kaba shitrhem ban shakri ia ka jaitbynriew hi baroh kawei.U Bah Eldie N. Lyngdoh, uba la long teng ruh u Geneneral Secretary ka FKJGP Shillong City ha u snem 2014 u la pynkynmaw ba ki dkhot jong ka Shillong City ha kitei ki snem ki la mad shibun ki jingshah tynjuh lyngba ki jingshahkem, ka jingshah bom shah tied haba ki pyrshang ban iakhun ia kiba bun ki mat na ka bynta ka dawbah jong ka jaitbynriew hynrei kaba sngewtynnad pat ka long ba haduh mynta ka nongrim ka skhem bad kam lah satia ban theh umpjah ia ka mynsiem ieit ri bad u la kyntu ruh ia ki dkhot ba kin nang iai trei shitrhem shuh shuh ban aiti met bad mynsiem na ka bynta ka jaitbynriew.Hashwa ban pynskhem ia ki nongkitkam ba thymmai jong ka FKJGP Shillong City na ka liang jong u Bah Dundee Cliff Khongsit, u la pynshai ia ki nongrim bad ia ki mat treikam jong ka seng da kaba ong, ‘shisien ba phi la pyniaisoh ialade bad ka FKJGP to tip shai ba shiliang ka kjat ka la dei ban don lypa ha ka along bad shiliang pat shabar.”U la kyntu ruh ba kum ki dkhot ki dei ban don ia ka mynsiem kaba shynrang ka bym tieng, bym khawpud bad ka mynsiem kaba ym pyndem satia ban iakhun na ka bynta ka dawbah jong ka jaitbynriew ha kaba u la maham pat ba ki dkhot jong ka seng kim dei satia ban long ki khwan myntoi na ka bynta ka malade.Ki nongialam bad ki dkhot ba la shah pynskhem na ka bynta ka samoi treikam jong u snem 2023-26 ka FKJGP Shillong City ki long, President Arkinfield Khonglam, Vice-President Simon Myrthong, General Secretary Shane Nongrum, Joint Secretary Wanpyndap Marbaniang, Asst. Secretary Kyrshan Syiemlieh, Organising Secretary Alfredy Kharbuli, Barilang Pyngrope, Donkupar Dympep bad Dapkmen Syiemiong, Information Secretary Embhahlang Talang, Asst. Information Secretary Secretary Sherborn Shabong, Education Secretary Garry N. Thangkhiew, Asst. Education Secretary Boney Jyrwa, Socio & Cultural Secretary Larikupar Lyngdoh, Asst. Socio & Cultural Secretary Bantei Nongkhlaw, Sports Secretary Donavan Pyngrope, Asst. Sports Secretary Batkupar Nongkhlaw, Disciplinary Secretary Rist Thabah , Asst. Disciplinary Secretary Kordor Lyngdoh, Environmental Secretary Hopewell Kharkongor,  Asst. Environmental Secretary Collin Turnia, Agriculture Secretary Arban Katrai, Asst. Agriculture Secretary Mark Wahlang.Nalor kine ki nongkitkam la la jied ruh ia ki 36 ngut ki dkhot na kylleng ki jaka kiba hap ha Sor bad Khapsor kum ki dkhot sha ka Executive Committee jong ka FKJGP Shillong City.",KA JINGKYNREI U DROK HA SHILLONG KA DEI KA JINGHIAR THMA BA JARJAR JONG KI MYNDER ÏA KA JAIDBYNRIEW : FKJGP,https://batesitv.com/ka-jingkynrei-u-drok-ha-shillong-ka-dei-ka-jinghiar-thma-ba-jarjar-jong-ki-mynder-ia-ka-jaidbynriew-fkjgp/
": Ka Sorkar Jylla ka la pynlut T.9.28 klur tang ha East Khasi Hills District ban sumar ïa ki shynrang bad ki kynthei kiba la im kyrni ha u drok.Na kane ka pisa kaba T.9.28 klur la pynlut na ka bynta ban sumar ïa ki 3184 ngut ki shynrang bad 32 ngut ki kynthei ha Shillong. Kane ka jingpynlut ïa ka pisa ka long naduh u snem 2010 haduh u snem 2023.Katkum ka jingïathuh jong u nongwad RTI Bah Disparsing Rani ha ka Lah Sngi u Blei hadien ba la ïoh pdiang ïa ka jubab RTI na ka tnat Social Weflare ha ka 6 tarik u bnai ba ladep, u la ïathuh ba haba pan jubab halor ka jingpynlong ïa ki jingpynshai paidbah, ka tnat ka la ai jubab ba kam don satia.“Kaba lyngngoh ban ïohi na kane ka kaiphod ka long ba ki nongdih drok ki don tang lai hajar tam katba ka jingpynlut pisa na ka bynta kine ki lai hajar tam ban sumar bad ban pynthied dawai ka long kaba kyndit ban tip namar ba ka poi haduh T.9,28,90,556 klur,” u la ong.Na kane ka pisa, ka sorkar ka la pynlut T. 30,07,815 ha u snem 2010, T. 34,05,817 ha u snem 2011, T. 38,61,060 ha u snem 2012, T. 40,76,240 ha u snem 2013, T. 53,80,721 ha u snem 2014, T. 39,43,617 ha u snem 2015, T. 35,42,816 ha u snem 2016, T. 36,37,821 ha  u snem 2017, T. 30,17,307 ha u snem 2018, T. 72,71,227 ha u snem 2019, T. 84,73,371 ha u snem 2020, T. 1,48,57,688 ha u snem 2021, T. 1,94,69,467 ha u snem 2022 bad T. 89,45,589 ha u snem2023.“Ka long kaei kaei kaba pynkyndit ïa ka jylla, ïa ki riewpeitngor, ïa ki dorbar shnong, ïa ki sengbhalang bad ïa nga u nongtrei mon sngewbha ban tip ba ki nongdih drok ki don tang lai hajar tam hynrei ka pisa na ka bynta khatlai snem ka jingpynlut ka long haduh T. 9.28 klur.  Uta u dei u dak jingkylli uba eh haduh katta ban ong ba na ka bynta ki nongdih drok kiba tang katta, ka pisa yn pynlut haduh katne,” u la ong.“Lada don ki nongdih drok tang shi lak ngut, ka pisa jong nga jong phi ka la leit lut sha ki nongdih drok (ban ai jingsumar).  Ngan sa pan jubab shuh shuh ha kaba ïadei bad ka rukom pynlut (ïa ka pisa na ka bynta ban sumar ïa kiba dih drok),” u la ong.Haba kylli halor ka pisa, u Bah Disparsing ula ïathuh ba ka kaiphod ka khlem kdew la pynlut kumno ïa ka pisa hynrei la shu pynpaw beit ba ka pisa kaba T. 9.28 klur la pynlut na ka bynta kiba la kyrni ban dih ïa u drok naduh u snem 2010 haduh u snem 2023.",PYNLUT KA SORKAR 9.28 KLUR HAPOH 13 SNEM BAN SUMAR ÏA KIBA LA KYRNI DIH DROK,https://batesitv.com/pynlut-ka-sorkar-9-28-klur-hapoh-13-snem-ban-sumar-ia-kiba-la-kyrni-dih-drok/
": Ka Shillong Civil Hospital ka la iohlum T.6,29,18,877 klur hapoh lai snem na ki nongpang kiba wad jingsumar ha kane ka jaka ai jingsumar.  Ia kane la pyntip da u nongwad RTI u Bah Disparsing Rani katkum ka jubab RTI ba la ioh na ka Civil Hospital.Ha ka jingiakren bad ki lad pathai khubor ha ka lah sngi U Blei u Bah Disparsing Rani u la iathuh ba kane ka jingioh lum pisa jong ka Shillong Civil Hospital ka long na ka CT Scan, MRI, Blood Test, UG Scan bad X-Ray.U la iathuh ba ka jubab RTI ka pynpaw ba ha ki 3 snem, ka Hospital ka la ioh lum T. 2.42 klur na ka jingpyndonkam ki paidbah ia ka CT Scan, T. 26 lak na ka MRI, na ka X-Ray T.4 lak, Blood Test T.2.55 klur bad T. 57 lak na ka UG Scan.“Kane ka jingwad RTI ka dei ban pyntip paidbah ha kaba iadei bad ka jingioh lum ka Shillong Civil Hospital namarba tang ha ki lai snem, kala ioh lum T. 6,29,18,877 klur bad ki paidbah ki donhok ban ioh ki lad jingsumar kiba bha,” ong u Bah Disparsing.U la iathuh ba ka don kawei ka kor MRI Scan kaba shongdor T. 4.90 klur kaba la pyntreikam naduh 2013 hynrei mynta ka la sniew bad kam treikam shuh.Shuh shuh u Bah Disparsing u la iathuh ruh ba katkum ka jubab RTI ba la ioh pdiang na ka ophis jong ka Directorate of Health Services (MI) la pynpaw ba ki don ki Doctor, Staff Nurse bad ki nongtrei 4 Grade hapoh ka Civil Hospital Shillong ki bym ioh tulop naduh ka por ba ki trei haba ka jylla Meghalaya ka la shah lynshop ha ka jingpang khlam COVID-19.“Hadien ba ka Sorkar ka pynpaw ba ka ioh pdiang tang 76 klur na Delhi.  Hynrei ha ka jubab RTI ka pynpaw ba ka la ioh pisa T. 119 klur bad ka pisa kaba dang don bad ka Sorkar ka long sa T. 43 klur.  Balei ka Sorkar kam siew noh ia ka tulop jong kine ki nongtrei.  Haba ki trei ia ka kam, ka Sorkar ruh ka dei ban sngewthuh lem ia ka jingdonkam jong ki,” u la ong.Ha kaba iadei bad ka jingshna ia ka surok saw laiñ Shillong-Dawki, u Bah Disparsing Rani u la iathuh ba katkum ka jubab RTI ba la ioh na ka Ministry of Raods Transport and Highways ka Sorkar India, la pynpaw ba ia kane ka projek la aiti sha ka M/s PCC Go Tech Pvt Ltd ban shna pynheh ia ka surok na Umshyrpi haduh Umdiengpung, 7 Mer Upper Shillong. Ka kam ka la iaid katkum ka jingaipor haduh 2 snem ban pyndep ia ka Phase-I. Mynta ka pakage-2, Pakage-3, bad 5 ruh ka dang iaid.  Ka don ruh ka projek ba dang pynkhreh ia ka Detailed Project Report (DPR) na ka bynta ka Shillong Eastern Bypass ban shna ia ka surok na Mawlyngkhung, Mawryngkneng, Jowai, Ratacherra kaba jrong 138 kilomiar. Kane ka dang iaid bad ka projek ban shna ia ka surok Mawthir-Kyrshai ruh ka dang iaid shakhmat.”“Nga kyntu ia ki paidbah, ia ki Dorbar Shnong bad ia ki Sengbhalang ba ngin buh lang ia ka thong ba yn dup lah ban pyndep kloi ia kine ki projek bad ym pynthud ia ki kompeni namar ba ka don ka jingkynnoh ba ka don ka jingpynwit bad kata ka pynlehraiñ.  Ki nongtrei jong ki kompeni ki wan sah tang shipor bad ki leit phai noh,” u la ong.“Ngi ruh ngin buh nuksa ia kiwei ki jylla kum ka Mizoram bad Manipur ba ngim dei ban pynthud khnang ba ka jingangnud jong u paidbah kan long kaba biang,” u la ong.",HAPOH LAI SNEM IOH LUM PISA 6 KLUR KA SHILLONG CIVIL HOSPITAL NA KIBA SHAH SUMAR,https://batesitv.com/hapoh-lai-snem-ioh-lum-pisa-6-klur-ka-shillong-civil-hospital-na-kiba-shah-sumar/
"Ka Proseshon Eucharist kaba shisien shi snem jong ka Jylla Niambah Shillong kan sa long ha ka 12 tarik mynta u bnai.Yn sdang ia kane ka sngi, da ka Mass Bakhuid ha ka por 10:00 baje mynstep ban sa pynbynta da u Apostolic Nuncio ka Vatican sha India bad Nepal u Most Rev. Leopoldo Girelli ryngkat ka jingsakhi lang jong u Archbishop ka Jylla Niam Bah Shillong u Most Rev. Victor Lyngdoh bad ki lai ngut kiba dang shu dep shah pynkyntang kiba kynthup ia u Bishop jong ka Jylla Niam Nongstoiñ u Most Rev. Wilbert Marweiñ, u Bishop jong ka Jylla Niam Jowai u Most Rev. Ferdinand Dkhar bad u Auxiliary Bishop jong ka Jylla Niam Aizawl u Most Rev. Joachim Walder.U General Secretary ka Parish Pastoral Council (PPC) ka Cathedral of Mary Help of Christians u Bah Barnabas Nangbah ha ka jingiakren bad ki lad pathai khubor u la khot bad wer ia ki paidriewngeit jong ka Balang Catholic na ka Jylla Niam Jowai bad Nongstoiñ ban iashim bynta ha kane ka Proseshon Eucharist ka ban sa long ha ka por 1:30 baje nohphai sngi ka ban sdang na madan Calvary bad iaid lyngba ka surok Dhankheti-Shillong Jowai bad wan phai sha Don Bosco Square bad pynkut biang ha madan Calvary.Ha kaba iadei bad kane, ki bor pyniaid jong ka Balang ki la iatreilang bad ki bor Pulit jong ka Shillong Traffic Police ban pynbeit ia ki rukom pynieng kali bad ban pyniaid ia ki kali ha ka thain Laitumkhrah baroh kawei.Ka jingpynbeit ia ki jaka ieng kali ki long ha Madan Iew Rynghep, St. Edmund’s college, MIIT Brookdene, St. Margareth’s Convent, St. Mary’s Convent, St. Anthony’s H/S School Mini Stadium, Christ King College, Don Bosco Technical School, Parking Lot ka Loreto School (Hopkinson Road) bad madan Malki.  Kiwei kiwei ki kali ki lah ban pynieng harud surok naduh Barik Point ter ter shaduh Pine mount School bad Seventh Set School, ha Lower Lachumiere naduh Horse Shoe Building shaduh DIPR, ha Treasury Office, ha pyrshah ka Additional Secretariat shaduh Barik Point, ha lyndet iing u Lat, hakhmat ka Don Bosco Hall (Hopkinson Road), ha surok Jacob’s Ladder bad ha Boyce’s Road Shillong College -Bajoria School.“Ha kaba iadei bad kane, ngi la buh ruh ia ki Traffic Volunteers ha baroh ki Parking Lot bad ngi kyrpad ia ki trai kali ba kin ai ka jingiatreilang khnang ban pynieng ia ki kali ha ka rukom kaba dei bad ban ym ktah ia ka leit ka wan jong ki kali.  La kyrpad ia kito kiba pynieng ia ki kali harud surok ba kin ieng tang shiliang khnang ban ym wanrah ia ka jingdheng kali,” la kyrpad u General Secretary ka PPC.Da ka jingiatreilang bad ki bor synshar district, ka PPC ka la pyntip ba ka shilynter jong ka surok naduh Dhankheti-Shillong Jowai Road-Laitumkhrah Main Road-Don Bosco Square – Calvary la pynbna kum ka NO PARKING ZONE ha kane ka sngi.Yn khang ban iaid kali na surok Dhankheti-Don Bosco Square naduh ka por 8.45 baje mynstep tad haduh ban da wai ki jinglehniam.Yn pyrkhing da ka No Entry ia baroh ki kali kiba iaid ha shilynter jong ka surok Shillong-Jowai Road ha Barik Point bad ha Fire Brigade naduh ka por 12.00 baje mynsngi haduh ka por 3.30 baje nohphai sngi (tad haduh ba ka jingiaid proseshon kan da pyndep na Fire Brigade point).  Ki bor synshar district ki la pyntip ruh ba yn ym shah ban die jingdie iano iano ruh, ha shilynter ka surok iaid proseshon, kata naduh surok Dhankheti-Shillong Jowai Road, Laitumkhrah Main Road bad ha Don Bosco Square.“La kyrpad ia ki paidriewngeit ba kin long kiba leh khuid bad bret ia ki jaboh jabaiñ ha ki shang bad ki borti bret ñiut ba la pynkhreh lypa ha ki jaka pynieng kali,” la ong shuh shuh ka PCC.",YN WAN SAKHI U APOSTOLIC NUNCIO KA VATICAN SHA INDIA HA KA PROSESHON EUCHARIST,https://batesitv.com/yn-wan-sakhi-u-apostolic-nuncio-ka-vatican-sha-india-ha-ka-proseshon-eucharist/
"U Chief Executive Member (CEM) ka Khasi Hills Autonomous District Council (KHADC) Bah Pynïaid Sing Syiem ha ka sngi baar ryngkat ka jingsynran lang jong u Executive Member i/c Taxation u Bah Joseph Fantin Lakadong, bad ki Pulit Enforcement ka KHADC, ki bor synshar ka East Khasi Hills bad na Sohra Civil Sub Division ki la hiar sha ka shnong Majai ban khynra naphang ïa ki dukan jong ki bar jylla kiba leh ïa ka khaïi ka pateng khlem da ïoh ïa ka Trading License na ka Khasi Hills Autonomous District Council.Kane ka jinghiar jong u CEM ka KHADC sha Majai ka long ruh hadien ba 44 ngut ki bar jylla kiba leh ïa ka khaïi pateng ha Majai, ki la pyni bor ïa ka District Council halor ka Trading Licence da kaba leit tied ïa ka jingkhang jong ka Iingbishar Meghalaya High Court na ka bynta ban pynthymmai ïa ki laisen kiba la kut ka por.Ha kane ka jingkhynra Trading License la sakhi ba napdeng ki 44 ngut ki la khang lypa ïa ki dukan bad kane ka la pynsuba ba imat kim don ïa ki kot ki sla kiba biang ha kaba ïadei bad ka khaïi pateng ha ka shnong Majai.Nalor kata, la lap ruh ba wat ki bar jylla kiba shong dukan kiba biang ïa ki kot ki sla hynrei kim shym la leh satia ïa ka Professional Tax.Na ka liang jong u CEM ka KHADC hadien ba la lap ïa ki dukan ki bym don ïa ki kot ki sla kiba biang u la phah khang khyrdep ïa ki dukan bad la bthah ba kin leit mih sha ka ophis jong ka District Council na ka bynta ban pynbiang ïa ki kot ki sla.Ha kane ka sngi u CEM ba ka kynhun ki la hiar ruh sha ka shnong Ichamati ban khynra naphang ïa ki dukan jong ki bar jylla ki bym don ïa ki kot ki sla kiba biang.Ha ka jingïakren bad ki lad pathai khubor u Bah Pynïaid u la ong, “dang shen ka Ïingbishar Meghalaya High Court ka la bthah ïa ngi ban ai ïa ka Trading License hadien ba ki la leit tied ïa ka jingkhang jong ka Ingbishar. Ngi ruh ngi don ïa ka Trading by Non Tribal Regulation Act bad ngi ruh hap ban bud ïa kane ka aiñ bad ngin ym lah ban ai Trading License ïa ki nongkhaïi bar jylla tang na ka liang ka KHADC khlem da ïoh ïa ka NoC na ka shnong, Raid, ne Hima.”“Kumba long ha Majai kaba hap hapoh ka Hima Sohra, ngi pan ïa ka NoC na u Syiem bad lada ym pat ïoh ïa ka NoC ngim pat lah ban pynthymmai ïa kine kiba aplai (laisen) bad kata ka pynlong ïa ki 44 ngut ki nongkhaïi bar jylla ban leit sha Iingbishar,” u la ong.U la ïathuh ba ha kane ka jinghiar khynra ha ka shnong Majai, ki don bun tylli ki dukan jong ki bar jylla, ym tang ki 44 ngut, ki bym biang lehse ki kot ki sla ki la khang ïa ki dukan. “Kane ka pynpaw shai ba ki dukan kiba don ha Majai kiba bun kiba khaïi ki dei ki bar jylla. Lada ngi lap bad ngi thikna ba kim dei na Meghalaya ngin ym lah ban ai ïa ka Trading License namar ba kane ka jaka ka don ha syndah bad ka ri Bangladesh,” u la ong.“Kaba sngewsih haba kylli ngi kylli jingkylli ïa ki trai dukan, ngi lap ba ka kyrteng ki dei ki Khasi katba uba ap dukan u dei u bar jylla. Ynda la kylli ïa ki kot ki sla u sei pynban da ka syrnot ïathoh ban pynshisha ba u (bar jylla) shongkha ïa ka thei Khasi,” la ïathuh u Bah Pynïaid.“Ha ka kyrteng jong ka lok, la pynïaid ïa ka kam khaïi da u lok (bar jylla). Watla katta ruh ki bym dei ki Khasi kiba ïoh lok Khasi lada kim pat don ïa ka Professional Tax ne ki nongtrei jong ki ban don ïa ka Labour License na ka liang jong ngi ruh ngi hap ban khang (ïa ki dukan) bad ngin ym ailad ban plie,” u la ong.Ha ka jingwad bniah jong ka KHADC napdeng ki 44 ngut ki bar jylla kiba leit ujor sha ka Ïingbishar, 20 ngut ki dei ki Exporter kaba mut kim don ïa ki dukan hynrei ki don tang ka ophis treikam. “Kine kim ïohlad ban khaïi ba kim ïoh ïa ki kot ki sla.  Kine ki 24 tylli ki dukan nga la phah tohkit khnang ba ngin tip shuh shuh katno ngut kiba plie bad katno ngut kiba khang.  Ha ka jingshem jong ngi, kiba bun ki khang baroh shikatta lane ki khang tang mynta ka sngi ïa kata ngam tip hynrei na ka liang jong ngi ngin hap ban ai da ka Notis sa shisien namar ba ngim tip kino kiba dei trai,” la bynrap u Bah Pynïaid.Haba kylli, “ïa mynta ngim lap mano ba dei ki trai dukan lane ki trai jaka bad mano ruh ba shong dukan.  Ngim banse ban tah da ka Show Cause Notice bad lada ki dang kwah ban khaïi kin hap ban bud ïa ki aiñ ki kyndon.”“Ïa kine ki 44 ngut kiba leit ujor sha Ïingbishar ka shong ha ngi kumno ban pyntreikam ïa ki Rule bad ki Act bad kiba biang hi ïa ki kot ki sla ngin sa peit. Na ka liang jong ka Council lada ngi hap ban ai, ngin ai halor ka nongrim bad lada ngi kyntait ruh ïa ka Trading License ruh ngin kyntait halor ka nongrim bad ngin ym lah ban shu leh kulmar tang ba la don ka jingbthah namar ha kaba kut dei ma ngi kiba thaw ïa ka aiñ bad ma ngi hi kiba hap ban pyntreikam ym ban pynkheiñ ïa ka aiñ,” la ong shuh shuh u Bah Pynïaid.U la ong ruh ba ka Council kan ym shongthait ban khynra ïa kino kino ki dukan jong ki bar jylla kiba leh ïa ka khaïi ka pateng khlem da ïoh ïa ki kot ki sla kiba biang na ka District Council.Ka KHADC ka don 60 ngut tam ki Pulit Enforcement ban peit ïa ka jingtreikam jong ka Council ha ki san tylli ki District kiba dang hap hapoh u pud u sam jong ka Council.",KHYNRA NAPHANG U CEM ÏA KI DUKAN BAR JYLLA HA MAJAI BA PYNI BOR ÏA KA KHADC,https://batesitv.com/khynra-naphang-u-cem-ia-ki-dukan-bar-jylla-ha-majai-ba-pyni-bor-ia-ka-khadc/
"Ki nongtrei ASHA kiba don hapoh ka shatri jong ka Meghalaya ASHA Workers Union (MAWU) ha ka sngi baar ki la pynpaw ïa ka jingbym hun halor ka jubab jong ka Myntri ka tnat ka Koit ka Khiah ka Dr. Ampareen Lyngdoh ha kaba ïadei bad ka jingdawa ban kyntiew ïa ka bai nong jong ki ASHA kiba shakri ha kylleng ki shnong jong ka Jylla Meghalaya.Ka President ka MAWU ka Kong Mira June Myrsing ha ka jingïakren bad ki lad pathai khubor ka la ong, “ha ka jingïakynduh ha ka 30 tarik u Risaw, ïa ka Myntri ka Koit ka Khiah ngi ïoh ka jingkular ba yn ïakren ïa ka jingdawa kyntiew bainong hynrei ngim poi pyrkhat ba kan long pynban da kumne.”Haba kynthoh ïa ka jingkren jong ka Dr. Ampareen halor ka jingïalang ba la long bad u Myntri Rangbah ka Jylla u Conrad K Sangma ha ka lah sngi U Blei, ka Kong Mira June ka la ong, “ki nongtrei ASHA kim ju ïoh haduh T.5000 hajar kumba la kren da ka Myntri hynrei ki ïoh tang T. 2000 hajar kata ruh kim ju ïoh lut hynrei ki ïoh tang T.800 na ka National Health Mission (NHM).”“Ngi shaniah ïa ka Sorkar Jylla bad dei namar kane ngim shym la mih sha madan ban ïakhih hynrei ngim lah ban pdiang pat ïa ka jingong jong ka Mynti ba ki ASHA ki ïoh T.5000,” ka la ong.Halor ka jingong jong ka Myntri ba ki ASHA ki dei ki nongtrei mon sngewbha, ka Kong Mira June ka la ong, “lada ki ASHA ki dei ki nongtrei mon sngewbha, ka Myntri kam don hok ban khot ïa ki ASHA ban wan trei noh. Lada ngi dei ki nongtrei mon sngewbha ngi don ka hok ban wan trei ne pep trei.“Ngim lah ban pdiang ïa ka jingkam jong ka Myntri ba ki ASHA ki dei tang ki nongtrei mon sngewbha.  Ngi la shim syndon ïa ka rai ban pynbna ïa ka jingïakhih da kaba sangeh treikam ha baroh kawei ka Jylla,” la ong ka nongïalam jong  ka MAWU.Ka nongaibuit jong ka MAWU ka Kong Sonny Kharjana ka la ong “ka Union ka dawa ïa ka sorkar Jylla ban kyntiew ïa ka bai nong na ka T.2000 hajar sha ka T.5000 manla u bnai namar hadien ba ki kynthei ki shimti ïa ka kam ASHA kim lah shuh ban leit bylla shawei pat.”Ka la ïathuh ruh naduh u snem 2005 ïa ki ASHA la pyndonkam da ki nongtrei jong ka ka tnat ka Koit ka Khiah ban ïarap haba leit ai injekshon ne ai dawai ïa ki nongshong shnong ha kylleng ki shnong ha ka jylla.Ka la ong ruh ba lada ka Sorkar ka khot ïakren ki nongïalam ka Union ki long kiba kloi ban leit sha ka miej jingïakren.","NGIM JU ÏOH BAINONG 5 HAJAR, RAI KI ASHA BAN IAKHIH DA KABA SHONG SNGI HA ÏING",https://batesitv.com/ngim-ju-ioh-bainong-5-hajar-rai-ki-asha-ban-iakhih-da-kaba-shong-sngi-ha-iing/
"Ka kynhun Pulit Anti Narcotics Task Force (ANTF) East Khasi Hills kaba la ioh jingtip kaba bniah mar mar ka la pynlong ia ka jingkhynra ha kawei ka ‘slum’ ha Sweeper Lane bad iohkem ia kawei ka kynthei kaba la 26 snem ka rta ha ka sngi balang.Ha ka jingkhynra ia ka ing sah jong kane ka kynthei, ki Pulit ki la ioh ban kurup 92 tylli ki tyndong ba la thep ia u drok heroin uba khia 99.21 gram, 51 tylli ki tyndong ba thylli, 13 tylli ki synduk sabon ban thep ia u drok, kawei ka mobile phone, bad kawei ka Aadhar Card.U Superintendent of Police, (City) ka East Khasi Hills, Bah Vivek Syiem ha u kyrwoh ba la phah sha ki lad pathai khubor u la iathuh ba kane ka nongkhaii drok ka dei kajuh ka briew kaba la paw ha ka video ha GS Road hajan Bimola kaba la saphriang ha ka rynsan Social Media bad kaba la pynsngewkhia haduh katta katta ia kiba bun balang ia ka jingdie pylleiñ pylleiñ ia u drok.“Ka jingthwet ban iohkem ia kiwei pat kiba donkti ban die ia u drok ha kane jaka ka dang iai bteng.  Ha kaba iadei bad kane, ia ka case la rejistar ha Shillong Sadar Police Station hapoh ki kyndon jong ka NDPS Act,” la iathuh u SP (City).",SHAH KEM KA KYNTHEI KABA DIE DROK HA SUROK HAJAN SWEEPER LANE,https://batesitv.com/shah-kem-ka-kynthei-kaba-die-drok-ha-surok-hajan-sweeper-lane/
"Ka Special Cell jong ka tnat Pulit ka East Khasi Hills District ha ka lah sngi U Blei kiba la pynlong ka jingpynap shrip ki la iohkem ia ki lai ngut ki snar nonglute na ka kynhun ‘Gang’ kiba donkti ban rahbor ia ki nongñiah trok kiba kit ban shalan ia u jhur.U Superintendent of Police (City) East Khasi Hills District Bah Vivek Syiem ha u kyrwoh ba la phah sha ki lad pathai  u la iathuh, hadien ba ki Pulit ki la ioh jingtip ba ka don kawei ka kynhun ‘Gang” kaba pynbiej ia uwei u nongñiah trok bad pynbor ia ki trai ban thied ia u jhur ha ka dor kaba tad. U SP u la iathuh ba kane ka kynhun ki snar lute ka la ialam ia u nongñiah trok shajan ISBT ne Umiam na ka bynta ban leit kit ia u jhur.  Hynrei, kane ka kynhun Gang ka la rahbor pynban ia u nongñiah trok sha kawei ka jaka khlaw bad pynbor ia u nongñiah trok ban pyntip sha u trai ba ladep kit ia u jhur bad ban phah ia ka pisa lyngba ka Google pay ban siew sha ki nongdie jhur kiba dei pynban ki nongrahbor.U SP (City) u la ong, da ka jingiarap jong ki dkhot ka Meghalaya Traders Fresh Vegetable & Ginger Association (MTFVGA) bad ka Khasi Jaiñtia Fresh Vegetable Suppliers Association (KJGVSA) ki Pulit ka Special Cell ka East Khasi Hills ki la pynlong ka jingkhynra ha ka 6 tarik mynta u bnai bad mar mar ki la ioh ban kem ia ki lai ngut ki briew na surok Mawlai By-Pass hadien ba ki la kit ia u nongñiah trok na Lad Smit bad pynbor ia u ban pyntip sha u trai lyngba ka telephone ba un siew ia ka pisa.Kane ka kynhun ‘Gang’ ka la leh ia kane kajuh ka kam runar la bun bun sien ha kaba la bthah ban ujor ejahar bad ban rejister ia ka ejahar, la iathuh u SP.Ki Pulit ka Special Cell ki dang pynlong ia ka jingthwet kaba jur ia kiwei pat ki dkhot jong kane ka kynhun ki nonglute kiba dang phet rieh ban lait na ka kti ki Pulit.Ki Pulit ki la ioh kurup saw tylli ki mobile phone bad kawei ka kali Maruti Swift Dzire ba la pyndonkam da ki lai ngut ki snar nonglute.U SP (City) u la pyntip ruh ba ym pat lah ban tip la kine ki lai ngut ki don kti ne em ha kiwei kiwei ki kam runar.Ki Pulit ki la register case ha Madanrting Police Station hapoh ka Section 419/420/511/364A/384/340/34 Indian Penal Code (IPC) bad ka jingtohkit ka dang iaid shakhmat.",SHAH KEM 3 NGUT KI ‘GANG’ KIBA RAHBOR ÏA U NONGNIAH TROK BAN DAWA PISA,https://batesitv.com/shah-kem-3-ngut-ki-gang-kiba-rahbor-ia-u-nongniah-trok-ban-dawa-pisa/
"RAI BAN THOH SHA KA PRESIDENT KA RI BAD SHA U LATKa Joint Action Committee (JAC) jong ka NEHUTA, NEHUNSA bad NEHUSU ha ka sngi Balang ka la byrngem ban mudui ha Ingbishar Meghalaya High Court da kaba kynnnoh ba u Vice Chancellor jong ka skulbah North Eastern Hills University (NEHU) u Prof. PS Shukla u la pynkheiñ ïa ki kyndon jong ka University Grants Commission Model CRR (Cadre Recruitment Rules) da kaba thungkam be-aiñ ïa u Rohit Prasad kum u Technical Consultant hapoh ka skulbah NEHU.Ha ka jingïakren bad ki lad pathai khubor u Chairman jong ka JAC u Prof Lakhon Kma u la kynnoh ba ka jingsaitkhuid jong u Prof. Shukla dang shen ha ka jingïakren bad ki lad pathai khubor haba ïadei bad ka jingthungkam sopsop ïa u Rohit Prasad kum u Technical Consultant ka dei ka jingthok jingshukor bad ka jingïalam bakla ïa ki samla pule bad ïa ki nonghikai jong ka skulbah NEHU bad ïa ki paidbah nongshong shnong jong ka Jylla Meghalaya.U Prof. Kma u la ïathuh ba ka JAC kan sa thoh sha ka President jong ka Ri India ka Droupadi Murmu bad sha u Lat ka Jylla u Phagu Chauhan ban ujor pyrshah halor ka jingpynkheiñ ïa ki kyndon treikam jong ka skulbah NEHU kaba hap hapoh ka jingpeit jingkhmih jong ka Sorkar Pdeng.“Ka JAC kan sa shong ïa ka jingïalang ha ka 9 tarik mynta u bnai ba shim ïa ka rai kumno ban ïaid shakhmat ïa ki jingïakhih bad ban ïaphylliew jingmut, la ka donkam ne em ban ujor sha Meghalaya High Court pyrshah ia u Vice Chancellor ka NEHU,” ula ong.Haba takraiñ tyngeh bad pynrem jur ïa ka jingpynksan jong u Prof. Shukla halor ka jingthungkam ïa u Rohit Prasad, u Chairman ka JAC u la ong, “dang shen u Vice Chancellor ha ka jingïakren bad ki lad pathai khubor u la pynksan ba ka jingthungkam ïa u Rohit Prasad ka long katkum ki kyndon ka UGC Model CRR hadien ba la mynjur da ka Executive Council jong ka skulbah NEHU, hynrei baroh ka long kaba be-aiñ namar ba ka long pyrshah ïa ki kyndon treikam jong ka skulbah NEHU ïa kaba ym shym la khot wat tang ïa ka Advertisement thungkam.”U Prof Lakhon ula kam ba katkum ki kyndon jong ka UGC Model CRR ka kdew shai ba ki Vice Chancellor jong kano kano ka skulbah kim lah ban thungkam, hynrei ïa ka jingthungkam dei ban khmih hi da ka Selection Committee bad hadien kane ka Executive Council kan sa lah ban ai jingmynjur, ïano ban thung ha ka kam.“Ki kyndon jong ka UGC Model CRR ki kdew shai ba lada ka skulbah ka donkam nongtrei ka dei ban pyntip sha ka University Grants Commission (UGC) na ka bynta ban mang pisa, hadien ba la ïoh jingmynjur na ka UGC ka skulbah ka dei ban pyntip paidbah lyngba ki Advertisement ha ki kotkhubor bad hadien kane yn sa shong da ka Selection Committee ban leh ïa kaba donkam kum ka interview,” la ïathuh u Prof Lakhon bad bynrap, “hynrei u Vice Chancellor um shym la bud ïa kine ki kyndon ba la kdew hynrei u la shu pyntip beit beit ba la thung ïa u Rohit Prasad hadien ba ula shim hi ïa ka ban shu leh ïa ka online interview hadien ba la mynjur da ka Executive Council.”Na ka liang jong ka NEHUSU lyngba u Secretary ka la pynrem jur ïa ka jingbym lah jong u Vice Chancellor ban peit ïa ka jingeh jong ki samla pule wat hadien ba ka Union ka ladep pynsngew ïa kiba bun ki jingdawa na ka por sha ka por.","KYNNOH KA JAC BA THUNGKAM BE-AIÑ ÏA U ROHIT PRASAD, BYRNGEM BAN MUDUI SHA HIGH COURT",https://batesitv.com/kynnoh-ka-jac-ba-thungkam-be-ain-ia-u-rohit-prasad-byrngem-ban-mudui-sha-high-court/
"Ka Meghalaya State Commission for Women (MCSW) ha ka sngi balang ka la pyntip ba ka la  pan ïa ka kaiphod tohkit na ki Pulit ka Laban Police Station halor ka jingdung pynmynsaw jong u Suresh Singh ïa la ka jong ka kurim ka Poonam Singh ha ka 31 tarik u Risaw, 2023 ha iing sah ha Laban, kaba la mynsaw jur bad kaba dang shah sumar haduh mynta ha Hospital. Ka Commission ka la pyntip ba ka la shimkhia halor kane ka jingjia.“Ha kum kane ka por, ngi sngew ba ka aiñ ka dei ban long kaba kham halor.  Ka aiñ ka dei ban long halor ïa baroh,” ong ka Commission.“Ka Commission ka la ïakynduh ïa ka lanot, ïa ka khun, bad ïa ki bor pynïaid jong ka Civil Hospital. Watla ka lanot (Poonam Singh) kam pat ujor eiei sha ka Commission ha kaba ïadei bad kane ka jingjia, hynrei ka Commission ka la pan ïa ka kaiphod tohkit na ki Pulit na ka Police Station ba dei peit bad mynta ngi dang ap ïa ka kaiphod shwa ban tuklar halor kane ka kam,” la bynrap ka Commission.",NA KI PULIT PAN KAIPHOD TOHKIT KA MSCW BA SHAH DUNG TARI KA KURIM HA U LOK,https://batesitv.com/na-ki-pulit-pan-kaiphod-tohkit-ka-mscw-ba-shah-dung-tari-ka-kurim-ha-u-lok/
"U President ka Khasi Students Union (KSU) u samla Lambokstarwell Mangar u la kynthoh da kaba ong, ba ka jingpyntreikam jong ka Sorkar Meghalaya Democratic Alliance (MDA) ba la ialam da ka National Peoples Party (NPP) ia ka aiñ Meghalaya Residents Safety and Security Act (MRSSA) tang ha ki hynñiew tylli shnong bad lada ka Sorkar kam shna ia ki khyrdop talasi mynder, ka long thik kum ka ja kaba dang khaw-ot.“Lada pyntreikam tang ha hynñiew tylli ki shnong ia ka aiñ MRSSA bad lada ki khyrdop kim ieng nga sngew ba ka dei ka aiñ ja khawot bad kam pat long satia ka aiñ kaba pura,” la ong u President ka KSU haba iakren bad ki lad pathai khubor ha ka sngi Palei.Ha ka 30 tarik, Risaw, ka Sorkar Jylla ka la pynmih da ka jingbthah ban pyntreikam ia ka Meghalaya Residents Safety and Security Act, 2016 da kaba bthah ia ki trai ing bad ia ki nongshong wai  hapoh ki hynñiew tylli ki shnong hapoh ka Sor Shillong ba kin pynrung kyrteng ialade ha ka wat kaba nyngkong. Ki hynñiew tylli ki shnong ki long ka shnong Nongrim Hills, Pohkseh, Nongrah, Nongmensong, Lapalang, Riat Laban bad Wahdienglieng.Ka jingpyntreikam ia kane ka aiñ ka long ban khanglad ia ki riew shimkabu bad ia ki runar ban ioh jaka rieh tngen hapoh ka jylla bad ban pyrkhing da ka aiñ na ka bynta ban khanglad ia ka jingrung kyrthep be-aiñ bad ki nongbylla kiba wan trei be-aiñ kiba lah ban rung bad sah ha ki shnong bapher bapher.“Ka MRSSA ka don ia ka District Task Force ban khlieh da ki Deputy Commissioner bad yn kynthup ia ki nongpyniad shnong bad kumba ngi ioh jingtip ba ki don ki nongpyniaid shnong kiba sngewdiaw ba ha ka jingtreikam ki (sorkar) la iaid lait wat ia ki Dorbar Shnong.  Ia ki shnong ba la pyntreikam ia ka MRSSA ka dei ban kynthup lang ia ki Rangbah Shnong,” u la ong.Haba kynthoh ia ka jingpynslem jong ka Sorkar Jylla kaba ai daw ba ka Inner Line Permit bad ka MRSSA ka dang don hapoh ka jingbishar jong ka Ministry of Home Affairs ka Sorkar Pdeng, u Samla Lambokstar Marngar u la ong, “hynrei ka Sorkar ka la iaid shakhmat da kaba phah sha u Lat bad ynda la buddien biang u Lat u la phah sha ka Sorkar India bad (ka Sorkar Jylla) la shu riehtngen ba ka Sorkar India ka dang bishar ia ka Resolution jong ka ILP bad ka MRSSA.”“Ngi sngew thamula bad ka pynpyrkhat ia ngi ba lehse ka Sorkar kam don mon ban pynurlong ia ki ishu kiba ngi dawa,” u la kynthoh.“Lada ka sorkar ka long kaba shimkhia ia kane ka kam bad katba ka Sorkar India ka dang pule sah ia ka Resolution, ka Sorkar jylla ka ladei ban pyntreikam da la ka jong ka aiñ ba la don lypa da kaba pynieng noh ia ki khyrdop ha ka wat kaba nyngkong ban pyni haduh katno ka jingseisoh haba pyntreikam ia kane ka aiñ bad haduh katno ka lah ban bat ia ki briew kiba wanrung sha ka jylla klem ki kot ki sla kiba biang,” la ong shuh shuh u President ka KSU.“Ha ki khyndiat bnai ngi la iai buddien ia kane ka kam haba ngi la kynduh ia u Symbud Myntri Rangbah ka Jylla (Bah Prestone Tynsong) u ong ba ka Sorkar India ka la pynphai ia ka MRSSA sha ka Jylla bad ngi la shu iohi tang ia ka jingpyrshang ban pyntreikam ia ka MRSSA ha ki katto katne ki shnong,” u la ong.“Ka Sorkar Jylla ka ladep ithuh ia ki jaka ban pynieng ia ki 18 tylli ki khyrdop talasi mynder (Entry bad Exit Points) bad shipor ngi la khmihlynti ba ka Sorkar ka la shimkhia da kaba tei ia ka khyrdop ha Umling, Ribhoi District hynrei kaba sngewsih ka long ba kane ka khyrdop talasi mynder ka kylla long pynban kum ka khyrdop talasi Covid bad mynta lei ka la shu kylla iing jah,” ula bynrap.Halor ka jingpynbeit thymmai jong ka Sorkar ia ka MRSSA, 2016, u Samla Lambokstarwell u la ong, “haba tang ia ka aiñ phim pat pyntreikam kumno phin iakren shaphang ka jingpynbeit thymmai. Pyntreikam shwa ia ka aiñ bad phin sa iohi hangno ka jingduna bad ka jingdkoh.  Kano kano ka aiñ kan ym don kaba tang shu shna kan long noh kaba janai hynrei kan don beit ka jingduna.”“Kumba ka long mynta, ka jinglaitlan jong ka khappud Meghalaya bad Bangladesh ka jur bha haduh katta katta. Phi kren ia ka aiñ kam dei than tang ban shu tehlakam ia ka jingwanrung kyrthep jong ki mynder. Hynrei kumba ka long, mynta ka jingma ia ka jylla jong ngi ka dei u drok.  Lada ki khyrdop talasi ki ieng, ngin sa iohi ba yn sa lah ban tem ruh ia ka jingrung kyrthep jong ki briew kiba nabar bad ia ki kam runar ruser kiba pyrshang ban pynjot ia ka jylla jong ngi baroh kawei,” la pynpaw u President ka KSU.“Ka sorkar ka dei ban sngewthuh ba kane ka aiñ ka dei shi bynta ban iakhun ia ki mynder bad shibynta ka jingiakhun ia ki kam kiba shyrkhei khamtam ia u drok uba pynjot ia ki khun samla hapoh kane ka jylla jong ngi,” u la ong.Haba kylli, u President ka KSU u la ong, “da iakren hok hi, ki khyrdop kiba ka Sorkar ka la pynieng ki long “Zero.” Ki 18 tylli ki khyrdop, kiba ka Sorkar ka kdew bad pynpaw ha ka ain bad thoh ruh ia ka First, Second bad Third Phase ka long tang ha ka jingthoh katba ha ka jingshisha ka long “Nil.” Ka shu ieng thik tang kawei ha Umling bad kato mynta ruh ka la kylla iingjah bad sa 17 tylli kiba don ha Secretariat lano kin urlong ia kata ngim tip bad shipor ka Sorkar ka ong ba la ioh jaka bad ban leh sorbe kine kitai ban pynbeit ia ka jingsiew bailutksan ia ki trai jaka.“Shipor ka Sorkar ka riehtngen beit ba ka MRSSA ka la don sha ka Sorkar India bad ngi dang ap ia ka jubab na ka Sorkar India. Ynda kylli ia ka Entry bad Exit point ruh ka kut tang kumta. Ban jubab kham bha ngin hap kylli ia ka Sorkar,” ula ong.U la ong ruh ba ka Sorkar ka kren kyllain bad ka Sorkar kam kwah imat ban peitngor ia ki briew kiba nabar kiba wan rung sha ka jylla.“Lada ka sorkar kaba don ha ka bor kam sngewthuh ioh ba kan poi shisien ka sngi ba kita ki briew kiba dei tang ki nongwei ki dei hok ne kim dei ki nong India bad ki wanrung shapoh ka jylla jong ngi, kin ioh sa ia ki kot ki sla tuh nangne nangtai, ki shong shnong, ki trei bylla, ki ioh sa ki kam ki jam bad kan sa poi ka sngi ba kin sa knieh wat ia ka synshar ka khadar. Kijuh ki briew kiba ma ki (sorkar) ki pynsyiad, kijuh ki briew kiba shisien ka sngi kin sa kynjat ia ka shuki kaba ki shong ma ki (sokrar) mynta bad kin sa long Myntri Rangbah da kita lada kim iohi jngai,” la maham une u nongialam ka KSU.","LADA KI KHYRDOP TALASI MYNDER KIM ÏENG, KA MRSSA KAN LONG KUM KA JA KHAW-OT : LAMBOK MANGAR",https://batesitv.com/lada-ki-khyrdop-talasi-mynder-kim-ieng-ka-mrssa-kan-long-kum-ka-ja-khaw-ot-lambok-mangar/
"Ka tnat Pulit ha ka sngi palei ka la thang pynkylla dpei ïa u drok ha ka pajwa barhem jong ka karkhana Star Cement, Lumshnong East Jaiñtia Hills Distirct ïa uba la ïoh kurup da ki Pulit na ki snar nongkhaii drok ha kylleng ka jylla.Ha ka jingthang ïa u drok la sakhi lang da u Director General of Police (DGP) ka Jylla u Dr. LR Bishnoi, u Inspector General Law and Order u Mukesh Singh, u Dy. Inspector General Eastern Range u Davis N. Marak, ki Superintendent of Police, ki Additional Superintendent of Police na East Khasi Hills, West Khasi Hills bad na East Jaiñtia Hills District.Ïa u drok uba shongdor haduh 4 klur tyngka la thang ha ka pajwa kaba ka jingkhluit ka long haduh 1200 degree centigrade hadien ba la ïoh ïa ka hukum na ka Iïngbishar Meghalaya High Court.La sdang ban thang ïa u drok da ki Pulit bad hadien kane la thang pynlut da ki nongtrei jong ka Star Cement hapoh ka jingpeit jong u Supervisor.U drok uba ki Pulit ki la thang ha kane ka sngi u dei uba ki la ïoh kurup na ki 51 tylli ki Case ba la rejister bad kiba ïoh kurup dang ha kine ki khyndiat bnai ba la leit noh, kata, na East Khasi Hills District kiba don kumba 10 tylli ki Case, na Ri Bhoi District 2 tylli ki Case bad na West Khasi Hill Districts 14 tylli ki Case, 25 tylli ki case na West Jaiñtia Hills.La pynkylla dpei lut ïa u drok ba kynthup ïa u drok Heroin uba shongdor T. 3 klur bad ïa u Ganja uba shongdor T. 80 lak tyngka bad T. 20 lak bad baroh ka poi sha ka T 4 klur. La thang ruh ïa ki dawai kuli Yaba.La pyntip ruh ba yn sa thang shuh shuh ïa u drok ynda la ïoh hukum na ka Iingbishar.U Dr. LR Bishnoi u la pan ka jingïatreilang ïa ki lad pathai khubor ban pynphriang ïa ki jingai jingpynshai sha ki paidbah ha kaba ïadei bad ka jingshyrkhei jong u drok. U la ong ruh ba ka tnat Pulit ka la pynlong bun bah ki jingpynshai haduh  1,500 sien ban pynsngewthuh sha ki paidbah ïa ka jingshyrkhei jong u drok bad u la ïathuh ruh ba ki Pulit ka Jylla Meghalaya kim shym la shongthait ban rat dyngkhong ïa ka jingjyllei jong u drok.Ha kane ka sngi, la pynlong ruh ïa ka jingpynshai paidbah halor ka jingshyrkhei jong u dork ha Donbosco College, Byndihati.U Dr. Bishnoi u la ïathuh ruh ba ha u snem ba la leit noh, ki Pulit ki la ïoh kurup 24 kilo u drok Heroin ha kaba manla ka kilogram u drok u shongdor haduh T. 8-10 klur.  U la ïathuh ruh ba palat 500 ngut ki nongkhaïi drok ki la shah kem bad ki Pulit ki la regjister case bad 135 tylli ki ejahar kiba dei ki Criminal Case.U Davis N.R Marak u la  batai shapang ka jingthang ïa u drok da kaba pyntip ba manla ki district ki don ïa ki komiti bad ha kane ka komiti ki don lang ki kynhun jong ka Sorkar na rilum Khasi Jaiñtia bad na rilum Garo kumno ban tehlakam ïa ka jingkhaii tuh ïa u drok hapoh kane ka jylla.","THANG KI PULIT ÏA KA 4 KLUR HA PAJWA KA STAR CEMENT, DEI U DROK BA ÏOH KURUP",https://batesitv.com/thang-ki-pulit-ia-ka-4-klur-ha-pajwa-ka-star-cement-dei-u-drok-ba-ioh-kurup/
"Ka North East Students’ Organization (NESO) ka la dawa tyngeh ïa ka Sorkar India ba kan khot ïa baroh ki kynhun bapher bapher sha ka miej jingïakren bad ban wanrah ïa ka rai kaba pynkut noh shisyndon ïa ka jingïaumsnam ha ka jylla Manipur.Ryngkat lang bad ki jylla ka thaiñ Shatei Lammihngi, ka NESO ka la pynlong ruh ïa ka jingïashong kyllaiñ myngngor ha nongbah Shillong ban pynrem ïa ka jingbym lah jong ka Sorkar India ban pynkut noh ïa ka jingïaumsnam ha ka jylla Manipur kaba la kynjoh mynta la hynriew bnai kynthih.Ha kane ka jingïakhih kaba jai jai la ïashim bynta da ki dkhot ka KSU, HITO, GSU, FKJGP, HNYF, RBYF, Shillong Manipuri Students’ Union, Kuki Students’ Organisation Shillong, Naga Students’ Union Shillong, Shillong Socio-Cultural Assamese Students’ Association, Mizo Students’ Union Shillong, Twipra Students’ Federation Shillong, Arunachal Students Union Shillong, Mara Students’ Organisation bad ka Lai Students’ Association.Katto katne ki plakad ba la wah ha kane ka jaka, la thoh, “sangeh noh ka jingleh politik halor ka jingim briew,” “ngi dwai ïa ka jingsuk ha Manipur,”, “ko Sorkar India ka jingbym leh eiei ka pyni ïa ka jingibeiñ ïa ka North East,” “Sorkar India baieid, iehnoh ïa ka politik shadien.:Haba kren sha ki nongïakhih, u Chairman ka NESO u Bah Samuel B Jyrwa u la ong, “da ka jingkyrshan lang jong ki seng bapher bapher, ka NESO ka dawa ïa ka Sorkar India ba kan shimkhia ban wanrah noh ïa ka shongsuk shongsaiñ ha ka Jylla Manipur. Ka dei ban khot lang ïa baroh ki kynhun bapher bapher sha ka miej ban pynlong ïa ka jingïakren khnang ba yn dup lah ban wanrah biang ïa ka jingshongsuk sa shisien pat ha ka jylla Manipur.”“Lada ka Sorkar India ka dang pynslem ban shimkhia ka pynpaw ba ka Sorkar India kam pushe ïa ka bha ka ka miat jong ki riewlum ka thaiñ Shatei Lammihngi bad ki paid riewlum jong ka Jylla Manipur hynrei ka phaikhmat tang sha ki marpohkhyndew,” ula ong bad bynrap, “kane ka dei ka jingmaham ïa ka Sorkar India lada ki kwah ban pynlong nongwei ïa ki paidbah ka thaiñ Shatei Lammihngi na ka dewbah India, ka shong ha ka kti jong ka Sorkar India, ki dei ban leh noh mynta, lane ka por ka lah ban dier.”Da kaba pynpaw ba ka thaiñ Shatei Lammihngi ka la mad ïa ka jingshah leh bym hok ha ki phew snem ba la leit noh, u Bah Jyrwa u la ong, “ngin ïai ong ïa kane na ka por sha ka por, pateng la pateng ba ka Sorkar India ka la leh bym hok ïa ngi hynrei ka Sorkar India ka la kyntait ba ka la leh bym hok.”“Ki don bun ki khep haba ngi pyrkhat ïa ka thaiñ Shatei Lammihngi, hadien ba ngi la pynïasoh bad ka ri India.  Ïa ka Manipur la pynïaïoh sha ka ri India da ka bor, ka Meghalaya lyngba ka Instrument of Accession la pynïasoh bad ka ri India bad bun kiwei kiwei ki jylla synshar syiem bad ki jaka ba la shu pynïasoh bad ka ri India,” u la ong.Katkum ka jingong jong u, ka Sorkar India ka la pyndonkam da ka aiñ Ïakjakor, ka Armed Forces Special Powers Act (AFSPA) pyrshah ïa ki riewlum ritpaid ka thaiñ Shatei Lammihngi.  Ki bor shipai ki leh ïa ki kam pyntriem ha kiba bun ki jylla jong ka thaiñ Shatei Lammihngi ha ka kyrteng ban ïakhun ïa ki lehnoh.U Bah Jyrwa u la ong ba ka Sorkar India ka la leh bym hok da kaba pynrung sha ka thaiñ Shatei Lammihngi ïa ki mynder ri be-aiñ na ka ri Bangladesh bad mynjur ruh ïa ka Citizenship Amendment Act ha u snem 2019, khnang ban dup pynlong nongshong shnong ïa ki mynder ri beain na ka ri Bangladesh.U la ong shuh shuh ba ka jingbym leh eiei jong ka Sorkar India halor ka jingïausnam ha ka jylla Manipur ka pynpaw shynna ba ka dei ka jingleh bym hok ha ka saiñpyrthei.“…..ngi la ïasyllok bad ki kynhun bapher bapher jong ka jylla Manipur ïa ki riewpawkhmat bapher bapher ka Manipur, ki ong bad ki kynnoh ba ka don eiei kaba kham sniew shuh shuh kaba ka khmat kam lah ban ïohi.  Kane ka dei kaba kham sheptieng shuh shuh, kane ka dei ka jingjia kaba sngewsih kaba la jia ha ka jylla Manipur bad kum ka NESO  ngi sngew ba ka Sorkar India ka la phiel ban weng ïa ka jingeh ha Manipur,” u la bynrap.U President ka KSU u samla Lambokstarwell Marngar u la ong ba ka jingleh shiliang khmat jong ka Sorkar Inda ka la pynbor ïa ngi ban ngeit ba ka don ka buit barieh ban pynduhjait ïa ki jaidbynriew rit paid kiba sah ha ka thaiñ Shatei Lammihngi.U la ong ba ka Sorkar ka la phah da ki hajar ngut ki bor bor pahara sha ka Jylla Manipur tang ban shu long ki nongpeitkai ïa ka drama bad ki bym shym leh eiei ban pynsangeh ïa ka jingïausnam. “Kane ka pynlong ïa nga ban suba jur ba ka BJP kaba bat ïa u lakam synshar ha Delhi ka don ïa ka buit barieh ban kynshoit ïa ka jingïaumsnam hapdeng ki riewlum jong ka thaiñ Shatei Lammihngi,” u la ong.“Namarkata, ka KSU ka phah ïa u kyrwoh uba shai sha ka Sorkar India ba ka dei ban shimkhia noh mardor ban wanrah biang ïa ka shongsuk shongsaiñ ha ka Jylla Manipur,” u la bynrap.U Presideng ka HNYF u Bah Sadon K Blah u la ong, “ka long kaei kaei kaba sngewsih ba ka jingïakajia hapdeng ki ar jaidbynriew ha ka jylla Manipur ka Sorkar Jylla bad ka Sorkar India kim shym la shimkhia ha ka rukom kaba dei. Kumba ka long mynta ka jingjia, la ka dei ka Sorkar Jylla ne ka Sorkar Pdeng kim shym la shim ïa ki lad ki lynti ban tem ai ka jingïakynad ha ka jylla Manipur bad ha kawei pat ka liang ka i kumba kan nang heh kum ban shu ong noh ba ka jingïohnong na ka jingïakynad jaidbynriew bad na ka jingïakynad saiñpyrhthei ba la ïalehkai da kiba don ha ka bor ban  bat ia u lakam synshar ha ka jylla Manipur.”U la buh jingkylli ruh kumno kane ka jingïakynad jaidbynriew ha Manipur kan shimpor haduh katne. “Lada ïa kane ka jingïakynad ym shym la kyrshan da kane ka kynhun lane da katai ka kynhun, kan ym lah ban long haduh katne bad kan ym lah ban neh slem haduh katne katne,” u la ong.“Namarkata, ka don ka thong bad ka buit barieh shalyndet da ki kynrad saiñpyrthei bad ki seng saiñpyrthei halor ka jingjia ha ka jylla Manipur kiba lah ban dei na ka Jylla Manpur lane na ka Sorkar Pdeng,” la kynnoh u Bah Sadon.","KHOT ÏA KI KYNHUN SHA KA JINGÏAKREN, PYNKUT NOH ÏA KI JINGÏAUMSNAM HA MANIPUR : NESO",https://batesitv.com/khot-ia-ki-kynhun-sha-ka-jingiakren-pynkut-noh-ia-ki-jingiaumsnam-ha-manipur-neso/
"U MDC jong ka Mawlai Constituency u Bah Teiborlang Pathaw ryngkat lang bad ki nongialam shnong ha ka sngi palei ki la hiar jurip ia ki artylli ki surok iaid kali ba la siang rong, kawei kaba pyniasoh na ka shnong Mawlai Motsyiar sha Mawlai Umjaiur kaba jngai kumba 0.459 kilomitar bad kawei pat kaba pyniasoh ia ka Riat Medi sha Mawlai Nongpdeng kaba jngai kumba 0.120 km kiba la mang pisa lyngba ka tnat PWD.Ha ka jingiakren bad ki lad pathai khubor u Bah Teibor u la iathuh ba ia ka surok na Riat Medi sha Mawlai Nongpdeng ladep shna sa tang ban plie paidbah noh.  Katba ia ka surok kaba pyniasoh na Mawlai Motsyiar sha Mawlai Umjaiur u la ong ba na ka jingpynthut jong u slap bad ki contractor kin sdang noh ia ka kam namar kat haduh mynta ladep ban shna kumba 70 percent eiei ia ki Nala bad ia ki kynroh bad kaba sah mynta ka long sa tang ban siang ia ka rong.U la ong ba ia kane ka surok la khmihlynti ban pyndep noh ha u Lber 2024 namarba kane ka dei ka surok kaba ki nongshong shnong ki la ap khmih lynti la kumba 40 snem eiei.Kum ban shu pynkynmaw hangne ba ia u mawnongrim ban shna ia kine ki ar tylli ki surok la buh mawnongrim da u Symbud Myntri Rangbah ka Jylla Bah Prestone Tynsong ha ka 19 tarik, Nohprah, 2022.",HADIEN 40 SNEM PYNÏOH U BAH TEIBOR PATHAW ÏA KA SUROK MOT SYIAR -NONGPDENG,https://batesitv.com/hadien-40-snem-pynioh-u-bah-teibor-pathaw-ia-ka-surok-mot-syiar-nongpdeng/
"Shi sngi hadien ba ka Ïingbishar Meghalaya High Court ka la bthah ban pynjulor noh ïa u drok ba la ïoh kurup na kylleng ki bynta jong ka Bri u Hynñiewtrep, ki dkhot jong ka Federation of Khasi Jaiñtia and Garo People (FKJGP), Shillong City ha ka por kumba 8:45 baje eiei mynmiet jong ka sngi thohdieng ki la bat ïa uwei u briew halor ka jingsuba ba u dei u nongkhaii drok harum ka parking Lot jong ka MUDA ha Khyndai Lad, Shillong.Ki dkhot ka seng hapoh ka jingïalam jong u Assistant Education Secretary u Bah Bonny Jyrwa bad u General Secretary u Bah Shane Nongrum ki la ïoh ban bat ïa une u bar jylla shadien jong ka jaka pynieng kali ka MUDA ha Khyndai Lad.Tang shu ïoh bat ïa une u suba nongdie drok, ki dkhot ka FKJGP ki la leit ban aiti sha ki Pulit jong ka Sadar Police Station bad hadien katto katne por ba la wan poi sha ki pulit jong ka Anti- Narcotic Task Force ka East Khasi Hills ban talasi ïa une uba la sub nongkhaii drok.Ha ka jingtalasi ïa ka met jong une u nongkhaii drok, ki Pulit la ïoh ban kurup ar tylli ki tin golden ba la thep ïa u drok Herion, 33 tylli ki tyndong plastik barit ba la thep ïa u drok Herion, ar tylli ki thyrnia injek, ar tylli ki mobile phone, ka pisa Bangla kaba 10 tyngka, ka pisa kot T. 615 spah bad T. 95 tyngka ki pisa khutia.U Bah Boney Jyrwa, ha ka jingïakren bad u nongthoh khubor u la ïathuh, katba u dang mih na jaka pynieng kali ha MUDA u la ïohi ïa u nongkhaii drok.  “Nga la kren ïa u namarba nga la i suba bad nga la ïohi ba u bat ha kti u powdar rong stem bad mar mar nga la pyntip noh sha u President jong ka FKJGP Shillong City.”U la ïathuh ba une u suba nongkhaii drok u dei u bar jylla Bengalee.Uwei na ki dkhot ka seng u la ong, “ha ka por ba ngi la bat ïa u (suba nongdie drok) u la tyrwa ïa ngi da ka pisa. Hynrei kum ki dkhot ka seng ngim shym la shim ïa kata ka pisa (kaba u tyrwa) hynrei lada ngi shim ïa kata ka pisa, ka jaidbynriew patde ka lah jot.”Haba kylli, u Bah Boney Jyrwa u la ong, “u (suba nongdie drok) la tyrwa ïa ngi da ka pisa sanphew hajar, shilak eiei hynrei ngim shym la ngeit satia bad ngi la rah beit ïa u sha Sadar Police Station.”",1 LAK TYRWA U NONGDIE DROK BA SHAH BAT HARUM MUDA ÏA KI DKHOT KA FKJGP,https://batesitv.com/1-lak-tyrwa-u-nongdie-drok-ba-shah-bat-harum-muda-ia-ki-dkhot-ka-fkjgp/
"Ka Kong Greatmercy Langte, kaba dei na ka shnong Nongnah kaba hap hapoh ka South West Khasi Hills District ka la ïoh phong ïa ka pansngiat Spark Mrs Northeast India 2023 kaba long ka rynsan ïakop thei bhabriew hapoh kane ka thaiñ Shatei Lammihngi kaba la long ha nongbah Guwahati ha ka 4 tarik mynta u bnai.Ka Kong Greatmercy Langte ka dei ka khun jong ka Kong Kasmutia Langte bad u Bah Sranningstar Paliar na ka shnong Domsohkhai-Nongnah, South West khasi Hills District.Ha kane ka rynsan ïakob ki 8 ngut ki nongjop ha ki kyrdan bapher bapher na artylli ki Category A bad B (age wise) bad napdeng ki nongïashim bynta ka kong Greatmercy Langte ka la jop ïa ka Mrs Northeast India Brand Ambassador (WINNER) Print Model.Kumban shu pynkynmaw ka Kong Greatmercy Langte ka dei ruh kawei na ki nongrwai kaba la jop bad ïoh ïa ka nam “Best Performance of the Day” (Singing category) ha ka rynsan jong ka Meghalaya Superstar Season-2 ha u snem 2016 da kaba ïoh rah ruh ïa ka nam “Miss Popular” ha ka rynsan “Fashion Wizard Mega Model Hunt 2019” bad ka nam ,”Miss India’s Goodness Ambassador” ha ka rynsan “Miss India Black Carpet 2019”.Ka Kong Greatmercy ka la ïohlad ban ïashim bynta ha ka Loreal Hair Show kaba la long ha Hotel Blue Raddison, Guwahati ha u snem 2019 bad ka la poi ruh sha ka jingïakob phainal ha ka rynsan Mrs. Super Mom 2023.Ha kajuh ka por ka dei ruh ka dkhot jong ka All Meghalaya Dancer Association (AMDA).",IOH PHONG KA GREATMERCY LANGTE ÏA KA PANSNGIAT SPARK MRS NORTHEAST INDIA 2023,https://batesitv.com/ioh-phong-ka-greatmercy-langte-ia-ka-pansngiat-spark-mrs-northeast-india-2023/
"Ki Pulit jong ka Eastern West Khasi Hills District kiba la ïoh ïa ka jingtip kaba bniah na ki tnat syntiat ki la kem noh ïa uwei u briew uba la 26 snem ka rta ryngkat u drok.Ïa une u briew la iohkem na ka kyntoit Lumiew jong ka shnong Pyndengumiong, Mairang kaba hap hapoh ka Eastern West Khasi Hills District ha ka janmiet jong ka sngi Thohdieng.Katkum u kyrwoh ba la phah da ka tnat Pulit la ïathuh ba ha ka jingtalasi, ki Pulit ki la ïoh kurup 2 gram u drok heroin, ka pisa T. 11 hajar bad kawei ka mobile phone.Kane ka dei ka sien ka baar ba ki Pulit jong ka Eastwern West Khasi Hills District kin ïoh kurup ïa u drok hapoh ka District bad kaba nyngkong naduh ba la ïoh ïa la ka jong ka District.",NA PYNDENGUMÏONG SHAH KEM U BRIEW RYNGKAT U DROK HA KI PULIT KA EWKH,https://batesitv.com/na-pyndengumiong-shah-kem-u-briew-ryngkat-u-drok-ha-ki-pulit-ka-ewkh/
": Ka kynhun Search and Rescue Team (SRT) ka tnat treikam jong ka Fire and Emergency Services (F&ES) ka la ai jinghikai ïa ki dkhot ha ka por bym don kino kino ki jingjia basngewsih ha kylleng ka jylla.Dang ha kine ki khyndiat bnai, ki dhot ka SRT ki ju leit ai jingïarap ha kylleng ka jylla, kata, ha Sor bad ha nongkyndong haba ki paidbah nongshong shnong ki ïakynduh ïa kino kino ki khep ba ki donkam ïa ki jingïarap bakyrkieh.Ha kine ki khyndiat bnai ba la leit noh kane ka kynhun ka la ïarap ïa ki lanot shlei um, ki lanot kiba mad ka jingtwa khyndew, kiba ngam jyllop, ki lanot kiba ïakynduh ïa ki jingjia hap kali bad ngam um ban wad ïa ki briew kiba la shah rong ha ka um da ki sngi, ki taiew bad ki bnai.Dang ha kine ki khyndiat sngi, ka SRT ka la pynlut por ban ai jinghikai ïa ki dkhot kumno ba kin pyntbit shuh shuh ïalade ha ka jingkilan met ha pung Umïam khnang ba kin nang lah ban pynjanai shuh shuh ban ai jingshakri sha ki paidbah nongshong shnong jong ka jylla baroh kawei.","HA KI POR BYM DON JINGJIA, PYNLUT POR KA SRT BAN HIKAI PYNTBIT ÏA KI DKHOT",https://batesitv.com/ha-ki-por-bym-don-jingjia-pynlut-por-ka-srt-ban-hikai-pyntbit-ia-ki-dkhot/
": “Ka Eucharist ka dei ka pdeng bad ka tyllong jong ka jingngeit Catholic,” ong u Apostolic Nuncio ka India bad Nepal u Most Rev. Leopoldo Girelli haba ai ïa ka Apostolic Message sha ki lak ngut ki paidriewngeit kiba ïalum ha Lum Tyngkong, Laitumkhrah ha ka nohphai sngi jong ka sngi U Blei kiba la ïashim bynta ha ka jingïaid Proseshon Eucharist kaba ju long shisien shisnem.“Nga sngewkmen haduh katta katta ba nga la ïohlad ban ïashim bynta ha kane ka proseshon Eucharist jong ka Shillong Archdiocese ban ïasam bad phi ïa ka jingieid bad ka jingriewblei ha ka Eucharist Bakhuid.  Ka jingmut jong ka proseshon Eucharist ka long ban mane, ban rwai, ban ïaroh bad ban ainguh ïa U Blei uba ieid ïa ngi haduh kaba kut bad Uba la ai ïalade ha ngi lyngba ïa ka Met bad ka Snam. Ka Eucharist ka dei ka jingaiei jong u Trai Jisu Khrist kaba da lade hi U la pynpaw ha ngi ïa ka jingieid ba khlempud jong U Blei ïa ngi ki briew,” la ong u Archbishop Girelli.“Ka jingïaid proseshon ka pynkynmaw ruh ba ka dei ka jingïaid lynti jong ngi ha kane ka sla pyrthei bad U Jisu hi  U la ïaid ryngkat lang bad ngi.  U long U paralok, U long u nongïalam lynti, U long u Kpu uba pynkdang ha ka jingïaid lynti jong ngi sha ka jingim bymjukut,” u la bynrap.“Kum ki Khristan ngi donkam ïa U Khrist ba Un don ha ka jingim jong ngi,” la kyntu u Archbishop Girelli ïa ki paid U Blei bad bynrap, “ka Balang ka ïoh jingim lyngba ka Eucharist. Ka Vatican Council ka pynbna ba ka Eucharist ka dei ka tyllong jong ka jingim Khristan.”U Auxilliary Bishop jong ka Aizawl u Most Rev. Joachim Walder haba pharia ïa ka ktien jong U Blei ha ka ktien Phareng u la ong, “kumba U Blei u la ai ïa ka jingbam ban tei ïa ka met u buh ruh ïa ka Eucharist ba kan long ka jingbam ba kynja mynsiem ba uno uno uba thngan bad uba sliang un ïoh ïa ka jingim kaba pura lada u phai sha u Jisu ha ka Eucharist Bakhuid.”U Bishop jong ka Jyllaniam Jowai u Most Rev. Ferdinand Dkhar uba la ai jingkren ha ka ktien Khasi u la sneng bad kraw ïa ki riewngeit da kaba pynkynmaw ba ka jingwan iuhkjat jong u Apostolic Nuncio uba long u nongmihkhmat jong u Pope Francis, ka jingïadon lang jong u Bishop Joachim Walder na Aizawl bad ki riewngeit na kylleng ka jylla bad wat na shabar ri ka pynpaw shai ba ka Balang Catholic ka long kawei bad ka phaikhmat sha u Jisu kum u nongsharai ba hakhlieh tam kum ka tynrai bad ka tyllong jong ka jingieid.Ha ka jingknia ïa ka Mass Bakhuid ha ka por mynstep kaba la long ha Calvary la pynmynta da u Apostolic Nuncio Archbishop Leopoldo Girelli ryngkat ka jingïadon lang jong Archbishop ka Jylla Niam Bah Shillong u Most Rev. Victor Lyngdoh, u Bishop jong ka Jylla Niam Nongstoiñ u Most Rev. Willbert Marweiñ, u Bishop jong ka Jylla Niam Jowai u Most Rev. Ferdinand Dkhar, u Auxiliary Bishop jong ka Aizawl u Most Rev. Joachim Walder, ki spah ngut ki Lyngdoh Sohblei bad ki lak ngut ki paidriewngeit na ki lai tylli ki Diocese, u Symbud Myntri Rangbah ka Jylla Bah Prestone Tynsong, ki Myntri Sorkar ba kynthup ïa ka Dr. Ampareen Lyngdoh bad u Bah AL Hek, u MP ka Shillong Bah Vincent Pala, ki MLA, ki MDC, ka Deputy Commissioner jong ka East Khasi Hills Kong RM Kurbah bad kiwei kiwei.Ka Balang ha kane ka sngi, ka la pynkup burom ïa ki lai ngut ki Lyngdoh Sad kiba la ïashim bynta lang ha ka jingknia ïa ka Mass Bakhuid bad na ka liang jong ka ka Editorial Board Ka Ïing Khristan (EBIK) ka la pynkup burom da ka khusnam ‘Ka Ïing Khristan Literary Award’ na bynta u snem 2023 ïa u Bah Apol Mawñiuh hadien ba kynhun ki nongbishar ki la ibit ba ka jingthoh jong u halor ka phang ‘Ka jingieid shi kurim ka thymmei jong ka ïing ka sem basuk’ ka long ka jingthoh ba kynsai tam jong u snem 2023.La pynkut ïa ka Proseshon Eucharist da ka jingkyrkhu jong u Apostolic Nuncio ïa ki paid U Blei da ka Eucharist Bakhuid shwa ban pynkut ïa ka jingmane ïa ka Sakramen Bakhuidtam ka Duwan.",SHLEI U LUM TYNGKONG DA KI LAK NGUT KI RIEWNGEIT CATHOLIC KA EUCHARIST KA DEI KA JINGAIEI JONG U TRAI JISU KHRIST: MOST REV. LEOPOLDO GIRELLI,https://batesitv.com/shlei-u-lum-tyngkong-da-ki-lak-ngut-ki-riewngeit-catholic-ka-eucharist-ka-dei-ka-jingaiei-jong-u-trai-jisu-khrist-most-rev-leopoldo-girelli/
"Ka Khasi Students Union Mission Unit ba la lamkhmat da u General Secretary u samla Albert L. Mawlong ryngkat ki dkhot ki la ïohbat ïa ki san ngut ki nongbylla bar jylla kiba trei bylla hapoh u pud u sam jong ka shnong Mairang Mission, Eastern West Khasi Hills District.Ha ka jingtohkit, ki dkhot jong ka seng ki la lap ba kine ki nongbylla bar jylla ki la poi sha ka shnong Mairang na ka bynta ban tah ïa ki tiles bad ki maw Marble ha kawei ka ïing bad kim don satia ïa ki kot ki sla kiba biang.  Mar mar ki dkhot ka seng ki la phah lum ïa ki tiar ki tiar bad beh noh shisyndon ryngkat ka jingmaham tyngeh ïa kine ki briew ba kim bit ban wan phai biang hadien ba la shah beh.Ka seng ka maham tyngeh ïa kiba ju mlien ban wanrah nong trei nabar ka jylla khlem da tohkit bniah la ki don ne em ïa ki kot ki sla kiba biang.Ka Seng ka la kynnoh ruh ba bunsien ki don kiba leh Benami bad wanrah ïa ki briew kiba nabar da kaba shim kabu ha kiba bun ki liang.  Ka Seng ka la pynpaw ba kan leh da kaba tyngeh ïa kino kino kiba leh Benami nangne shakhmat.",BAT BAD PYNHER KRAD KI DKHOT KA KSU ÏA KI NONGBYLLA BAR JYLLA MAIRANG,https://batesitv.com/bat-bad-pynher-krad-ki-dkhot-ka-ksu-ia-ki-nongbylla-bar-jylla-mairang/
"Ki shipai BSF ka 100 Battalion kiba ap pahara ha khappud jong ka West Garo Hills District da ka jingïatreilang bad ki Pulit ka Jylla Meghalaya ha ka sngi Saitjaiñ ki la ïoh kurup haduh 270 byrni ka shini kaba khia 13,500 kilogram kaba shongdor T.5,40,000 lak na ka shnong Paulpara kaba don ha khappud jong ka West Garo Hills District bad ka ri Bangladesh.Ïa ki byrni ba la thep ïa ka shini la lap hadien ba ki nongkhaii tuh ki la buhrieh ha kawei ka iing da ka jingthmu ban khaii tuh sha ka ri Bangladesh. Ïa ka shini ba la ïoh kurup la shimti noh da ki Pulit na ka bynta ban leh katkum ki kyndon jong ka aiñ.Ki shipai BSF ki ïai long kiba peitngor bha ïa ki kam runar ruser bad ki kam khaii be-aiñ ha shilynter ka khappud jong ka ri.",270 BYRNI KURUP KI BSF ÏA KA SHINI BA THMU KHAÏI SHA BANGLADESH,https://batesitv.com/270-byrni-kurup-ki-bsf-ia-ka-shini-ba-thmu-khaii-sha-bangladesh/
"Ka Hynñiewtrep Youths’ Council (HYC) CEC kam lah ban shu sngap bad long tang ki nongpeit ïa ka jingbym lah jong ka Sorkar Meghalaya Democratic Alliance (MDA) ba la ïalam da ka National People’s Party (NPP)ban pynbeit ïa ki jingeh bad jingdawa ba shong nongrim jong ki nongtrei ASHA ha kane ka Jylla.“Ka seng ka dawa ïa ka Sorkar ba kan thaw ïa ki lad ki lynti ban pynurlong ïa ki jingdawa jong ki ASHA ban ïoh ïa ka jingsiew kaba biang katkum ka kam ba ki trei, ban kynthup ïa ki hapoh ka MHIS na bynta ban ïoh jingsumar ei bad kiwei kiwei ki jingdawa jong ki,” ong u kyrwoh ba la phah da u President ka HYC u Bah Roy Kupar Synrem ha ka sngi U Blei.“Ngi pynpaw ïa ka jingkyrshan ka bapura ïa ka MAWU halor ka jingïakhih jong ki bad ngim lah ruh khlem da ai khublei bad sngewnguh ïa ki ASHA halor ka jingtrei len lade ka jong ki ha ki jylli treikam kaba ki don khamtam eh ngim dei ban klet kumno ba ki len lade ha ka por ba ngi mad ïa ka Khlam Covid-19, dei ma ki kiba long kita ki nongtur ba hakhmat ban ïakhun pyrshah ïa kane ka khlam.  Ki lah ai ka jingshakri ka bapura ïa ki nongshong shnong ha kato ka por bad ha manla ka sngi ha kaba ïadei bad ka koit ka khiah jong ki nongshong shnong hi baroh,” u la bynrap.“Kumta, kum ki nongshong shnong ruh ngi sngew dap ram ïa ka jingshakri ba len lade ka jong ki bad lyngba kane ka kyrwoh ngi khot ngi wer ïa baroh ki dkhot ka jaidbynriew, ki Dorbar Shnong bad kiwei ba kin kyrshan ïa ki ASHA ha kane ka jingïakhih ka jong ki,” u la ong.“Ngi kyntu ruh ïa ka Sorkar ba kan pynbeit noh kloi ïa kane ka kam namar lada ki ASHA ki bteng ïa ka jingïakhih, kan ktah pat ïa ki paidbah nongshong shnong ka Jylla. Ngi kyntu ruh ïa ka Sorkar ba kam dei ban pyntieng pynsmiej ïa ki nongtrei ASHA ba kin shah weng kam lada kim sangeh ka jingïakhih namar lada ka Sorkar ka bakla ban shim rai bad weng kam ïa ki ASHA kiba ïakhih ban dawa ïa la ka hok, na ka liang ka seng ruh kam banse ban mih shakhmat bad ïakhih pyrshah ïa ka Sorkar Jylla,” la maham ka HYC.",MAHAM KA HYC ÏA KA SORKAR MDA LADA WENG ÏA KI ASHA NA KA KAM,https://batesitv.com/maham-ka-hyc-ia-ka-sorkar-mda-lada-weng-ia-ki-asha-na-ka-kam/
"Ka tnat ka Koit ka Khiah jong ka Sorkar Jylla ha ka lah sngi U Blei ka la kyrpad ia ki Village Health Council (VHC) ban khih ban ksar da kaba wad ia kino kino kiba lah ban long ki nongtrei monsngewbha (la ki dei ki dkhot ka VHC) ban pyntyllun shakhmat ia ka kam katba ki ASHA ha ka jylla baroh kawei ki dang pynlong ia ka jingsangeh treikam kaba khlem pud sngi.Lyngba u kyrwoh ba la phah da u Joint Secretary u TG Momin, ka tnat ka Koit ka Khiah ka la kyrpad ia ki VHC ba kin iakren bad ki paradkhot ban ai jingiarap ia ki longkmie kiba armet da kaba pynkit sha ki jaka ai jingsumar, ban pyntyllun ia ka jingai injek tika ha ka por ba la pynlong ia ka Village Health and Nutrition Day (VHND) da kaba iatreilang bad ki nongtrei Anganawadi, ban pyntip ia ki medical cases sha ki ANM bad MO bad nalor kiwei kiwei de ki kam, khnang ban pynthikna kino kino ki kam kiba iadei bad ka koit ka khiah jong ki paidbah kan ym shah ktah.Kane ka jingkyrpad jong ka Sorkar ia ki VHC ka long hadien ba ki ASHA kiba don hapoh ka shatri jong ka Meghalaya ASHA Workers Union (MAWU) ki la pynlong da ka jingiakhih shong iing kaba khlem pud sngi halor ka jingkam ba ka jingiakren ba dang shen bad ka Sorkar Jylla lyngba ka Myntri ka Koit ka Khiah ka Dr. Ampareen Lyngdoh kam shym la long kaba seisoh hadien ba ki la pynsngew ia ki mat jingdawa ki jong ki.“Ka tnat kaba sngewthuh ia ka bynta kaba kongsan hapdeng ka jingdei jong ki ASHA bad ka koit ka khiah, ka kyntu ia ki ASHA ba kin bteng ia ki jingshakri ki jong ki sha ka imlang ka sahlang jong ngi khlem kano kano ka jingthud.  Ka Sorkar ka dang iai shaniah ia u synñiang ki nongtrei bahakhmat eh ka koit ka khiah bad ka khmihlynti ruh ia ka jingiatreilang na ki baroh na ka bynta ka bit ka biang jong ka imlang ka sahlang bad ka jylla baroh kawei,” la ong u kyrwoh.Haba pyntip ba ka Sorkar kam ju siew tista ia ka bainong ki ASHA manla u bnai, ka tnat ka Koit ka Khiah ka la ong,  ‘ka long kaba dei ban pyntip ba ha ki snem ba la leit noh, ka Jylla ka la shimkhia ia ki jingeh bad ia ki ishu ba la pynsngew da ki ASHA.  Ka jingpyntreikam ia ka “ASHA First” application na ka bynta ka jingsiew bainong hapoh ka National Health Mission (NHM) ka long ka bynta bakongsan khnang ban pynthikna ba kin ioh tista ia ka bainong ha ka por ba la pyllait pisa. Ki ASHA kiba kham trei shitom ki ioh ia ka jingsiew kaba T. 7000 haduh T. 8000 shi bnai.”Naduh u snem 2022, ka tnat ka la pyllait ia ka pisa sha ki nongtrei ASHA.  Haduh T. 21.89 klur la pyllait ia ka pisa lyngba ka Application ha ki 12 bnai ba la leit noh bad haduh T. 34.50 klur ladep ban pyllait ia ka pisa ha ki 18 bnai baladep.Shuh shuh, ka pisa kaba dang sah ban siew na ka bynta ka Meghalaya Maternity Benefit Scheme (MMBS) bad ka Meghalaya ASHA Benefit Scheme (MABS), kaba kot T. 53 klur kaba dang sah pongding naduh u snem 2013, ladep ban pyllait ha ka jylla hapdeng ki snem 2021-2022, kaba long uwei pat u mawjam.“Ka long ruh kaba donkam ban tip ba ka Sorkar Jylla ka la ai ruh ia ka Fixed Incentive kaba T. 2000 shi bnai sha baroh ki ASHA lyngba ka State Scheme, kum ka jingithuh ia ka jingeh kaba ki ASHA ki iakynduh.  Kane ka jingsiew ka long ruh wat ia ki ASHA kiba trei wat ha ki shnong kiba rit kiba dang duna ki nongshong shnong.  Mynta ki ASHA ki ioh ia ki jingsiew, wat ka jingsiew taiew da kaba kam lyngba ka App,” la ong u Momin.Lah ruh ban kdew ba ha ki jaka kiba kham shitom ka leit ka wan, ka Sorkar Jylla ka la bynshet ha ki Village Health Council (VHC) ba kin wanrah ia ki Nurse kiba la ioh jinghikai pyntbit (lada don), kiba lah ban shakri sha ka imlang ka sahlang.“Kane ka jingtyrwa ka la iaid shakhmat. Ka long kaba kongsan ban iaiban ba ki ASHA ki dei ki bynta bakongsan tam ha kaba pyntyllun shakhmat na ka bynta ka koit ka khiah.  Ka jingthud ha ka jingshakri jong ki ka lah ban ktah haduh katta katta ia ka koit ka khiah bad ia ki paidbah ka imlang ka sahlang,” la ong u Kyrwoh.“Tang hapoh ki 18 bnai hadien ba la wanrah ia ki jingtreikam ba thymmai ba la pyntreikam da ka Jylla na ka bynta ki ASHA, sa shisien ki la mih biang ki jingbyrngem bad ki jingiakhih jong ki ASHA kaba ktah ia ka jingmut ba shisha jong ka kam shakri monsngewbha bad kaba pynthud ruh ia ka jingshakri ha ka Koit ka khiah.  Ki jingiakhih ba khah khah, khamtam ha ki por ba dang pynlong ki jingiakhih, ki la don ruh ki jingjia kiba sngewsih, ba kynthup ia ka jingkhladnoh jong kawei ka longkmie ba armet ha Ribhoi District ha u snem 2022. Kum kine ki jingpynthud ia ki jingshakri ba kongsan ha ka liang ka koit ka khiah ki dei ki bym lah satia ban pdiang bad kiba lah ban wanrah ia ki jingeh ha ka imlang ka sahlang baroh kawei,” la pyntip u Joint Secretary ka tnat ka Koit ka Khiah.",BTHAH KA SORKAR ÏA KI VHC BAN TREIKAM KATBA DANG SANGEH TREIKAM KI ASHA,https://batesitv.com/bthah-ka-sorkar-ia-ki-vhc-ban-treikam-katba-dang-sangeh-treikam-ki-asha/
"Ka Central Executive Committee (CEC) jong ka United Democratic Party (UDP) ha ka lah sngi U Blei ka la shim ia ka rai ban bynshet ha ka State Election Committee (SEC) jong ka party ban ia pyrkhat ha kaba iadei bad ka jingiatreilang jong ka UDP bad ka HSPDP hapoh ka lama jong ka Regional Democratic Alliance (RDA) na ka bynta ban sei ia u kyrtong monlang ha ka elekshon Lok Sabha ka ban sa long ha u snemn 2024.U President jong ka UDP u Bah Metbah Lyngdoh ha ka jingiakren bad ki lad pathai khubor u la iathuh ba ha kaba iadei bad ka Tura Parliamentary Seat, ka Central Executive Committee (CEC) jong ka party ka la rai ban pynkhamti beit ha ka State Election Committee bad ha ki Senior Leader jong ka party ban wad ia u kyrtong ban pyniakhun ha ka elekshon Lok Sabha.",BYNSHET KA UDP HA KA SEC BAN PYRKHAT ÏA U KYRTONG MP NA SHILLONG BAD TURA,https://batesitv.com/bynshet-ka-udp-ha-ka-sec-ban-pyrkhat-ia-u-kyrtong-mp-na-shillong-bad-tura/
"Ka jingmynthi jong u Vice Chacellor ka skul bah North Eastern Hills University (NEHU) u Prof. PS Shukla ban wengkam mardor ia u Rohit Prasad uba la shah thung tang kum u nongtrei kontrak ha ka kam Technical Advisor, ka Joint Action Committee (JAC) kaba kynthup ia ka NEHUTA, NEHUNSA bad ka NEHUSU ha ka lah sngi U Blei ka la sdang ia ka jingiakhih kaba khlem pud sngi.Ha kane ka sngi ba la sdang ia ka jingiakhih ba khlem pud sngi, na ka liang jong u Vice Chancellor um shym la don satia hapoh ka ophis treikam namarba u leit shuti bad la sakhi ruh ba bun na ki kamra klas ki thylli lut hadien ba ki samla pule ki la hap ban leit phai noh sha la ing na ka daw ka jingiakhih jong ka JAC.Katkum ka jingiathuh jong u President ka JAC u Prof. Lakhon Kma, ka jingkam jong u Vice Chancellor ba u la khot iakren ia ki nongialam ka JAC ka long tang ha ki kot khubor ym da kaba phah ne pyntip sha ka JAC.U la pyntip ba ka JAC ka sngewkhia bha na ka bynta ka lawei jong ki samla pule, hynrei ki hap ban pyrkhat ba kumno kin ialeh ban ym duh klas than ki samla pule namarba ki eksamin ruh ki la jan.",THYLLI KRENG KRENG KI KAMRA KLAS KA NEHU BA SANGEH SHIM KLAS KI NONGHIKAI,https://batesitv.com/thylli-kreng-kreng-ki-kamra-klas-ka-nehu-ba-sangeh-shim-klas-ki-nonghikai/
"Ki nongñiah kamai kali saw barit ne ki Maxi Cab hadien ba la shah khang kamai lyngba ka Police Bazaar ter ter shaduh Motphran, ha la lah sngi U Blei ki la pynpaw ia ka jingpyrshah halor kane ka rai kaba la ktah shisha ia ka kamai kajih jong ki.Ia kane ka rai ban khang kamai ia ki kali saw barit la pynmih da u Chief Executive Officer (CEO) jong ka Shillong Municipal Board (SMB) ka long ban peit haduh katno yn lah ban pynduna ia ka jingdheng kali kaba jur ha shilynter jong ka surok GS Road.Da ka jingbitar ki nongñiah kali saw Maxi Cab ki la tur sha ka ophis treikam jong ka Shillong Municipal Board (SMB) ban dawa jingpynshai halor kane ka jingkhang ia ki ban kamai sha ka thaiñ Police Bazar ter ter shaduh Motphran.Kine ki nongñiah kali Maxi Cab, ki la pynpaw ia ka jingpyrshah jur halor ka rai ba la pynmih da ka Shillong Municipal Board (SMB) kaba pynlong ia ki paidbah ban ym kiew shuh ha kine ki kali na ka daw ba ki hap ban pynhiar noh tang shiteng lynti kata hakhmat ka Ophis jong ka Deputy Commissioner.Ha ka jingiakren bad ki katto katne ki nongñiah kiba tur sha ka ophis jong ka Shillong Municipal Board (SMB) bad ki bym kwah ban pynpaw kyrteng ki la iathuh ba u CEO ka Shillong Municipal Board (SMB) u la pynshai ba ka jingkhang ia ki Maxi Cab ban rung sha Police Bazar ter ter shaduh Motphran ka long tang ka jingpyrshang na ka bynta hynñiew sngi bad lada jia ba kane ka jingpyrshang kam treikam ka Shillong Municipal Board kan sa pynmih pat da kawei ka hukum.Na ka liang jong ki nongñiah Maxi Cab ki la iathuh ba ia mynta kin ap ia kane ka shitaiew ba la buh por da ka Shillong Municipal Board (SMB).",BITAR LEP KI DRAIBAR KALI SAW BA SHAH KHANG BAN KAMAI SHA PB BAD MOTPHRAN,https://batesitv.com/bitar-lep-ki-draibar-kali-saw-ba-shah-khang-ban-kamai-sha-pb-bad-motphran/
: Ka United Democratic Party (UDP) ka la pynpaw ba ki paidbah nongthep vote jong ka Shella Constituency kin ai jingkyrshan beit ia u kyrtong uba thymmai uba ka party kan sei bujli ha ka jaka jong u MDC ba mynta ka Shella Constituency u Bah Teiñwell Dkhar hadien ba u la pynbna paidbah ba un ym iakhun shuh ia ka elekshon MDC sha ka KHADC ka ban sa long ha u snem ban sa wan.U Bah Teiñwell Dkhar u la mihkhmat kum u MDC jong ka Shella Constituency jin 25 snem kynthih sha ka iingdorbar jong ka Khasi Hills Autonomous District Council bad long ruh u Executive Member bad u Chief Executive Member ha kine ki 25 snem.U President ka UDP Bah Metbah Lyngdoh ha ka jingiakren bad ki lad pathai khubor ha ka lah sngi U Blei hadien ba la wai ka jingialang jong ka Central Executive Council (CEC) ula iathuh ba ka party ka don beit ia ka jingshaniah ha ki paidbah jong ka Shella Constiteuncy ba kin dang pynjop ia u kyrtong uba thymmai ba ka party kan sa pyniakhun ha ka Elekshon MDC ka ban sa long namarba u Bah Teiñwell ha ki jinglong MDC ba la 25 snem kynthih u la leh bun ki kam na ka bynta ka Constituency.,NAMAR KI KAM U BAH TEIÑWELL KI PAIDBAH KA SHELLA KIN KYRSHAN BEIT ÏA KA UDP: METBAH,https://batesitv.com/namar-ki-kam-u-bah-teinwell-ki-paidbah-ka-shella-kin-kyrshan-beit-ia-ka-udp-metbah/
Ka kynhun jong ki nongtrei ASHA ka West Khasi Hills ASHA Association kiba don hapoh ka shatri jong ka Meghalaya ASHA Worker Union ha ka Lah Sngi u Blei ki la mih paidbah ha sor Nongstoiñ ban pynlong ïa ka rally kaba jaijai kum ka dak ban pynpaw ïa ka jingbym hun halor ka jubab jong ka Myntri ka Koit ka Khiah ka Kong Ampareen Lyngdoh halor ki mat jingdawa jong ki ASHA.La sdang ia ka jingiaid rally na MCH Hospital Nongstoiñ ter ter sha ïew Nongstoiñ ha kaba da ki spah ngut ki ASHA na kylleng ki shnong jong ka West Khasi Hills kynthup lang ki Garo ki la iashim bynta ha ka rally ba la pynkut ha Market Complex New Nongstoiñ da kaba bteng pat sa ka jingialang paidbah.Ka President jong ka Meghalaya ASHA Worker Union ka kong Mirajune Myrsing haba kren ha kane ka jingialang ka la ther tyngeh ia ka ka Myntri ka koit ka khiah da kaba ong ba kum ki ASHA ki sngewkthang ban iohsngew bad sngew lyngngoh ruh ia ka jingkren jong ka Myntri ka Koit ka Khiah kaba ong ba ki ASHA ki lah ban trei tang 2 snem katba ka National Health Mission ka ong ba lada ki ASHA kiba lah ban trei haduh 10 snem kin sa ioh ia ka Golden Hand Shake kaba 20 hajar tyngka ynda ki la shong thait.Ha kane ka jingialang ki ASHA ki la dawa ia ka sorkar bad ia ka Myntri ka tnat ka Koit ka Khiah ba kan sngap ia ki jingdawa jong ki hynrei lym kumta ka jingïakhih kaba khlem pud sngi kan dang iai bteng nangne shakhmat tad haduh ban da pynbna da kumwei pat.,"SDANG KA JINGÏAKHIH PAIDBAH KI ASHA HA NONGSTOIÑ, YN BTENG KA JINGÏAKHIH",https://batesitv.com/sdang-ka-jingiakhih-paidbah-ki-asha-ha-nongstoin-yn-bteng-ka-jingiakhih/
": U Symbud Myntri Rangbah ka jylla uba peit ïa ka tnat Kam Pohïing ha ka sngi baar u la hukum ïa ka tnat Pulit ba kan leh da kaba tyngeh ïa kino kino kiba ñiah khlemakor ïa ki thuk thuk ar shaka ne ïa ki kali saw shaka.Kane ka jingkren jong u Symbud Myntri Rangbah ka long hadien ba kawei ka longkmie ka la duhei ïa la ka jong ka jingim hadien ka jingshah tynrah ha kawei ka thuk thuk ba la pynher stet katba ka dang pyrshang ban jam sha shiliang jong ka surok ha Mawlai Mawdatbaki.“Nga ïohi ba kine ki jingjia ba sngewsih ki jia la jan man ka sngi.  Namarkata, nga la bthah ïa u Director General of Police (DGP) bad (u la bthah) la ka long ïa ki Pulit pynïaid kali ne ïa ki bor synshar distrik ne ïa ki SP, ba kino kino kiba ñiah khlemakor ïa ki thuk thuk ar shaka ne ki saw shaka dei ban leh da kaba tyngeh,” la ong u Bah Tynsong ha ka jingïakren bad ki lad pathai khubor.“Ngin ym ailad ïa ka jingñiah kali khlemakor bad ngin pyntikna ba kin ngat ha ki kyndon bad shah daiñ kuna katkum ka aiñ jong ka ri,” u la ong.Ha kaba ïadei bad ka jingpynrungkam ha ka tnat Pulit, u Bah Tynsong u la ong, “ki kam ki dang thylli bad mynta ngi dang don ha ka lynti ban shon ïa ka jingpyntip paidbah (Advertisement) namarba dang shen ka kynhun myntri ka ladep ai jingmynjur katto katne ki jingpynbeit thymmai ïa ki Rule kiba la don lypa jong ka Police Central Recruitment Board bad ngi ladep pynbeit thymmai bad shen ngin sa pynmih ïa ka jingpyntip paidbah.”Haba pynpaw ba ki Pulit kin ïai bteng ban ïakhun pyrshah ïa ka jingjyllei jong u drok, u Symbud Myntri Rangbah u la ong, ka kynhun ki Pulit ki la duh thiah duh dem bad ki pyrshang katba lah ban kem ïa ki nongkhaïi drok.“Ngi la pyrshang ban leh ïa kaba bha tam da kaba kem ïa ki nongkhaïi drok.  Na ka bynta kito kiba la im kyrni ha u drok ngi tip bha bad wat ki shnong bad ki bahaing hasem ruh ki long kiba kloi ban ai jingtip hynrei ngi donkam ban leh da kaba tyngeh shwa ïa ki snar nongkhaïi.  Ngi la leh ïa kata bad ki Pulit ki la duh thiah duh dem namarba ki trei shitom,” u la ong.Halor ka jingkylli, u Bah Tynsong u la ng, “kam dei satia ba ngim ïoh ïa ka jingtip kaba bniah, kam dei satia ba ngi duna ki nongtrei hynrei lada ki paidbah, ki lap ïa kino kino kiba ishan khmat, ki dei ban pyntip sha ngi bad ngin ym pyntip satia ïa ki kyrteng jong ki, shu pyntip ïa ngi ïa kino kino kiba ishankhmat, nangta ki Pulit kin sa leh la ka jong ka kamram.”",BTHAH U DY. CM ÏA KI PULIT BAN LEH TYNGEH ÏA KIBA ÑIAH KALI BAD AR SHAKA THURMUR,https://batesitv.com/bthah-u-dy-cm-ia-ki-pulit-ban-leh-tyngeh-ia-kiba-niah-bad-kali-bad-ar-shaka-thurmur/
"Ka Summersalt kaba long kawei na ki kynhun rwai bapawkhmat ha kane ka jylla ha ka sngi baar ka la pynmih paidbah ia ka jingrwai ha ka ktien Phareng ia kaba la ai kyrteng ‘Survive’, kawei na ki jingrwai kiba don ha ka thup jingrwai baar jong ka kynhun.Haduh mynta, ka Summersalt ka la lah ban pynmih haduh saw tylli ki jingrwai na kane ka thup.Ka jingpynmih ia ka jingrwai ‘Survive’, kan sei na ki trop jong ka kynhun ia ki jingphylla ki ban don ha ki 11 tylli ki jingrwai kiba mynta ki nang mih kawei hadien kawei pat. Kane ka jingrwai ka pynkynmaw ruh ia ka jingim jong uwei u paradkhot jong ka Summersalt uba la khladnoh ha u snem 2020.Ha ka rukom thoh jingrwai jong kane ka kynhun, ka ju tip balei ba ka thoh ia ki jingrwai bad na ka bynta jongno, hynrei ka jingshna ia ka jingrwai ‘Survive’ ka dei kaba maian bha, namar ym shym la tip thikna ka mut aiu, tad haduh ba u lyoh dum u la wan kah ia ka kynhun, da ka jingkhlad noh uwei na ki dkhot, u Bah Baiaineh C. Shangpliang, uba ju khot ieit ‘Nah’.Ka jingrwai hi, ka pynshlur ia ki nongsngap bad khamtam kito kiba im ka jingim jong ka jingkhuslai ban iakhun bad pyrshang ban im ka jingim kaba khiah krat. Ha ka jingiaid lynti ka jingim ki bun ki diengpyngkiang, hynrei ka jingrwai ka bsut ia ka mynsiem shynrang kaba pynlah ia u briew ban tur sha pyrshah ka dak, kam pher hapdeng ki jingeh jingtynjuh kiba bun.Ka jingmut jong ka jingpynlait kawei hadien kawei ka jingrwai, ka long ban ioh kem ia ka jingsngewtynnad jong ki nongsngap, kumno ba kin ioh ban puson ia ki kyntien bad ka sur jong ki jingrwai baroh.Ka jinglong kyrpang jong ka Summersalt ka dei halor ki jingrwai jong ki, kiba don ka khubor ia ka jaitbynriew ha ki sur tynrai, da kaba iamir lang bad ki rukom tem jong ka pyrthei baroh kawei. Ka kynhun hi ka ngeit, ba ka pateng mynta ka donkam ban ia tuid lang bad ki rukom im jong ka pyrthei mynta, hynrei, da kaba bat skhem ia ki jinghikai jong ka mynnor.Ha ki pathai khubor lajong (Social Media), ka Summersalt ka la pynpaw ia ka jingpyrshang ban buh sah kynmaw ia ka lariti ka jaitbynriew bad ka jingithiang ka mariang jong ka ri lum Khasi, da kaba buh kumne “Ki ranab lum ki i im ha ka jinghap jaijai jong u slap, u lyoh ha ka burom uba ia kynduh ha shiteng suiñ bad ki lum jyrngam. Hynrei, ngim lah ban pynkut noh hangta, khlem ka rwai ka siaw bad ka bam ka dih, ban ialeh kmen ha ki jingkyrkhu Uba najrong ia ka jingim ban shngaiñ ka shnong ka thaw. Ngin pynmih ia ka jingangnud u menbarim.”Kane thup jingrwai kaba ar, kaba la ai kyrteng ‘KLIAR” kaba don khatwei tylli ki jingrwai, ka pynshisha ba ka rwai ka siaw ha ri Khasi ka dei kaba la ih bha, namarkata, donkam ban ai ia kaba bha tam ban kyntiew ia ka. Halor kane, ka Summersalt, ka la leit sha Mumbai ban pynjanai ia ka jingshna ia kane ka Album. U Bah Kit Shangpliang kum u nongialam ka kynhun u la ong, “ngi la iaid lynti mynta la 15 snem tam bad la pynsngewthuh ia ngi ba ka rwai ka siaw jong ka ri lum Khasi jong ngi, ka la ih bha haduh ba la i donkam ban pynioh ia ka kor kaba bha tam ha ka pyrthei bad iarap ban pynjanai ia kane ka nongmuna, tad haduh ba ngi la rekod ia kine ki jingrwai ha Yaj Raj Films Studios, kawei na ki studio kiba biang tam ha pyrthei.”Ka jingduh noh ia uwei na ki kaitor jong ka kynhun ha ka 11 tarik u Jymmang 2020, uba long u nongtem ia ka kitar rben ksai, u paralok bad u shipara, u Bah Baiaineh C. Shangpliang (Bah Nah) ka la long kaba pait dohnud bad ka la don noh ka jaka ba suda. Ki bnai ki la nang iaid bad ka kam ka ba dei ban iaid shakhmat ka la nang tyllun kham suki, hynrei, ka jingdwai jong kiba bun kaba la iarap ia ka kynhun ban iaid sha pyrshah ka dak.Ka sur jong ka kitar rben ksai ha ka thup jingrwai ka dei kaba u Bah Nah u la tem janai bha.“Haduh mynta mynne, ngi da sngewbynnud haduh katta katta bad ngi ju kynmaw ia ka dur jong u man ba ngi tem ha ki rynsan bapher bapher. Ngi tip ruh ba ka put ka tem jong ka kynhun, ka urlong kumne dei na ka jingnoh synniang jong u Bah Nah. Mynta ngi tip ba ka put ka tem ka Summersalt kaba phalang ia ka put ka tem u Khasi ha kane ka spah snem, ka dei ruh ka jingnoh synñiang jong u hynmen bad u para nongtem jong ngi”, ong u Bah Greg Nongrum.","‘SURVIVE’, KA JINGRWAI BASAW BA LA PYNMIH DA KA SUMMERSALT NA KA THUP JINGRWAI BAAR",https://batesitv.com/survive-ka-jingrwai-basaw-ba-la-pynmih-da-ka-summersalt-na-ka-thup-jingrwai-baar/
"Ka jingialehkai hapdeng ka Shillong Lajong bad ka Sreenidi Deccan ka la kut noh da ka jingiakhaid kaba mar 2-2 kol ha ka lympung ialehkai I-League kaba la long ha ka sngi baar ha madan SSA Stadium, Shillong.Ka jingiakhun ka long kaba itynnat na baroh ar liang hadien ba ka Sreenidi ka la pynkhih ia ka jar tang hapoh 10 minit ba la sdang ka jingiakhun lyngba u Rosenberg Gabriel uba la ioh thep ia ka kol ha ka minit kaba 7 hynrei ka Shillong Lajong ka la pynlehnohei ia ki kabu ba la ioh naduh kaba sdang bad dei tad ha ka minit kaba 24 u Ronney Willson Kharbudon u la pyniakhaid ia kane ka shi kol da ka jingiarap jong u Sangti Janai Shianglong .Hadien ba la pyniakhaid ia ka jingiakhun, ka Lajong ka la nang ioh bor bad dei ha ka minit kaba 34 lyngba u nongialehkai ba shakhmat na ka ri Japan u Takuto Miki ka la lah ban tam ia ka jingiakhun da 2-1 kol.Ha ka jingiakhun ha ka kylla miet ka Lajong ka la pyrshang ban pynsuki ia ka jingialehkai hynrei ki rangialehkai jong ka Sreenidi ki la pyrshang borbah ban pynpra ia ka Defend Line jong ka Lajong ban ioh pyniakhaid ha ka minit kaba 63 lyngba u Rosenberg Gabriel uba la ioh thep ar tylli ki kol ha kane ka jingiakhun.Ka dei ka jingialehkai kaba itynnat bha bad kaba la pynshongshit haduh katta katta ia ki nongkyrshan kiba sakhi ia kane ka jingiakhun kaba la kut noh da ka jingiakhaid kaba mar 2-2 kol tad haduh ba ka khyllipmat ba khatduh ba u Referee un pynkut ia ka jingialekai.Ki jingiakhun jong ka Shillong Lajong kiba la shu kut noh ha ki jingiakhaid ha ki lai tylli ki jingialehkai ka la ioh khur mynta 3 poiñ bad mynta kan hap ban pynkhreh ban mih madan sa ha ka jingiakhun ka ban sa long pyrshah ia ka Gokulam Kerala FC na ka jylla Kerala ha ka 19 tarik, Naiwieng, ha ka por 2 baje nohphai sngi ha madan SSA Stadium, Shillong.",I-LEAGUE: PYNÏAKHAID KA SREENIDI DECCAN HA KA JINGÏAKHUN PYRSHAH ÏA KA SHILLONG LAJONG,https://batesitv.com/i-league-pyniakhaid-ka-sreenidi-deccan-ha-ka-jingiakhun-pyrshah-ia-ka-shillong-lajong/
"Ki trai karkhana ot dieng Sawmill hapoh Hima Jirang, Ri Bhoi District  ki la pynpaw ka jingpyrshah halor ka jingkhot jong ki kynhun Sengbhalang hapoh Hima Jirang ban ïakynduh ïa ki bar jylla ha Jirang ha ka sngi saitjaiñ khlem ka jingtip jong ki trai jaka.U Bah S. Mawiong uwei na ki trai jaka uba buh kor otdieng ha Paham Jirang ula ong, ba kane ka jingleh jong ki kynhun sengbhalang ha Jirang ka dei ka jingñiew beiñ ïa ki trai shnong ban khot ïakren ïa ki bar jylla kiba long tang ki nongpynïaid ïa ki kor otdieng ha Jirang.“Ha ka jingshisha kum ki kynhun sengbhalang kiba trei ïa ka bha ka miat ki dei ban ïakren shwa bad ki trai kiba dei ki Khasi hynrei kaba lyngngoh ha ka sngi Saitjaiñ (jong ka taïew baladep) ki la khot pynban ïa ki bar jylla,” u la ong.U la pynpaw kane ka long kumba ailad shuh shuh ïa ki bar jylla ban trei katba ki mon ïa ki kam khaïi pateng hapoh ka Hima Jirang. Namarba ym dei tang ki kor ot dieng hynrei bun ki bar jylla kiba trei ïa kiwei kiwei ki jait kam hapoh ka Hima Jirang.“Mynshwa ki kynhun sengbhalang ki pyrshah jur ïa ki bar jylla ban trei ne pynïaid ïa ki kor otdieng bad ki kwah ïa ki trai shnong ban pynïaid hi hynrei mynta ki la kylla jutang bad khot ïakren tang bad ki bar jylla ban ïakynduh ban pynbeit bad ym lah ban tip kaei kaba don ha lyndet jong ka jingïakynduh sopsop jong ki,” la kynthoh u Bah Mawiong.U la pyrshah jur ïa kane ka jingleh ki sengbhalang hapoh ka Hima Jirang ba kim ithuh ïa ki trai shnong ba pynïaid ïa ki Sawmill.  “Kaba nga sngewsih palat ïa ka shithi ba la phah da ki sengbhalang halor ka jingïalang la wan ai da u bar jylla ïa nga u trai jaka bad nga la kyntait ïa ka jingpyntip namarba katkum ka rukom ki dei ban ai ïa nga u trai jaka,” u la ong.La ïathuh hapoh Jirang ki don kumba 20 tylli ki kor ot dieng hynrei ki trai kiba dei ki Khasi kim shym la poi sha ka jingïalang ha ka sngi saitjaiñ bad ym lah ban tip kaei ka jingthmu ba don shalyndet ban ïakynduh ïa ki bar jylla na ka jylla Assam hynrei la suba ka lah ban dei halor ka jingïarap pisa namarba manla ka por ki ju dawa pisa na ki Sawmill.Lah ban pynpaw ba bun ki kor ot dieng ha Jirang ki dei kiba pynïaid da ki bar jylla katba ki Khasi ki dei kiba shah kyrteng ha ki kam khaïi bad ki kam baroh la pynïaid hi da ki bar jylla bad kane ka lah ban dei kaba pynlong ïa ki sengbhalang ban kynduh ïa ki bar jylla ha katei ka sngi.",SHAH KYNNOH KI SENGBHALANG BA KHOT ÏAKREN SOPSOP ÏA KI BAR JYLLA BA PYNÏAID KARKHANA OT DIENG,https://batesitv.com/shah-kynnoh-ki-sengbhalang-ba-khot-iakren-sopsop-ia-ki-bar-jylla-ba-pyniaid-karkhana-ot-dieng/
"Kawei ka nongtrei Accredited Social Health Activist (ASHA) na Kyrdem Public Health Centre (PHC) ka ïoh jingsiew haduh T. 82,000 hajar namar ka jingtrei shitom bad ïoh ïa ka jingsiew kum ka Honorarium ha ki hynriew bnai ba la leit noh.Ïa kane la pyntip da ka Myntri ka Koit ka Khiah ka Dr. Ampareen Lyngdoh ha ka sngi Balang haba kdew na ka Official Data ha kaba ïadei bad ka jingsiew ba la ai sha ki nongtrei ASHA ha ki 7,000 hajar tylli ki shnong kiba don ha kylleng ka jylla Meghalaya.Katkum ka Official Data, bun na ki nongtrei ASHA ki ïoh ïa ka jingsiew na kaba ki trei kaba long T. 23,000 hajar haduh T. 82,000 ha ki hynriew bnai kata naduh ka 1 tarik, Ïaiong haduh ka 30 tarik, Nailur, 2023 da kaba kdew na ka tarik ba la siew lyngba ka Bank Account.“Nga la peit bniah ïa ka jingsiew na kine ki rusit ba la siew sha ki ASHA ki ïoh ha ki block bapher bapher.  Nga sngew kyndit ban ïohi ba kine ki nongtrei monsngewbha ki ïoh ïa ka jingsiew kaba heh,” la ong ka Dr. Ampareen haba ïakren bad ki lad pathai khubor hadien ba la wai ka jingïalang bad ki Ophisar jong ka tnat ka Koit ka Khiah.Haba pynpaw ba ka jingïateh bad ki ASHA naduh ka sngi nyngkong ka long kaba shai ba ka dei tang ka kam trei monsngewbha, ka la ong ba kam shym la don kano kano ka jingkular ban siew tukop ne ka jingkular palat ïa kata lada ki ASHA ki trei.Ki nongtrei ASHA kiba don hapoh ka shatri jong ka Meghalaya ASHA Workers’ Union (MAWU) ki la pynlong da ka jingïakhih kaba khlem pud sngi naduh ka 7 tarik mynta u bnai, kum ka dak ban pyrshah ïa ka jingleh mynthi ka Sorkar ïa ka jingdawa jong ki kaba kynthup ïa ka jingkyntiew ïa ka jingsiew na ka T. 2,000 sha ka T.5,000.Ka Dr. Ampareen ka la ong ba ka don ruh ka jngsngewthuh bakla ba ka Sorkar kam shym la leh eiei na ka bynta ki  ASHA bad ong, “ka kamram jong nga ka long ban pyntip sha ki paidbah ba kata kam long kaba shisha.  Balei ngin leh kumta?Ka la iathuh ba ka Sorkar ha u snem 2021-2022 ka la pynlut T. 91.2 klur na ka bynta ka jingsiew kaba manla u bnai ïa ki ASHANa kane, ka Sorkar ka la siew T. 16.32 klur na ka bynta ka Fixed Monthly Incentive jong ki ASHA bad la siew dep ruh ïa ka Backlog kaba T. 53 klur nalor ka T. 21.96 klur ïa kaba la siew hapoh ka NHM.“Ha ki snem 2022-23, ka Backlog kam don eiei. Ngi dang tohkit ïa ka T. 16.98 klur ba la siew T.2000 sha ki ASHA bad ka jingsiew lyngba ka NHM ngi la pynlut T. 22.68 klur na ka bynta ki ASHA. Ka pisa baroh ka long T. Rs 40.5 klur,” ka la bynrap.Da kaba kyrpad ïa ki nongtrei ASHA ba kin sangeh noh ïa ka jingïakhih bad ban wan sha ka miej jingïakren, ka Myntri ka la ong, “ban dawa ïa ka hok jong phi da kaba iehnoh ïa ka kamram ba phi trei ka dei ka bym lah satia ban pdiang.  Ngi kwah ïa ka jingïatreilang jong phi. Ngi sngewnguh shikatdei eh ïa u synñiang ba la phi la trei.”“Lada phi kwah ban ïakren, ka jingkhang ka plie. Ïa nga la phah sha kane ka ophis da ki paidbah.  Nga dei ka jong ki paidbah bad ngan ïakynduh ïa phi bad wat wan da ka jingkhmihlynti ïa kaba ngam lah ban leh na ka bor jong nga.”Ka Myntri ka la ai khublei ruh ïa ki ASHA kiba dang bteng ban trei ïa la ka kam wat hapdeng ka jingïakhih. “Namarba ki la ïohi ïa ka jingma jong ka jingim jong ki briew ha ki shnong ba ki trei, ki dang ïai bteng hi ban pyndep ïa la kamram,” ka la ong.",KA ASHA NA KYRDEM PHC KA ÏOH JINGSIEW 82 HAJAR HA KI 6 BNAI NAMARBA KA TREI SHITOM,https://batesitv.com/ka-asha-na-kyrdem-phc-ka-ioh-jingsiew-82-hajar-ha-ki-6-bnai-namarba-ka-trei-shitom/
"Ka Sorkar Jylla shen kan sa lum da ka jingïalang ïa ki kynhun bapher bapher hadien ba ka Ministry of Home Affairs (MHA) ka Sorkar Pdeng ka la pynphai kylla ïa ka Meghalaya Residents Safety and Security Amemdment Bill 2020 da kaba phah lang ruh bad katto katne ki jingkynthoh.Ha ka jingïakren bad ki lad pathai khubor hadien ka jingïakynduh ïa u Bah Prestone Tynsong uba long u Symbud Myntri Rangbah ka jylla uba peit ïa ka tnat Kam Pohing, u President ka Hynñiewtrep Youths Council (HYC) Bah Roy Kupar Synrem u la ong, “u Symbud Myntri Rangbah u la ong ba ka Ministry of Home Affairs, ka don ïa ka bhah kaba ïadei kumno ba ka Sorkar Jylla kan pyntreikam ïa ki kyndon ban buh ïa ki khyrdop ki ban pyrkhing ïa ki briew kiba wan na shabar ka jylla.”“U (Bah Prestone) la pyntip ïa ngi ha kaba ïadei bad kane ka kam, ka Sorkar ha ki sngi ban sa wan kan sa khot da ka jingïalang ïa ki kynhun bapher bapher, ïa ki seng saiñpyrthei, ki nongsynshar shnong ban ïakren halor ka shithi ba la ïoh na ka Ministry of Home Affairs (MHA) bad ban wad ïa ki lad ki lynti kumno ka Sorkar kan jubab ïa ka shithi lane kaei kaba ka Sorkar Jylla ka hap ban leh khnang ban pynthikna ba kane ka Meghalaya Residents Safety and Security Amemdment Bill 2020 yn lah ban pyntreikam bad ban ïoh ïa ka jingmynjur na u Lat jong ka Jylla,” la ong u Bah Synrem.U la ïathuh ba ka Seng ka la pan ïa ka shithi ba la phah da ka MHA khnang ba ka Seng kan ïoh ban peitbniah ïa ki jinglap kiba ka Ministry ka la ai khnang ba ka seng kan dup lah ban ai jingmut sha ka Sorkar Jylla bad kaei kaba ka Sorkar Jylla kan leh na ka bynta kaba bha tam bad ba yn dup lah ban pyntreikam ïa ka Bill.U la ïathuh ruh ba ka Seng ka la pan jingpynshai na u Symbud Myntri Rangbah halor ka Inner Line Permit (ILP) kaba dang sahkut ha ka almari jong ka Sorkar India mynta la lai snem eiei.“Halor ka ILP, hadien ba ka Ïingdorbar Thawaiñ  ka la mynjur ïa ka Resolution ha u snem 2019, ka Sorkar ka la phah sha ka Sorkar Pdeng ban dawa ba dei ban pyntreikam ïa ka Inner Line Permit (ILP) bad ngi la kylli ruh kaei kaba la jia ïa ka ILP.Shwa ka elekshon sha ka Ingdorbar Thawaiñ ngi la kylli ruh ïa u Symbud Myntri Rangbah bad u la kular ba u Myntri Rangbah bad ka Kynhun Myntri kin sa leit ban ïakynduh ïa u Myntri ka tnat Kam Pohing u Amit Shah bad ïa u Myntri Rangbahduh ka ri u Narendra Modi,” u la ong bad bynrap, “u (Bah Prestone) la pyntip ba u Myntri Rangbah bad ka Kynhun Myntri ki la ïakynduh ïa u Narendra Modi bad ha kaba ïadei bad ka ILP haduh mynta ka Sorkar India kam pat ai ïa ka jubab kaba shai la kan pyntreikam ne em.”“Ka seng ka la banjur ïa u Symbud Myntri Rangbah ba ka kamram jong ka Sorkar Jylla bad ka Ïingdorbar Thawaiñ lane ki 60 ngut ki MLA kam dei ban shu kut tang haba mynjur ïa ka Resolution hynrei ngi kwah ba ka Sorkar Jylla kan ïalam nakhmat ban pynsngewthuh ïa ka Sorkar India ba kum ka jylla kaba dei ka jylla ritpaid balei ngi donkam ïa ka ILP.  U Symbud Myntri Rangbah u la ong ba jingleit tied ïa ka jingkhang jong ka Sorkar Pdeng kam pat kut bad ka Sorkar jylla kan dang ïaleh ban pynkynmaw ïa ka Sorkar Pdeng halor ka ILP,” la ïathuh u Bah Synrem.Haba kylli, u la ong, “ka MRSSA 2016 kam don ïa ki bniat kiba lah ban tehlakam ïa ka jingrung kyrthep jong ki briew kiba nabar bad kaei kaba ngi ïohi ka long ba kane ka aiñ ka shu long tang ban buh jingkheiñ ïa ki nongshong wai hynrei kam dei ka register ka ban buh jingkheiñ ïa kiba wan na shabar.”“Namarba ha ka MRSSA 2016 ym dei tang ïa ki briew kiba nabar ki ban shah buh jingkheiñ hynrei wat ki briew jong ngi ruh kiba wan na kiwei ki shnong kiba sahwai khamtam ha nongbah Shillong kin hap ai kyrteng.  Ngi shim ba kane ka aiñ kan ym pyrkhing eiei ïa ka jingrung kyrthep jong ki briew kiba wan nabar bad ngi kwah ba ka MRSS Amendment Bill 2020 kumba ngi la pynpaw ïa kata ha u Symbud Myntri Rangbah u la ong ba ka lynti ba ka Sorkar Jylla kan pynthikna ba ka Amendment Bill 2020 ka dei ban treikam.”Shuh shuh u la pyntip ba ka jingkynthoh jong ka MHA ka long ba ka aiñ jong ka Sorkar jylla kam dei ban ïatakhuh bad ka aiñ jong ka Sorkar Pdeng.",SHEN YN LUM KA SORKAR ÏA KI KYNHUN BA PAN JINGPYNSHAI KA MHA ÏA KA KHYRDOP TALASI MYNDER,https://batesitv.com/shen-yn-lum-ka-sorkar-ia-ki-kynhun-ba-pan-jingpynshai-ka-mha-ia-ka-khyrdop-talasi-mynder/
"U Myntri ka tnat Border Area Development u Rakkam A. Sangma ha ka sngi baar u la kyrpad ïa ka Sorkar Jylla ba kan pdiang ïa ka jingtyrwa ban pynïasoh da ka lynti Rel ïa ka shnong Baghmara kaba don ha South Garo Hills bad ïa ka nongbah Guwahati, Assam.U Rakkam uba long ruh u MLA jong ka National Peoples Party (NPP) na Rongara-Siju, u la ong ba ka Meghalaya Land Transfer Act bad ki kyndon jong ka Khyrnit Bahynriew jong ka riti Synshar ka ri India ki dei ki ar tylli ki stieh ïada ïa ki nongshong shnong riewlum jong kane ka jylla Meghalaya haba kynthoh ïa ka jingpyrshah jong ki katto katne ki kynhun ïa ka jingthmu ban pynpoi ïa ka lynti Rel sha rilum Jaiñtia da kaba aidaw ba kan pynjur ïa ka jingwan rung kyrthep jong ki mynder ri bad ki briew kiba nabar jong ka jylla.Ha ka jingïakren bad ki lad pathai khubor u Rakkam u la ong ba kane ka jingtyrwa ban pynïasoh ïa ka lynti Rel sha Baghmara ka dei kaba la slem bha naduh ka por ba u Captain Williamson Sangma u la long u Myntri Rangbah ka Jylla.“Nga ruh nga dang dawa ban pynurlong ïa kane namarba ka Baghmara ka lah ban long ka lynti ïaid na ka bynta ka Meghalaya bad na ka bynta ka thaiñ Shatei Lammihngi ïa kaba yn pynïasoh lyngba ka nongbah Dhaka, Bangladesh.  Ka khaii ka pateng bad ka jingpynkha ïa ki lad ïohkam kin kiew bad bun na ki samla bad ka khih ka kamai kan kiew,” u la ong bad bynrap, “namarkata, nga sngew dei ban dawa ïa ka Sorkar India bad ngan sa ïakynduh ruh ïa u Myntri Rangbah kum u MLA ban dawa ïa ka lynti rel kaba pynïasoh sha Guwahati sha Baghmara,” ula ong.Katkum ka jingong jong u, ka la don ka jingdawa ban buh ïa ka Integrated Check Gate ha Baghmara khnang ba ki nongjngohkai pyrthei bad ki nongkhaii kin dup lah ban wan namarba lada wan ka Rel, ka ïoh ka kot jong ki briew kan kiew artet.Haba kylli, hato un kyrpad neem ïa ka Sorkar ba kan ai noh ïa ka projek lynti Rel ba la tyrwa ïa ka Shillong bad Byrnihat sha ka Baghmara, u Rakkam u la ong, “lada long, ngan sa kyrpad ïa ka tnat Railway, ïa ka Sorkar India, ka Sorkar Meghalaya ban pynïasoh ïa ka Baghmara bad ka lynti rel na Guwahati.”U la ai nuksa ruh da kaba ong, “manla u snem bun tylli ki Graduation bad ki Convocation kiba nga la leit kum u Myntri ka tnat Pule Puthi ha kaba  18,000 hajar haduh 20,000 hajar ngut ki graduates bad ki Post-graduates ki don manla u snem.  Na ki 20,000 ha ka shi snem tang 1,500 – 2000 ngut kiba ïoh kam sorkar katba kiwei pat ki 18,000 ngut ki shu shong khlem kam khlem jam.”Halor ka jingpyrshah ban wanrah ïa ka lynti rel ha rilum Khasi bad Jaiñtia, u Myntri u la ong, “haoid, ki don bun ki jingeh bad ngi hap ban peit kino ki jingmyntoi bad ki jingduh jingmyntoi. Lada wan ka lynti Rel sha Shillong ne East Khasi Hills ka lah ban don ka jingduh jingmyntoi bad ka jingmyntoi ruh kan don namarba kan pynsuk ïa ka leit ka wan bad kan plie ruh ïa ki lad ïohkam. Ki paidbah na rilum Garo ki leit thied jaiñ na Dimpur namarba ka dor ka long kaba tad. Namar kata, nga kyrpad ïa ki paidbah ba kin shim rai ynda ki la pynshong nia ïa ki jingmyntoi bad ki jingduh jingmyntoi.U la ong ruh ba ki paidbah ki dei ban ailad ban pynpoi ïa ka rel tang lada ki don ki aiñ bapyrkhing.",PAN U RAKKAM SANGMA DA KA LYNTI REL BAN PYNÏASOH ÏA KA BAGHMARA-GUWAHATI,https://batesitv.com/pan-u-rakkam-sangma-da-ka-lynti-rel-ban-pyniasoh-ia-ka-baghmara-guwahati/
"Ka District Magistrate jong ka East Khasi Hills District ka Kong Rosetta Mary Kurbah ha ka 13 tarik u Naiwieng, 2023 ka la pyntreikam ia ka iktiar ba la pynkupbor hapoh ka Section 144 Criminal Procedure Code ka la mana ban pyndonkam ia ki Horn kiba pynmih ia ka jingsawa kaba jam shaba palat, ban die paidbah ia ki tiar jingrwai kiba khlem lah ban tehlakam ia ka jingpynsawa, ban pynpah Horn ha ki jaka ba la pynbna kum ki Silence Zones (kata ym duna ia ka 100 mitar na ka jingdon jong ki Hospital, ki jaka pule, ki iingkashari, ki jaka mane Blei), ban pynpah horn ha ka por mynmiet hapdeng ka por 11 baje mynmiet haduh 6 baje mynstep ha ki jaka sah briew hynrei lait noh haba don kino kino ki khep ba kyrkieh, ban pynpah ia ki Air Horn da ki kali kit ñiut hapoh ka Section 179 (1), 190 (2) bad 194F jong ka Motor Vehicle (Amendment) Act, 2019.Katkum kane ka hukum, ka District Magistrate ka la bthah ia ki dukan bad ia ki Workshop kiba die ia ki Duplicate ne ki Replica Exhaust Pipes kim dei shuh ban dang die nangne shakhmat hynrei lym kumta kin ngat ha ka jingshah daiñ kuna hapoh ka Motor Vehicles Act bad kiwei kiwei de ki ain.Ka District Magistrate ka la mana ruh ba ki paidbah kiba pynkhein ia kane ka hukum kin shah pynsajia hapoh ka Section 188 jong ka Indian Penal Code. Shuh shuh ka District Magistrate ka la pyntip ba ka jingpyntreikam ia kane ka hukum ka long hadien ba ka Sorkar Meghalaya lyngba ka Transport Department ka la pynmih ia ka jingpyntip ha ka 4 tarik, Nailar 2023 kaba khang ban pyndonkam ia ki Horn kiba pah huleng, kaba pyndait ia ki silencer kiba sawa bad kiwei kiwei ki tiar kali palat ia kaba la ai jingbit hapoh ka Rule 119 (2) bad Rule 120 (2) jong ka Central Motor Vehicles Rules 1989 bad ka Section 52 jong ka Central Motor Vehicles (CMV) Act khnang ban tehlakam da ka ain bad ban pynduna ia ka jingpynpah Horn jong ki kali bad ki thuk thuk kiba ktah ia ka koit ka khia jong ki birew bad ki paidbah nongshong shnong.Namarba kane ka kam ka long kaba kyrkieh, ka District Magistrate ka la pyntip ruh ba kane ka hukum kan treikam noh mardor tad haduh ban da pynbna da kumwei pat.",SHAH KHANG KI DUKAN BAN DIE ÏA KI SILENCER BA PYNMIH JINGSAWA,https://batesitv.com/shah-khang-ki-dukan-ban-die-ia-ki-silencer-ba-pynmih-jingsawa/
"Ki Pulit ka East Jaiñtia Hills District kiba la ïoh ïa ka jingtip kaba bniah na ki tnat syntiat ha ka miet 12.30 baje shiteng synnia jong ka sngi balang ba u don uwei u briew uba la tip kyrteng kum u Manoj Muksor uba wan na ka thaiñ Silchar ban rung sha Khliehriat, ïa uba la suba jur ba u kit lang bad ki tiar kiba long beaiñ, ki Pulit ki la pynlong ka jingpynap shrip ha Lumshnong bad talasi ïa ki kali kiba wan na kane ka thaiñ.Ha ka talasi ïa ki kali, ki Pulit ki la ïoh bat ïa kawei ka taksi kamai kaba don ïa u nombar ML-11 3594 bad ki don ar ngut ki briew kiba shong hapoh kane ka kali ba kynthup u nongñiah.Ki Pulit ki la pynlong ka jingkhynra ïa ki tiar ki tar jong kine ki ar ngut, kata jong u Manoj Muksor bad u Vicky Dkhar bad na ka pla jong u Manoj Muksor la lap bad kurup 2 tylli ki synduk sabon kiba don îa u powder rong saw byrtem uba don ka jingkhia kaba 21 grams bad na ka pla jong u Vicky Dkhar ki Pulit ki la lap bad kurup 34 tylli ki tynrong barit ba la thep ïa powder ba rongsaw byrtem uba don ïa ka jingkhia kaba 1.03 gram.Hadien ka jingleh test ïa u powder la lap bad pynshisha ba u dei u drok Heroin bad baroh kine powder kiba dei ki drok heroin kiba shongdor kumba T. 18 lak eiei.Ki Pulit ki la lem noh ïa kine ki arngut ki basah ha ka shnong Mihmyntdu, West Jaiñtia Hills District bad ka jingtohkit ïa ki ka dang ïaid shakhmat.",SHAH KEM ARNGUT KI SNAR KHAÏI HA KI PULIT EJH BA KIT ÏA U DROK BA SHONGDOR 18 LAK,https://batesitv.com/shah-kem-arngut-ki-snar-khaii-ha-ki-pulit-ejh-ba-kit-ia-u-drok-ba-shongdor-18-lak/
": Ka Joint Action Committee (JAC) jong ka NEHUTA, NEHUNSA bad NEHUSU ha ka sngi Palei ka la rai ban pynsangeh shwa shipor ïa ka jingïakhih kaba khlem pud sngi hadien ba u Vice Chancellor ka NEHU u Prof. P.S Shukla u la pan por san sngi ban bishar shwa ïa ki jingdawa bad kynthup ka jingdawa ban weng kam ïa u Technical Advisor/Senior Consultant.Hadien ka jingïalang, u Chairman jong ka JAC u Prof Lakhon Kma u la ong, “ngi la rai ban pynsangeh shwa shipor ïa ka jingïakhih bad naduh lashai ki klas kin long biang kumba ju long, ki nonghikai kin sa leit phai biang sha ki kamra klas bad ki nongtrei kin sa leit phai biang sha ki ophis treikam.”U la ïathuh ba la shim ïa kane ka rai hadien ba u Vice Chancellor u la kyrpad da kaba pan por san sngi ban bishar ïa ki  jingdawa ba la buh da ka JAC kaba kynthup ruh ïa ka jingdawa ban wengkam ïa u Rohit Prasad uba trei kum u Technical Adviser/Senior Consultant jong kane ka skulbah.Ka jingïalang ka la long kaba jop watla u Vice Chancellor um shym la pyni ïa ka shithi ba la wengkam ïa u Prasad.U Prof Kma u la pyntip ruh ba u VC u la mynjur ban thaw ïa ka komiti ka ban peit ïa ka mat kaba ïadei bad ka Marking System bad ka jot ka pei jong ki Hostel bad ka koit ka khiah.“U VC u la ailad ha ki samla pule ban jied ïa u Chairman u ban khlieh ïa ka komiti ka ban peit ïa ka jingdawa bad ban kham bniah ïa ka marking system jong ka skulbah,” u la ong.U la bynrap ruh ba u VC u la kular ban leh eiei halor ka jingdawa ban thung Statutory Officers bad ki University Engineers khnang ban pynduna ïa ka jingkit bakhia jong ki nonghikai bad ki nongtrei na ki kamram.Halor ka jingdawa ban khmih bniah halor ka bhah pule jong kiba dang sahdien, u Prof Kma u la ïathuh ba u VC u la mynjur ban thaw ïa ka Komiti ïa kaba yn sa shim rai da ka Academic Council halor ka jingthung Chairman bad ki dkhot.“U VC u la kular ïa ka JAC ba ka jingïalang jong ka Academic Council kan sa long ha ka taiew banyngkong jong u bnai Nohprah ha kaba ïa kine ki mat yn sa ïathir ïatai bad yn sa shim rai ruh ha kane ka jingïalang,” u la bynrap.Ha kaba ïadei bad ka jingpynrung ïa ki samla pule kum ki dkhot jong ka Academic Council (AC), u general secretary jong ka NEHUSU u samla Banpynbiang Riang u la ong ba u VC u la mynjur ban ailad ïa ki samla pule ban mihkhmat sha ka Council.“Halor ka jingdawa ban pynlong ïa ka Convocation, u VC ula pyntip ba mynta u snem ka skulbah kam shym la lah ban pynlong namarba ka dang ap ïa ka jubab na ka President jong ka ri India hadien ba kane ka skulbah ka la khot sngewbha ban ïashim bynta lang ha ka jingrakhe ïa ka jingdap 50 snem jong ka skulbah NEHU,” la bynrap u nongïalam ka NEHUSU.U la pyntip ba u VC u la kular ruh naduh u snem ban sa wan kan sa don ka jingbuh tarik na ka bynta ka skulbah ba kan pynlong ïa ka Convocation manla u snem.",SANGEH KA JAC ÏA KA JINGÏAKHIH BA PAN POR U VC KA NEHU BAN WENGKAM ÏA U ROHIT PRASAD,https://batesitv.com/sangeh-ka-jac-ia-ka-jingiakhih-ba-pan-por-u-vc-ka-nehu-ban-wengkam-ia-u-rohit-prasad/
"Ka Sorkar Assam bad Meghalaya haduh mynta kim pat aiti satia ïa ka jingtohkit sha ka Central Bureau of Investigation (CBI) halor ka jingjia ha ka 22 tarik, Naiwieng, 2022 ha ka shnong Mukroh, West Jaiñtia Hills District.U Myntri Rangbah ka Jylla Conrad K. Sangma ha ka sngi Palei u la ong, ‘ban pyntreikam ïa kane ka rai, donkam ban ïaid da ka lynti kaba baroh ar tylli ki jylla ki donkam ban ïasoi ïa ka rai kaba la shim ha ka jingïalang jong ki Myntri Rangbah kaba la long ha ka 30 tarik, Nailur 2023.”“Namarkata, ka kam ka kham shimpor namar ba ki ktien, wat tang uwei u Coma u lah ban pynkylla ïa ka jingmut jong ka rai bad yn hap ban leh bha thik pa thik,” u la ong bad bynrap, “ïa kata la leh mynta.  Baroh arngut ki Myntri Rangbah kin hap ban soi ïa ka rai ba la shim ha ka jingïalang.”“Mynta ka jingïakren (ka rai ban aiti ïa ka jingtohkit sha ka CBI) sha ki commission bapher bapher bad ka Sorkar India yn sa shim rai noh shen,” la bynrap u Sangma.U Myntri Rangbah u la ong ba ka jingïalang ka la rai ban weng noh ïa ki bor pahara na ki bynta bapher bapher.“Ki don ruh kiwei ki daw ha kaba ngin sa ïohi ba ka jingweng noh ïa ki bor pahara da ka Sorkar Jylla ha ki bynta bapher bapher.  Nga kwah ban ong ngam da kwah ban batai bniah than khamtam ha ki jaka kiba kham mih ki jingïakynad, ha kaba ngin sa ïohi biang sa shisien ba ki jingïakynad kin sa hiar arsut,” u la bynrap.Shuh shuh, u Sangma u la ïathuh ba u la ïai kren bad u Himanta Biswa Sarma ban shim rai halor ka jingleit sorjamin ïa ka Block I bad ka thaiñ Khanduli-Psiar, hynrei ka jingpynslem ka dei na ka daw ka jingdon jong ki katto katne ki elekshon.“Ynda ki elekshon ki la kut, ngi khmihlynti ba ngin sa leit sorjamin ïa ka thaiñ Khanduli-Psiar bad ka Block I ha ka jaka ban sa pynbeit hynrei haduh mynta hi ngim pat ïapynbeit ïa ka jaka,” u la ong.Ha kawei pat ka liang, u Myntri Rangbah u la ïathuh ba ki Regional Committee ki la sdang ban pyndep ïa ki kaiphod sorjamin ha kaba kin sa aiti shwa ka 31 tarik, Nohprah.“Hadien ka jingïakren bad ki Committee, nangta ngin sa shim rai kumno ban ïaid shakhmat,” u la ong.",YM PAT AITI KA SORKAR MEGH-ASSAM ÏA KA JINGTOHKIT SHA KA CBI ÏA KA JINGJIA HA MUKROH,https://batesitv.com/ym-pat-aiti-ka-sorkar-megh-assam-ia-ka-jingtohkit-sha-ka-cbi-ia-ka-jingjia-ha-mukroh/
": Ka Sorkar Meghalaya Democratic Alliance (MDA) ha ka sngi Palei ka la pynbna ban pynrung da ki kot pule jong ka National Council of Educational Research and Training (NCERT) ban sa pyntreikam da ka Meghalaya Board of School Education (MBoSE) na ka bynta ki khynnah skul kiba pule ïa ka Class I haduh Class-X naduh u snem 2024.Ha ka jingïakren bad ki lad pathai khubor hadien ba la wai ka jingïalang Kynhun Myntri, u Myntri Rangbah Conrad K. Sangma u la ong, “ngi la mynjur ïa ka jingtyrrwa ban pynrung ïa ki kot pule NCERT kum ka jingpynkylla thymmai ïa ki katto katne ki sobjek ïa kaba yn sa leh da ka MBOSE naduh mynta.”U la ong ba ka jingpynrung ïa ki kot pule NCERT kan long naduh ka Class-I haduh Class-X bad kane kan sdang naduh u snem pule ha u snem ban wan.U Sangma u la ong ba ki don katto katne ki skul kiba hikai da ki ktien lajong, naduh Class-1 haduh Class-V, hynrei da kane ka jingpynbeit thymmai yn sa wanrah ruh ha ka jingpynkylla ha ka ktien.“Tang shu dep ka jingpynkylla ktien, yn sa pynrung noh mardor,” u la ong.U Myntri Rangbah u la ong ba kane ka long kaba donkam namarba ka Sorkar ka sngewkhia ïa ka jinglong jingman jong ka pule ka dangle baroh kawei.Ïa ka rai la shim hadien ba la pynlong ïa ka jingtih bniah bad ka jingïasyllok bad ki kynhun bapher bapher halor ka pule ka dangle.“Hadien ka jingïasyllok ngi la poi sha ka rai ba ki kot pule kiba la pyndonkam ha ka MBOSE khamtam haba bishar ïa ka sobjek Science, English bad Mathematics, ki kot kim long kiba ïaryngkat kyrdan bad kiwei pat ki skul kiba shabar ka jylla bad namarkata ban pynjanai ïa ki kot pule, ngi la pdiang ïa kane,” u la ong.“Ha kaba ïadei bad ka jingpule ha ka Elementary, ki kot pule kiba ngi pyndonkam mynta kim long kumjuh bad namar kata ban wanrah ïa kajuh ka jingïadei ha ka pule ka puthi ha ka National Level, ngin hap ban pynkylla ïa ki kot pule bad ka jingpynkylla ïa ki kot pule kan pynduna ruh ïa ki kot pule ba la pyndonkam ha ki Class bapher bapher,” la ong u Sangma.Katkum ka jingong jong u, hapoh ka MBOSE ïa mynta na ka bynta ki Class I, II bad III, ki don haduh 11 tylli ki kot pule  hynrei ynda la pyndonkam ïa ki kot ka NCERT, ki kot pule ki don tang saw tylli.“Namarkata, kan don ka jingduna kaba khraw bha ha ka jingdon jong ki kot pule ban sa pyndonkam. Kan don ruh ka jingkiew bad ka jingpynbha ïa ki jingthoh ban sa ai sha ki khynnah skul.  Kan long kumjuh sha baroh ki khynnah skul ha ka National Level,” u la bynrap.Shuh shuh u Myntri Rangbah u la ong ba la leh ïa kane khlem da klet noh ïa ki lynnong pule kiba ïadei bad ka jylla kiba ïadei bad ka kolshor, ka pakit ki mynnor jong ka jaidbynriew kim dei ban shah pynjngut noh.“Ki sobjek ba ïadei bad kine ki jingpule, ngin sa shimkhia bha ban pdiang ïa ki jingthoh jong ka NCERT bad ngin sa pynmih pat da ki kot lajong hynrei ïa ki jingthoh yn sa bud katkum ki kyndon jong ka NCERT,” u la bynrap.U la ïathuh ruh ba ka DERT bad ka MBoSE bad ki nonghikai kynthup ruh ïa ki skul bapher bapher kin hap ban ïaid lang ryngkat bad kine ki rai ba la shim.",NADUH 2024 RAI KA SORKAR BAN PYNTREIKAM DA KI KOT NCERT NADUH CLASS: 1-10,https://batesitv.com/naduh-2024-rai-ka-sorkar-ban-pyntreikam-da-ki-kot-ncert-naduh-class-1-10/
": Ka Sorkar Jylla ha ka sngi Palei ka la rai ban thaw da ka Meghalaya Education Recruitment Board (MERB) ban pyndap ïa ki kam kiba thylli hapoh ka tnat Pule Puthi hapoh por lai bnai haduh hynriew bnai.U Myntri Rangbah ka Jylla Conrad Kongkal Sangma uba la kren sha ki lad pathai khubor hadien ba la wai ka jingïalang Kynhun Myntri u la ong, “ngi la rai ban thaw ïa ka permanent MERB.”“Ki don mynta kumba 187 tylli ki kam kiba lait ha ka tnat Pule Puthi khamtam ha ka Higher and Technical Education, wat ha ka Secondary bad Higher Secondary bad ha kiwei kiwei ki kyrdan. Ki don katto katne ki bynta ba ka kam ka shu sah thylli la palat 3-4 snem bad namarkata ngi sngewdei ba kane ka Board ka dei ban don bad ba ïa kane ka jingthungkam dei ban pyndep hapoh ki 3-6 bnai ban pyndap noh ïa kine ki kam ba thylli.”Dang shen, ka Sorkar Jylla ka la thaw ïa ka Meghalaya Medical Recruitment Board (MMRB).“Ka daw ba la thaw ïa kane ka long naba ki bun shaba palat ki kam kiba thylli bad ka MPSC kam shym la lah ban pynlong ka eksamin ha ka por kaba biang. Lada phi kynmaw, ka don ka jingthylli kumba san snem ban thungkam ïa ki doktor bad hadien ba ngi la thaw ïa ka Health Recruitment Board, ngi lah ban thungkam haduh 500 ngut ki doktor tang hapoh 3 bnai,” u la bynrap.Haba kylli, u Sangma u la ong, ba ka Education Recruitment Board kan shimkhia ban peit ïa ki jingthungkam kiba ïadei bad ka tnat Pule Puthi.“Namarkata, tang shu pyndep ïa kane ka jingthungkam ha ka wat banyngkong ïa ki nonghikai kaba dang ïaid shakhmat, ïa kane ruh yn sa wnarah hapoh ka Recruitment Board jong ka tnat Pule Puthi khnang ba kan don tang kawei ka Education Recruitment Board bad ïa ki kyndon thungkam na ka bynta ka jingthung ïa ki kam kiba lait yn sa bteng namarba ïa mynta ïa ki nonghikai skul la leh da ki Division Level bad kito ki jingtreikam kin ym kylla hynrei ka Management jong ka thungkam kan hap hapoh ka jingpeit jingkhmih jong ka Education Board,” u la bynrap.",THAW KA SORKAR DA KA MERB BAN THUNGKAM 187 TYLLI HA KA TNAT PULE PUTHI,https://batesitv.com/thaw-ka-sorkar-da-ka-merb-ban-thungkam-187-tylli-ha-ka-tnat-pule-puthi/
"Myntri Rangbah ka Jylla u Conrad K Sangma u la ïathuh ba ka Sorkar Jylla ka dang bishar na baroh ki liang halor ka jingdawa ban pynlong ïa ka ktien Khasi bad Garo kum ki Official Languages jong ka jylla Meghalaya.“Ngi hap ban bishar na baroh ki liang bad ngin sa shim ïa ka rai,” la ong u Sangma ha ka jingïakren bad ki lad pathai khubor.“Ha ki por mynshwa kine kijuh ki ishu ban pynbna kum ka Official Language ka shong ha rukom batai kaei ka jingmut jong ka kyntien Official Language.  Namarkata, ïa kine ki bynta baroh yn dang hap ban bishar,” u la ong.Da kaba pynpaw ba ki don ki jingeh, u Myntri Rangbah u la ong, “lashai, lada ka jingthoh ha ka dulir sorkar yn thoh ha ka ktien Garo kata kan pynmih ïa ka jingeh ne kan ym pynmih jingeh, kumno ngin leh ïa kata.”“Lada mano mano ki thoh ha ka ktien Garo ki briew kiba kren Khasi bad Phareng kin ym lah satia ban sngewthuh ne ban ai ki jingkynthoh bad ngin sa ïakynduh jingeh wat ha ka jingpynïaid ïa ka synshar ka khadar.  Lada kita ki bynta yn hap ban kynthup, lada la long ïa ka Official Language kumno ngin ïaid shakhmat ban weng ïa kine ki jingeh lane lada ngi weng ïa kata, bad ka dulir sorkar bad ki jingthoh ha ki bui kim dei ban long ha ka ktien Khasi ne Garo, hato kata kan dang don jingmut ïa ka kyntien Official.”“Ngi la peit ïa kine ki bynta baroh bad ngin sa lah ban rai kumno ban ïaid shakhmat bad kane namarba kum ka Sorkar bad kum u Myntri Rangbah ka Jylla khlempep ngin jin da la kwah palat ban kynthup kum ka Official Language ïa ka ktien Khasi bad Garo hynrei kaei kata ka jingmut bad kumno ngin leh ïa ki jingeh ki ban mih bad lada ki jingthoh ki wan ha ka ktien Khasi bad Garo kumno ki ophisar ki leh ïa kata bad kaei ka ban jia ïa ka synshar ka khadar,” u la bynrap.",BISHAR KA SORKAR BA DAWA BAN PYNLONG OFFICIAL LANGUAGE ÏA KA KTIEN KHASI BAD GARO,https://batesitv.com/bishar-ka-sorkar-ba-dawa-ban-pynlong-official-language-ia-ka-ktien-khasi-bad-garo/
"17: Ka seng kieng atiar Hynñiewtrep National Liberation Council (HNLC) ki la pynpaw katba ka Sorkar kam pat weng lut ïa ki mukotduma pyrshah ïa ki nongïalam lane katba ym pat ïasoi ïa ka soskular sangeh ïasiat, u Chairman lane u General Secretary jong ka HNLC kin ym lah satia ban ïashim bynta ha ka miej jingïakren.“Ïa mynta ka jingsdang jong ka jingïakren ka la ïaid hapoh ka jingïalam jong u  Vice Chairman barim jong ngi. Hynrei, ka Sorkar ka la ïaiban ïa ka jingïashim bynta lang jong u Chairman bad u General Secretary. Ngi la kren da kaba shai katba ka Sorkar kam pat weng lut ïa ki mukotduma pyrshah ïa ki nongïalam lane katba ym pat ïasoi ïa ka soskular sangeh ïasiat, u Chairman lane u General Secretary jong ka HNLC kin ym lah satia ban ïashim bynta ha ka miej jingïakren,” la ong u kyrwoh ba la soi da u Chairman cum C -in- C Bah Bobby Marweiñ bad u General Secretary cum Publicity Secretary ka HNLC u Bah Saiñkupar Nongtraw ba la phah sha ki lad pathai khubor.“Ngi la bynshet ha u Vice Chairman ba thymmai u Bah Teimiki Laloo, ban peit ïa ka kam kumno ban pyntyllun shakhmat,” ong u kyrwoh.“Ka HNLC ka kwah ban don ka jingïakren bad ka Sorkar India na ka bynta ban pynneh pynsah ïa ka shongsuk shongsaiñ.  Ngi ngeit skhem ba ka rai ka dei ban long na ka bynta ban pynneh ïa ka jingsuk.  Namarkata, ka rai jong ka jingïakren ïasuk kam shym la paw katkum ki kyndon ba la ïa mynjur. Lada dang pynjari ïa ki kyndon, dei ban mynjur ruh da ki arliang mamla ym ban shu hukum tang na kawei ka liang,” la ong shuh shuh u kyrwoh.“Ka jingïakren ïasuk ka thmu ban wad ïa ka lynti lyngba ka jingïakren bad ka jingïatreilang.  Hynrei i kumba ka Sorkar India ka shim pynban ïa kine ki jingïakren ha ka rukom ban pyndem wait,” la kynthoh ka HNLC“Ka long kaba donkam ban tip ba bun na ki kynhun kieng atiar ha ka thaiñ Shatei Lammihngi ki ladep wan pyndem bad ki seng jong ki, ki la shah khang.  Watla katta kim shym la ïohi ïa ka jingsuk kaba neh.  Ka jingbym bat ïa ka soskular ka la pynkha thymmai ïa ka kynhun kieng atiar, kaba la nang kham pynsniew shuh shuh ïa ka jinglong jingman.  Ha India, ïa ka NSCN la pdeng da ka jingïasoi ïa ka Shillong Accord 1975, bad ka ULFA ka la mih ha ka jingïakhih kaba jur ha Assam (1979-85) kum ka jubab ïa ka jingeh kaba la mada ki paidbah Assamese. Haba ka Assam Accord of 1985 ka la phiel ban pynurlong ïa ki jingangnud, ka ULFA ka la ïohbor bad long ka kynhun kaba khlaiñ ha ka jingïaleh pyrshah ïa ka Sorkar India. Lada ka Sorkar ka angnud shisha ïa ka jingsuk kaba neh, ki dei ban leh da kajuh ka lynti kumba ka leh ïa ka Mizo Accord 1986,” la ong shuh shuh ka HNLC.“Ngi angnud ïa ka jingsuk kaba neh kaba pynlaitluid bad ïa ka hok da kaba burom ïa ka jingsngew bad ka jingangnud jong ki paidbah Hynñiewtrep.  Ngin pyrshah tyngeh ïa kano kano ka jingpyrshang ban wanrah ïa ka jingsuk kaba tang shipor kaba lah ban buh jingma ïa ka jingdon jong ngi ha ka ri bad ïa ka hok ban ïoh ïa la ka jong synshar ka khadar.",KYRNGAH U CHAIRMAN BAD GS KA HNLC BAN ÏASHIM BYNTA HA KA JINGÏAKREN KATBA YM PAT WENG ÏA KI CASE,https://batesitv.com/kyrngah-u-chairman-bad-gs-ka-hnlc-ban-iashim-bynta-ha-ka-jingiakren-katba-ym-pat-weng-ia-ki-case/
": Khyndiat sngi hadien ba u Chief Executive Member (CEM) jong ka Khasi Hills Autonomous District Council (KHADC) Bah Pyniaid Sing Syiem u la hiar ban khynra naphang ia ki dukan bar jylla ha ka thaiñ Majai, ki 44 ngut ki nongkhaïi bar jylla kiba la leit tied ia ka jingkhang jong ka Ingbishar Meghalaya High Court namar ka jingbym ioh ia ka No objection Certificate (NoC) ha ka sngi thohdieng ki la leit ban pyndem hakhmat ka KHADC.Kum ban shu pynkynmaw hangne, ka 5 tarik mynta u bnai u Bah Pyniaid Sing Syiem ryngkat bad u Executive Member Bah Joseph F. Lakadong ki la sha ka shnong Majai bad ha ka shnong Ichamati ban khynra naphang ïa ki dukan bar jylla ki bym biang ia ki kot ki sla kiba leh ia ki kam khaii pateng ha kine ki ar tylli ki shnong.Kine ki nongkhaïi bar jylla kiba la wan ban pyndem ïalade ha khmat ka KHADC ki don kumba 12 ngut eiei kiba la kynthup lang ia ki Exporter bad ki nongshong dukan.Ha ka jingiakren bad ka Batesi Tv u Bah Pyniaid Sing Syiem u la iathuh ba kine kidei ki 44 ngut ki nongkhaïi bar jylla kiba la leit ban tied ia ka jingkhang jong ka Iingbishar Meghalaya High Court hadien ba ki shym la ïoh satia ïa ka NoC na ka Hima Sohra na ka bynta ban pynthymmai ïa ki Licence jong ki.Napdeng kine ki 44 ngut, 20 ngut ki dei ki Exporter katba 24 ngut ki dei ki nongkhaïi kiba kham rit kiba aplai na ka bynta ban ïoh pynthymmai ia ka License jong ki, hynrei namar ka jingbym biang ki kot ki sla kim shym la ioh satia.U Bah Pyniaid u la ong ba kane ka jingwan jong ki ka long ba ki wan ban pyndem ialade hakhmat ka bor jong ka KHADC ryngkat ka jingkyrpad ia u CEM ban pynioh ia ka Trading License bad ki la aiti ruh da ka shithi ban ioh pynthymmai ia ka License ka jong ki.U la iathuh ba ka KHADC, wat lada kine ki briew ki la wan ban kyrpad ruh ka hap ban peit katkum ka aiñ ym ban shu ai khumar ia ka License.Halor ka jingthaw ia ka iew thymmai ha Khalipara da ki bar jylla ia kiba la suba ba ki dei kiba donkti ban dkhat jubor ia ka jingim jong u Bah Lurshai Hynñiewta ha ka shnong Ichamati, u Bah Pyniaid u la ong ba ki dang ap ia ka jingujor bad tang shu ioh pdiang ia ka jingujor ka District Council kan ym ailad ia ki bar jylla ba kin shu thaw ia ki iew katba ha ka jaka kaba ki mon namarba ka Ichamati ka dei kaba dang hap hapoh u pud u sam jong ka District Council.",PYNDEM KI BAR JYLLA HA KA KHADC KIBA MUDUI HA HIGH COURT BYM ÏOH NoC NA HIMA SOHRA,https://batesitv.com/pyndem-ki-bar-jylla-ha-ka-khadc-kiba-mudui-ha-high-court-bym-ioh-noc-na-hima-sohra/
"Ka jingther jong u slap baroh shi sngi na ka jingkylla kynsan ka suiñbneng na ka cyclone Midhili , ki bor pynïaid jong ka tamasa Cherry Blossom ki la hap ban pynsangeh lut ïa baroh ki prokram ha ka sngi sdang jong kane ka tamasa ba la pynlong ha madan Kurkalang, Bhoirymbong ha Ri Bhoi District.Kane ka tamasa kaba lai sngi ban sa pynkut ha ka sngi U Blei, la hap ban pynsangeh lut ïa baroh ki jait prokram ha kane ka sngi sdang kynthup naduh ki nongput nongtep bad ki nongrwai.Kumba la pynbeit da ki bor pynïaid, ha kane ka sngi sdang jong ka tamasa, ki kynhun nongrwai bapaw kiba thmu ban pynlynguh ha ka sngi sdang ïa kane ka tamasa ki kynthup ïa ka kynhun nongwai Sanam Sanam, Hybrid Theory, Kenny Musik, 4th Element, The Band Phantasm, DBRYN, Gwyneth, Dalariti, CYCO, Aminio, Dr Legend, bad Chevinia bad kine ki riew don sap ha ka rwai ka siaw ki la hap ban sangeh noh.Kumba la pynpaw ha ka jingpyntip paidbah da ki bor pynïaid, la ong ba ka daw ba la hap ban pynsangeh shuwa ïa kane ka tamsa bad baroh ki jaid prorkam ha kane ka sngi sdang ka tamasa ka dei ka jingbym shngaiñ na ka jingkylla kynsan ka bor mariang bad ban lait na kino kino ki jingjia ba sngewsih ïa ki nongwan shim bynta ha kane ka tamasa.Ki bor pynïaid, ki la pyntip paidbah ba kito kiba ladep ban thied tiket ban leit sakhi ha kane ka sngi sdang ka tamasa yn ailad ba kin ïashim bynta la ka dei ba ki kwah ban ïashim bynta ha ka sngi babud ne ha ka sngi ba la pynkut ïa ka tamasa kata haduh ka sngi u Blei.Ki bor pynïaid jong ka tamasa ki la pyntip ruh na ka bynta ka Season Pass Holders ba kin sa pynphai biang ïa ka pisa ba ki paidbah ki la thied kaba ïa ryngkat dor katkum ka prokram ba mynta ka sngi lyngba ka RFID Card.Halor kane ka jingpynsangeh noh ïa kane ka sngi sdang jong ka tamasa ïa baroh ki jaid prokram ym dei tang ki bor pynïaid ka tamasa Cherry Blossom kiba hap ban pyrkhat na ka bynta ka jingshngaiñ jong ki nongwan shim bynta, hynrei wat ka India Meteorological Dadpartment (IMD) ka ladep ai lypa ïa ka jingmaham ba kan don ka jingpynthud jong ki bor ka mariang kum ka eriong bad ka jingjur u lapbah kaba lah ban ktah ïa ki bynta jong ki jylla Shatei Lammihngi ka ri India.","THER TYNGEH U SLAP,  PYNSANGEH ÏA KA SNGI SDANG KA TAMASA CHERRY BLOSSOM",https://batesitv.com/pynsangeh-ia-ka-put-ka-tem-ha-ka-sngi-sdang-ka-tamasa-cherry-blossom/
"Ka Hynñiewtrep Achik National Movement (HANM) ha ka sngi Thohdieng ka la pynpaw ba kan sa leit ïakynduh ïa u Myntri Rangbah ka Jylla Assam u Himanta Biswa Sarma ban kyrpad ba un kyntu lem ïa ki MP jong ka Jylla Assam ba kin ai jingkyrshan ïa ki lai tylli ki mat jingdawa jong ka Jylla.Ki jingdawa ki kynthup ïa ka jingpynrung ïa ka Ktien Khasi bad Garo ha ka Khyrnit Baphra jong ka riti Synshar ka Ri India, ban pyntreikam ïa ka Inner Line Permit bad ka jingpynbeit noh ïa ka jingeh ba ki paidbah ki la mad baroh shikatta ha khappud.“Ngi sa leit ban ïakynduh shwa ïa u Myntri Rangbah ka Jylla Assam u Himanta Biswa Sarma ban kyntu ïa u ba un kyntu ïa ki MP jong ka Jylla Assam ban kyrshan lem ïa ki lai tylli ki jingdawa jong ka jylla hapoh ka Parliament,” la ong u President ka HANM Bah Lamphrang Kharbani ha ka jingïakren bad ki lad pathai khubor.Ka seng ka la dawa ruh ïa ki lai ngut ki MP jong ka Jylla Meghalaya, kata ïa u MP ka Shillong u Bah Vincent H. Pala, ïa ka MP jong ka Tura ka Agatha Sangma bad ïa u MP ka Rajya Sabha u Dr. Wanwei Roy Kharlukhi ba kin shimkhia kum ki nongmihkhmat kiba la jied da u paidbah ba kin kren hapoh ka Parliament ha kaba ïadei bad ka jingdawa jong ki paidbah nongshong shnong jong ka Jylla Meghalaya ban pynrung ïa ka ktien Khasi ha ka Khyrnit Baphra jong ka Riti Synshar ka ri India, ka jingdawa ban pyntreikam ïa ka Inner Line Permit ha kane ka jylla bad ban weng ïa ka jingeh jong ki paidbah kiba shong basah ha khappud.U Bah Kharbani u la ong, “lada ka Sorkar India ka shimkhia hynrei lada ki (MP) jong ngi kim shimkhia kumno ka Parliament kan mynjur ïa kine ki jingdawa jong ka jaidbynriew. Ngi kyrpad ïa ki MP ba ki dei ban sngewthuh ïa ka dor jong ka jaidbynriew, ïa ka dor jong ka pateng ka ban sa wan da kaba rah hapoh ka Parliament.”“Ka shong ha ka jingstad jong kine ki lai ngut kumno ba kin ïasyllok bad kiwei pat ki para MP jong ka thaiñ Shatei Lammihngi baroh kawei,” u la ong.U la ong kumba ladep shim ïa ka rai ha Delhi ha ka jingpynlong ïa ka jingïakhih ba jaijai dang shen ha Jantar Mantar, ka seng kan ym shong thait ban ïakynduh ïa kiba bun ki MP jong ka thaiñ Shatei Lammihngi.“Ha ka jingïakhih ba la pynlong da ka seng ha Jantar Mantar, New Delhi, ngi la ïakynduh ruh ïa ki Ophisar jong ka Ministry of Home Affairs bad ki la kular ban sa peit bniah ïa ki lai tylli ki jingdawa ïa kiba ka HANM ka ladep ban pynsngew hakhmat jong ka Sorkar India,” la ong u Bah Kharbani.","BAN URLONG KA JINGDAWA ILP, KTIEN KHASI, YN PAN JINGKYRSHAN KA HANM NA U CM KA ASSAM",https://batesitv.com/ban-urlong-ka-jingdawa-ilp-ktien-khasi-yn-pan-jingkyrshan-ka-hanm-na-u-cm-ka-assam/
"Ka kynhun Pulit Anti-Narcotic Task Force (ANTF) jong ka East Khasi Hills District ha ka sngi Saitjaiñ ki la ïohkem ïa uwei u briew na kawei ka Bos ha ka shnong Mawryngkneng kaba dang wan na Silchar.Ha ka jingtalasi ïa une u briew, ki Pulit ANTF ki la ïoh ban kurup kawei ka Mobile Phone, kawei ka pla rongïong bad 17 tylli ki synduk ba la thep ïa u drok Heroin uba don ka jingkhia 235.77 gram, la ong u kyrwoh ba la phah da u Superintendent of Police (City) East Khasi Hills Bah Vivek Syiem.Halor kane ka jingïoh kem jong ki Pulit ïa une u snar khaïi drok, u Conrad Kongkal Sangma uba long u Myntri Rangbah jong ka Jylla u la ai khublei bad ai jingïaroh lyngba ka rynsan Social Media ïa ki Pulit kiba la ïoh ban kurup ïa u drok uba shongdor 2 klur tyngka.“Ka jingkhublei ïa ki Pulit ka East Khasi Hills kiba la ïoh kurup ïa u drok uba shongdor kumba T.2 klur na u snar nongkhaïi drok ha Mawryngkneng mynta ka sngi.  Hapdeng ki jingtrei shitom jong ngi ban pynpaw ïa ka dur jong ki kam jngohkai pyrthei ha ka Jylla Meghalaya lyngba ka tamasa Cherry Blossom, kine ki snar nongkhaïi ki thmu ban pynhiar dor pynban ïa ka burom jong ka jylla jong ngi,” la ong u Myntri Rangbah ha rynsan X.“Nga ïaroh ïa ka jingaiti lut ki Pulit hapoh ka jingïalam jong u DGP u Dr. LR Bishnoi. Ka Sorkar jong ngi ka buh hakhmat ïa ka thong ban ïakhun pyrshah ïa ka jingkhaïi drok,” u la bynrap.","KEM KI PULIT ÏA U SNAR KHAÏI, KURUP ÏA U DROK BA SHONGDOR 2 KLUR TYNGKA",https://batesitv.com/kem-ki-pulit-ia-u-snar-khaii-kurup-ia-u-drok-ba-shongdor-2-klur-tyngka/
": Hadien ba ka la jingmih ka jingkhñium na ki nongwai dukan ha ka sngi sdang jong ka tamasa Cherry Blossom ha ka sngi Thohdieng namar ka jingbym biang kumba ki bor pynïaid ki la kular halor ki jingaiwai ïa ki dukan ne ki stall, u Myntri ka Sorkar Jylla Bah Paul Lyngdoh u la pyntikna ba ka Sorkar Jylla kan sa peit ba ki nongwai dukan ha kane ka tamasa kin ym mad ïa ka jingduhnong.Ka Rockski EMG kaba long ka nongpynïaid ïa kane ka tamasa ka la hap ban pynsangeh ïa ka sngi sdang jong ka tamasa namar ka jingther jong u lapbah uba jur kaba la wanrah ruh ïa ka jingktieh jong ka madan Kurkalang kaba don ha ka shnong Bhoirymbong, Ribhoi District.Ha ka jingïakren bad ki lad pathai khubor ha ka sngi saitjaiñ u Bah Paul Lyngdoh u la ong, “ngam pat ïoh ïa ka kaiphod na ka liang jong ki nongpynïaid. Ngan pynkynmaw biang ïa phi ba kane kam dei ka prokram jong ka Sorkar, hynrei ka dei kawei na ki tamasa kaba ngi la ïatreilang bad ka Rockski EMG.  U synñiang na ka Sorkar Jylla ka long shi klur tam ne duna ar klur bad ka pisa kaba sah nangta sa 7 klur eiei la pynlut hi da ka Rockski EMG.”“Ynda ngi la ïoh ïa ka kaiphod ba ka don hangno hangno ka jingbym biang, ka jingduna, ngin pynthikna ba kan ym don ka jingdunong ïa ki nongwai dukan (ha kane ka tamasa),” la bynrap u Bah Paul.U la ong ruh ba ka tamasa kan ïaid beit mynta bad lashai bad ki duhalia kiba la pynbeit ban pynlynguh ha kane ka tamasa ki bym shym la ïohlad ban kiew rynsan ha ka sngi sdang jong ka tamasa, yn sa ailad ba kin kiew rynsan mynta ka sngi bad kin don ruh ki ban sa kiew rynsan lashai ha ka sngi pynkut jong ka tamasa.“Namarba la kham bun ki nongïashim bynta, ki bynta jong ka tamasa ruh kin kham bun, khnang ba kan ym don ka jingïatynruh bad kan ktah patde ïa ka rukom rung bad ka rukom mih jong ki paidbah,” la ong u Bah Paul.",KA SORKAR KAN SA PYNTHIKNA BAN YM DUHNONG KI nongwai DUKAN HA KA TAMASA CHERRY BLOSSOM,https://batesitv.com/ka-sorkar-kan-sa-pynthikna-ban-ym-duhnong-ki-nongwai-dukan-ha-ka-tamasa-cherry-blossom/
": U MLA jong ka United Democratic Party (UPD) na West Shillong Constituency Bah Paul Lyngdoh uba long ruh u Myntri ka Sorkar Jylla bad kajuh ka por kum u MDC jong ka Jaïaw Constituency ha ka sngi Saitjaiñ u la kren da kaba shai ba um don jingmut satia ban ïakhun ïa ka elekshon Lok Sabha na Shillong Parliamentary Seat, ka ban sa long ha u snem ban wan.Ha ka jingïakren bad ki lad pathai khubor u Bah Paul Lyngdoh u la pynpaw ba ki briew kiba don ïa ka jingthmu ban ïakhun ïa ka election Lok Sabha na ka tiket jong ka UDP ki dei ban wan shakhmat ban pynsngew bad ban bud ryntih ïa ki jingbthah jong ka party.“Kam dei eh shaphang ka jingkwah jong nga ne ka jingkwah jong kiwei kiwei hynrei ka dei tang ka jinglum jingtip jong ka party.  Kaba ngi lah ban leh ka long ban bud ïa ki kyndon treikam ba kino kino kiba don jingmut (ban ïakhun ïa ka elekshon Lok Sabha) ki lah ban wan shakhmat ban ai ïa ka aplikeshon jong ki,” la ong u Bah Paul.“Na ka liang jong nga hi shimet hadien ba nga la shimti kum u MLA bad kum u Myntri Sorkar bad ha kajuh ka por kum u MDC kine ki dei ki lai tylli ki kam kiba khia bha bad ngan ym don jingmut ban leit shakhmat. Ki dang don shuh shuh ki riewrangbah kiba la pynpaw ïa ka jingangnud ba kin mih shakhmat bad nga shim ïa kata bad nga ngeit ha ka jingïatreilang ngi donkam sa kiwei de ki ban mih lang shakhmat ban pynkhlaiñ lang ïa ka jingsynshar bad ka jingtreikam jong ka party hapoh Jylla bad ha District Council,” la pynshai u Bah Paul.Haba kylli, u la ong, “kam dei ba nga kynran dien ne tur shakhmat namar nga khlem don hi ruh ha ka madan.  Nga sngew ba kaba bha eh ïa ngi ka long ban jied ïa kito kiba la pynpaw ïa ka jingangnud bad kiba la pynpaw shakhmat bad (ka party hi kan sa) jied ïa kiba kham kynsai tam.”Haduh mynta hi, kiba la paw kyrteng ban pan tiket na ka UDP ban aireng ha kane ka elekshon ki long u President ba la shongthait jong ka Hynñiewtrep Youths Council (HYC) u Bah Robert June Kharjahrin bad u President jong ka Khasi Author Society u Dr. DRL Nonglait.Dang shen ka Central Executive Committee (CEC) jong ka United Democratic Paty (UDP) ba la khlieh da u President u Bah Metbah Lyngdoh ka la shim ïa ka rai ban bynshet ha ka State Election Committee (SEC) jong ka Party ban pyrkhat ha kaba ïadei bad ka jingshim rai halor ki kyrtong ban pynïakhun na Shillong Parliamentary Seat bad na Tura Parliamentary Seat.Ka UDP bad ka HSPDP kiba ïatreilang hapoh ka shatri jong ka Regional Democratic Alliance (RDA) dang shen ki la pynthymmai ïa ka jingïateh kular ban ïatreilang ha ka Elekshon Lok Sabha khnang ban sei tang uwei u kyrtong monlang jong ka RDA ban pynïakhun na Shillong Parliamentary Seat.Ïa mynta, u Bah Vincent H. Pala u dei u MP ka Congress uba mihkhmat ïa ka Shillong Seat, katba ka Agatha K. Sangma ka dei ka MP jong ka NPP kaba mihkhmat ïa ka Tura Seat sha Lok Sabha.",NGAM DON JINGMUT EIEI BAN ÏAKHUN ÏA KA ELEKSHON LOK SABHA: BAH PAUL LYNGDOH,https://batesitv.com/ngam-don-jingmut-eiei-ban-iakhun-ia-ka-elekshon-lok-sabha-bah-paul-lyngdoh/
"Ban pynkmen ïa ki khunswet kiba la ïakynduh jingeh ha ka jingim ka jong ki, ka Reach Shillong Ministry ha ka sngi Saitjaiñ ka la ïakmen lang bad kine ki khynnah da kaba pynlong ïa ka jingrakhe Children’s Day ha ka ophis treikam jong UDP.U Myntri ka Sorkar Jylla Bah Paul Lyngdoh uba la long kum u kongsan u la sam ïa ki jingai sngewbha sha ki heprit kiba la ri bad sumar da ka Lawei ba phyrnai Children’s Home, ka Open Day Shelter, ka Open Day Shelter, Mawblei, ka RMS School for Underpriviledge bad ka Open Day Shelter, Nongmensong, 24 Hours Crisis Management Centre.Haba kren kum u Kongsan, u Bah Paul u la ong, “don na phi kiba dei ki khunswet, don na phi kiba la mad ïa ki jingeh ha ka jingim ka jong phi, hynrei ngin kynmaw ïa kane kumba i Pastor Reuben i la ïalam katne snem ïa ka Ministry, kane kan pynkynmaw ïa ngi ba u Nongpynim jong ngi u Trai Jisu Khrist haba ki kmie ki kpa ki ïalam ïa ki khynnah sha u Jisu ba un kyrkhu ïa ki, hynrei ki Synran jong u Jisu ki la beh ïa ki, hynrei u Jisu u la ong, “shah ïa ki khynnah rit ba kin wan sha Nga, namarba ka Hima Bneng ka dei ka jong ki.”“Pastor ïaid beit shakhmat ha kane ka jingïaid lynti jong phi. Ka jingleh jong phi ka pynkynmaw lang ïa ngi ba ka imlang ka sahlang kaba khlain ka dei ka imlang ka sahlang kaba sumar ïa kiba tlot, kaba kdup bad kaba kner sha kiba tlot. Nga kwah ba kane kan dang bteng,” u la ong.“Ngi long kiba donbok haba nga shimti ïa ka tnat Social Welfare dang ar bnai, ka Ministry na Delhi ka la ai ïa ka mang pisa na ka bynta ki Angwandi Centre haduh 226 tylli ki centre bathymmai. U Blei U ïohi, U ïalam bad U btin lynti ïa ngi. Kaba kongsan ka long ma ngi, ngin leh pat la ka jong ka bynta,” u la bynrap.U Pastor Reuben ha ka jingïakren bad u nongthoh khubor u la ïathuh ba ka Reach Shillong Ministry ka don ar tylli ki Children’s Home, ki jaka ri khunlung, saw tylli ki Open Shelter, kata, ha Laitkor, Mawblei, Nongmensong bad Bomfyle Road.“Ngi don ruh ïa ki skul ba ngi la ai jinghikai ïa ki khynnah kiba wan na ki longing ki baduk. Ha ka shibnai ngi ai jingshakri haduh 400 tam ngut ki khynnah ha ki Centre,” la ong u Pastor Reuben bad bynrap, “ki lah ban dei ki khunswet, kiba la shah iehnoh, kiba sah ha ing tangba ka jingim ka jingim jong ki kam long pat kaba shngaiñ.”Haba kylli, u la ong, “la 18 snem ngi la trei kumne bad ngi dang pyrkhat ba kan pynduna ïa kine ki khynnah ha ki Centre hynrei kam shym la long kumta, ngi la hap ban plie shi plie ïa ki Centre. Ka daw kaba ngi lap, katkum ka jingwad bniah, ngi lap ïa ka jinglong lyngkar jong ki longing longsem bad ka jingpait jingpra jong ki longing longsem bad bun na ki khynnah kiba la ri ha ki Open Shelter ki dei kiba ka kmie ka hap ban kit khunrei. Ka long ka bym ishngaiñ.U la ïathuh ruh ba ha ki Centre kiba ka Ministry ka la pynïaid, la ai jingïasyllok, la ai jinghikai (vocational training), la pynleh ïa ki MHIS Card, ki Aadhar Card bad ka thong jong ka Ministry ka long ban pynthikna ba ki khynnah kin ïoh ïa ka jingsumar haba ki pang ki shitom. “Ka jingtrei jong ngi ka long beit ban ïada ïa ka hok jong ki khynnah.”U la ong shuh shuh ba ha ka jylla hi baroh kawei, katkum ka jingshem jong ka Ministry, kiba bun hi ki dei ki longiing kiba ka kmie ka hap ban kit khunrei.“Ka thong jong ka Ministry ka long ban ïada ïa ka hok jong ki khynnah, ka hok ban ïoh jinganng jingstad ka hok ban ïoh ïa ka jigkoit jingkhiah. Ha ka skul kaba ngi la pynïaid ngi hikai khap shniuh, ngi hikai thaiñ mula, hikai suh jaiñ bad kiwei kiwei namarba ki khynnah ki bym da lah bha ha ka jingpule ngi hap ban hikai da kiwei pat ki jait kam da ka jingkhmihlynti ba ha kawei ka sngi kin dup lah ban ieng ha la ki jong ki kjat ynda ki la heh la san bad kin dup lah ban kyrshan ïa la ka ing ka sem,” u la ong.“U don uwei u khynnah uba na surok mynta u la pule ha University, u don uwei u khynnah uba na surok mynta u dei u Instructor jong ngi, uba ai jinghikai ïa kiwei pat ki khynnah. Ki la don hi ki soh kiba bha hynrei ki don ruh kiba la ïaid ha la ka jong ka mon,”la ïathuh u Pastor Reuben ïa ki soh kiba mih na ka jingtrei kaba la 18 snem kynthih jong ka Ministry ha ki bynta bapher bapher jong ka Sor bad Khapsor.“Ngi da kwah ban pynduna namarba ki khynnah kim dei ban don ha ki jaka ri khunswet hynrei ki dei ban don bad la ki bahaing hasem pynban katba nang mih u snem ki nang bun. Ka jingduk jingkyrduh, ka jingwan tuid jong ki nongkyndong sha sor, kita ki dei kiba ngi ïohi kum ishu kiba eh bha,” u la ïathuh shuh shuh.U la ïathuh ruh ba ka Ministry ka la sorjamin ban wad jaka na ka bynta ban buh ïa ka Centre ha Mawiong.“Ka jingthmu jong ka Ministry ka long ban kham pynleit jingmut tang ha ki jaka sor ba ki don ki longing kiba duk ba kyrduh. Ki longiing kiba duk ha sor ki kham shitom katba sha nongkyndong dang lah ban im,” u la ong.",KI KHYNNAH KIBA DON HA OPEN SHELTER BUN KIBA KA KMIE KA HAP KIT KHUNREI: REV. REUBEN G. LALOO,https://batesitv.com/ki-khynnah-kiba-don-ha-open-shelter-bun-kiba-ka-kmie-ka-hap-kit-khunrei-rev-reuben-g-laloo/
"U Myntri ka Sorkar Jylla Bah Paul Lyngdoh ha ka sngi Saitjaiñ u la ong ba ka long kaba eh ban pynhun lut ïa baroh bad u la kyrpad ïa ki ASHA ban wan sha ka miej jingïakren bad ki bor badei peit khnang ban dup lah ban pynurlong ïa ki jingdawa ki jong ki.Ha ka jingïakren bad ki lad pathai khubor u Bah Paul Lyngdoh u la ong, “ka Meghalaya ka la leh kham bha ïa ki nongtrei ASHA lada ïanujor bad kiwei pat ki jylla bad haba ngi la ai ïa ka Fixed Renumeration ka ladei ban don pat ka jingsngewnguh na ka liang jong ki (ASHA).”“Manla ka jingeh ka don ka lad, nga ngeit ba da kata ka mynsiem ba ngin peit kaei kaba bha tam na ka bynta ka jylla, ngin ym ïa trei eh tang ban ong ba ma nga, nga dei bad kiwei ki bakla hynrei da ka mynsiem jong ka jingsngewthuh lang jong ka jingdonkam ki paidbah. (Kin) sngewthuh lang ba ngi don hangne ym tang ban ong ngin ïoh katno hynrei ba ngin ai ruh katno. Kata kein kaba kongsan. Da kata ka mynsiem kaei ka bym lah ban leh, baroh kaba leh ban leh,” u la ong.“Nga sngew ba ka Myntri ba dei peit ïa ka tnat ka Koit ka Khiah ka la shimkhia bha ïa kane ka kam. Ha kane ka kam ban pynlut ïa baroh ka shitom bha namar kiba ngi hun bad kiba ngin ym hun kin don beit hynrei kaei kaba ngi la lah ban leh na ka Sorkar ka long ba ka Myntri ka la ai ruh ïa ka jingkular ba lada dang don ki jingduna yn sa nang pynbeit.  Nga sngew ba la biang ha ka jingshisha bad ym dei ban ong ba la khang noh ïa ka jingkhang ban ym ïa pynbeit,” la bynrap u Bah Paul.U la ong shuh shuh, “u don u pud ïa kiei kiei, ngim shym la leh beiñ ïa ki bad ngi dei ka Jylla kaba ngi la ai ïa ka jingsiew bainong kaba biang tam napdeng kiba bun ki jylla.”“Ha ka kam shakri paidbah, ngi dei ban wan shakhmat bad kiba kylluid ban ïakren khamtam ba kane ka kam ka dei hi ka bynta jong ki (ASHA). Ban randien da kaba shu ïakhih sha surok kam dei ka lynti, hynrei ki dei ban ïakynduh ïa ka Myntri kaba dei peit ïa kano kano ka kam kaba dang sahteng,” la bynrap u Bah Paul.",KYRPAD U BAH PAUL LYNGDOH ÏA KI ASHA BAN IAKREN SNGEWTHUH JINGMUT BAD KA Dr. AMPAREEN,https://batesitv.com/kyrpad-u-bah-paul-lyngdoh-ia-ki-asha-ban-iakren-sngewthuh-jingmut-bad-ka-dr-ampareen/
"Kan long ka sien kaba nyngkong eh na ki jingiakhun kiba la long ha la ing ba ka kynhun ialehkai jong ka Shilong Lajong Football Club kan pynliem lyndang ia ka kynhun ialehkai jong ka Gokulam Kerela da 3 kol la kawei ha ka jingiakhun kaba la long ha madan ialehkai jong ka SSA Stadium, Shillong ha ka Sngi u Blei.Hapdeng ka jingsakhi lang jong ki hajar ngut ki nongkyrshan, ka Shillong Lajong ka la ioh ban pynkhih nyngkong eh ia ka jar ha ka jingiakhun jong ka kylla step ha ka minit kaba 30 kaba la wan lyngba u Daniel Gonçalves da ka jingiarap jong u Captain u Hardy Cliff Nongbri.Ka Gokulam kaba la iakhun tyngeh ka la ioh ban pyniakhaid ia kane ka shi kol shwa ban poi ka halftime ha ka minit kaba 43 lyngba u Nili Perdomo.Ha ka jingiakhun ha ka kylla miet, ka Shillong Lajong ka la pynkylla ia ka rukom ialehkai bad ioh pynkhih biang ia ka jar ha ka minit kaba 75 da ka jingioh shut Penalty jong u Renan Paulino De Souza. Hapdeng ka jingiakhun kaba jwat, ka Shilllong Lajong ka la ioh ban pynkhih biang ia ka jar ha ka sien kaba lai ha ka minit kaba 98 minit lyngba u Hardy Cliff Nongbri.  Da kine ki lai tylli ki kol ka la biang pura ia ka Shillong Lajong ba kan ioh khur ia ki lai point na kane ka jingiakhun kaba la buh mynta ialade ha ka kyrdan kaba hynriew ha ka miej iakhein point jong ka I-League ha kane ka aiom.Mynta pat, ka Shillong Lajong kan hap ban pynkhreh ban iakhun pyrshah sa ia ka Delhi Football Club ka ban sa long ha ka 22 tarik u Naiwieng, 2023 ha ka por 2 baje ha madan SSA Stadium, Shillong.",I-LEAGUE: DA 3-1 KOL KHYRWIT KA SHILLONG LAJONG ÏA KA GOKULAM KERELA,https://batesitv.com/i-league-da-3-1-kol-khyrwit-ka-shillong-lajong-ia-ka-gokulam-kerela/
"Ka Executive Committee jong ka Meghalaya ASHA Workers Union (MAWU) kaba la long ha ka sngi Saitjaiñ ka la shim ïa ka rai ban pynjur shuh shuh ïa ki jingïakhih da kaba pynlong ïa ka jingïashong kyllain myngnor kaba khlem pud sngi hakhmat ka ophis Secretariat ka ban sdang naduh ka 27 tarik mynta u bnai kum shi bynta ban pyrshah ïa ka jingleh kuman jong ka Sorkar ïa ka jingdawa jong ki ASHA ban kyntiew ïa ka jingsiew bainong na ka T.2 hajar sha ka T. 5 hajar.Ka President jong ka Union ka Kong Mirajune Myrsing ha ka jingïakren bad ki lad pathai khubor hadien ba la wai ka jingïalang ka la ong, “ka jingïalang ka la shim beit da kawei ka rai, katba ka Sorkar kam pat sngew pat sngap ïa ki jingdawa jong ka MAWU, ki ASHA ki la rai ban ïaid beit shakhmat ban pynlong ïa ka jingïakhih jong ngi.  Ïa ka wat kaba nyngkong ngi ladep pynlong da ka Peace Rally bad ka wat kaba ar ka long ba ngin ïaid shakhmat naduh ka 27 tarik, Naiwieng, 2033, ki ASHA ki la rai ban shong kyllaiñ mynngor hakhmat ka Ophis Secretariat kaba khlem pud sngi.”Haba kylli, ka Kong Myrsing ka la ong, “hadien ka jingpyndep ïa ki Peace Rally ha ki distrik bapher bapher jong ka Jylla, ngi ïohi ba ka Sorkar Jylla ka la sngap kuman beit ïa ki jingdawa jong ki ASHA.  Kat haduh mynta ka Myntri jong ka tnat ka Koit ka Khiah ka sngap beit bad kam patiaw eiei ïa kaei ka jingdawa bad ka jingkwah jong ki ASHA.”“Ka jingïakhot ïakren jong ka Kong Ampareen ïa ki ASHA, ngi sngew kumba ka shu khot ha madan madiah. Ban shu ong ba ki ASHA lada ki kwah ban ïakren bad nga, nga kloi ban ïakren bad ki, kata ka pyni ba tang na ka liang ki ASHA ki kwah ban kren, katba na ka liang ka Kong Ampareen kam kwah ban don ïa kano kano ka jingïakren bad ki ASHA. Lada dei ba ma ka, ka kwah shisha ban ïakren ïapynbeit ha ka jingshisha ka ladei ban ai da ka shithi (Official Letter) ba katta tarik wan ïakynduh ïa nga.  Hynrei ka jingkhot jong ka, ka long tang lyngba ki lad pathai khubor. Na ka liang jong ka Union ruh ka ngi phah ïa ka khubor sha ka Myntri, lada ma ka, ka kwah ban ïakren bad ki ASHA, ngi long kiba kloi ban leit sha ka jingïakren,” la bynrap ka Kong Myrsing.Ka la ïathuh ruh, shisien ba ki ASHA ki la sdang ïa ka jingïakhih da kaba shong kyllaiñ myngngor ka jingïakhih kan ïaid beit shakhmat bad sngi bad miet.“Ha ka 27 tarik mynta u bnai, ka jingïashong kyllaiñ myngngor kin dei beit tang ki dkhot jong ka Executive Committee. Lada ka jingïakhih kam poi shaei shaei, ha ka sngi kaba bud, kata, ha ka 28 tarik mynta u bnai, baroh ki ASHA na kylleng ki distrik jong ka Jylla kin sa ïashim bynta lang ha kane ka jingïakhih,” la pyntip ka President jong ka MAWU.Ka Kong Myrsing ka la ai khublei ruh ïa ki nongtrei ASHA kiba la pynlong ïa ki Peace Rally ha ki distrik bapher bapher bad kumjuh ruh ïa ki sengbhalang bad ïa ki Rangbah Shnong jong ki shnong bapher bapher kiba la synran lang bad kiba la ai jingkyrshan ha ka jingïakhih jong ki ASHA ha ka wat kaba nyngkong.",RAI KI ASHA BAN SHONG KYLLAIÑ MYNNGOR KHLEM PUD SNGI HAKHMAT SECRETARIAT BA MYNTHI KA SORKAR,https://batesitv.com/rai-ki-asha-ban-shong-kyllain-mynngor-khlem-pud-sngi-hakhmat-secretariat-ba-mynthi-ka-sorkar/
"Ki samla pule jong ka skulbah NEHU kiba don hapoh ka shatri jong ka NEHUSU ki la dawa ia ki bor pyniaid jong kane ka skulbah ban wengkam mardor ia u Nantu Das halor ka jingkynnoh ba u donkti ban jrongkti ia kawei ka kynthei.Ha u kyrwoh ba la phah sha ki lad pathai khubor, ka NEHUSU ka la pynbna ba kan sa pynlong ruh da ka jingiashong kyllaiñ myngngor hakhmat ka Administration Block ha ka lah sngi U Blei.“Ngi kyrpad ia ki samla pule ba kin iasnohkti lang bad ban pynpaw ia ka jingpyrshah halor ki kam ba pynhiar dor kiba long be-aiñ.  Ngi kwah ban pynpaw da kaba shai ba ngin kyntait mardor ia ka kam thombor ha ka longryngieng hapoh kane ka skulbah, bad ngin iakhun khlem da pyndem tad haduh ban da ioh ia ka hok,” ong u kyrwoh na ka NEHUSU.“Ai ba ki bor pyniaid kin tip ba kano kano ka jingpyrshang ban iada ia u nongleh kam bymman kin sa iohi ia ka jingkhih bitar jong ki samla.  Ki la pynjari korphiw ha Hostel, ki la pyrkhing ia ka iaid ka ieng laitluid da kaba kam ban wanrah ia ka jingshngaiñ, ki la pyrkhing ia ngi bad ki la teipop ia ka lanot haba ka la pyrshang ban wad ia la ka jong ka hok, hynrei ym don kawei ruh kaba lah ban pynsangeh ia ka jingshah thombor ha ka longryngieng hapoh ka Campus namarba kine ki jingpyrkhing ki long tang ban pyndik ia ki samla pule kiba luilui katba ki nonglehkam bymman ki iaid sahuh ban leh ia ki kam kiba pynisaitmet,” la ong ka NEHUSU.“Ngi ong, lah biang katto, ngim donkam ia ka jingpyrkhing ia ki samla pule, ngim donkam ia ka dur bula jong phi kaba pynpaw ba phi sngewkhia ia ka jingshngaiñ ki kynthei, ngi dawa ban leh da kaba tyngeh ia ki nongthombor bad ngim ym ailad ia kino kino ki jingpyrshang ban iada ia ki,” la bynrap u kyrwoh na ka NEHUSU.",DAWA KA NEHUSU BAN WENGKAM MARDOR ÏA U NANTU DAS UBA JRONGKTI ÏA KA KYNTHEI,https://batesitv.com/dawa-ka-nehusu-ban-wengkam-mardor-ia-u-nantu-das-uba-jrongkti-ia-ka-kynthei/
"Kum shi bynta ban kyntiew ia ki samla donsap jong ka jylla ha ka rwai ka siaw shaduh ka international Level sa shi sien biang ka Ka Don Bosco Media Network (DBMN) kan pynlong ia ka jingiakop rwai kaba la tip kum Sur Kynud (The Voice)Ha ka jingiakren bad ki lad pathai khubor ha ka lah sngi U Blei u Bah OL Marbaniang uba long u dkhot jong ka shlem treikam ka Don Bosco Media Network u la pyntip ba jingmut jong kane ka Reality Show ka long ban kyntiew ia ka sap ka phong jong ki kaitor ban rah ia ki shaduh ka International Level bad ia kito kiba kwah ban nang ban rwai lyngba ka jinghikai jong ki Coaches bad ruh kiba dei ki Judge jong kane ka rynsan iakop rwai.U la iathuh ba ka rukom pyniaid ia kane ka rynsan iakob rwai ka long kum ka rynsan iakob ‘The Voice’ ba la pyniaid shabar jong ka ri India.Ka Blind audition kan sa long ha ka 2 tarik, Noprah 2023. Ki nongrwai kin hap ban pynkhreh kawei ka jingrwai kaba ki jied katba ki kwah ban rwai. Lada ki Coaches/Judges ki jied ia u/ka nongrwai ban iaid sha ka kylla kaba bud ne ka Elimination Round-1. Ia u/ka nongrwai kin hap jied ia u/kawei na ki Coach/Judge ban hikai ia u/ka ban rwai. U/ka nongrwai kim donkam shuh ban siew ia ka bai shah hikai ha u/ka Coach/Judge. Ban shah hikai, u/ka nongrwai bad u/ka coach kin hap ban ia pynbeit ia ka por bad katno sien shitaiew kin ioh ia ka jingshah hikai ka ban sa long ha Don Bosco Youth Centre, Laitumkhrah, Shillong.Kin sa don ki Elimination Round naduh 9 tarik Noprah 2023 terter haduh ban da poi sha ka Grand Finale ka ban long ha ka 31tarik, Kyllalyngkot, 2024 ha Don Bosco Youth Centre, Laiumkhrah, Shillong. Kito kiba la shah jied na ka Blind Audition, kin sa ioh jinghikai na bynta ka Elimination Round kaba bud bad kito ki bym shah weng ha ka Elimination Round-1, ki sa ioh jinghikai ban iakhun sa sha ka Elimination Round-2 bad ter ter haduh 10 ngut yn jied ban iakob ha ka Grand Finale.Ha ka Grand Finale ki Coaches/Judges kin ym ai Marks shuh hynrei kin don ki External Judge ne ki nongbishar ba shabar ki ban bishar ia ka jingiakob. Naduh ka Elimination Round-1, ki Views ha YouTube ruh ki ai Marks nalor ki Marks ba la ai da ki Coaches/Judges.Ka bai registration kan long shi hajar tyngka bad ki nongiashim bynta kin dei tang ki nongshong shnong jong ka Jylla Meghalaya.Ka khusnam na ka bynta ka jingiakob ka long T.1 lak bad u/ka lahduh kin long ki Brand Ambassador jong ka Don Bosco Media Network ban ioh iashim bynta ha ka International Level kum ka Vocal Star ne ‘The Voice’  ki ban sa long shabar jong ka ri India.  Kin ioh ruh ban rekod bad Videograph ar tylli ki jingrwai ba la shna hi ha kaba ka Don Bosco Media kan siew ia baroh ki jinglut jingsep.Ki phorm  lah ban ioh na Reception Don Bosco Youth Centre ne lah ban shim na ka FB/Instagram/YouTube jong ka Don Bosco Media Networ bad na ka bynta ki jingtip kiba bniah lah ban telephone ha u number: 8119011043 ne thoh da ka Whatsapp ne da ka email shaHa u snem ba ladep ka heprit Chevinia Mawnai ka la long ka nongjop ha ka rynsan iakob rwai bad ka la jop ruh ia ka Vocal Star kaba la long ha United Kingdom.",DA KA SUR KYNUD TYNRAI YN KYNTIEW ÏA KI SAMLA DON SAP SHADUH KA INTERNATIONAL LEVEL,https://batesitv.com/da-ka-sur-kynud-tynrai-yn-kyntiew-ia-ki-samla-don-sap-shaduh-ka-international-level/
"Ka kynhun ialehkai jong ka Nongnah-Nongkdait Sports Club ka la iohrah ia ka nam lahduh da kaba pynliem noh ia ka kynhun ialehhkai Thiepdiengngan Sports Club ha ka jingiakhun phainal jong ka lympung ialehkai 2nd Wickliff Syiem Memorial Football Tournament 2023 ba la pyniaid da ka KSU Ranikor Circle lem bad ka Nongnah Unit ia kaba la pynlong ha ka shnong Nongnah South West Khasi Hills District ha ka sngi Saitjaiñ jong ka taiew baladep.Ha kane ka sngi la sakhi lang u Assistant Education Secretary jong ka KSU Sengkmie u samla Shalkitbok Kharbani, u Organising Secretary jong ka KSU South West Khasi Hills District u samla Poljohn, President jong ka KSU Ranikor Circle u Samla Marcony Thongni, ki Myntri Shnong bad paidbah.Ka Seng ka la pynkup burom ruh ia ki samla pule jong ka shnong Nongnah bad ia uwei u samla pule na ka shnong Keniong kiba la wanrah ia ka nam ka burom ia ka shnong bad ia ka District baroh kawei ha ka jingleit iashim bynta jong ki ha ki lympung ialehkai bad kiwei kiwei ki rynsan iakop.Ka seng ka la pynkup burom ruh ia ka samla  samla Greatmercy Langte kaba la jop ia ka rynsan jingiakop Spark Mrs Northeast India 2023 ba la pynlong dang shen ha Guwahati.",SHONGSHIT KA 2ND WICKLIFF SYIEM MEMORIAL FOOTBALL TOURNAMENT,https://batesitv.com/shongshit-ka-2nd-wickliff-syiem-memorial-football-tournament/
"Ki samla pule jong ka skulbah NEHU kiba don hapoh ka shatri jong ka North Eastern Hill University Students Union (NEHUSU) bad ka Khasi Students Union (KSU) NEHU Unit ha ka lah sngi U Blei ki la ai por ia ki bor pyniaid jong ka skulbah NEHU ban wengkam mardor ia u Sports Director ka NEHU u Nantu Das uba long u nongpeit ia ka Security halor ka jingkynnoh ba u donkti ban thombor ia kawei ka kynthei kaba dei ka Referee ha ka sngi U Blei.Ka NEHUSU bad ka KSU NEHU Unit ki la aiti la ki jong ki jingujor ha u Vice Chancellor jong ka skulbah NEHU u Prof. PS Shukla da kaba dawa ba u dei ban un tuklar mardor halor kane ka jingjia kaba la pynher syrngiew ia ki samla pule kynthei hapoh kane ka skulbah.La sakhi ruh ba ki dkhot ki samla pule jong ka skulbah NEHU ki la rung da ka bor hapoh ka Conference Hall ha ki kynta ba u Vice Chancellor u dang shong jingialang.  U Vice Chancellor u la hap ban pyndem hakhmat ka jingdawa jong ki samla pule da kaba soi ia ka jingujor kaba ki la aiti ha u.Ha kaba iadei bad kane ka jingdawa jong ki samla pule u Prof. Shukla u la pan por hapoh lai sngi ban leh eiei pyrshah ia u Nantu Das uba la shah kem bad uba dang don ha ka kti jong ki Pulit halor kane ka jingshah kynnoh.Ka NEHUSU bad ka KSU NEHU Unit ki la dawa ia u Vice Chancellor ba u dei ban weng lut ia ki kam ba la bat da u Nantu Das katba ka jingtohkit jong ki Pulit ka dang iaid shakhmat hadien ba ki bahaing hasem jong ka lanot ki la mudui da ka ejahar pyrshah ia u Nantu Das sha ki Pulit.U Prof. Shukla ha ka jingiakren bad ki samla pule u la kular ba un sa shimkhia ia kane ka jingjia ba ong ruh ba ka dei ka jingpynpohdor ia ka skulbah bad na ka liang jong u ruh un ym ailad ba kum kine ki kam sniew kin wan jia hapoh ki saw kynroh jong kane ka skulbah.U la ong ruh tang shu ioh jingtip halor kane mynnin ka sngi U Blei u la khot iakren ia u Registrar bad ia ki Ophisar jong ka skulbah na ka bynta iakren sani halor kane ka jingjia.“Kumba phi la ai por ia nga lai sngi, ngan sa leh ia kata,” la kular u Vice Chancellor hakhmat ki samla pule kiba pynrem jur pyrshah ia u Nantu Das.Ka samla Daiaphira Kharsati, ka Research Scholar hapoh kane ka skulbah  ha ka jingiakren bad ki lad pathai khubor ka la ong, “kane ka jingleh jong u Nantu Das ma ngi ki Research Scholar kiba trei ha ki Lab haduh 10-11 baje mynmiet ka pynlong ia ngi ban ym don jingshngain lada don kum une u jait briew bad ngi dawa ban weng noh ia u na ka kam kum u Sports Director jong ka Sports Department bad kumjuh ruh uba dei u incharge Security ha Nehu.’“Haba u nongpeit jong ka Security ka NEHU u long kumne, ngim sngew shngain kum ki kynthei kiba pule ha kane ka skulbah.  Ngi ruh ngi kyrshan ia ka jingdawa jong ka NEHUSU kaba aipor ia ka NEHU ban weng kam ia u,” ka la ongU President jong ka KSU NEHU Unit u Samla Sandy Sohtun u la iathuh ba ka Seng ka la ioh jingtip ba u Nantu Das u leit shaw da kali ia ka Referee na Umshyrpi hadien ba la wan phai na shnong bad jrongkti ia ka hapoh kali bad ynda la poi ha Kiang Nangbah Old Guesthouse u la pyrshang ban jrong kti ia ka bad ha ka jingiaksaid ka la lait phet na ki tyrsim jong une u runar.“Ngim da tip bha kumno ka jia bad ha kano ka rukom ka jia.  Ngi la syllok bad I,” u la ong.“Ka dei ka Refree kaba u Nantu Das u kular ban ialam ia ka sha Orissa namarba ka don ka Inter University.  Ka Tournament kan sdang la shem taiew hynrei u Nantu Das u la phah wan ia ka hynnin ka sngi U Blei nalor ba ka dei ka sngi shuti,” u la ong bad bynrap, “hynrei sngewsynei ba ha kum kata ka por u la shim kabu ban jrong kti pynban.”Nalor kata, une u nongialam ka KSU NEHU Unit u la iathuh ba ka seng ka la ioh jingtip ba u Nantu Das u la kyrpad ia kane lanot ban iasuk bad ban iamap noh bad u khnang ba un lait ialade na kane ka jingkhlemraiñ.","KYNNOH BA THOMBOR U NANTU DAS ÏA KA REFEREE, DAWA KA NEHUSU BAD KSU ÏA KA NEHU BAN WENG KAM",https://batesitv.com/kynnoh-ba-thombor-u-nantu-das-ia-ka-referee-dawa-ka-nehusu-bad-ksu-ia-ka-nehu-ban-weng-kam/
"Ki Pulit jong ka East Jaiñtia Hills District ha ka 20 tarik u Naiwieng, 2023 ki la ioh kurup 4,135 bilor ka dawai Phensydel kiba don ia ka dawai kaba 100 ml ha manla uwei pa uwei u bilor ba la kit be-aiñ da kawei ka trok kit umphniang Diesel kaba don ia u nombar NL-01-AH-2246.Ki Pulit ki la kem ia u Shakeep Sheik uba dei na ka jylla Maharashtra bad register case hapoh ka Khliehriat Police Station hapoh ka Section 279/337/338/427 Indian Penal Code pule lang bad ka Sec 22(c)/29 jong ka NDPS Act khnang ban buddien shuh shuh halor ka jingioh kurup ia kine ki dawai.U Superintendent of Police jong ka East Jaintia Hills District, u Jagpal Singh Dhanoa ha u kyrwoh ba la phah sha ki lad pathai khubor u la iathuh ba ha ka sngi Thohdieng jong ka taiew baladep, ki Pulit ki la ioh jingtip ha ka por kumba 6.30 baje mynstep ba ka don kawei ka trok kit umphniang kaba la thung khongpong ha kawei ka riat kaba jylliew ha ka shnong Umtyra bad ia u nongñiah jong ka trok uba la sahkut hapoh ka Cabin jong kane ka trok ia uba la tip kyrteng kum u Shakeep Sheik la ioh sei bad la pynkit mar mar sha ka jaka ai jingsumar ha  Civil Hospital, Khliehriat.Ha ka jingtohkit, une u nongñiah jong ka trok u la kam ba ka trok ka dei kaba kit ia ka umphniang Diesel bad ia ki kot ki sla jong ka kali la lap na ka Cabin ba shong u nongñiah trok.  Hadien ba la tohkit ia ki kot ki sla, ka kyrteng jong u trai kali bad ka jaka sah ki iapher katkum kaba paw ha ka e-challan App.U SP u la iathuh ba ki Pulit ki la tohkit na ka Bharat Petroleum Transport Office, ha kaba la lap ba kane ka kali kam shym la kit satia ia ka umphniang (diesel) na ka karkhana bad kam don satia kano kano ka jingbuh jingthoh kaba don hapoh ka ophis jong ki bad kane ka la pynsuba sniew ia ki Pulit.Shuh shuh u SP, u la iathuh ba ka 20 tarik mynta u bnai, ki Pulit ki la talasi ia ka trok bad ia ki bynta ba shapoh jong ka top umphniang ha kaba ki la lap ia kaei re kaei kaba la buhrieh hapoh ka Chamber jong ka top umphniang. Marmar la khot ia ki nongsakhi sha ka jaka ba don ka trok bad da ka jingiarap jong ki nongot la lah ban weng ia ki nar jong ka top umphniang na ka Chamber ha kaba la lap pynban ba la thep ia ki dawai bilor Phensedyl.“Haduh 4,135 tylli ki bilor dawai Phensedyl la ioh ban kurup kiba dap da ka dawai 100 ml,” ong u SP bad bynrap, “hadien ba la pyndep ia ki jingtohkit katkum ka NDPS Act la kurup noh ia ka dawai.”","4,135 BILOR KA DAWAI PHENSEDYL KURUP KI PULIT EJH NA KA TROK KIT UMPHNIANG, KEM UWEI",https://batesitv.com/4135-bilor-ka-dawai-phensedyl-kurup-ki-pulit-ejh-na-ka-trok-kit-umphniang-kem-uwei/
"RONGBIRIA SENG KUT SNEMShi hat shitaiew shwa ka jingrakhe ïa ka Seng Kut Snem, ka Seng Khasi Kmie, lyngba ka Rongbiria Committee ka la pynlong ïa ka Rongbiria ha madan Second Ground, SRGT, Polo.Hashwa ban sdang ïa ka Rongbiria, la kyntiew ïa ka lama jong ka Seng Khasi da u long u Acting President jong ka Seng Khasi Kmie u Rangbah O. Pyngrope bad hadien kane u Rangbah Skor Jala uba long u Chairman jong ki Riewtymmen Riewsan ka Seng Khasi Kmie u la pyndep ïa ka nguh ka dem  bad ka jingkren balyngkot na u Rangbah O. Pyngrope bad na u General Secretary jong ka Seng Khasi Kmie u Rangbah Hainess Marbaniang.Ha ka por janmiet, u Chief Executive Member (CEM) jong ka Khasi Hills Autonomous District Council (KHADC) Bah Pynïaid Sing Syiem u la long kum u Kongsan ryngkat ka jingsynlang jong ki katto katne ki rangbah kiba dei ki dkhot jong ka Jylli Pyrkhat Kam ka Seng Khasi Kmie.Haba kren kum u kongsan, u Bah Pynïaid u pynpaw ba u da sngewkmen shi katdei eh  ban ïoh ban ïashim bynta lang ha kane  ka lympung ha kaba ka Rongbiria ka dei kaba la hikai da ki longshwa ki manshwa bad kane ka ïai im namarba ka Seng Khasi ka dang pynim ïa kane ka bynta.U pynpaw ruh kumno ban don ïa ka jingïadei kaba ïajan hapdeng ka District Council bad ka Seng Khasi ha kaba ïadei bad kiba bun ki kam kiba donkam ban ïatreilang na ka bynta ban pynneh pynsah ïa ki riti ki dustur kiba u longshwa manshwa u la hikai.U Bah Pynïaid u la ong ba kane ka dei kawei ka bynta kaba yn sa shimkhia da ka District Council ïa kaba yn ïatrei lang ym tang mynta lehse manla u snem ha kaba yn pynïaid beit ïa ka rongbiria wat ha kiwei kiwei ki jaka jong ka ri lum Khasi.U la ong ruh ba ka Rongbiria kam da dei eh tang ka jingïashim bynta ha ka jingïasiat khnam, pynban kaba long shibynta ha ka kren ka khana ka dwai ka phirat, ïa kaba ka pynurlong ïa kane ka kam.Haba phai sha ki jingïakob, ha ka ïakob siat kaba para marwei, u nam tam ha kane ka kynti u dei u Teibor Warbah na Laitkyrhong, uba wan ba-ar u dei u Bok L. Marshillong na Mawpat bad uba wan ba-lai dei u Hed Nongrum na Deingsong.Ha jingïakob siat kynhun, ki lahduh ki dei  ki shi jur na Wahumlawbah ba la mihkhmat da u Diwan Kharshiing bad u Training Sawkmie, ka kynhun kaba wan ba-ar ka dei ka Umkdait-A ba la mihkhmat da u Olik Jyrwa bad u  Wudshed Kharshiing.  Katba ka kynhun kaba wan ba-lai dei ki ar kynhun ba la shah rem noh ha ka por ba la ïakhun ïa ka semifinal bad kine ki long Seng Khasi Nongmadan ba la mihkhmat da u  Shemborlang Sawkmie bad u Diwansing Rani bad  ka kynhun ka Malki ‘A’ ba la mihkhmat da u B. Kharmawphlang bad u Deiborlang Nongsteng.Ïa ki khusnam la ïarap ban sam lang da u Rangbah Rangpher Rynjah, u Rangbah P.D Nongrum lem bad u kongsan u Bah Pynïaid  Sing Syiem.Ïa ka jingïakob baroh kawei la pynkut da ka jingpynhiar ïa ka lama  ka Seng da u Rangbah Wallamphang Roy Vice President Seng Khasi Kmie bad Chairman ka Rongbiria Committee.","LAHDUH U TEIBOR WARBAH HA KA IAKOB BA PARA MARWEI, KA WAHUMLAWBAH HA KA IAKOB SIAT KYNHUN",https://batesitv.com/lahduh-u-teibor-warbah-ha-ka-iakob-ba-para-marwei-ka-wahumlawbah-ha-ka-iakob-siat-kynhun/
"Ki dkhot jong ka Hynñiewtrep National Youth Movement (HNYM) kiba thmu ban hiar sha ka shnong Majai ha ka sngi baar ki la shah pakhang lynti ha ki Pulit jong ka Sohra Police Station bad ha ki Magistrate jong ka Sohra Civil Sub-division ha Umstew, ka jaka kaba don hapdeng ka shnong Laitryngew shwa ban poi sha Sohra.Ha ka jingiakren bad ka BatesiTV, u Vice President jong ka Seng u Bah Marshall Nonglait u la iathuh ba kane ka jingthmu jong ka Seng ban hiar sha ka shnong Majai ka long hadien ba ka la don ka jingkynnoh ba ki mynder na ka ri Bangladesh ki la pynkheiñ ia ka hukum jong ka Ingbishar Meghalaya High Court kaba mana ia ki trok ban kit palat 12 ton shaneng hynrei, katkum ka jingtip ba ka seng ka la ioh pdiang, la iathuh ba ki bor synshar district kim shym la leh eiei watla ki trok kit mawshun jong ki mynder na ka ri Bangladesh ki kit ia u mawshun 20-24 ton kaba pynlong ia ka Sorkar ban duhei ia ka jingioh lum khajna.“Da ka jingtuklar jong ki Magistrate, na ka liang jong u Commissioner and Secretary ka tnat Transports u la kyrpad ia ngi ban iakren hapoh ka ophis treikam jong u halor kane ka kam shwa ba ka seng kan shim ia kano kano ka rai,” la ong u Bah Nonglait.“Kumba ka long ka jingiakren ka dang iaid bad lada u Commissioner and Secretary jong ka tnat Transports u lah ban pynbha ka la bha syndon bad lada um lah ban pynbha bad lada ngi ioh ia ka jingtip ba ka jingiakren kam long ngin tur beit shathie (sha Majai) ka mat jia eiei ngin ym khuslai ia kata,” la byrngem u Bah Nonglait.Haba iathuh bniah ia kane ka jingthmu jong ka seng ban hiar sha Majai, u Bah Nonglait u la ong, “shibun tylli ki shithi ngi ladep aiti sha ki tnat treikam bapher bapher ha kaba iadei bad ka Majai namarba bun ki kam be-ain kiba don ha Majai.  Katkum ka hukum ba la pynmih da ka Iingbishar Meghalaya High Court la shah ban kit tang 12 ton u mawshun. Hynrei ha Majai ki kit palat 22, 23,24 ton.”“Ka seng ka ladep mudui da ka ejahar ha u bnai Jymmang 2023. Ka jingkit palat pud ka long ka jingduhnong ia ka jylla. Ka Sorkar ka duh ia ka khajna. Na ka liang ka seng ngin ym shongthait namarba ka ejahar ba ngi la ujor kam shym la treikam satia bad ki trok ki iaid beit kumba ju long manla ka sngi,” la ong u Bah Marshall.U la kynnoh ruh ba ha ka shnong Majai, ka shnong kaba don markhap bad ka ri Bangladesh, ki kot ki sla jong ki trok kit maw jong ki bar jylla ki long ki bym biang satia bad kynnoh ruh ba ka jingleh Benami ruh ka long kaba shyrkhei bha hapdeng ki mynder ri na ka ri Bangladesh bad ki Khasi kiba sah ha ka shnong Majai.“Manla ka thliew iing ki don beit ia ki Sticker. U mynder ri (na Bangladesh) u thied ha ka dor T. 8 -10 hajar kawei ka Sticker ban ioh mar. U briew (trai jylla) ioh beit thik tang ka bai Sticker kaba T.8-10 hajar katba ka kamai kajih ka dei beit na ka bynta ki nongkhaii maw na Bangladesh,” la kynnoh u Bah Nonglait.“Kane kaei kaei kaba pynsngewkhia ia ka seng namarba ka pynduhnong ia ka khajna jong ka jylla. Sa bun ki kam be-aiñ ban pynriewspah ia ki poiei bar-ri,” u la ong.Na ka liang jong u Magistrate ka Sohra Civil Sub-division u Bah R. Kharbihkhiew u la ong ba ka jingbat ia ki dkhot ka HNYM ha Umstew ka long ban khanglad ioh ka mih kano kano ka jingjia ba sngewsih lada ailad ba kin hiar sha ka shnong Majai.",PAKHANG LYNTI KI PULIT ÏA KI DKHOT HNYM BA THMU HIAR KHYNRA TROK KIT MAWSHUN SHA MAJAI,https://batesitv.com/pakhang-lynti-ki-pulit-ia-ki-dkhot-hnym-ba-thmu-hiar-khynra-trok-kit-mawshun-sha-majai/
"Ka Pay For Right Football Academy bad ka Mylliemlum Sports Club ki la long ki ar tylli ki kynhun ialehkai kiba la ioh kiew sha ka kyrdan 2Division Football League ban sa pynlong da ka Shillong Sports Association ha ka aiom ialehkai jong u snem u ban sa wan.Ha ka jingiakhun phainal ha ka 3Division Football League 2023 kaba la long ha madan ialehkai First Ground, ha Polo ha ka lah sngi U Blei ka Pay For Right Football Academy ka la iohrah syndon ia ka nam lahduh ha kane ka jingialehkai jong kane ka aiom da kaba pynliem noh da 2-0 kol ia ka Mylliemlum Sports Club.Ia kine ki ar tylli ki kol la ioh thep da u Robi Maring ha ka minit kaba 62 bad u Andy Suting ha ka minit kaba 70 ha ka jingiakhun jong ka kylla miet ha kane ka lympung ialehkai phainal ba la pynlong da ka Shillong Sports Assciation.Ka PFR FA kaba la long ka lah duh ka la ioh khur ia ka song pisa kaba T.40 hajar katba ka Mylliemlum kaba wan baar ka la ioh pdiang ia ka song pisa kaba T.20 hajar.  Ha kane ka sngi, la sakhi lang da ki nongpyniaid jong ka SSA bad kiwei kiwei kiba la shah khot sngewbha.",KIEW KA PFR FA BAD MYLLIEMLUM SC SHA KA 2ND DIVISION FOOTBALL TOURNAMENT KA SSA,https://batesitv.com/kiew-ka-pfr-fa-bad-mylliemlum-sc-sha-ka-2nd-division-football-tournament-ka-ssa/
"Ka NEHUTA kaba long ka kynhun jong ki nonghikai ka skulbah NEHU ha ka sngi Baar ka la dawa ia u Vice Chancellor jong ka skulbah NEHU ba u dei ban thung da ka jingtohkit watla u Nantu Das uba la shah kynnoh ba u donkti ban jrong kti ia kawei ka Referee u dang donkti mynta ha ka kti jong ki Pulit.“Watla u Nantu Das u dang don mynta hapoh ka Judicial Custody, hynrei u Vice-Chancellor u dei ban thung ia ka jingtohkit hapoh ka NEHU khnang ba u nongleh kam bymman un ym lah shuh ban wan phai sha ka kam bad ban pynjngut ia ka jinglong jingman hapoh ka skulbah.  Lada ym bud ia ki kyndon kumba la dawa da ki kynhun bapher bapher, yn ñiew ia u Vice-Chancellor  ba u pyrshang ban ai jingiada ia u nongleh bymman.  Na ka bynta ka jingshngaiñ jong ki samla pule, khamtam ki samla pule kynthei, ki nonghikai bad ki dkhot jong ki kynhun kiba iadei kam bad ka NEHU, lada mih kano kano ka jingshah kynthoh kan ktah beit beit ia ka kyrteng jong u Vice-Chancellor.”“Namarkata, ngi kyntu ia u Prof. P. S. Shukla ban pynshitom ia u nongleh kam bymman.  Shwa ban mih kino kino ki kynrum kynram, ka dei ka kamram jong ki bor ba dei peit bad khamtam eh u Vice Chancellor ban pynthikna ba ka Campus jong ka skulbah ka dei ban long kaba shngaiñ na kino kino ki riewbymman.”“Ngi kyntu ia ki paidbah nongshong shnong ka jylla Meghalaya bad ia ki kynhun bapher bapher kiba don hapoh ka skulbah ban shimkhia bha ia kane ka jingjia bad ban peitngor halor ki lad ki lynti ban shim da ki bor pyniaid jong ka NEHU khnang ba kan long kaba khuid kaba shai hakhmat ki paidbah,” la ong ka NEHUTA.“Ngi sngewkhia haduh katta katta ia ki jingshah thombor ka longryngieng jong kawei ka kynthei Referee ha u Asst. Sports’ Director u Nantu Das, ha kaba ka jingpyrshang jong u ban leh be-jot ia ka lanot ka la mih tang ka jingpynrem.  Ha ka jingshisha, kumba ka paw, u Nantu Das u dei uba la donkti la bunsien ha kine ki jait kam, katkum ka sakhi na ki katto katne ki kynthei kiba pynpaw ba ka jingjrongkti jong u Das uba shim kabu ia ki kynthei haba don ki jingialehkai sports,” la ong ka NEHUTA ha u kyrwoh ba la phah da u President u Prof. Lakhon Kma bad u General Secretary u  Dr. Marbhador M. Khymdeit sha ki lad pathai khubor.“Ki briew kum u Nantu Das ki dei ban ngat ha jingshah pynshitom.  Bun tylli ki jingthombor ia ki samla pule kynthei la leh da une u runar uba pyrshang ban pynjaboh ia la ka kamram tang ban pynhun ia la ka jong ka jingthrew shimet,” la kynnoh ka NEHUTA.“Ka NEHUTA ka sngewkhia ba ka skulbah ka la phiel ban iada na ki kam runar kiba ju jia na ka por sha ka por bad mynta ka kynti da u briew uba bat kum u Security-in-charge bad ka jingkylli kaba mih mynta long halor ka bha ka miat jong ki kynthei kiba kham bun kiba pule ha kane ka skulbah bad kiba ju iashim bynta bha ha ki jingialehkai sports bad kiwei kiwei ki kam hapoh ka skulbah,” la ong u kyrwoh bad bynrap, “naduh ka por jong u Prof. S. K. Srivastava, ki don ki riewsniew kiba pyndonkam bakla ia la ka jong ka iktiar thombor ia ka longryngieng.”","WATLA U NANTU DAS U DANG DON HA KTI KA AIÑ, U VC U DEI BAN THUNG ÏA KA JINGTOHKIT : NEHUTA",https://batesitv.com/watla-u-nantu-das-u-dang-don-ha-kti-ka-ain-u-vc-u-dei-ban-thung-ia-ka-jingtohkit-nehuta/
":  Ka Khasi Student Union, Nongthymmai Circle kum shi bynta ban kyntiew ia ki khun samla kiba don sap ha ki kam ialehkai ka la plie paidbah ia ka jaka kilan met ia kaba la tip kum ka Maitshaphrang MMA and Fitness Team, ia kaba la pynlong ha Lumiawblot Community Hall, Nongthymmai.Ia kane ka Maitshaphrang MMA and Fitness Team la plie paidbah da u President jong ka KSU Seng Kmie u samla Lambokstar Marngar ryngkat ka jingsakhi lang jong u Rangbah Shnong ka Lumiawblot Pyllon u Bah Don Khongshei uba la long kum u Symbud Kongsan, u MDC jong ka Nongthymmai Constituency u Bah Latiplang Kharkongor nalor kiwei kiwei pat.La pynbit pynbiang ia kane ka Maitshaphrang MMA and Fitness Team lyngba ka Sport Committee jong ka KSU Nongthymmai Circle bad ka jingplie ia kane ka shlem ka long kum shi bynta ban ailad bad ban pynshlur ia ki samla ha ka jingkilan met bad kumjuh ruh ban lait na ki jingdih kiba sniew khamtam eh ka jingjyllei jong u drok ha ka imlang ka sahlang.Ha kane ka sngi la pynkup burom ia ki samla kiba la wanrah nam ha ka jingiakop niah saikil kaba la long ha Tawang Arunachal Pradesh bad ha Punmudi, Kerela bad kine kiba shah pynkup burom ki kynthup ia u Samla Apshai Griffit Ñiangti bad u Samla Ridor Ñiangti.Ban pynbyrngia ha kane ka sngi ba la plie ia ka Maitshaphrang MMA and Fitness Team la don katto katne ka jingialehkai Mixed Martial Arts na ka kynhun jong ka MMA.","DA MAITSHAPHRANG MMA AND FITNESS TEAM, PLIE KA KSU BAN AI JINGHIKAI ÏA KI SAMLA DON SAP",https://batesitv.com/da-maitshaphrang-mma-and-fitness-team-plie-ka-ksu-ban-ai-jinghikai-ia-ki-samla-don-sap/
"U Bah Standling David Khongwir uba long u Symbud Myntri Rangbah barim jong ka Jylla Meghalaya u la khladnoh na kane ka sla pyrthei ha ka step sngi Baar ha NEIGRIMHS Hospital.Une u rangbah uba la don 90 snem ka rta ia uba ki paidbah ki ju tip kum u Bah SD Khongwir u la khladnoh hadien ka jingpang kaba la bat la kham slem.U Myntri Rangbah ka Jylla Conrad Kongkal Sangma tang shu ioh jingtip halor kane ka jingjia u la leit sngewlem ha ing jong u Bah Khongwir bad pynpaw ruh ia ka jingsngewsih bad ong ruh ba u Bah Khongwir u dei u riewsaiñpyrthei uba la ih bha bad uba la aiti lut ia la ka jingim ha ka kam shakri paidbah tad haduh ba un da khladnoh na kane ka sla pyrthei.La synran ia u Myntri Rangbah da ka Myntri ka Koit ka Khiah ka Dr. Ampareen Lyngdoh lem, ka MLA jong ka Sutnga Saipung Constituency ka Kong Santa Mary Shylla bad u MLA jong ka Sohra Constiteuncy u Bah Gavin M. Mylliem.  Nalor kine, la sakhi ruh ia u Chief Secretary barim ka Jylla u Bah WMS Pariat bad kiwei kiwei ki riewpawkhmat kiba la leit sngewlem ha ka ing jong u Bah Khongwir.U la pynpaw ba ka Jylla ka la ithuh ia u Bah Standling kum u briew uba la noh shibun eh ia u synñiang u bynhei ia ka Mawlai Constituency bad ia ka Jylla baroh kawei ha ka jinglong nongmihkhmat paidbah haduh 25 snem kynthih.“La ju tip ia u (Bah Standling) kum u briew uba ki paidbah ki ieid bad ki ñiew burom bha.  Kane ka paw na ka jingioh ia ka jingkyrshan wat hadien ba um long shuh u MLA, watla katta ka jingkyrshan, ka jingieid na ki paidbah ka pynpaw shai ba u dei u nongialam uba kumno,” ong u Conrad.“Nga la ioh ka lad ban iakren, ban iakynduh bad ban iatrei lang bad u (Bah Standling) ha ki snem ba la leit noh. Ha ka por ba u dei dang long u Rangbah Shnong ngi la iakynduh la katto katne sien.  Namarkata, nga la ioh bha ka kabu ban ioh jinghikai na u bad ban ioh iasyllok bun kiei kiei kiba la long ki jingmyntoi,” la iathuh u Myntri Rangbah.Shuh shuh u la ong ba ka jingkhladnoh jong u Bah Khongwir ka dei ka jingduh ym tang ia ka Mawlai Constituency hynrei wat ia ka Jylla hi baroh kawei.Katkum ka jingtip ba la iohlum na ki bahaiing hasem, ia ka met ba dang sah jong u Bah SD Khongwir yn pyndep ha ka 24 tarik u Naiwieng, 2023.U Bah SD Khongwir u la shakri kum u MLA jong ka Mawlai Constituency haduh 25 snem kynthih.  U la jop ia ka Elekshon ha u snem 1972 bad u la shakri ia ki paidbah jong ka shnong Mawlai haduh u snem 1993.Ha ka jinglong nongmihkmat u la Bah Khongwir ula long ruh u Symbud Myntri Rangbah hapoh ka Sorkar jong u bad u Bah Brington Buhai Lyngdoh bad ha shwa kata, u la bat ia ki tnat kiba heh hapoh ka Sorkar jong u Bah Darwin Diengdoh Pugh .U long ruh u Chairman jong ka State Planning Board bad u la noh synñiang shikatdei eh ban pynwandur ia ka jingkiew irat jong ka jylla.U Bah Khongwir ula rung sha ka jylli jong ka saiñpyrthei da kaba pyniasoh bad ka Hills State People Democratic Party (HSPDP) bad u la long uwei na ki riewrangbah uba la don bynta ha kaba pynkha pat ia ka United Democratic Party (UDP).U la long u Rangbah Shnong jong ka shnong Mawlai Nonglum jin haduh 55 snem kynthih .Ha u snem 1968, u la shakri ruh kum u President jong ka Mawlai Town Dorbar (MTD) haduh u snem 1988.","KHLADNOH U BAH SD KHONGWIR, U MLA BARIM KA MAWLAI BAD DY. CM BARIM KA MEGHALAYA",https://batesitv.com/khladnoh-u-bah-sd-khongwir-u-mla-barim-ka-mawlai-bad-dy-cm-barim-ka-meghalaya/
"Ka kynhun ialehkai jong kaShillong Lajong FC ka la kiew sha ka kyrdan balai ha ka lympung ialehkai Hero I- League  ba mynta ka samoi hadien ba ka la lah ban pynliem da 2-1 kol pyrshah ia ka Tiddim Road Athletic Union (TRAU) FC ha ka jingiakhun kaba la long ha ka sngi Saitjaiñ ha 1st Ground jong ka Shillong Sports Association, Polo.Ka Shillong Lajong kumba ka la angnud, ka la urlong, wat hadien ba ka la shah thep nyngkong ha ka TRAU FC ha kane ka North East Derby I-League.Ka TRAU FC ka la ioh ban pynkhih nyngkong ia ka jar lyngba u Robinson Singh Soraisam ha ka minit kaba 13 jong ka kyllastep bad ka Lajong ka la ioh ban pyniakhaid lyngba ka Penalty kaba u Hardy Cliff Nongbri u la thep ha ka 18 minit jong ka kyllastep.Ka Shillong Lajong FC ka la ioh ia kane ka Penalty da ka jingktah u Sunil Benchamin ia ka bol da ka kti bad uba la ioh syndon da ka Red Card bad naduh ka 16 minit shaneng ka TRAU FC ka la hap ban ialehkai sa tang 10 ngut  ha madan.Ha ka jingiakhun ha ka kyllamiet ka Shillong Lajong FC ka la lah ban ialehkai bha bad ka pynjem khnap ia ka TRAU FC ha kaba bun ki kabu ki la sepei bad ki khlem lah ban pynurlong, hynrei khatduh ha ka 86 minit u rangialehkai jong ka Shillong Lajong u la ioh ban khyrwit ia ka bol kaba la dei beit beit ia u Thomas Singh Thounaojam u rangialehkai jong ka TRAU FC bad ka bol ka la rung sha ka kol jong u hi.  Dane ka kol, ka Shillong Lajong FC ka la jam da 2-1 bad jop syndon ia ka jingiakhun ha kane ka lympung.",PYNHUN KA SHILLONG LAJONG FC ÏA KI NONGKYRSHAN DA KABA PYNJEM KHNAP ÏA KA TRAU FC,https://batesitv.com/pynhun-ka-shillong-lajong-fc-ia-ki-nongkyrshan-da-kaba-pynjem-khnap-ia-ka-trau-fc/
"Ka Employment Monitoring Cell jong ka Khasi Students’ Union (KSU) ha ka sngi thohdieng ka la dawa ïa ka skulbah North Eastern Hill University (NEHU) ban ailad kyrpang ïa ki samla khasi kiba thep ïa ki kam Non Teaching Posts jong ka Grade-B bad C ba ka skulbah NEHU ka dang shu pyllait shen.Ka seng hapoh ka jingïalam jong u Chairman ka Employment Cell u samla Reuben Najiar ka la ïakynduh ïa u Vice Chancellor jong ka skulbah NEHU u Prof Prabha Shankar Shukla ban ïakren halor kane ka bynta.Ha kane ka jingïakynduh ka seng ka la pynkynmaw ïa ka jingïakren hapdeng ka seng bad u Vice Chancellor kaba la long ha ka 16 tarik, Nailar 2023 ha kaba ka seng ka la dawa ban ailad kyrpang ïa ki samla Khasi kiba thep ïa ki kam ha ki kyrdan bapher bapher jong ka skulbah NEHU.Ka seng ka la pynpaw ruh ha u Prof Shukla ba ka jingdon jong ki samla Khasi ha ki Department bapher bapher jong ka skulbah NEHU kan wanrah ïa ka jingai jingshakri kaba pura namar ka jingsngewtrai ka jong ki ïa la ka skulbah NEHU kaba don hapoh ka jylla lajong.Kumjuh ka seng ka la ïaiban ruh ïa ka jingjia ba dang shu jia shen hapoh NEHU ha kaba wei u ophisar jong ka NEHU u la thmu ban leh be-ijot ïa kawei ka samla Khasi ha ka 19 tarik mynta u bnai bad kane ka la pynshong syier ïa shibun ki samla pule kiba pule hapoh ka skulbah NEHU.  Ka Seng ka la pynpaw ba na ka liang ki bor ba dei khmih ïa ka NEHU kim dei ban ailad ba kum kine ki jingjia kin nang jia shuh bad ban pyntikna ruh ïa ka jingshngaiñ jong ki samla pule kynthei kiba pule hapoh ka skul bah.U Vice Chancellor u la mynjur ïa kaei kaba ka seng ka la buh jingdawa hakhmat jong u bad u la ai ruh ïa ka jingkular ba ka skulbah NEHU kan ailad kyrpang ïa ki samla Khasi kiba thep ha ïa ki kam bapher bapher bad kiba lah ban pyndep ïa ki kyndon ba ka NEHU ka dawa.",KYRPAD KA KSU ÏA U VC KA NEHU BAN AILAD SHWA ÏA KI SAMLA KHASI HA KI KAM GRADE-B BAD C,https://batesitv.com/kyrpad-ka-ksu-ia-u-vc-ka-nehu-ban-ailad-shwa-ia-ki-samla-khasi-ha-ki-kam-grade-b-bad-c/
"Shen ka Shillong Municipal Board (SMB) kan sa pynlong ïa ka jingsorjamin ïa ki jaka shong die madan ha shilynter ka surok Khyndai Lad, Jail-Road, Barik, Malki-Dhankheti, Laitumkhrah bad Polo naduh ka 4 tarik haduh ka 16 tarik, Nohprah, 2023.Kane ka jingsorjamin ïa ki lynti ïaid kjat ba la shong da ki nongdie madan ka long hadien ba ka Sorkar Jylla ka la pynmih paidbah ïa ka ‘Meghalaya Street Vendors (Protection of Livelihood and Regulation of Street Vending) Scheme, 2023’ ha ka 25 tarik, Risaw ba la shna hapoh ki kyndon jong ka “Street Vendors (Protection of Livelihood and Regulation of Street Vending) Act, 2014”U Chairman jong ka Town Vending Committee uba long ruh u Chief Executive Officer (CEO) jong ka Shillong Municipal Board (SMB) u la ong ba kane ka skhim ka long ban ïada ïa ki nongshong die madan bad ban ithuh da ka aiñ ïa ka kam die jingdie harud surok da kaba ai ïa ka jaka kaba kham kylluid khnang ba ki nongdie madan kin dup lah ban leh ïa ka khaïi k ka pateng.  Kane ka skhim ka long ruh ba pyntreikam haba shit haba shai haba ai ïa ki jaka ban shong die madan, ban pynthikna ba ka jingai jaka kan long khlem kano kano ka jingpynïapher.  Ka skhim ka don ruh ïa ki kyndon kiba ïadei bad ka koit ka khiah bad ka jingshngaiñ ka ban pynthikna na ka bynta ki paidbah.“Ka skhim kan don ruh ïa ki kyndon ban ithuh bad ban pynrung kyrteng ïa ki nongdie madan lyngba ka jingleh ïa ka jingsorjamin da ki Town Vending Committee (TVC), kiba hap hapoh ka jylli treikam jong ki,”ong u Chairman ka Town Vending Committee.Ïa ka jingleh sorjamin yn sa leh da ka Digital Format lyngba ka aplikeshon ban sa shna da ka Sorkar Meghalaya. Ha ka Data ban sa lum jingkheiñ ha ka por ba leh sorjamin yn sa pynrung ïa ki jingtip kiba bniah jong ki nongdie madan bad ïa ki jait jingdie, ïa ka por shong die jingdie, ka rukom die, bad kiwei kiwei.Katkum ki kyndon jong ka skhim, ki nongdie madan harud surok kin sa hap ban pynrung kyrteng ban ïoh ïa ka jingpynithuh, ka jingpynshisha ba ki dei kiba shong basah ha Meghalaya la kumno kumno lai snem, ka jingpynshisha ba  ki dei kiba ju im kamai jakpoh na ka kam die jingdie harud surok ha kajuh ka jaka ne shnong (kumjuh ruh na ka bynta kiba shu die ha ki kali) na ka bynta hynriew bnai kata naduh ka sngi ba la pynmih ïa ka jingpynbna ban leh ïa ka jingsorjamin.Ka jingpynrung kyrteng ïa ki nongdie madan kan long tang na ka bynta san snem. Hadien ba la pynrung kyrteng ïa ki nongdie madan ba dei hok, ka TVC kan sa ai ïa ka Certificate of Vending (CoV) katkum ka jingdon jong ka jaka ban shong die jingdie bad kumjuh ruh yn sa ai ïa ka ID Card sha ki nongdie madan ba la ïoh jingithuh ka ban treikam tang na ka bynta shi snem.Tang ka CoV kan long ka dulir ban pynshisha ïa ka hok jong ki nongdie madan ban shong die jingdie ha ki jaka ba la ithuh.  Ha kajuh ka por, ka Sorkar bad ka TVC kin sa pynkhreh ruh ïa ki City/Town Street Vending Plans ïa kiba yn sa phiah ïa ki jaka die bad ïa ki jaka bym shah shong die madan ha kiba bun ki bynta jong ka nongbah/shnong.“Ka skhim kan long kum ka sakhi ïa ka jingkular jong ka Sorkar ban pynkupbor ïa ki nongseng kam la jong bad ban pynkhlaiñ shuh shuh ïa ka imlang ka sahlang.  Kan plie lad ym tang ïa ka khih ka kamai hynrei kan kyntiew ruh ïa ka jingim jong ki nongshong shnong,” la ong u Chairman jong ka Town Vending Committee.","HA U NOHPRAH, YN SORJAMIN KA MUNICIPAL ÏA KI JAKA DIE MADAN, HAP PYNBIANG DULIR KI NONGDIE",https://batesitv.com/ha-u-nohprah-yn-sorjamin-ka-municipal-ia-ki-jaka-die-madan-hap-pynbiang-dulir-ki-nongdie/
"Ka Indian Oil Corporation Limited (IOCL) kaba dei peit ïa ka thaiñ Shatei Lammihngi lyngba ka ophis jong u Chief General Manager (CGM) Indian Oil ka la pynlong ïa ka jingïalang bad ki nongsam LPG Cylinder jong ka Khasi bad Jaiñtia Hills District ha ryngkat bad ka jingïatrei lang bad ka ophis jong ka Online Tent Service Centre, Shillong kaba la shimti ban pyntyllun ïa ka jingpynrung kyrteng ïa ki nongïoh jingmyntoi na kane ka skhim ryngkat ka jingïatrei lang bad ki seng treimon sngewbha, ki kynhun bapher bapher, ki seng samla bad ki Society bapher bapher.Ha kane ka jingïalang la ïadon lang ryngkat ruh ki heh nongpynïaid jong ka Indian Oil Corporation Limited kata naduh u D.P Vidyarthi, CGM LPG, Indian Oil bad u Kalyan Nath, u Divisional LPG Sales Head na Guwahati.La pynïaid ïa kane ka jingïalang da ka Sashwati Mudoi kaba long ka Manager LPG Sales hapoh ka jylla Meghalaya.  La ïa don lang ruh ki nongsam Gas Cylinder ha ka Jylla kumjuh ruh ki kynhun bapher bapher na baroh ki district jong ka Khasi bad Jaiñtia Hills District.Ha ka jingai jingkren jong u CGM u la ai mynsiem ïa ki seng trei mon sngewbha lyngba ka jingïarap jong u Bah Jubanlang Kharbihkhiew uba long kum uwei u State Mobiliser ïa kane ka skhim baroh kawei.",NA KA PMUY YN ÏOH LPG GAS CYLINDER KI KYNTHEI NA KI LONGÏING BADUK,https://batesitv.com/na-ka-pmuy-yn-ioh-lpg-gas-cylinder-ki-kynthei-na-ki-longiing-baduk/
"Ka ophis Indian Audit and Accounts Department (IAAD) ha Shillong ka la rakhe ïa ka Audit Diwas kaba lai da ki prokram naduh ka 16 haduh ka 24 tarik u Naiwieng 2023.Shibynta jong ka prokram la pynlong ïa ka Panel Discussion halor ka phang “Strengthening the Functioning and Oversight of Local Governance Institutions in Meghalaya” ha ka  22 tarik u Naiwieng 2023 ha kaba ka Kong Patricia Mukhim, Editor “The Shillong Times” bad u Prof S. Umdor, Head, Economics Department, North Eastern Hill University Shillong ki la dei ki nongai jingkren ba kongsan.Nalor kata la pynlong ruh da ka Inter College Quiz Competition bad ka Seminar halor ka phang “Enhancing Accountability through Geo-spatial Technology” ha ka 24 tarik u Naiwieng ba la pynlong ha ka jingïatreilang bad ka North Eastern Space Applications Centre (NESAC), Ka Tnat Kam Haw Haw.Lah ban kdew hangne ba ka President jong ka India ka la plié paidbah ïa ka jingrakhe ïa ka Audit Diwas kaba lai ha kylleng ka ri ha ka 16 tarik u Naiwieng 2023 ha ka ophis CAG of India, New Delhi. La rakhe ïa ka Audit Diwas 2023 kum ka dak jong ka histori bad ka jinghiar pateng jong ka kynhun audit ba halor tam jong ka India.Ka sngi ba khatduh jong kane ka jingrakhe kaba shi taïew ha Shillong ka la long ha ophis jong u Pr Accountant General (A&E), Meghalaya Shillong ha ka 24 tarik u Naiwieng 2023ha kaba u Bah C H Kharshiing Pr Accountant General (A&E) bad kaShefali S AndaleebPr Accountant General (Audit) & Director Genaral, Regional Capacity Building and Knowledge Institute Shillong ki la ai jingkren shaphang ka jinglong kyrpang jong kane ka prokram bad ka bynta jong ki kynhun ka CAG ban wanrah jingbahkhlieh katkum ka kamram jong ka kumba la batai ha ka RitiSynshar jong ka ri.Ha ka jingai jingkren shaphang ka bynta jong ka Teknoloji Haw Haw na ka bynta ka roi ka par jong ka thaiñ shatei lammihngi, u Dr S.P. Aggarwal, Director, NESAC u la kren shaphang ki jingjam shakhmat jong ka Indian Space Research Organisation ban pynkylla ïa ka India sha kawei na ki ri ba hakhmat tam ha kine ki kam.U la batai ruh shapahang ki lad ki lynti kiba don ha ka jingpyndonkam ïa ka spatial teknoloji ban pynkhlaiñ shuh shuh ïa ki kam audit. U Dr Dibyajyoti Chutia, Head, GID, NESAC u la kren shaphang ka bynta jong ka Geospatial Teknoloji ba la pynkupbor da ka ICT ban pynkhlaiñ ïa ki kam jong ka Sorkar ha ka thaiñ shateilammihngi katba u Nilay Nishant Scientist-SE, GID, NESAC u la pyni ia ka North East Spatial Data Repository (NeSDR) bad ki atiar jong ka na ka bynta ki kam ka Sorkar bad ki kam peitngor.Ha ka bynta kaba khatduh jong ka inter-College Quiz Competition ba la pynïaid da u Bah Nicholas Jyrwa, u nongpynïaid quiz ba pawnam na ka nongbah, la don ka jingïashim bynta da hynriew tylli ki kynhun kiba la poi sha kane ka bynta kaba khatduh. Ha kaba kut, ka St Anthony’s College ba la mihkhmat da ka Christina Themsingphi A.S. bad u Debashish Kakati ki la long ki lahduh katba ka K L Bajoria College ba la mihkhmat da u Dondor Nongrum bad Kenneth Lalringlien ki la wan ba ar bad u Marbiangdor Syiem bad Aiborlang Marbaniang na ka Shillong Law College ki la wan ba lai.",HA SHILLONG RAKHE KA OPHIS IAAD ÏA KA ‘AUDIT DIWAS’ DA KI PROKRAM BAPHER BAPHER,https://batesitv.com/ha-shillong-rakhe-ka-ophis-iaad-ia-ka-audit-diwas-da-ki-prokram-bapher-bapher/
"Ki Ophisar jong ka ophis Commissioner of Customs (Preventive), Shillong kaba hap hapoh ka jingpeit jingkhmih jong ka Ministry of Finance, Sorkar India kiba la ïoh jingtip kaba bniah na ki tnat syntiat ba don kawei ka kali kaba wan na Silchar, ha ka jingpynapshrip ki la ïohbat ïa kawei ka kali Tata Punch ha ka jammiet sngi Balang ha Nongmensong, Shillong.Ha ka jingtohkit ïa kiba shong hapoh kane ka kali, ki la len ba kim shym la kit eiei ïa kino kino ki mar kiba long be-aiñ.Hynrei hadien ba la talasi ïa ka kali baroh kawei, la lap haduh 30 tylli ki synduk thep sabon na ki bynta ba shapoh jong ka kali. Ynda la leh test, la pynshisha ba u powder uba la ïoh kurup 370 gram u dei u Heroin.Marmar la kurup noh ïa une u drok uba shongdor kumba 2.59 klur antad.Arngut ki briew ki la shah kem halor kane ka jingïoh kurup ïa u drok bad ka jingtohkit ka dang ïaid shakhmat.Ka tnat Custom ka la buh hakhmat ïa ka thok ban ïakhun ïa ki kam runar ruser kum ka jingkhaïi tuh ïa ka ksiar, sikret, u drok, ïa ki dkhotmet jong ki mrad khlaw, ïa ki pisa thok, ïa ki tiar thok.  Ka tnat Customs ka ju ïatreilang ryngkat bad kiba bun ki tnat treikam kiba peit ïa ka aiñ ban tem ïa kine ki kam runar.Kino kino ki lah ban ai jingkyrshan ïa ka jingïakhun pyrshah ïa ki kam khaïi tuh ha khappud da kaba ai jingtip sha ka tnat Customs.  Ïa ki kyrteng jong ki nongai jingtip yn buh rieh noh, bad kan don ruh ka jingai khusnam, kaba lait na ka jingsiew khajna.",2.59 KLUR U DROK KURUP KI NONGTREI KA CUSTOM NA KA KALI HA NONGMENSONG,https://batesitv.com/2-59-klur-u-drok-kurup-ki-nongtrei-ka-custom-na-ka-kali-ha-nongmensong/
": Kan long ka sien ka banyngkong eh ba ka Dorbar Shnong kan tei ïa ka jaka kilan met na ka bynta ki heprit bad ïa ki samla khnang ba kin pynbyrngia ïalade ha kaba pyneh dohksah bad pyngngad ka bor jabieng khamtam ha kum kane ka juk ba ka imlang ka sahlang ha kine ki sngi kiba mynta ki la nang sniew shaba palat da ka jingshah pynngop jong ki samla lud ha u drok uba la pynjot ïa kiba bun ki longing longsem.Ïa ka jaka kilan met kaba la ai kyrteng Community Health Park la tei da ka Dorbar Shnong Lawsohtun kum shi bynta ban plie lad ïa ki paidbah nongshong ka shnong Lawsohtun hi baroh kawei ha ka kam kilan met.Ïa kane ka park ban kilan met ka Dorbar Shnong ka la tei da ka jingnoh synñiang pisa jong ki Kontraktor kiba pyntrei ïa ka skhim Jal Jivan Mission ban pynpoi um ha manla ki tyngkong iing.Ha kane ka sngi ba plie paidbah ïa kane ka Health Park la ïa don lang ki nongïalam shnong, ki seng longkmie, ki dkhot ka KSU  bad kumjuh ruh ki samla kynthei bad shynrang jong ka shnong.Ïa kane ka park la khap ribon da u Chief Executive Member jong ka Khasi Hills Autonomous District Council (KHADC) u Bah Pynïaid Sing Syiem uba la long kum u kongsan ha ryngkat ka jingdon lang jong u MLA barim ka Mylliem Constituency u Bah Hamletson Dohling bad kiwei kiwei.Ha kane ka sngi la sam ïa ki jingai sngewbha ïa ki kongsan bad kumjuh ruh ïa ki lai ngut ki Kontraktor kiba pyntrei ïa ka skhim JJM bad kumjuh ruh ïa ki shlem ai jinghikai Cricket bad Football.",TEI KA SHNONG LAWSOHTUN DA KA JAKA KILAN MET ÏA KI HEPRIT BAD KI SAMLA SHNONG,https://batesitv.com/tei-ka-shnong-lawsohtun-da-ka-jaka-kilan-met-ia-ki-heprit-bad-ki-samla-shnong/
"Ki shipai BSF ka Meghalaya ha ka sngi Thohdieng ki la pynpulom ïa ka jingthmu jong ki runar ban khaïi tuh ïa ka shini na u pud u sam jong ka ri India bad ïa kiwei kiwei ki mar khaïi kiba shongdor haduh 11 lak tyngka ïa kiba la thmu ban shalan sha ka ri Bangladesh.Hadien ba la ïoh ïa ka jingtip kaba bniah na ki tnat syntiat, ki shipai BSF jong ka 200 Battalion ki la pynlong ka jingkhynra ha khapud jong ka Dambukaphal, West Garo Hills District. Ha kane ka jingkhynra ki shipai BSF ki la ïoh kurup 5000 kilo ka shini India ba la thmu khaïi be-aiñ sha Bangladesh.Ha kajuh ka por, ha kawei ka jingkhynra ki shipai BSF jong ka 110 Battalion Meghalaya ki la ïoh khang kdong ïa kawei ka trok Pickup ha khappud Kasinda, East Khasi Hills District, kaba kit ïa ka shini ba la thmu ban khaïi sha ka ri Bangladesh.Ïa kine ki mar khaïi ruh la aiti noh sha ka ophis Custom ban leh ïa kaba donkam katkum ki kyndon jong ka aiñ.",KURUP KI BSF ÏA KA SHINI BA SHONGDOR 11 LAK NA KHAPPUD KA MEGHALAYA,https://batesitv.com/kurup-ki-bsf-ia-ka-shini-ba-shongdor-11-lak-na-khappud-ka-meghalaya/
": Ki dkhot ka Khasi Student Union Mairang Circle, ha ka sngi Palei, kaba dei ruh ka Seng Kut Snem jong ka Seng Khasi ki la leit khang khyrdep ia ki ophis bad ia ki Bank kiba plie ha kane ka sngi.Ka KSU Mairang Circle ha ka por mynstep ka la leit ban khang tala ia ka ophis treikam jong ka Post Office kaba don ha Mairang, kumjuh ruh ki dkhot jong ka KSU Shillong Mihngi Circle ki la leit khang khyrdep ia ka NIFT bad ka NEIAH kiba don ha Mawdiangdiang bad hadien ia ka jingiakynduh ia ki bor ba dei peit la pynsngewthuh ba kin burom ia kane ka sngi khraw jong ka jaidbynriew.Shuh shuh ka KSU Mawlai Circle ruh ka la leit ban khang ia ki ophis bad ki Bank kiba plie khlem da burom shuh ia ki sngi shuti jong ka jylla.",KHANG TALA KA KSU ÏA KI OPHIS BAD BANK BA PLIE HA KA SENG KUT SNEM,https://batesitv.com/khang-tala-ka-ksu-ia-ki-ophis-bad-bank-ba-plie-ha-ka-seng-kut-snem/
"Arngut ki briew ki la mynsaw jur hadien ba kawei ka Scooty kaba ki shong kaba don ia u nombar ML05AB 8875 ka la shah tynrah ha kawei ka kali Bolero kaba don ia u nombar ML04-B 5829 kaba la pynher stet bha.Kane ka la jia ha ka shnong Sohra Rim bad ia kine ki arngut kiba la mynsaw la pynkit noh sha CHC Sohra ban ioh ia ka jingsumar.Tad haduh ka por ba la pynkit sha CHC Sohra, kine ki arngut kim pat pat tip briew satia bad u nongñiah jong ka Bolero u la phet krad na kane ka jaka hadien kane ka jingjia.Kat haduh ba la thoh ia kane ka khubor ym pat lah satia ban ioh jingtip shaphang ka kyrteng bad ka jaka sah jong kine ki arngut kiba la mynsaw.","TYNRAH KA BOLERO ÏA KA SCOOTY HA SOHRA RIM, MYNSAW ARNGUT",https://batesitv.com/tynrah-ka-bolero-ia-ka-scooty-ha-sohra-rim-mynsaw-arngut/
"Ka High Command jong ka party National Poeples Party (NPP) ka la ai  ia ka jingmynjur ban pynieng ia ka Dr. Ampareen Lyngdoh kaba long ka MLA jong ka East Shillong Constituency bad ka Myntri jong ka Sorkar jylla ha ka elekshon Lok Sabha na Shillong parliamentary seat ka ban sa long ha u snem ban sa wan.Ha ka jingiakren bad ki lad pathai khubor ha ka sngi Thohdieng u State President jong ka NPP Meghalaya State Unit Bah prestone Tynsong u la iathuh ruh ba ka party kan pynieng biang da ka Agatha K. Sangma na Tura Parliamentary Seat ha kane ka elekhon.Shuh shuh u la kam ruh ba ka NPP kan ioh knieh ia ka Shillong Seat na ka Congress namarba lada ianujor ia ka jingioh vote ha ka elekshon MLA kaba dang shu dep long mynta u snem 2023, ka NPP ka long kaba nyngkong eh ban ioh kham bun ki vote, baar ka UDP bad balai ka Congress bad TMC.Haba kylli, “ngi pdiang sngewbha ia kino kino ki seng saiñpyrthei kiba kloi ban tyrwa ia ka jingiatreilang bad ka NPP ha kane ka elekshon.”Kat haduh mynta, dei tang ka Voice of the People Party kaba ladep pynbna ia u Dr. Ricky J Syngkon kum u kyrtong ban iakhun ia ka elekshon na Shillong Seat. Katba ka UDP kaba iatreilang bad ka HSPDP hapoh ka lama jong ka Regional Democratic Alliance (RDA) ki dang wad ia u kyrtong monlang ban pyniakhun ia kane ka elekshon na Shillong Seat.",LOK SABHA ELECTION: DA KA DR. AMPAREEN NA SHILLONG BAD KA AGATHA NA TURA PYNÏAKHUN KA NPP,https://batesitv.com/lok-sabha-election-da-ka-dr-ampareen-na-shillong-bad-ka-agatha-na-tura-pyniakhun-ka-npp/
"Ka Seng HYC ka la phah da ka jingthoh sha u Bah Lahkmen Rymbui, Chairman jong ka Committee on the Welfare of Scheduled Tribe etc, halor ka jingpynkheiñ ki tnad treikam jong ka sorkar pdeng kiba don ha Meghalaya ha kaba ïadei bad ka jingthungkam ia ki trai jylla.Ha u kyrwoh ba la phah sha ki lad pathai khubor u President jong ka HYC u Bah Roy Kupar Synrem, u la ïathuh bad katkum ka Office Memorandum (OM) ba la pynmih da ka Ministry of Personel, Public Grievances and Pension ha u snem 2005 bad ha u snem 2022, la bthah ba baroh ki ophis sorkar pdeng kidei ban thungkam ym palat ïa ka 50 percent ïa ki trai jylla ha ki tnad treikam jong ka sorkar pdeng kiba don ha ki jylla ba ki ophis ki don na ka bynta ki post Group C bad Group D. “Kane kadei ka OM kaba la pynmih da katei ka tnad treikam jong ka sorkar pdeng kaba la kdew shai ha kaba ïadei bad ka jingthungkam ha ki Group C bad D”, la ong u Nongïalam ka HYC.Kane ka jingthungkam kan long katkum ka jingbun briew ha kine ki jylla. Na ka bynta ka jylla Meghalaya, na kane ka 50 percent ba la mang, la bhah ruh 44% na ka bynta ki trai ri trai muluk, nangta 5% na ka bynta ki OBC bad 1% na ka bynta ki SC.Hynrei la ju lap ba ki tnad treikam jong ka sorkar pdeng, kum ka NEHU, ka NEIGRIHMS, ki Post Office bad kiwei kiwei imat kim bud ïa kane ka jingbthah na ka sorkar pdeng.Kumta na la liang ka Seng ka ai da ka jingthoh sha u Chairman kane ka Committee jong ka Assembly, namar ba kane ka Committee ka don la ka jong ka bor ban tuklar halor kane, ha kaba ka lah ban khot ne pan jingkheiñ ïa ka jingdon ki nong Meghalaya kiba trei ha kine ki ophis sorkar pdeng ha Meghalaya.  Nangta ka lah ban bthah ïa ka sorkar jylla ban tuklar ïa kane ka kam. U Bah Roy, u la ong ba lada kine ki ophis kim sngap lane ka sorkar jylla ne kane ka Committee kam sngap, ka Seng ka lah ban ïaid ruh sha ka sorkar jylla bad sha ka sorkar pdeng ruh.",UJOR KA HYC BA PYNKHEIÑ KI TNAD KA SORKAR PDENG ÏA KA JINGTHUNGKAM HA MEGHALAYA,https://batesitv.com/ujor-ka-hyc-ba-pynkhein-ki-tnad-ka-sorkar-pdeng-ia-ka-jingthungkam-ha-meghalaya/
": Ka kynhun Grant Centre for Bhutan bad ka GNH Study ha ka sngi Thohdieng ki la wan ïuhkjat ha ophis treikam jong ka Khasi Hills Autonomous District Council (KHADC) ban ïakynduh ïa u Chief Executive Member (CEM) u Bah Pynïaid Sing Syiem khnang ban tih bniah halor ka jingtreikam jong ki Autonomous District Council katkum ba la pynkup bor da ka Khyrnit Bahynriew jong ka Riti Synshar ka Ri India.Kine ki nongwad bniah na ka ri Bhutan ki la ïa kynduh ruh ïa u Symbud Lamphang jong ka KHADC u Bah Charles Marngar, ïa ki Executive Member ba kynthup ïa u Fantin J. Lakadong bad ïa u Bah Carness Sohshang.Ha ka jingïakren bad ki lad pathai khubor, u Bah Pynïaid u la ong ba ha kane ka jingïakynduh kine nongwad bniah na ri Bhutan ki la ïoh jingtip halor ka jingtrei kam jong ka District Council, halor ka Khyrnit Bahynriew bad halor ka synshar ka khadar bad ka rukom bat khyndew bat shyiap.",WAD JINGTIP KI SAMLA KA RI BHUTAN ÏA KA SYNSHAR KA KHADAR HA KHADC,https://batesitv.com/wad-jingtip-ki-samla-ka-ri-bhutan-ia-ka-synshar-ka-khadar-ha-khadc/
"Ka long kaei kaei kaba pynkyndit thret ïa ka Khasi Hills Autonomous District Council bad ïa ka Dorbar Shnong Laitkor kiba la lap tyngkreiñ ba uwei u bar jylla u la kamai jem haduh 15 snem kynthih hapoh u pud u sam jong ka shnong Laitkor khlem ka Trading License na ka District Council.La lap ïa kane, hadien ba u Executive Member uba peit ïa ka tnat Trade ka KHADC Bah Gigur Myrthong ryngkat ki Pulit Enforcement ka KHADC bad ki nongkitkam jong ka shnong Laitkor ki la pynlong ïa ka jingkhynra Trading License ïa ki dukan bar jylla kiba la jyllei haduh katta katta ha kane ka shnong.Ïa kane ka jingkhynra la sdang na Lad Nongkrem ter ter shaduh sha Kseh Bilat.Ha kane ka jingkhynra Trading License la shem ba bun na ki dukan bar jylla kim don satia ïa ka Trading License bad la don uwei u bar jylla uba la kamai jem la kumba 15 snem ban khaïi beain khlem ka Trading Lisence. Na ka liang jong u Bah Gigur u la bthah ïa ki bar jylla ki bym don ïa ki kot ki sla bad ïa ka Trading License ba kin khang shwa ïa ki dukan jong ki bad ban leit mih sha ka ophis jong ka Council ban ïoh ïa ka laisen khaïi.Ha kane ka jingkhynra la lap ruh ba ki don ki Khasi kiba kam trai ïa ki dukan jong ki bar jylla bad na ka liang jong ka Dorbar Shnong Laitkor ka la byrngem ba kan sa leh da kaba tyngeh bad ban tih bniah haduh ban da lap ïa ka jingshisha la kane ka jingkam trai ka long neem kaba shisha bad kaba shongnia.“Ka jingwan jurip ka long hadien ba ka dorbar shnong ka la pyntip ba ki don ki bar jylla kiba wan khaïi hangne. Ngi la lap katto katne bad ki don ruh kiba shu pynshah kyrteng ha ki Khasi, ïa kata ngim lah ban tip hynrei ka shnong kan hap ban wad bniah,” u la ong.Haba kylli, u la ïathuh ba ki don kumba 20 tylli ki dukan jong ki bar jylla kiba leh ïa ka kam khaïi khlem ka Trading License.“Haba ngi tohkit, ki don ki (bar jylla) kiba pynïaid ïa ka kam khaïi la 15 snem, 16 snem bad ka long kaei kaei kaba sngewsih ba wat ka Dorbar Shnong ruh kam don jingtip. Ngin sa shim ïa ka sienjam ba ngi dei ban leh. Ngi lah batai ba kin wan mih sha ophis bad ngin sa leh ïa kaei kaba donkam,” u la bynrap.Na ka liang jong ka Dorbar Shnong ka la pyntip ruh ba ki don ki bar jylla kiba trei bylla hapoh kane ka shnong bad ki bym pat shim wat ïa ka NoC na ka Dorbar Shnong.“Naduh ba nga la shimti kum u Rangbah Shnong mynta la 4 snem eiei, ngi la pyrshang katba lah ban leh da ka bor jong ka Dorbar Shnong hynrei kine ki briew (bar jylla) kim sngap. Kim pyntip hi ruh wat ïa ka bor jong ka shnong bad ki shu ïakren sop sop tang bad ki trai jaka. Ki shu wai ïa ka jaka bad ki shu trei beit kumto,” la ong u Rangbah Shnong.“Ki don ki nongshong shnong jong ngi kiba ai ïa ki jaka riehtngen ïa kine ki bar jylla bad kiba kam ba ka (kam) jong ki hynrei kaba ngi tip shai ka don ka jingleh Benami. Don ruh kiba buh la ka buh ïa ki bar jylla kum ki nongtrei ha ki karkhana bad kumta ter ter,” u la ong.U la ïathuh ba ka Dorbar Shnong ka la pan jingkheiñ ruh ïa ki kyrteng jong ki nongbylla bar jylla kiba trei ha ki karkhana bad ha kiwei kiwei ki jait kam hapoh pud u sam jong ka shnong.“Hynrei ki (bar jylla) sngap kuman bad kim pyntip eiei.  Hadien ba ngi la shong ïa ka Executive Committee ngi la pyntip sha ka KHADC.  Ngi maham da kaba tyngeh ïa kino kino ki (bar jylla) kiba leh ïa ka khaïi ka pateng hapoh u pud u sam jong ka shnong kim dei ban ïaid lait na ki bor jong ka shnong. Lada phi (Khasi) donkam ïa ki bar jylla kum ki nongtrei jong phi sngewbha da pyntip sha ka Dorbar Shnong ba ngin ïoh bishar bniah,” la ong shuh shuh u Rangbah Shnong.“Nangne shakhmat phi baroh kiba khaïi pateng hapoh u pud u sam jong ka shnong kiba buh dukan bad kiba buh karkhana kin sngewbha ban ïatreilang bad ka shnong bad sngewbha wat nym ïaid lait ïa ka bor jong ka shnong namar lada nangne shakhmat phi dang ïaid lait ïa ka bor jong ka shnong lada phim pyntip ïa ka bor shnong ngin khang khyrdep beit,” la maham u Rangbah Shnong.","15 SNEM KAMAI JEM U BAR JYLLA KHLEM LAISEN HA LAIKOR, KAM TRAI KI KHASI ÏA KI DUKAN BAR JYLLA",https://batesitv.com/15-snem-kamai-jem-u-bar-jylla-khlem-laisen-ha-laikor-kam-trai-ki-khasi-ia-ki-dukan-bar-jylla/
"Ka District Council Affairs (DCA) jong ka Sorkar Jylla ka ladep thaw ïa ka Komiti ba la kynthup lang ïa ka tnat PWD bad ki lai tylli ki Autonomous District Council jong ka Khasi, Jaiñtia bad Garo ban pynbeit ryntih ïa ka jingdon jong ki khyrdop khrong khajna hapoh ki jylli treikam jong ki District Council ka jylla Meghalaya.Ha kaba ïadei bad kane, ka Meghalaya Truck Owner Association (MTOA) ha ka sngi Thohdieng ka la ïakynduh ïa u Chief Executive Member (CEM) jong ka Khasi Hills Autonomous District Council (KHADC) u Bah Pynïaid Sing Syiem ban pynsngew halor ka jingbun shaba palat jong ki khyrdop khrong khajna.“Kum ka seng ngi la ïaid naduh u snem 2019 ban pynsngew ïa ki CEM barim jong ka Council ban siew khajna na ki trok sha ki khyrdop khrong khajna jong ka Council. Ki don katto katne ki jingpynibor jong ki nonglum khajna ïa ki nongñiah trok bad u CEM ka KHADC hadien ba u la ïohi ïa kine ki jingjia ha ki lad pathai khubor u la khot ïakren ïa ngi. Ngi la pynsngew ha u CEM ba ngim lah shuh ban dang siew khajna ïa ki khyrdop ba ki la bun shaba palat,” la ong u President ka MTOA u Bah Moslander Marngar ha ka jingïakren bad ki lad pathai khubor.U la pyntip ruh ba u CEM ka KHADC u la ïathuh ba ym pat lah ong katno tylli ki khyrdop khrong khajna kiba be-ain bad kiba la ïoh jingbit.  “U CEM u la ïathuh ba u la phah ïa ka Working Plan sha ka Sorkar bad haduh mynta kim pat ïoh ïa ka jingmynjur na ka Sorkar,” la ong u Bah Marngar.U la ïathuh ba ki khyrdop lum khajna ka KHADC kim map wat ïa ki kali kiba kit ïa ki dieng thang ban shet ja sngi ha ki skul.“Dang mynshisngi, ngi hap ban tuklar da ma ngi ki nongïalam, wat ïa ka trok kit khaw kaba wan na Assam kaba wan lyngba ka surok Rani ruh kim (nongkhrong khajna) map. Ki pynieng bad ngi ki nongïalam ngi hap ban pynsngew bad ban ïakren. U CEM hi u la pynshai ba ka Ophis kam shym la bthah eiei ruh em ban leh kumta hynrei ki la shu ïa leh katba mon da ki nongwai khyrdop,” u la ong shuh shuh.“Ka jingwan shibun ki khyrdop khrong khajna, kiba shu khrong naphang na ngi ki trai jylla, ka wanrah jingeh ïa ka kamai jong ngi bad ka wanrah jingeh ïa ki paidbah. Lada don ki khyrdop khrong khajna tang 10 tylli, ngi hap ot na ka bai kali, na ki mahajon bad mano ba jynjar, un jynjar hi u paidbah,” u la bynrap.",UJOR KA MTOA SHA KA KHADC BA JYLLEI KI KHYRDOP KHRONG KHAJNA KUM KI TIT,https://batesitv.com/ujor-ka-mtoa-sha-ka-khadc-ba-jyllei-ki-khyrdop-khrong-khajna-kum-ki-tit/
": Ka Meghalaya ASHA Worker Union (MAWU) kaba la ïakhih da kaba sangeh treikam mynta la lai taiew tam namar ka jingmynthi jong ka Sorkar Jylla ïa ki mat jingdawa, ha ka sngi Thohdieng ka la shim ïa ka rai ban pynkut noh ïa ki jingïakhih bad ban leit phai biang ki kam ki jam ba ki ju trei baroh shikatta.Ïa kane ka rai ki ASHA ki la shim ha ka jingïalang jong ka Executive Committee.Ha ka jingïakren bad ki lad pathai khubor ka President jong ka MAWU ka Kong Mirajune Myrsing ka la ïathuh ba ha ka jingïalang da kawei ka sur la rai ban leit phai biang sha ki kam ba ki ju trei baroh shikatta bad ka la pyntip ruh ba ki la weng ïa ka jingïakhih kaba la thmu ban pynlong ha ka 27 tarik mynta u bnai.Ka tnat ka Koit ka Khiah jong ka Sorkar Jylla dang shen ka la rai ban pynkiew ïa ka Fixed Incentive jong ki nongtrei ASHA na ka T. 2000 sha ka T. 3000 hapoh ka skhim ba thymmai kaba la tip kum ka Community Based Health Incentive Scheme (CBHIS) na ka bynta ki nongtrei ASHA.Ïa kane ka rai la shim ha ka jingïalang ba la pynïaid da ka Myntri ka Koit ka Khiah ka Dr. Ampareen Lyngdoh, ryngkat ka jingdonlang jong ki heh ophisar ka tnat ka Koit ka Khiah bad ki nongïalam ka Meghalaya ASHA Workers’ Union ha Main Secretariat, Shillong.Hapoh kane ka skhim, ki Village Health Council (VHC) ba la khlieh da ki Rangbah Shnong ha ki shnong bapher bapher kin kitkhlieh ban bishar bad ban kheiñ ban diah ïa ka jingtreikam jong ki ASHA ha kaba pyndep ïa ki kam jong ka koit ka khiah.Ka Myntri ka Koit ka Khiah la pyntip ba u Myntri Rangbah ka Jylla u Conrad K. Sangma u la mynjur ba yn siew tam sa T. 1000 bad ban kheiñ lang ïa ka jingsiew kaba T.2 hajar ka Fixed Incentive na ka Sorkar Jylla.","WENG KI ASHA ÏA KA JINGÏAKHIH, YN LEIT BIANG SHA KI KAM",https://batesitv.com/weng-ki-asha-ia-ka-jingiakhih-yn-leit-biang-sha-ki-kam/
": Ïa ka met ba dang sah jong u Bah Standlington David Khongwir, la tep donburom ha ka sngi Thohdieng hapdeng ka jingleh burom kaba la pynjaw ummat ia kiba la sakhi lang kane ka sngi.Hadien ka jingleh burom ha ing, ka Mawlai Town Durbar ka la shimti ban leh burom ha Basketball Court jong ka shnong Mawlai Nonglum ia une u MLA uba nyngkong eh jong ka Mawlai Constituency u Bah SD Khongwir.Ha kane ka jingïalang leh burom ïa u Bah SD Khongwir ki nongïalam shnong, ki riewrangbah bad ki riew paidbah ki la wan ban leh burom khatduh ïa une u nongïalam.Ha kane ka sngi la ïoh ka jingkren na u MLA ka Mawlai u Bah Brightstarwell Marbaniang, u MDC u Bah Teiborlang Pathaw, u President ka Mawlai Town Durbar bad kiwei kiwei.Ki nongkren ba pher ba pher ha kane ka sngi ki la niew tang ïa ki katto katne ki kam radbah kiba une u nongïalam ki la ieh shadien bad kiba ïai long ki sakhi ïa ki matti jong u.Hadien ba la dep ïa ka jingleh burom la rah noh sha lum jingtep jong ka Balang Presbyterian Nonglum ban tep don burom ïa u Bah SD Khongwir.Na ka liang jong ka UDP hapoh ka jingialam u Working President u Paul Lyngdoh ruh u buh syntiew bad pynpaw ka jngsngewlem.Na ka liang ka Shnong Mawlai Nonglum u Secretary jong ka Shnong, u la ïathuh ba dei ha ka por ba long MLA bad Deputy Chief Minister i Bah SD Khongwir ba la weng noh ïa ka Pata System lane kata ka aiñ iadie iathied khyndew kaba don hapdeng ki Khasi kaba ki nongthied kim ju ïoh syndon ïa ka jaka, hynrei ki shu ïoh tang ki nongshongwai bad ki nongpyndonkam ïa ka jaka.Ka Shnong ka la pynkynmaw ruh ba ka kyntien Rangbah Shnong ruh ka dei ka jingai jingmut jong i, ha ka por ba i shimti kum u Rangbah Shnong, ha kaba mynshuwa ïa u Rangbah Shnong la ju ong kum u Tymmen Shnong bad ïa kane ka jingai jingmut jong i la pdiang bad pyndonkam ruh ha baroh kawei ka Ri Khasi Jaiñtia da ka kyntien Rangbah Shnong. I la ïathuh ba u Bah Khongwir, udei ruh u nongïalehkai Sports uba tbit khamtam ha Shot Put ha kaba u bat ïa ka record jong ka Mawlai haduh mynta. U long ruh u nongïalehkai Phutbol kum u nongap kol uba tbit.La ïoh ruh ïa ka jingkren na iwei na ki Ksiew kynthei jong i, iba la ïathuh ba u Paieit jong i, u long u briew uba ieit ïa ki jingrwai bad u ju pyllut por bad ki ksiew ban sngap jingrwai.La ïoh ruh artylli ki jingrwai na ki Ksiew kiba dei ki jingrwai ba i Bah Standling i ju sngewtynnad ban sngap.",HAPDENG KI JINGJAW UMMAT LA TEP DON BUROM ÏA U BAH SD KHONGWIR MLA BANYNGKONG KA MAWLAI,https://batesitv.com/hapdeng-ki-jingjaw-ummat-la-tep-don-burom-ia-u-bah-sd-khongwir-mla-banyngkong-ka-mawlai/
": Ka Khasi Hills Autonomous District Council (KHADC) ka la pyntip ka la phah da ka Legal Notice sha u nongialam jong ka Seiñ Raij Jowai u Bah Chandalok Dkhar halor ka jingkren be-ain pyrshah ia ki District Council bad ia ki MDC.“Mynta ka sngi u Secretary jong ka Executive Committee u la phah da ka Legal Notice sha u Bah Chandalok ban dawa ban pynshai halor ka jingkren jong u,” la ong u Chief Executive Member (CEM) jong ka KHADC u Bah Pyniaid Sing Syiem haba iakren bad ki lad pathai khubor ha ka sngi Thohdieng.U la pyntip ba u Bah Chandalok Dkhar u dei u Chairman jong ka Arts Committee jong ka Seiñ Raij Jowai ha kaba u CEM u la kam ba une u rangbah ha ka sngi rakhe Seng Kut Snem ka Seng Khasi Kmie ula ong ba dei ban pynduh noh ia ki District Council namarba kim lah ban pynneh ia ka riti dustur.“Ha Meghalaya ki don lai tylli ki District Council, u thew ia kano ka District Council ka bym lah ban tip hynrei ban shu thew kyllum lang ia baroh ki District Council ba kim treikam, ka long kaei kaei kaba bakla bad kaba ngim lah ban pdiang,” la ong u Bah Pyniaid.“Namarkata nga kyntu ia une u rangbah ba u dei ban pynshai halor kane ka nongrim ba u la kren ban kynthup lang ia ngi baroh. Phi dei ban pynthikna, kiei kita ki District Council kiba pynduh ia ka riti dustur bad kino kita ki District Council ki bym bit bym biang,” u la ong bad bynrap, “lada kim don ki District Council, shaei ki nongsynshar, ki Syiem, ki Doloi, shaei ki nong synshar raid, ki rangbah shnong, ki doloi kin poi.”“Peit mynta ka Hima Khyriem bad Hima Mylliem, kiba dang bat ia ka niam ka rukom, lada ym don ka District Council 70 snem mynshwa ki la duh noh namar ngim ioh ia ka aiñ jingiada ba kyrpang ha ka riti synshar ka Ri India ban pynneh” ula ong.Halor ka jingkynnoh bamsap, u CEM la ong ba um lah ban pdiang.  “Une u rangbah u kren iano ruh ngim tip, u shu kynnoh lut ia baroh ki MDC bad ia kane hi daleilei ngim lah ban pdiang namar kane ka la pynhiar kyrdan ia baroh ki MDC hapoh Meghalaya” u la ong.","DA KA LEGAL NOTICE PAN JINGPYNSHAI KA KHADC ÏA U NONGÏALAM KA SEIÑ RAIJ, JOWAI",https://batesitv.com/da-ka-legal-notice-pan-jingpynshai-ka-khadc-ia-u-nongialam-ka-sein-raij-jowai/
"Ka Khasi Students Union (KSU) East Jaiñtia Hills District Unit ha ka sngi baar ka la kyrpad ia u Branch Manager jong ka State Bank of India (SBI) Ladrymbai Branch ba un pynshai bad pynsngewthuh ia ki paidbah hadien ba ka seng ka la ioh jingujor halor ka jingshah thok bad shah pynngop ha ka kam pisa da kaba kular ban ai nong shibun tang da ka jingsiew pisa kaba rit lyngba ki Kompeni ne ki Online Gaming, Online Trading kiba thok.Ka seng hapoh ka jingialam jong u Asst Secretary u samla Pynshai Kupar Dkhar bad ki la iakynduh ia u Branch Manager jong ka SBI Ladrymbai ban iatrei lang bad ka seng da kaba pynlong ia ki jingpynshai paidbah halor kine ki jingshah pynngop jong ki paidbah ba luilui ka East Jaiñtia Hills District ba kynthup naduh ki khynnah skul, ki samla pule kolej, ki longkmie bad ki rangbah.“Khnang ba kin lait na ki jingshah pynbiej ha ki kompeni, Online Earning Apps lane ki briew ba kular ban pynioh nong shiphew shah na ka jingpynlut ba khyndiat, u Branch Manager u la pdiang sngewbha ia ka jingtyrwa jong ka seng bad kular ruh ban iasnohkti lang bad ka seng ban ai jinghikai ia ki paidbah ban lait na ki riew shim kabu kiba kwah ban bam pisa ei khlem da pynmih syep ia ka pisa jong u paidbah,” la ong u kyrwoh na ka seng.Ka KSU ka kyntu ruh kumjuh ia ki paidbah ban long kiba husiar bha ia kino kino ki jait kompeni lane ia kino kino ki briew kiba khroh ia ki ban kamai suk.","BAN LAIT NA KA SHAH THOK PISA, PAN JINGIATREILANG KA KSU ÏA KA SBI LADRYMBAI",https://batesitv.com/ban-lait-na-ka-shah-thok-pisa-pan-jingiatreilang-ka-ksu-ia-ka-sbi-ladrymbai/
"CHANDAME SUNGOH, CHAIRMAN HYNÑIEWTREP BORDER DISPUTED REDRESSAL FORUMNga ngeit baroh na ngi ngim pat klet ïa ka jingjia kaba sngewngiew bad kaba sngewsih ba ha ka step jong ka 22 tarik, Naiwieng 2022 haba san ngut ki nongshong shnong jong ka shnong Mukroh ki shah siat ïap im im peit peit ha ki Forest Guard bad Pulit Assam. Kiba tip kyrteng kum, u Tal Nartiang, u Thal Shadap, u Six Talang, u Shirup Sumer bad u Si Dhar. Nga ngeit kito ki paralok parajor ki bym ïoh lad ban leit peit ha kane ka jaka ba jia ruh kim dam hi ban ïapeit ha ki Mobile jong ki lyngba ki Social Media bad ruh ki lad pathai khubor ba pher bapher. Ngim lah shisha khlem da lung mynsiem bad pait dohnud ba ki san ngut ki paradoh parasnam jong ngi ki duh ïa la ka jingim.Tang hadien khyndiat kynta la wan poi nyngkong ki Pulit kiba la leh ïa la ka kamram ban peit ban sylli ban ban phah leh ïa ka post-mortem, ki heh sorkar kum u MLA jong ka thaiñ u Nujorki Sungoh u Home Minister u Lahkmen Rymbui bad kiwei kiwei de nangta sa ki sengbhalang bapher bapher bad ki ruh sa ki riew paitbah ki pynpaw ïa ka jingsngew dom sngew bitar bad ka jingpynrem jur ïa ki Pulit Assam bad ruh ka jingsngewlem ïa kito ki mynsiem ba la khlad noh bad ïa ki bahaiing hasem jong ki.Kum ka jingïarap ïa ka longïing jong kito kiba la khlad, ka Sorkar Meghalaya ka la ai sanlak tyngka uwei uwei kumba juh long hi ka rukom ba ka Sorkar ka ai bailutsan. Ka sorkar Assam ruh ka kloi ban ai hynrei ka shnong bad ki bahaïing hasem jong kine ki lanot kim treh ban pdiang. Nangta ki don ruh sa kiwei kiwei de ki kynhun kiba ai sngewbha katkum ka jingkotbor jong ki.Ban lap ïa ka daw tynrai bad ïa ki jingshisha jong kane ka jingjia ki Human Right Commission jong ki ar sorkar ka Assam bad Meghalaya ki thung hi ïa la ka jong ka Inquiry Commission ban tohkit halor kane. Na ka liang ka Meghalaya la lam khmat da u nongbishar ba la shong thait u Justice C. Vaiphei bad na ka liang ka Assam pat da ka nongbishar ka Kumi Rani Phukan Ha ka jingshisha, ïa kawei ka Case dei ban don tang kawei ka Commission lane tang kawei ka kynhun tohkit, hynrei dei namarba kane ka jaka kaba don hapdeng ka jingïakajia namar ka jingkam jubor jong ka Assam ki ar Sorkar ki thung hi ïa la ka jong ka jong ka Commission bad pynksan hi ia la ka jong ka jong ka nia.Kumta kane ka kam,  kam shym la poi shaei shaei bad kine ki lanot kim pat ïoh satia ïa ka hok jong ki. Kumba ngi la ïoh-i ha ki lad pathai khubor ba ki ki ar Chief Ministers, Assam Meghalaya ki la rai ban aiti noh ïa ka jingtohkit da ka Central Bureau of Investigation lane kata ka CBI hynrei kane ruh imat kam poi shaei shaei  bad imat kine ki lanot ki dang slem bha ban ïoh ïa ka hok jong ki.Ngam kwah ban tih jylliew ïa ki daw  jong kane ka jingkynad namar ba ka Case hi ruh ka dang ïaid sha khmat hynrei tang tiak nga kwah ban ong khyndiat ïa ka daw tynrai jong kane ka jingjia:Katkum ka jingkam jong ka Assam kumba ngi shait ïoh-i bad ïoh sngew ha ki lad pathai khubor ka ong ba kane ka jingjia ka mih na ka daw jong ka jingwan tuh wan lute dieng ki nong Mukroh napoh  Karbi Anglong Assam. Ka shnong Mukroh bad kane jaka ïakajia ka dang hap hapoh u pud u sam jong ka Assam. Ka jingsiat jong ki pulit Assam ka dei na ka bynta ban ïada ïalade namar ba ki nong Mukroh ki la sdang ban kerkut bad ban thombor ïa ki da ki wait ki dieng. Hynrei na ka liang jong ka Commission jong ka sorkar Meghalaya pat ngim pat ïoh ïa ka jingtip kaba shai.Katkum ka jingtip jong nga pat, ka daw tynrai jong kane ka jingjia ka dei na ka daw jong ka jingkyntur pud bad jingkam jubor jong ka West Karbi Anglong Assam shapoh u pud u sam jong ka shnong Mukroh.  Kane ka jingleh jong ka sorkar Assam ka pynbitar ïa ki pait nongshong shnong jong kane shnong.  Ka wan buh ruh ïa ka Forest Check Gate jong ka hapoh u pud u sam jong ka shnong. Bad wei ba la leit trei leit ktah, leit kit leit bah ïa kino kino ki mar ki mata sha palat jong kane ka Check-Gate ka Assam ka la kynnoh beit ba ki wan tuh wan lute napoh Karbi Anglong Assam.  Ki bapli ki Mukroh ruh lada kim leit trei leit ktah leit rep leit riang leit tong um leit thohdieng hapoh u pud u sam jong ka shnong kin leit shaei? Kum kane ka jingjia ka ju jia ym tang ha ka shnong Mukroh hynrei sha kiwei pat ki jaka kum sha Khanduli Lapangap ruh kajuh hi.Haba nga peit ïa kito ki dieng kiba don hapoh jong kato ka trok kaba don ha ka jaka  bad ka por ba ki shah siat, nga ïoh-i tang ki dieng rit, ki dieng ngan bad dieng sning kiba kdor kim dei ki dieng kiba  bha bad ki remdor lymne kim dei ki dieng supply.  La sngewthuh ba ki nong Mukroh ki kit tang ban pyndonkam ïalade ban shna ïing shna sem. Kumta, ka jingkynnoh jong ka Forest Assam ka long tang ban ïohdong ïohdaw ban pynrem ïa ki briew jong ngi.Na ka daw ka jingbymlah jong ka sorkar bad ka District Council bad ïada bad ban pyntikna ïa u pud u sam tang katkum ka Notification 13 April, 1951 ba la pynmih da ka sorkar Assam hi ka wanrah shibun ki jingeh ïa ki pait nongshong shnong kiba don ha shilynter ki jaka khappud. Balei nga ong kumta, namarba lada ngi peit kat kum ka Notification 13 April, 1951 ka shnong Mukroh bad ka area shnong jong ki ka dang hap pura hapoh u pud u sam jong ka jylla Meghalaya bad jong ka Jaiñtia Hills Autonomous District Council. Hynrei na ka daw ka jingkheiñ sting bad jingleh klet jong ka sorkar Meghalaya ka Karbi Anglong Autonomous Council bad ka jylla Assam ka ïoh ban kamtrai bad leh jubor ïa ki briew jong ngi.Lada ngi phai sha ki por kiba ladep kata ha ka snem 2002 ka Mukroh ka la duh ruh ïa ki san ngut ki briew ha ki ktang suloi jong ki lehnoh Karbi kiba lah ban tip kyrteng u Dia Myrten, u Wen Samaiang, u Sngaid ( kyrteng sin) Hasem, u Trevor Talang, u Phun Hasem, u Dik Sumer bad u Tdan (kyrteng sin) Shadap. Kine ruh ki shah siat ïap im im peit peit ha ki lehnoh Karbi katba ki dang rep lyngkha sha ki thaiñ Umlaphiah  kham sharum jong ka shnong Mukroh. La ong ruh ba ïa u Tdan( kyrteng sin) Shadap ki pynïap da ka rukom kaba sngew sangsot bha, kata da kaba shu tep im bad u bapli u ïap da ka jingïap kaba sngew kordit bha.  Ym tang kine, hapoh kine ki khadsan arphew snem ngi la duh shibun ki mynsiem briew na ka daw jong u pud u sam, kum ban pynkynmaw ba ha ka 14 tarik Jymmang 2010 ruh ngi laduh saw ngut ki riew rangbah ha ka thaiñ Langpih kiba tip kyrteng kum u Columbus Hoojon, u Denish Nongsiej, u Ekros Rani bad u Charles Lyngkhoi kine ki shah siat ïap ha ki ktang suloi jong ki Pulit Assam.Lada ngi pyrkhat bad puson bha katno ka long kaba sngew sangsot ia ka ri bad ka jaitbynriew jong ngi. Kat kine ki mynsiem briew kiba ngi la duh ruh ka Sorkar kam da shimkhia than ban pynbeit ïa u pud u sam ha ka rukom kaba dei  bad ban ai ka jing ïada kaba pura ïa ki paid nongshong shnong kiba don ha ki thaiñ khappud.Kumta, ka ladei ka por ba ngi kum ki pait nongshong shnong jong ka Bri u Hynñiewtrep Trep  ba ngin kyndit bynriew noh, ban long kiba ïa tylli ïa ryntih bad kiba sngewkhia bad kiba kloi ban ïeng ïada ia la u pud u sam ka khyndew ka shyiap ka ri bad ka jaitbynriew. Ngim dei ban shu shaniah tang ha ka sorkar namarba ngi ïohi ba ka sorkar jong ngi ka dei kaba tlot bad kaba khawpud.Hadien kato ka jingjia ha Mukroh ka Sorkar ka la ong  ba dei ban pynkynriah lane pynduh pyndam noh ïa ka Forest Check-gate  jong ka Assam kaba don hangto, hynrei kane kam poi shaei shaei ruh, ka long pynban kum ka jingkyrkhu ïa ka ne ka Check gate ha kaba mynta ki la shna da ka Building kaba kham skhem kham bha bad ka kynroh kaba jrong bad shkem bha. Hynrei na ka liang jong ngi pat, tang ïa ka Police Outpost ba dei ban buh ha Mukroh ruh la pynkynriah pynban shaduh sha Barato.Kane ka jingleh jong ka Sorkar ka long kaba pynduh jingkyrmen shibun ïa ngi ki paid nongshong shnong kiba shong sha ki thaiñ khappud.  Hynrei kum ki samla ki  rangbah kynthei bad shynrang kiba don jingkitkhlieh na ka bynta ka imlang sahlang ka ri bad ka jaitbynriew ngim dei ban tieng lymne  randien hynrei to ngin long kiba shlur bad kiba len lade.Ngi ïoh ban imsuk im saiñ mynta da ka jingïaleh jong ki kpa tymmen jong ngi, ngi ruh ngi dei ban ïeng ïaleh mynta khnang ban imsuk imsaiñ ki longdien jong ngi.",DAP SHISNEM KA JINGSHAH SIAT KI PNAR HA MUKROH,https://batesitv.com/dap-shisnem-ka-jingshah-siat-ki-pnar-ha-mukroh/
"Kumba ju long manla u snem ban bha ka kamai kajih ha Iewduh bad ruh ban bha ka synshar ka khadar, ka Raid Mylliem ha ka sngi baar ka la pynlong ia ka lehniam Iewduh ha khlieh iewduh da kaba la sdang ia ka duwai ka phirat ha u nongbuh nongthaw ban bha ka kamai ka kajih jong ki nongshong iew ha Iewduh kaba dei kawei na ki kad khaii kaba heh tam hapoh kane ka jylla, ia kaba la ju tip ruh kum ka pliang ja ka Ri Khasi.Hadien ba la pyndep ia ka duwai phirat, la ot shwa ia u syiar ryngkuh ban lehniam bad la pynbud pat sa da kaba pom ia ki ar tylli ki blang shynrang ban bit ban biang ki khun ki hajar jong ka Raid bad kumjuh ruh jong ka Hima Mylliem hi baroh kawei .Ha kane ka lehniam la pom lai tylli ki blang, ar tylli ki syiar bad uwei u sniang da ka jingsakhi lang jong u Syiem ka Hima Mylliem u Paiem Ainam Manik Syiem ryngkat ki Myntri bad ki Bakhraw jong Hima.Hadien ba ladep ka lehniam na khlieh iewduh jong ka Raid Mylliem la pynbud pat sa ka jingpom ia ka blang kynthei bad ka kñia ka khriam ha Basa Tympew da ka jingsakhi lang ki khun ki hajar jong ka Raid Mylliem.Ia kane ka lehniam jong ka raid Mylliem la pyniaid da u Lyngdoh jong ka Raid ryngkat bad u Lyngskor lyngba u Myntri Sohtun jong ka Hima Mylliem lem bad u Kharkongor uba shim ia ka bynta ban ot ia ki syiar bad ia ki blang.",HAP KI KHLIEH U ‘LANG SHYNRANG HA JAKA LEHNIAM KA RAID MYLLIEM BAN BHA KA KAMAI KAJIH HA ÏEWDUH,https://batesitv.com/hap-ki-khlieh-u-lang-shynrang-ha-jaka-lehniam-ka-raid-mylliem-ban-bha-ka-kamai-kajih-ha-iewduh/
": Saw tylli ki projek hapoh ka skhim Pilgrimage Rejuvenation And Spiritual Augmentation Drive (PRASAD) na ka bynta ka jylla Meghalaya ki dei kiba la pyllait ha ka International Tourism Mart kaba 11, kiba kynthup ia ka jingkyntiew ia ki jingdon jingem na ka bynta ki nongleit pilkrim sha ka iingmane jong ka Balang Presbyterian ha Nongsawlia, Nartiang Shakti Peeth, ka pung Aitnar bad ka Charantala Kali Temple.Ia ka International Tourism Mart kaba 11 la plie ha nongbah Shillong da u Myntri Khynnah jong ka Sorkar Pdeng uba khmih ia ka tnat Jngohkai Pyrthei u Shripad Yesso Naik ha ka jingiadonlang u Myntri Rangbah u Conrad K Sangma.Hapoh ka skhim PRASAD ka tnat Jngohkai Pyrthei jong ka Sorkar Pdeng ka la mang 8 tylli ki projek kaba kot T. 256.45 klur na ka bynta ka jingkyntiew ia ki jaka leit pilkrim ba la ithuh ha ki jylla ka thain Shatei Lammihngi.Ka Durga Temple ha Nartiang ka dei ka jaka kaba khring bha ia ki briew kiba leit jngoh ia ka deiriti ha Jaintia Hills bad kane ka don hajan ka jaka kaba bun bha ki mawbynna.Ka iingmane jong ka Balang Presbyterian ha Nongsawlia, ka dei kaba la shna ha u snem 1846 da u Thomas Jones, ka long kawei na ki iingmane ba la rim tam ha ka thain Shatei Lammihngi jong ka ri.Ka pung Aitnar ka dei ka bynta ba kongsan jong ka lehniam Behdienkhlam, ka jinglehniam kaba heh tam jong ki Pnar.Ka Charantala Temple ha West Garo Hills ka dei ka jaka mane kaba kongsan na ka bynta ki jaitbynriew Hajong bad ki Koch ha ka thain bad kane ka jaka ka khring ruh ia bun ki briew kiba nabar.Ka Sorkar India ka la plie ia ka skhim PRASAD ha u snem 2014-2015 hapoh ka rnat Jngohkai Pyrthei.Kane ka skhim ka phaikhmat ban kyntiew bad ithuh ia ki jaka leit pilkrim ha kylleng ka ri ban kyntiew ia ki kam jngoh kai kiba iadei bad ka niam.  Ka thmu ban pyniasoh ia ki jaka leit pilkrim ha ka rukom kaba la pynkhreh bha bad kaba lah ban iaineh kaba don lut ki jingshakri na ka bynta ki nongjngoh kai. Ka jingkiew ki kam jngoh kai ha ka thain ka shong ha ki kam jngoh kai kiba iadei bad ka jingleit pilkrim.U Myntri Rangbah jong ka jylla Meghalaya u Conrad K. Sangma ha ka jingialang plie u la pynpaw ka jingkmen ba ka nongbah Shillong ka ioh ban pynlong ia ka International Tourism Mart ha ka sien kaba ar.U la ong ba ka Sorkar India, hapoh ka jingialam jong u Myntri Rangbahduh ka ri u Narendra Modi, ka la bteng ban pynthikna ba ka thain Shatei Lammihngi ka kiew ryngkat bad ka ri baroh kawei da kaba plié lut ia ki lad kiba don ha ki kam bapher bapher ka ban wanrah ia ka lawei bad ka ioh ka kot kaba kham bha ia ka thain.U la pynpaw ruh ba ka International Tourism Mart ka la long kaba kongsan ban plié ia ki lad kiba don ha ka thain Shatei Lammihngi kiba iadei bad ki kam jngohkai, da kaba pyni ia ka deiriti ba kyrpang jong ka thain, ka pateng, ki dustur tynrai bad ki tiar bad ka long ka jaka pdeng ha kaba kito kiba don bynta ha ki kam jngohkai ki lah ban pyniasoh bad ki nongthied kiba nabar ri bad kumjuh ruh na ka ri.",4 TYLLI KI PROJEK HA MEGHALAYA MANG KA SORKAR PDENG HAPOH KA SKHIM PRASAD,https://batesitv.com/4-tylli-ki-projek-ha-meghalaya-mang-ka-sorkar-pdeng-hapoh-ka-skhim-prasad/
": Ka tnat ka Koit ka Khiah jong ka Sorkar Jylla ka la rai ban pynkiew ïa ka Fixed Incentive jong ki nongtrei ASHA na ka T. 2000 sha ka T. 3000 hapoh ka skhim ba thymmai kaba la tip kum ka Community Based Health Incentive Scheme (CBHIS) na ka bynta ki nongtrei ASHA.Ïa kane ka rai la shim ha ka jingïalang ba la pynïaid da ka Myntri ka Koit ka Khiah ka Dr. Ampareen Lyngdoh, ryngkat ka jingdonlang jong heh ophisar ka tnat ka Koit ka Khiah ha ka sngi Balang bad ki nongïalam ka Meghalaya ASHA Workers’ Union ha Main Secretariat, Shillong.Ka Myntri ka Koit ka Khiah ka la pyntip ba ka Sorkar ka la pynlut kumba T. 17 klur ha ka shi snem ban siew ïa ka Fixed incentives kaba T. 2000 shi bnai kum ka Honorarium ba la ai sha ki ASHA nalor na kaba pynlut sa kumba T. 22 – 23 klur na ka NHM kum ka Performance-based Incentives.Ka Fixed Incentives na ka bynta ki ASHA la pyntreikam ha u Ïaiong, 2021 namar kumba 70 % ki shnong ha Meghalaya ki dei kiba don ïa ki nongshong shnong kiba duna bad namarkata ban wanrah ïa ka jingïaryngkat ha ka rukom siew ïa ka bainong sha ki ASHA, ka Jylla ka la pyntreikam da ka Fixed Incentices System.Hapoh kane ka skhim ki Village Health Councils (VHC) ba la khlieh da ki Rangbah Shnong ha ki shnong bapher bapher kin kitkhlieh ban bishar bad ban khein ban diah ïa ka jingtreikam jong ki ASHA ha kaba pyndep ïa ki kam jong ka koit ka khiah.Ka la pyntip ba u Myntri Rangbah ka Jylla u Conrad K. Sangma u la mynjur ba yn sa siew tam sa T. 1000 bad ban kheiñ lang ïa ka jingsiew kaba T.2 hajar ka Fixed Incentive na ka Sorkar Jylla.Hapoh kane ka skhim ba thymmai, ka jingbishar ïa ka jingsiew bainong ïa ki ASHA, yn pynshong nongrim katkum ka jingtrei jong ki ASHA ryngkat bad ki VHC, ki nongtrei na ki PHC/CHC/Sub-center khnang ban pynjanai ïa ka jingtreikam ha ki shnong ki thaw.Kine ki kynthup, ban trei shitom ban ïada ïa ka jingim jong ki longkmie bad ki khynnah, ban peit bad ban phah ïa ki NCD Cases, ban pynthikna ba shispah na ka shispah ban pynïoh injek tika ïa ki khunlung ba dang shu kha haduh shi snem bad ban  pynthikna shispah na ka shispah ban pyntreikam ïa ka ANC Coverage na ka bynta ki longkmie ba armet bad kiwei kiwei.La pyntip ruh ba kan sa don ka Committee ban pynbeit ïa kane ka skhim ba thymmai, kata ka Community Based Health Incentive Scheme for ASHA.Ka Committee kan kynthup ïa kawei ka ASHA kaba mihkhmat na kawei ka district, u nongmihkhmat na ka VHC na kawei ka district, ki ophisar ka NHM, bad ki ophisar ka Sorkar Jylla. Ka Committee kan sa peit ruh ïa ki jingpynsngew ba la buh da ki ASHA ha ka jingïalang kaba la long mynta ka sngi.U Principal Secretary jong ka tnat ka Koit ka Khiah u Sampath Kumar u la ïaiban ba ka Jylla ka ladep shimkhia ïa ka jingpynsngew jong ki ASHA.  U la ong ba ka Jylla ka la trei khlem shongthait ban sngap ïa ki jingeh ba la ïakynduh da ki nongtrei ka koit ka khiah. Ka Jylla ka la buh eh hakhmat ïa ki ASHA ban siew ïa ka bainong bad ban kiar katba lah ban pynslem ïa ka jingsiew bainong.Shuh shuh u la ong ka thong ka long ba ym dei ban klet ban ïada ïa ki jingim.U la pyntip, khnang ban pynthikna ba ki ASHA kim ym khia palat ka kam, ka tnat ka Koit ka Khiah dang shen ka la pynmih ïa ka ‘Executive Order” kaba batai shaphang ka kamram jong ki Medical Officer, Mid Level Health Care Provider bad ki ANM ha manla ki jaka ba don ki shlem ai jingmut na ka bynta ban leit jngoh khah khah ïa ki shnong bad ban pynjan ïa ka jingshakri sha ki paidbah.",DA KA CBHI SCHEME KABA T. 1000 ÏA KI ASHA PYNTREIKAM KA SORKAR JYLLA,https://batesitv.com/da-ka-cbhi-scheme-kaba-t-1000-ia-ki-asha-pyntreikam-ka-sorkar-jylla/
"Ka Khasi Students Union (KSU) ha ka sngi balang ka la teh da ki Banner bad ki Poster ha kylleng ki bynta ka sor Shillong ban pynkynmaw ia ka Sorkar Meghalaya Democratic Alliance (MDA) ba la ialam da ka Nationa People’s Party (NPP) ba kan shimkhia ban pynioh ia ka hok jong ki san ngut ki Khasi-Pnar kiba la duhei ia la ka jong ka jingim ha ka 22 tarik u Naiwieng, 2022 ha ka jingshah synreit kuli ha ki nongap pahara khlaw bad ki Pulit ka Jylla Assam ha ka shnong Mukroh, West Jaiñtia Hills District.Ki san ngut ki Khasi-Pnar kiba la duhei ia la ka jong ka jingim ki long u Tal Nartiang, u Thal Shadap, u Six Talang, u Shirup Sumer bad u Si Dhar.Ka Sorkar Assam bad ka Sorkar Meghalaya ha ka 30 tarik u Nailur, 2023 ki la rai ban aiti ia ka jingtohkit ia ka jingjia ha Mukroh sha ka Central Bureau of Investigation (CBI). Ia ki Judicial Commission ba la thaw da ki ar tylli ki Sorkar Jylla ban tohkit halor kane ka jingjia la pynkut noh shisyndon hadien ba u Myntri Rangbah ka Jylla Assam u Himanta Biswa Sarma bad u Myntri Rangbah ka Jylla Meghalaya u Conrad K. Sangma ki la iakynduh ban iakren ia pynbeit ia u pud u sam ha Khanapara.Ki jaka kiba ka KSU ka la wah ia ki Banner ki long ha Secretariat bad ha Khyndai Lad ha kaba ki Pulit ki la weng noh tang hapoh khyndiat por.  Kiwei pat ki jaka ki long hakhmat u durmot jong u Kiang Nangbah, ha Motphran, Laitumkhrah bad ha GolfLinks.Hadien ba ki Pulit ki la weng ia ki Banner, ka KSU hapoh ka jingialam jong u General Secretary u samla Donald V. Thabah ki la leit teh biang ha ka wat kaba ar ha Khyndai Lad bad hakhmat ka ophis jong ka Deputy Commissioner ka East Khasi Hills.“Mynta u snem ngi leh ia ka Poster bad Banner Campaign ka dei ka jingkynmaw bad ka jingai burom ia ki san ngut kiba la aiti ia la ka jong ka jingim na ka bynta ka ri bad ka jaidbynriew. Kane ka long ban pynkynmaw ia ki paradoh parasnam ba ka jaidbynriew jong ngi ka don ha tmier ka riat bad ha kano kano ka por ngi lah ban shah thombor. Ngi la iohi ia kaei kaba jia ha Langpih, ha Madan Umwang, hajan Block-I bad ha Lapangap bad ngi pynsngewthuh ia ki (paradoh parasnam) ba ngi dei ban long kiba la khreh ban ieng na ka bynta ka ri bad ka jaidbynriew,” u la ong.Haba kynthoh ia ka jingweng ki bor Pulit ia ki banner ba la teh da ka KSU, u samla Thabah u la ong, “ka long kaba lyngngoh ha ki katto katne ki thaiñ ba ngi wah, ka sorkar ka ialeh ban weng ia ki Banner bad kane ka pynlynngoh ia ngi haba tang ia ki Banner ruh ki weng, katba kiwei kiwei ki kynhun ki bym dei na ka jaidbynriew jong ngi ki wah ia ki Banner ha Khyndai Lad ym ju don ba weng bad ki neh da ki bnai, katba ia ki jong ngi mar syn wah, mar syn weng.”“Kane ka pynpyrkhat lehse, namarba ka dang don ka prokram jong ka tnat Sorkar ha kaba ki heh ki haiñ na kylleng ka thaiñ Shatei Lammihngi bad na ka ri India ki wan sha kane ka jylla ban iashim bynta ha kata ka prokram, ka sorkar kam kwah ban pyni ba ka jylla ka don hapdeng ka jingshah thombor, ka don hapdeng ka jingshah banbeiñ bad ka jingshah pyniap na ka por sha ka por. Lehse ba ki don ki heh ki haiñ na Assam ha kaba lada ki iohi ia kine ki Poster ka pyntieng ia ka Sorkar Meghalaya ioh ki shah kynhied ne ki shah mai ha ki heh Sorkar Assam,” la kynthoh u samla Thabah.“Ka jingkylli kaba ngi hap ban pyrkhat mynta ka long lada tang ban wah ia ki banner ruh kim nud ban pyni hakhmat ka  Sorkar Assam mutdur ynda ki la don ha ka miej jingiakren ban iapynbeit ia u pud u sam paramaki, hato ki nud ne kim nud ban ang ia la ka shyntur ban kam ia ka Mukroh, ia ka Lapangap, ia ka Khanduli, ia ka Langpih bad kumta ter ter ki thaiñ khapppud kiba don hapdeng ka jingiakajia,’” la buh jingkylli une u nongialam ka General Secretary ka KSU.",KA SORKAR KA PYRSHANG BAN BUHRIEH ÏA KI JINGSHAH THOMBOR HAKHMAT KI HEH SORKAR ASSAM : KSU,https://batesitv.com/ka-sorkar-ka-pyrshang-ban-buhrieh-ia-ki-jingshah-thombor-hakhmat-ki-heh-sorkar-assam-ksu/
"Ka Khasi Student’s Union (KSU) ka la pynpaw ba ka pdiang ia ka jingshim rai ka Sorkar Assam bad ka Sorkar Meghalaya ban aiti ia ka jingtohkit sha ka Central Bureau of Investigation (CBI) halor ka jingshah siat iap ki san ngut ki Khasi-Pnar ha ka shnong Mukroh ha ka 22 tarik, Naiwieng, 2022 kaba la dap shisnem pura mynta ka sngi Balang.Ka Sorkar Assam bad ka Sorkar Meghalaya ha ka 30 tarik u Nailur, 2023 ki la rai ban aiti ia ka jingtohkit ia ka jingjia ha Mukroh sha ka Central Bureau of Investigation (CBI). Ia ki Judicial Commission ba la thaw da ki ar tylli ki Sorkar Jylla ban tohkit halor kane ka jingjia la pynkut noh shisyndon hadien ba u Myntri Rangbah ka Jylla Assam u Himanta Biswa Sarma bad u Myntri Rangbah ka Jylla Meghalaya u Conrad K. Sangma ki la iakynduh ban iakren ia pynbeit ia u pud u sam ha Khanapara.“Lada ki aiti sha ka CBI ruh ka biang, tangba ka jingtohkit ka dei ban long kaba khuid.  Ym tang katta, tangba ngi hap ban sngewthuh ruh ynda ladep ka jingtohkit, jop mano mano ruh ngim tip hynrei ioh ki briew jong ngi ha khappud kin dang shah pyndik.  Kaba donkam eh ka long ba ngin don ia ki Pulit ki ban iada ia ki briew (jong ngi) ha khappud bad ki Pulit ruh kim dei ban shu ieng ha khapud ba shu peitkai ia ka jingshah thombor jong ki paradoh parasnam jong ngi hynrei ki hap ban iakhun,”  la ong u samla Donal V. Thabah ha ka jingiakren bad u nongthoh khubor ha ka sngi Balang.“Lada ka Nagaland ka lah, lada ka Mizoram ka lah, ka jylla jong ngi ruh ka dei ban lah,” la iaiban u samla Thabah.“ “Mynshem snem haba ngi pynlong ia ki jingiakhih, ki don ki jingpyntieng kohtympan ba kin khang ia ka Petrol, kin khang noh ia u khaw bad lada ngi tieng noh ia kata, na ka por sha ka por ngin shah pyniap. Lashai lada ki (Assam) lah ioh ia ka Mukroh kin nang kyntur bad lashai baroh kawei ka jylla kan hap biang sha kaAssam. Ngin hap ban pyrkhat bad ban puson bha ia kata.  Kaba kongsan eh ka dei ka jingshngaiñ bad ka jingiada ia ki paradoh parasnam kiba sah ha khappud bad ka jylla Assam bad kumjuh ruh kiba sah ha khappud jong ka ri Bangladesh,” u la ong.Haba kylli, u General Secretary ka KSU u la ong, “ka jingshongshngaiñ hi kam don, teng teng ka wan, teng teng ka leit.  Ki jong ngi lei ki iaid la ka jong ka lynti ki trei ki ktah hynrei dei kitei (Karbi) na sha shilinag (Assam) kiba pyndik.  Kumba jia ha Lapangap naduh ka por hyndai hyndai ki (Khasi-Pnar) rep ia u kba hangto bad ha ka por ba ki dang rep ia u kba ki (Karbi) shah hynrei ynda la dei ka por ot kim (Karbi) shah. Kaei ka jingthmu, ki thmu ban kurup ei ia u khaw ba ki la thung shitom da ki briew jong ngi.”“Ngi hap ban pyrkhat ba kine ki jingshah pyndik ha ki thaiñ khappud, khamtam na Assam ka long kaei kaei kaba ngin shu sngap ngim lah. Na ka por sha ka por ngi la hiar sha khappud ban iakren bad ngi la pynlong ki jingialang bad don bynta lang bad ki.  Kaba lah hi ban tehlakam ia ka jingthombor jong ki lehnoh, ki paidbah bad ki pulit bad Forest Guard (ka Assam) ka dei ka Sorkar Meghalaya,” u la bynrap.U la ong shuh shuh ba ka jingiapynbeit ia u pud u sam ka dei ban long ba ki shnong Khasi hi ki dei beit ban hap hapoh ka jylla Meghalaya khang ba ka jingmut jong ka Hill State kan long kaba pura, kaba paka bad kaba jop.",PDIANG KA KSU BAN AI TOHKIT HA KA CBI ÏA KA JINGSHAH SIAT ÏAP KI 5 NGUT HA MUKROH,https://batesitv.com/pdiang-ka-ksu-ban-ai-tohkit-ha-ka-cbi-ia-ka-jingshah-siat-iap-ki-5-ngut-ha-mukroh/
": Da ki hajar ngut ki paid Khasi ki la iashim bynta ha ka jingrakhe ia ka Seng Kut Snem jong ka Seng Khasi kaba la long ha ka sngi Palei.  La sdang ia kane ka sngi, da ka jingleh niam, ka nguh na dem ha iing seng kaba don ha Mawkhar ha ka por mynstep bad pynlong ïa ka jingrakhe ha madan Weiking, Jaïaw.Ha kane ka sngi la pynlong ruh ïa ka jingïaid paidbah bad ka jingpyni riti da ki Tabut na Madan Ïewrynghep sha madan Weiking da kaba sdang shuwa ka duwai ka phirat lyngba ka kynhun ki Tymmen ki San jong ka Seng Khasi Kmie.La kren pdiang burom da u Rangbah Oplysor Pyngrope uba dei u President jong ka Seng Khasi Kmie, ka jingkren na u Rangbah Keringland Wahlang President, Seng Khasi Lawbah, u Rangbah Chandlok Dkhar Chairman, Art and Culture Committee Seiñ Raij Jowai bad ka jingkren ai khublei na u Rangbah Hainess Marbaniang General Secretary, Seng Khasi Kmie.Ha kane ka sngi ki khun Khasi na kylleng ka Ri Khasi bad Jaiñtia ki la ïa poi sha kane ka jingrakhe kaba 124 snem jong ka Seng kut Snem ban pynphuh pynphieng ïa kane ka sngi ha kaba la don ki jingshat bad ki jing rwai da ki kynhun bapher bapher na ki shnat ka Seng Khasi.Ka Seng Khasi Kmie ha kane ka sngi ka la pynkup burom ruh ïa u samla Philip J. Khongsngi uba shong ba sah ha Wahingdoh uba la ai sngewbha ïa ka seng Khasi da ka jaka ba 6 acre ha Mawpdang, New Shillong bad kumjuh ruh ïa ka kmie kaba la wan ban synran lang bad ïashim bynta ha kane ka jingrakhe ïa ka Seng Kut Snem.Nalor ki Rangbah jong ka Seng Khasi, la wan ban ïashim bad sakhi lang ruh ïa ka Seng Kut Snem 2023, ba kynthup u Justice HS Thangkhiew, Judge ka Meghalaya High Court, Pa’iem Ainam Manik Syiem, Syiem ka Hima Mylliem, Pa’iem Balajied Sing Syiem, Syiem Hima Khyriem, Bah Pynïaid Sing Syiem, CEM ka KHADC, Bah Adelbert Nongrum MLA ka North Shillong, Kong Matsiewdor War Nongbri, ki nongïalam jong ki sengbhalang bad kiwei kiwei.",DA KI HAJAR ÏASHIM BYNTA KI PAID KHASI HA KA SENG KUT SNEM BA 124 SNEM KA SENG KHASI,https://batesitv.com/da-ki-hajar-iashim-bynta-ki-paid-khasi-ha-ka-seng-kut-snem-ba-124-snem-ka-seng-khasi/
"U Bah Avner Medon Pariat ha ka sngi U Blei u la pynrem jur ia ka jingpyrshang Khasi Hills Autonomous District Council (KHADC) khamtam ia u Chief Executive Member (CEM) da kaba kynnoh ba u pyrshang ban pynkheiñ ia ka hok ban kren jong u Bah Chanlok Dkhar halor ka jingkynnoh bamsap ia ki District CouncilHa u kyrwoh, u Bah Pariat uba long u nongthoh bad u riewsaiñ pyrthei u la ong, “u Bah Dkhar, ubalong u nongshong shnong uba don jingsngewkhia kum ma nga, u la wanrah ia kane ka mat da kaba u ngeit ba ka dei kaba ktah ia ka imlang ka sahlnag bad kaba pynkheiñ ia ki nongrim jong ka synshar ka khadar.”“Ka long kaba sngewsih ban iohi ba ka KHADC ka la ai jubab da kaba phah ia ka legal action ha ka jaka kren ia ki mat kiba ktah, kaba pynmih ia ka jingpyrshah na ki nongpeitngor bad ban pyrshah ia ka hok katkum ka riti synshar paidbah kaba ngi ñiew burom ha ka imlang ka sahlang,” u la ong.U Bah Pariat u la ong ba ka KHADC ka dei ban bishar biang ia ka rai bad ban iakren sngewthuh jingmut halor kane ka mat ba la pynpaw“Ban shu khñiot ia ka sur kren ka pyntlot noh ia ki nongrim jong ka riti synshar paidbah bad ka pynduh noh ia ka jingshaniah jong ki paidbah ha ki shlem treikam,” u la ong.,",PYNREM U BAH AVNER PARIAT ÏA KA KHADC BA PAN JINGSHAI NA U BAH CHANLOK DKHAR,https://batesitv.com/pynrem-u-bah-avner-pariat-ia-ka-khadc-ba-pan-jingshai-na-u-bah-chanlok-dkhar/
"Ka Khun Hynñiewtrep National Awakening Movement (KHNAM) ka la pyrshah ia ka jingpynrung kyrteng ia ki Ex-servicemen na ka jylla Manipur bad kiwei kiwei ki jylla da ka Meghalaya Zilla Welfare Department.Ha ka shithi ba la phah sha u Secretary ka General Administration Department u Bah Cyril V Darlong Diengdoh ha ka sngi thohdieng, u general secretary ka KHNAM u Bah James MA Neng u la ong, “ngi la ioh jingtip ba ka ZWD ka la buh hakhmat ia ka bit ka biang jong ki Ex-servicemen na kiwei ki jylla bad pynduh pat ia kajuh ka hok sha ki shipai ba la shongthait na kane ka jylla.  Ka jingshisha ka long ba u ophisar ka Zilla Sainik Welfare na Manipur um dei ban long ka daw ban pynduh ia ka hok ia la ki jong ki shipai ba la shongthait ban ioh ia ki jingmyntoi katkum ki kyndon treikam jong ka Kendra Sainik Board.”U la ong ba ka party ka la ioh jingtip ba ka Zilla Welfare Department, kaba long ka ophis kaba hap hapoh ka jingpeit jong ka GAD ka la pynrung kyrteng ia ki shipai ba la shongthait na ka jylla Manipur.“Ngi sngewsih ia ka jingiaumsnam ha Manipur bad ngi duwai ba ka shongsuk shongsaiñ kan wan phai biang ha kane ka jylla.  Hynrei, na ka daw ka jingiaumsngam, ngi la ioh jingtip ba ki don bun ngut ki shipai ba la shongthait na ka Jylla Manipur ki la rejistar bad ka Meghalaya Zila Sainik Department.  Ha kawei pat ka liang, ki shipai ba la shongthait na ka jylla Manipur ki dei ban pynrung kyrteng hi la ka jong ka jylla khnang ba kin dup lah ban ioh ia ki jingmyntoi ba la ai na  ka por sha ka por ha la ka jong ka jylla,” ong u Bah Neng.Une u nongialam ka KHNAM u la ong ba ka Kendra Sainik Board ka ai ruh ia ka riti treikam jong ka Department of Sainik Welfare ha manla ki jylla bad ki Union Territories na ka bynta ka jingmyntoi jong ki shipai ba la shongthait ha la ki jong ki jylla ki jong ki.",PYRSHAH KA KHNAM BA PYNRUNG KYRTENG KI SHIPAI BA LA SHONGTHAIT NA MANIPUR HA MEGHALAYA,https://batesitv.com/pyrshah-ka-khnam-ba-pynrung-kyrteng-ki-shipai-ba-la-shongthait-na-manipur-ha-meghalaya/
"Ka Meghalaya Human Rights Commission (MHRC), Shillong ka la shim suo motu halor ka jingbym ioh tulop hynriew ngut ki nongtrei kontrak jong ka tnat Transports ha South Garo Hills District, katkum ka khubor ba la pynmih ha kawei na ki Kotkhubor Phareng ha ka 24 tarik mynta u bnai.Katkum kane ka khubor, kumba hynriew ngut ki nongtrei kontrak jong ka tnat Transport ha South Garo Hills la kynnoh ba kim shym la ioh ia ka tulop la palat ar snem kynthih ha kaba uwei na ki nongtrei u la khladnoh khlem da ioh satia ia ka bainong kaba palat 20 bnai kaba dang dei ban siew ia u.Ka Commission ka la phah ia ka notis sha u Chief Secretary ka Sorkar Meghalaya ban pynlong ia ka jingtohkit halor kane ka jingjia bad ban phah ia ka kaiphod kaba bniah sha ka Commission hapoh 15 sngi,  ong u Secretary jong Meghalaya Human Rights Commission ha u kyrwoh ba la phah sha ki lad pathai khubor ha ka lah sngi U Blei.",PAN KAIPHOD KA MHRC NA KA SORKAR BYM ÏOH TULOP 2 SNEM KI NONGTREI KONTRAK KA TNAT TRANSPORT,https://batesitv.com/pan-kaiphod-ka-mhrc-na-ka-sorkar-bym-ioh-tulop-2-snem-ki-nongtrei-kontrak-ka-tnat-transport/
"Haduh200 tylli ki kam ki lait ia kiba nang ban kren ia ka ktien Phareng ha ka Ri Slovakia, kaba don ha syndah bad ka ri Poland ha thain Europe.U CEO & Founder Director, Asporea, Siliguri u Yash Gurung bad ki officer jong u ha ka jingiakynduh ia u Co-Chairman jong ka Meghalaya State Planning Board, ka Sorkar Meghalaya ha Shillong u Bah John F Kharshiing ki la pyntip ba kane ka kynhun ka kwah da ki samla na ki jylla jong kane ka thaiñ Shatei Lammihngi.Kane ka kynhun na Siliguri ka long kaba don jingiadei ha ki ri baher bapher bad ki la pyntip ba ia mynta ki don 200 tam ne duna ki kam ha ka kharkhana shna kali Peugeot 208, Citroen C3, jong ka Company Stellantis, Slovakia ha ka jingsiew kaba T. 63,000 haduh T. 72,000 shi bnai bad ka don ruh ka jingsiew kaba heh ia ka extra time lada ki nongtrei ki dei kiba smat bad kiba trei shitom.Ki la pyntip ba ka kynhun jong ki ka don ka jingiateh bad ka kynhun pynioh kam kaba heh na Kathmandu, Nepal kiba la don lypa ki jingiadei bad ka kharkhana shna kali, ha kaba ki don ka lad ban pynioh ia ki kam lada ki nongwad kam ki don ia ka jingtbit. Kane ka kharkhana kali ka dei kaba heh bad ki shna 62 tylli ki kali ha ka shi kynta bad ki pynmih haduh 1395 tylli ki kali shi sngi ha slovakia.Ha ka jingiakynduh, ka kynhun ka la mynjur ia ki jingai jingmut jong u Bah John F. Kharshiing ba un sa pynbeit ia ka jingiakynduh bad ki heh jong ka tnad Labour ka Sorkar Meghalaya ban iakren sngewthuh ban iatrei ryngkat kumno ba ki samla ITI / Politechnic bad kiwei kiwei hapoh Meghalaya kin lah ban shim ia ka lad ka kabu ban mih shakhmat ban trei shitom ban poi sha kitei ki kam.Ki la pyntip ruh ba ki don ruh ki kam ba bun jait kiba kane ka kynhun ka la don lypa ki jingiadei ha ki Ri bapher bapher ha kaba ka jingdawa ia ki nongtrei ka jur bha kum ki Nurse, ki nongtrei hapoh ki jaka sumar Hospital bad kiwei kiwei ha Japan bad Germany tangba ha kitei ki Ri donkam ban pas shwa ar level ha ka ktien Japan bad German.Kane ka kynhun ka la pyntip ha u Bah John ba kine ki jingplielad ba ki nong india kin ioh leit sha kiwei ki Ri ki dei naduh ba u Myntri Rangbahduh ka ri u Narendra Modi u la wanrah ki polisi ban plielad ia ki nong india ban leit shabar lyngba ki jingiateh bad ki ri bapher bapher lyngba ka Ministry of External Affairs, ka Sorkar India khamtam namar mynta ka don ruh ka jingsdang duna ka jingdon paid ha kiba bun ki ri ka dewbah Europe.","LAIT KAM 200 TYLLI HA STELLANTIS SLOVAKIA EUROPE, WAN WAD NA NORTH EAST",https://batesitv.com/lait-kam-200-tylli-ha-stellantis-slovakia-europe-wan-wad-na-north-east/
"Ki shipai Border Security Force (BSF) ha ka sngi u Blei ki la pynpulom ia ka jingthmu jong ki snar khaii tuh ban khaii beain sha ka ri Bangladesh ia ki jait tiar bapher bapher kiba shongdor palat 11 lak tyngka.Da ka jingai jingtip jong ki tnat syntiat, ki shipai BSF Meghalaya ki la pynlong ia ka jingap ktem ha khappud ha kaba ki la ioh kurup ia ki muid, ki dawai jyrhoh Phensedyl, ka shini, ki jaiñ bad kiwei kiwei ki jait tiar.Ia kine ki mar ba la kurup la aiti noh sha ka ophis Custom ban leh ia kaba donkam katkum ki kyndon jong ka aiñ.",KURUP KI SHIPAI BSF ÏA KI MAR KHAÏI BE-AIÑ BA SHONGDOR 11 LAK NA KHAPPUD,https://batesitv.com/kurup-ki-shipai-bsf-ia-ki-mar-khaii-be-ain-ba-shongdor-11-lak-na-khappud/
"Ka International Federation of Muay Thai Association (IFMTA) kum shi bynta ban pynryntih ha baroh kawei ka pyrthei, ha shwa ban kan ioh rung sha ka lympung ialehkai Olympic, dang shen ka la pynlong ia ka jingai jinghikai ia ki rang bad thei ialehkai jong ka ri India, kaba la long ha ka jylla Kerela.Ha kane ka jingshah ai jinghikai kaba la tip kum ka One Standart Muaythai ne ka OSM, na ka jylla jylla Meghalaya kiba leit shah hikai ki kynthup ia ki ar ngut ki kynthei bad 15 ngut ki shynrang kiba la lah ban pyndep ia ka Course OSM.Ha kane ka jingai jinghikai la phiah ha ki ar bynta na ka bynta kawei ka Course, kata ka Theoretical module bad ka Practical module bad ha kaba kut jong ka Course baroh kiba iashim bynta kin ioh ia ka jingithuh na ka IFMA kum ki Coach, Manager bad kum ki nongialehkai Muay Thai.",17 NGUT KI RANG BAD KI THEI ÏAKURA MUAYTHAI KIBA LA SHAH PYNBTIT HA KA OSM,https://batesitv.com/17-ngut-ki-rang-bad-ki-thei-iakura-muaythai-kiba-la-shah-pynbtit-ha-ka-osm/
"Ka Khasi Hills Autonomous District Council, kum shi bynta ban pyrkhing ia ka jingkhaïi laitluid jong ki bar jylla ki bym biang ia ki kot ki sla ha ka lah sngi U Blei ka 27 tarik u Naiwieng ka la khynra naphang ia ki dukan jong ki bar jylla kiba buh dukan ha ka shnong Laitumkhrah ki bym don ia ki kot ki sla kiba biang. Kine ki kynthup ia ki bar jylla kiba shong wai ha ki dukan bad ia kiba shu shong die jingdie harud surok.Ia kane ka jingkhynra la ialam hi da u Executive Member ba peit ia ka tnad Taxation Bah Fantin Lakadong bad u Executive Member uba peit ia ka tnad Land Bah Teibor Pathaw ryngkat bad ki heh ophisar ka tnad Trade lem bad ki ophisar ka tnad Enforcement.Ia ka jingkhynra la sdang na Fire Brigade terter haduh Beat House kumjuh ruh ha ki bynta jong ka Iew Shyllong bad ha Police Point ter ter shaduh sha Don Bosco Square.Katba ka jingkhynra ka dang iaid shakhmat, ki bar jylla kiba shong die jingdie harud surok ki kam ki la shong die jingdie harud surok da ka jingaibor jong ka Meghalaya and Greater Shillong Progressive Hawkers and Street Vendors Association.Halor ka jinglap ia ki dukan ki bym biang ia ka Trading Licence na ka liang ki ophisar ka tnad Enforcement ki la khang khyrdep noh ia ki dukan bad ia kiba shong die madan la bthah ba kin lum lut ia ki jingdie bad la bthah ba kin pynbiang shwa ia ki kot ki sla.",KAM KI BAR JYLLA BA SHONG DIE MADAN HA LAITUMKHRAH BA AIBOR KA MGSPHSVA,https://batesitv.com/kam-ki-bar-jylla-ba-shong-die-madan-ha-laitumkhrah-ba-aibor-ka-mgsphsva/
"Kawei ka kudam buh tiar jong kawei ka longiing kaba don ha ka shnong Sngithiang, Lower Mawprem ka la kylla dpei hadien ba ki thylliej ding kiba klang ki la bamduh ia kane ka iing baroh kawei.Katkum ka jingtip ba la iohlum la iathuh ba ka jingpluh jong kane ka iing ba la pynlong kudam buh tiar ka la jia ha ka lah sngi U Blei ha ka por 5:00 baje eiei mynstep na ka daw ka jingthud jong ka bording.Ki paramarjan kiba la iohi ia ka jingklang jong ka ding ha kane ka kudam buh tiar ba la shna tang kum ka iing tap shiliang ki la pyrshang ban theh da ka um ban pynlip ia ka ding katba ki pulit kim pat poi sha kane ka jaka namar ka jingkhim shaba palat ka lynti ba ki kali Pynlip ding kin rung sha kane jaka.  La iathuh ruh ba ki trai jong kane ka kudam ki dei kiba sah shapoh jong ka ing katba ka kudam kaba pluh ka dei kaba don sha ka mala kaba shajrong. Kat haduh ba la pynmih ia kane ka khubor kam shym la don satia kano kano ka jingjia ba sngewsih hynrei lait noh tang ka jingingkhong jong ki mar ki mata kiba don hapoh kane ka kukam buh tiar.",BAMDUH KA DING ÏA KA KUDAM BUH TIAR HA SNGITHIANG LOWER MAWPREM,https://batesitv.com/bamduh-ka-ding-ia-ka-kudam-buh-tiar-ha-sngithiang-lower-mawprem/
"Ka Khun Hynñiewtrep National Awakening Movement (KHNAM) ha ka Lah Sngi u Blei ka la phah ia ka jingtyrwa sha ka Sorkar Jylla da kaba aiti ia ka dorkhas lyngba u Chief Secretary ka Jylla u Bah Donald P. Wahlang ban bhah kyrpang 80 na ka 100 ia ki kam na ki trai ri trai muluk jong kane ka jylla Meghalaya ha ki Private Sector/Organised Sector.Kane ka jingtyrwa jong ka KHNAM ka long ba ka Sorkar Jylla kan wanrah ia ka jingpynbeit thymmai ha ka State Reservation Policy kaba dang iaid shakhmat.Ha ka jingïakren bad ki lad pathai khubor, u General Secretary jong ka KHNAM u Bah James M.A Neng u la iathuh ba u Chief Secretary u la kular ban un sa rah ia kane ka jingtyrwa jong ka KHNAM sha ka Sorkar Jylla ba kan dup lah ban bishar bniah shwa ban shim ia kano kano ka rai.Kane ka jingtyrwa jong ka KHNAM ka long ban weng ia ka jingkyrduh kam kyrduh jam jong ki samla da kaba kynthup lang ia ki Private Sector hapoh ka State Reservation Policy.",TYRWA KA KHNAM BAN BHAH KAM 80% ÏA KI TRAI JYLLA HA KI PRIVATE SECTOR,https://batesitv.com/tyrwa-ka-khnam-ban-bhah-kam-80-ia-ki-trai-jylla-ha-ki-private-sector/
"Sa tang khyndiat taiew shwa ba ka pyrthei baroh kawei kan pynkhreh ia ka lehniam Christmas, ka shnong Moolamylliang kaba don ha rilum Jaintia bad kaba hap hapoh ka East Jaiñtia Hills district ka la ioh pdiang ia ka khusnam “IconSWM-CE Excellence Award 2023” ha ka jingialang “13th International Conference on Sustainable Waste Management & Circular Economy and IPLA Global Forum 2023” kaba la long ha nongbah Mumbai ha ka 29 tarik, Naiwieng 2023.Ia ka khusnam la aiti sha u Rangbah Shnong jong ka shnong Moolamylliang u Bah Apmon Pachang, da u Consul General jong ka Kingdom of Netherland u Bart De Jong bad u President jong ka ISWMAW u Sadhan Ghosh ryngkat kiwei de ki kynrem ki lyndan.Na kane ka jylla Meghalaya la sakhi lang ia kane ka jingioh khusnam jong ka shnong Moolamylliang da u Environmental Engineer jong ka Meghalaya State Pollution Control Board u Bah S Syiem ryngkat u Principal jong ka Synod College Shillong u Dr. RM Lyngdoh.Kane ka shnong ka dei kaba la paw bha ha kane ka jylla bad ha ki katto katne ki bynta jong kane ka Ri India, na ka jingkhuid jong ka bad khamtam ha ka Aiom Christmas, ka dei ka por kaba khring bha ia ki paidbah na kylleng ka jylla ban leit jngoh ia kane ka shnong khamtam ynda la dum ka suin bneng, namar naduh ki khyndiat snem mynshuwa, tang ha kane ka shnong la lah ban sakhi ia ka jingrakhe Christmas kaba long baroh shi aiom, da kaba pyndait ia ki bording kiba thaba jingshai laiphew jaid ha baroh kawei ka shnong.Hapoh ka jingialam jong u Rangbah Shnong bad kiwei de ki nongkit kam, ka shnong ka la thung ia ki tynrai dieng ha ki kyndong kynshrot jong ka shnong bad rakhe ia ka Christmas ha ka rukom kaba pher na kiwei pat kaba long ka jingkyrshan lang jong ki nongshong shnong.",ÏOH KHUSNAM “ICON SWM-CE EXCELLENCE AWARD 2023” KA SHNONG MOOLAMYLLIANG,https://batesitv.com/ioh-khusnam-icon-swm-ce-excellence-award-2023-ka-shnong-moolamylliang/
"Hadien hynriew sngi ba la lah ban pyniaid beit shaphrang ia ka 7th Elite Men’s National Boxing Championship, 26 ngut ki rangiakura ki la jam sha ka final bad ban iaknieh ia ka nam lahduh ha ka sngi Thohdieng.Ha kane ka lympung iakura kaba la long ha SAI Indoor Hall, ki la don haduh 400 bout ha ki hynriew sngi ba la lah ban pyndep ia ki jingiakhun kiba don haduh 13 tylli ki kyrdan ialehkai bad hynne ka sngi la lah ban pyndep ia baroh ki jingiakhun semi final. Mynta ki nongiakura ki la khmih lynti ban pynurlong na ka bynta ban khur ia ki takma ksiar bad ruh ban pynkhreh na ka bynta ki lympung iaknieh rung sha ka Olympic.U rangiakura ka Services u Amit Panghal, uba la khur ia ka takma rupa ha ka World Championships 2019, u la lah ban pynliem noh ia u rangiakura ka Railways u Ankit ha ka flyweight 48-51kg. Ha kum kane ka jingiakhun na ka liang ki nongbishar ki la rai jop ia u da 5-2.Kumjuh kam shym la don jingeh ia u khlur iakura ka Assam u Shiva Thapa, uba la khur takma teng haduh hynriew sien ha ka Asian Championships, ha kaba u la khur jingjop ha ka light welterweight 60-63.5kg da 5-0 pyrshah ia u Harivansh Tawari jong ka Maharashtra.U Harsh Choudhary na Rajasthan u la lah ban poi sha ka final ha ka kyrdan iakura jong ka light heavyweight 75-80kg, hadien ba u la lah ban pynliem ia u rangiakura na Delhi u Harsh Lakra.Ha ka kyrdan iakura jong ki heavyweight 86-92kg bad super heavyweight 92kg-plus, u Sanjeet, uba long u lahduh ha ka Asian Championship 2021, jong ka Services u la khur jingjop lyngba ka jingiarai lang da baroh ki nongbishar pyrshah ia u Vicky jong ka All India Police.U rangiakura ka Railways u Sagar, uba la khur ia ka takma rupa ha ka Commonwealth Games 2022 u la jop da 5-0 ia u Vishal Kumar uba na Delhi.Ïa kane ka lympung iakura la pynlong da ka Meghalaya Boxing Association ha ryngkat ka jingïatrei lang bad ka Boxing Federation of India bad kaba la kyrshan lang da ka tnat Sports and Youth Affairs jong ka Sorkar Jylla. Ia ka jingiakhun final yn pyni paidbah lyngba ka channel Doordarshan bad kumjuh ha ka YouTube channel jong ka Boxing Federation of India (BFI).",RUNG FINAL KI KHLUR ÏAKURA HA KA 7TH ELITE MEN’S NATIONAL BOXING CHAMPIONSHIP,https://batesitv.com/rung-final-ki-khlur-iakura-ha-ka-7th-elite-mens-national-boxing-championship/
"Ka Hynñiewtrep Youth Council (HYC) ha ka sngi Balang ka dawa ïa ka Sorkar Jylla ba kan pyndam noh mardor ïa ka shithi ba la pynmih da u ophisar jong ka tnat Social Welfare kaba batai bakla ïa ka KHAD (Khasi Social Custom of Lineage) Act, 1997.Ha ka jingïakren bad ki lad pathai khubor hadien ka jingïalang bad u Myntri ka tnat Social Welfare u Bah Paul Lyngdoh, u President jong ka HYC u Bah Roy Kupar Synrem u la ong, “ngi la kyrpad ïa u Myntri ba un pynmih da ka jingbthah ban phah pyndam mardor ïa ka shithi.”U la ong ba ka shithi jong ka tnat Social Welfare ka ong, “shuh shuh, lah ban kdew ba ka Lineage Act, 1997 kam khang satia ban ai ïa ka syrnot ST sha u ne ka nongaplai da kaba shim bujli ïa ka jait la ka long na u kpa ne na ka kmie bad la shah ruh ban pdiang ïa ka jait jong u tnga da ka kynthei ka bym dei ka Khasi.”“(Ka HYC) ka ladep thoh sha ka Khasi Hills Autonomous District Council (KHADC), Shillong, ban pan jingpynshai la ka aiñ kaba la shna da ka KHADC kaba la tip kum ka KHAD (Khasi Social Custom of Lineage) Act, 1997 ka shah neem ban ai syrnot Schedule Tribe.  Halor ka jingujor jong ngi, ka Registration Authority, jong ka KHADC, lyngba ka Shithi DC.II/RA/24/2023/2 dated Shillong, the 8th May, 2023 ka la phah sha u Under Secretary ka tnat Social Welfare ka jong ka Sorkar Meghalaya, ban ai ïa ka jingpynshai bad kyntu ruh ïa ki bor ba dei peit ban ym ai syrnot ST kaba long kum ka jingpynkheiñ ïa ka KHAD (Khasi Social Custom of Lineage) Act, 1997 bad ka Rules ba ladep shna,” ong u Bah Synrem.“Kane ka shithi kaba wan na u Under Secretary jong ka tnat Social Welfare, ka Sorkar Meghalaya ka long kaba be-aiñ bad kaba long pyrshah ïa ka riti ka dustur bad kaba ïatakhuh bad ki aiñ jong ka KHAD (Khasi Social Custom of Lineage) Act, 1997 bad ka Rules ba ladep shna.  Namarkata, dei ban pyndam noh mardor ïa kane ka shithi,” u la bynrap.","IALAM BAKLA KA SOCIAL WELFARE ÏA KA LINEAGE ACT KA KHADC, DAWA PYNDAM KA HYC ÏA KA SHITHI",https://batesitv.com/ialam-bakla-ka-social-welfare-ia-ka-lineage-act-ka-khadc-dawa-pyndam-ka-hyc-ia-ka-shithi/
"Ka Directorate of Dairy Development ha ka sngi Palei ka la rakhe ïa ka National Milk Day ha Central Dairy Campus, Mawiong ha kaba u Myntri ka tnat  Animal Husbandry & Veterinary u A.L Hek u la long kum u Kongsan ryngkat ka jingsakhi lang jong u Secretary ka tnat A.H & Veterinary u S.C Sadhu kum u Symbud Kongsan.Haba kren kum u Kongsan u Bah A.L Hek u la ong ba ka Meghalaya bad ka ri baroh kawei ka la rakhe ïa ka National Milk Day ban kynmaw burom ïa ka sngi kha jong u Dr. Verghese Kurien, uba long u Kpa jong ka White Revolution, uba la trei met bad mynsiem ban kyntiew bad ban pynkylla dur ïa ka Dairy Sector bad lyngba ki jingtrei shitom bad lyngba u synñiang u bynhei, ka kam ri masi khem dud ka la long kawei na ki lad aikam kaba pynmyntoi haduh katta katta ïa ki nongrep.U la ong ba ha ki snem ba la leit noh, ki paidbah jong ka jylla ki la sdang ban sngewthuh ïa ka bynta bakongsan bad ka jingkoit jingkhiah na kaba dih ïa ka dud bad kiwei ki jingbam ba la shna na ka dud bad kane ka la wanrah ïa ka jingdawa kaba jur bha ban pynmih ïa ka dud.  Watla ka Jylla Meghalaya Milk Mission, ki Dairy Farmers’ and Cooperative Societies kiba la sdang ïa ka kam ri masi khem dud ki la ïohi ïa ka jingkiew irat jong ka Dairy Sector bad ka la pynmyntoi bha haduh katta katta.U Mynri u la pynpaw ruh ka jingkyrmen ba ha ki snem ban sa wan, ka Sorkar Pdeng kan sa wanrah kham bun ki skhim ban kyntiew shuh shuh ïa ka jingpynmih dud ha ka ri.Ha kane ka sngi, u Myntri u la aiti ïa ki khusnam sha ki khynnah kiba ïashim bynta ha ki jingïakob bapher bapher bad ai khusnam ruh ïa ki nongri masi khem dud bad ïa ki Cooperative Society kiba la kiew bha ha ka jingpynmih ïa ka dud ha ka jylla.","KIEW KA JINGPYNMIH DUD BA TREI SHITOM KI NONGRI MASI KHEM DUD, ONG U BAH AL HEK",https://batesitv.com/kiew-ka-jingpynmih-dud-ba-trei-shitom-ki-nongri-masi-khem-dud-ong-u-bah-al-hek/
": Ka KTIEW EMS Trust ha ka sngi balang ka la aiti da ki tiar jingsumar ban pyndonkam ha Labour Room ïa ka Dr. H. Gordon Robert Hospital, Shillong khnang ba kane ka shlem ai jingsumar kaba la kynjoh ïa ka jingdap 100 snem kan nang lah ban pyntyllun ïa ki jingai jingshakri kiba kham bha sha ki paidbah ha ka liang ka Koit ka Khiah.Ki tiar ai jingsumar ba la bei pisa da ka KTIEW EMS Trust UK (FCRA 2023-2024) kaba kot T. 35 lak ki kynthup ïa ka Cardiac Monitor bad ka Wall Mount, ka Cardio Toco Graphy CTG machine, ka Syringe Infusion Pump, ka Radiant Warmer, ka Eclamsia Bed, ka OT Bed na ka bynta OBGYN OT Room, ka Diatheremy machine, ka Cubicle Track System.Ïa kine ki tiar la aiti da u Bah Michael Kharsyntiew ha ka jingïalang kaba la long ha ophis jong ka Governing Board ka Hospital ryngkat ka jingsakhi lang jong u Medical Superintendent u Dr. R. Nongrum, ka incharge Labour Room ka Sr. Tisralyne Reenbohn, Specialist Obstetrics and Gynecology ka Dr. Mercy Shylla, u Chairman ka Governing Board ka Hospital u Rev. SS Majaw, Sr. Medical Officer, Obstetrics and Gynecology  Dr. E. Blah, u Hospital Chaplain u Rev. George W. Chen bad kiwei kiwei.",DA KI TIAR SUMAR HA LABOUR ROOM AITI KA KTIEW EMS TRUST ÏA KA ROBERT HOSPITAL,https://batesitv.com/da-ki-tiar-sumar-ha-labour-room-aiti-ka-ktiew-ems-trust-ia-ka-robert-hospital/
"Ka Meghalaya Upper Primary School Teachers Association (MUPSTA) kan sa kynjoh sha ka jingïaid lynti kaba 30 snem kynthih ha kaba ai jingshakri bad ban peit ïa ka bha ka miat jong ki nonghikai skul Upper Primary ka rilum Khasi-Jaiñtia bad Garo.Kum ka jingrakhe ïa kane ka jingdap 30 snem, ka MUPSTA kan sa pynlong da ka lympungbah jong ki nonghikai skul Upper Primary ha ka shnong Mukhla, West Jaiñtia Hills District ha ka 5 tarik, Nohprah, 2023 ka ban sdang ha ka por 11:00 baje mynstep.U President ka MUPSTA, Babu Kenneth Shadap ha ka jingïakren bad ki lad pathai khubor u la ïathuh ba u Myntri ka tnat Pule Puthi jong ka Sorkar u Rakkam A. Sangma un sa long u kongsan ha kane ka sngi ryngkat ka jingdonlang jong u Adviser jong ka tnat Pule Puthi u Bah Himalaya Muktan Shangpliang bad ki nonghikai jong ki skul Upper Primary na rilum Khasi-Jaiñtia bad na rilum Garo.“Ngi khot bad wer ïa baroh ki nonghikai jong ki skul Upper Primary shynrang bad kynthei na rilum Khasi, Jaiñtia bad Garo ba kin ïashim bynta lang ha kane ka sngi,” la ong u Babu Shadap.U la ong ruh ba hadien ba u la shimti ïa ka kam President jong ka MUPSTA naduh u snem 2001-2002 un sa shongthait noh hadien ka lympungbah bad un sa pynkhamti noh sha kiwei pat ki ban shimti thymmai ïa kane ka lyngkor.“Namarba kan long ruh kum ka jingïakynduh kaba khatduh bad nga kum u President, nga ïawer ïa ki nonghikai ba kin wan khnang ha kane ka sngi ba ka MUPSTA kaba dei ka kynhun kaba la rejistar naduh u snem 1993 kan sa rakhe ïa ka jingdap 30 snem,” u la ong.“Wat lada ngan shongthait noh, hynrei ngan dang ïarap ïa ka MUPSTA kum u Adviser,” u la bynrap.Haba kylli, u Babu Shadap u la ong, “ha kine ki 30 snem ba la leit noh, kum ka seng kaba ngi lah ban leh ka long haba ki nonghikai ki ïakynduh ïa kino kino jingeh khamtam haba ki nonghikai ki shah wengkam khlem daw, ki don ki nonghikai kiba shah ot palat ka tulop jong ki. Haba ki wan sha ka seng, ngi shimkhia bha ban pynbeit ïa kine ki jingeh. Ngi ïaleh ban don ka jingïatreilang bad ki School Management Committee.”“Haduh mynta ngim lah ban len ba ki skul Adhoc Upper Primary ki dei kiba la rim bha naduh u snem 1989-1990 bad kam shym la don ka jingkyntiew kyrdan sha ka Deficit System,” la ong u Babu Shadap.U la ïathuh ruh ha kaba ïadei bad ki jingdawa ba dang sahteng, ka Sorkar Jylla ka la pynkhamti ha ka  State Education Commisson (SEC) bad ka Seng ka shaniah beit ha ka Commission ban shim rai.“Katkum ka jingïakren, ka State Education Commission kan pyrshang hi ban ai ïa ka hok katba lah. Nga sngewskhem ba ka jingtrei hok jong ka Commission bad lada ka Sorkar ka shim ïa ka jingai jingmut jong ka Commission yn sa lah ban weng ïa ka jingeh jong ki nonghikai bad ki nonghikai kim donkam shuh ban mih sha surok ban dawa ïa ka hok,” la bynrap u Babu Shadap.",30 SNEM KYNJOH KA JINGSHAKRI KA MUPSTA ÏA KI NONGHIKAI UPPER PRIMARY,https://batesitv.com/30-snem-kynjoh-ka-jingshakri-ka-mupsta-ia-ki-nonghikai-upper-primary/
"Ka Sorkar Jylla ka la buh sngi ban khot ïakren ïa ki nongïalam jong ka Harijan Panchayat Committee (HPC) ha kaba ïadei bad ka jingpynkynriah ïa ki briew kiba sah ha Them Iew Mawlong.U Symbud Myntri Rangbah ka Jylla uba peit ïa ka tnat Pynroi Sor Bah Sniawbhalang Dhar ha ka jingïakren bad ki la pathai khubor ha ka sngi palei u la ïathuh ba ha kane ka jingïalang ka ban sa long shen, yn ïakren ïa ka jingkyrpad jong ki nongïalam ka Harijan Panchayat Committee (HPC) ïa ka Sorkar ban pynbeit khyndiat kynsoit ïa ki katto katne ki jingïapynbeit ha ka Blue Print ïa kiba yn sa shim rai ha kane ka jingïalang.“Ha ka jingïalang kaba la long ha kine ki bnai ladep, ki (HPC) kyrpad ïa ka Sorkar ym dei ba ki dawa ban pynkylla khyndiat ïa ka Blue Print.  Ngi la pyrshang ban pynbeit khyndiat khynsoit katba ngi lah bad ka rai kaba khatduh kaba ngin sa shim kan long beit ha ka 7 tarik, Nohprah,” ula ong.Haba kylli, ula ong ba kaei kaba don ha ka Blue Print ka Sorkar kan sa ïakren beit ha kane ka jingïalang ka ban sa long.","ISHU THEM IEW MAWLONG: YN SHIM RAI HA KA 7 TARIK, NOHPRAH HALOR KA BLUE PRINT, ONG U DY. CM",https://batesitv.com/ishu-them-iew-mawlong-yn-shim-rai-ha-ka-7-tarik-nohprah-halor-ka-blue-print-ong-u-dy-cm/
"Ka MLA jong ka East Shillong Constituency ka Dr. Ampareen Lyngdoh kaba la shah jied kum ka kyrtong jong ka National Peoples Party (NPP) ban ïakhun na ka Shillong Parliamentary Constituency ha ka sngi Palei ka la lum lang ïa ki saw ngut ki MLA ka party na rilum Jaiñtia bad ïa ki nongïalam bahakhmat eh ka NPP na ki hynñiew tylli ki Constituency kiba don ha rilum Jaiñtia.Ha kane ka jingïalang, la ïashim bynta lang da u Symbud Myntri Rangbah ka Jylla u Bah Sniawbhalang Dhar, u Myntri Sorkar u Bah Comingone Ymbon bad ki MLA kiba kynthup ïa ka Kong Santa Mary Shylla bad u Bah Wailadkimi Shylla, u Chief Executive Member jong ka Jaiñtia Hills Autonomous District Council (JHADC) u Bah Thombor Shiwat bad kiwei kiwei.Ïa ka Dr. Ampareen Lyngdoh la synran lang da ki bahaing hasem kynthup ruh ïa u khun shynrang bad  ka khun kynthei.Ïa kane ka jingïalang la khot da ka Dr. Ampareen Lyngdoh ha nongbah Shillong kum ka jingpynkhreh ïa kane ka elekshon khnang ban pynthikna ba ki dkhot bad ki nongïalam jong ka NPP kin durut tyngeh ha rilum Jaiñtia ha ka elekshon sha ka Ingdorbar Thawaiñ Lok Sabha ka ban sa long ha u snem ban sa wan.U Bah Sniawbhalang Dhar ha ka jingïakren bad ki lad pathai khubor u la ong, “ngi sngewkmen ba ki nongïalam na ki hynñiew tylli ki Constituency ruh ki la wan poi lut. Ka jingïalang ka long ban ïathir ïatai kumno ban trei shitom bha khnang ba ka kyrtong kan ïoh ïa ka jingjop.”Haba kylli, u la ong, “kum ki nongïalam jong ka Party ngi don ka jingsngewskhem bad ngi kwah ban pynjop donburom i Dr. Ampareen.”U la ong ba katkum ka jingïohi jong u, ki paidbah nongthep vote ka Jylla Meghalaya ki la sdang ban kyntait bad lah ban dei ka thong jong ka NPP ban ïohrah ïa ka jingjop ha kane ka kynti.Ha ka elekshon MLA ba dang shu dep long shen, u Bah Vincent H. Pala u la shah rem noh ha ka Kong Santa Mary Shylla kaba long ka kyrtong jong ka NPP.“Ha ka elekshon ba ladep, u (Bah Vincent Pala) shah rem ha ka kynthei bad kumba kren biria mynta ruh ha ka kynthei ka lah ban jop bad u lah ban shah rem biang.  Kata ka dei ka jingkren biria jong ki nongkren hynrei ngi don ka jingkyrmen bad ngi kwah ba ka kyrtong jong ngi kan jop ha ka elekshon ka ban sa wan,” ong u Bah Dhar.Haba kylli, hato ka VPP kan long diengpyngkiang ne em ïa ka NPP ha ka elekshon Lok Sabha, u Bah Sniawbhalang ula ong, “ka VPP ka don la ka jong ka vote bank, ka Congress ka don la ka jong ka vote bank, ka BJP ka don la ka jong ka vote bank bad ka NPP ruh kumjuh hi. Ha ka elekshon MLA ba ladep, ka NPP ka ïoh khur vote haduh 3.50 lak kynthup lang ïa u Bah Banteidor Lyngdoh bad u Bah Gavin M. Mylliem kiba la pynïasoh bad ngi.”",LUM KA DR. AMPAREEN ÏA KI MLA BAD NONGÏALAM KA NPP NA JAIÑTIA BAN PYNKHREH ELEKSHON MP,https://batesitv.com/lum-ka-dr-ampareen-ia-ki-mla-bad-nongialam-ka-npp-na-jaintia-ban-pynkhreh-elekshon-mp/
"Ka tnat Pule Puthi jong ka Sorkar Jylla kaba la thung ïa ka jingtohkit ka la lap ba ki  don ym duna ïa ka 15 na ka 100 percent ki skul rngai ha rilum Khasi-Jaiñtia bad ha rilum Garo.U President jong ka Meghalaya Upper Primary School Teachers Association (MUPSTA) Babu Kenneth Shadap ha ka jingïakren bad ki lad pathai khubor ha ka sngi Palei u la ong, “ïa kane ka pynpaw hi da ki Ophisar kiba ngam kwah ban ïathuh kyrteng namarba ma ngi ruh kim sngewtynnat ba ngan ïathuh ïa ka kyrteng jong ki.”“Ki la leit sorjamin bad ban tohkit bad ki lap ba ki don ki skul ha ki kyrdan bapher bapher naduh ki skul Deficit, ki Adhoc haduh ki skul Sorkar kiba don tang arngut ki nonghikai bad arngut ki khynnah skul bad lai ne saw ngut ki nonghikai. Kane ka long ha baroh kawei ka jylla ki don,” u la ong.“Ngam tip haduh katno ka Sorkar kan pynbeit ïa kine,” u la bynrap.Haba kylli, u la ong, “ki don hi kylleng sawdong ka ri Khasi Jaiñtia bad Garo bad nga lah ban shu ong malu mala kumba 15 percent ki don hi (ki skul rngai). Kata ka dei ka jingïakren jong nga bad ki ophisar ka tnat Pule Puthi kiba leit sorjamin. Ki ïathuh (hi ma ki) ïa nga.",KUMBA 15 PERCENT KI DON KI SKUL RNGAI HA RILUM KHASI-JAINTIA BAD GARO,https://batesitv.com/kumba-15-percent-ki-don-ki-skul-rngai-ha-rilum-khasi-jaintia-bad-garo/
"Ka Seng Kur Warjri kan rakhe ia ka Lyngkhuh Arphewsan snem jong ka Dorbar Kur Warjri ka ba la sdang naduh u snem 1998. Ka Dorbar Kur Warjri kan  long ha ka 12tarik Nohprah, 2023 ha shnong Thynroit ha ka ba la khmih lynti ba ki parakur parajait Warjri na kylleng ka Ri Khasi ba kin ia poi ryntih naduh dang step. La plie ia ka rakhe lyngkhuh arphewsan snem jong ka Dorbar Kur Warjri ka ba la long ha Sohryngkham ha ka 11tarik Naiwieng 2022 bad yn pynwai ia ka jingrakhe ha ka Dorbar ha Thynroit. Ha kata ka sngi yn sdang shwa da ka marehthong Marathon naduh 8baje mynstep na Thangsning sha Thynroit, ka ban bud artat da ka Dorbar, tang shu kut ka marehthong. Ha kane ka shisnem ba la lah, la pynlong ia ki ba bun ki rong ki taw ban lehkmen bad kyntiew ia ki sap tynrai jong ki khynnah bad samla jong ka Kur Warjri. Ha ka ba sdang la pynlong ia ka jingpyninam ia ki syntiew bad la pynlong ruh ia ka lehkai kilan met kum ka Football bad Basketball, nangta ka thoh Essay, poitri, ka rwai ka siaw, ka shad ka kimen, ka pyninam ia ki riam ki beit bad ka thohdur thohdar. Ki nongjop ha kita ki jinglehkai kilan met bad kilan jabieng kin sa ioh la ki khusnam ha kata ka sngi ban long ka Dorbar ha Thynroit.Nalor ki jingrakhe baroh shisnem, ka la jia ryngkhat ba ka 12tarik Nohprah, 2023 ka dei ka sngi snem thymmai Khasi katkum u bnai bneng. Kumta na ka liang ka Seng Kur Warjri ka la mynjur ban ia syllok bad ka synjuk ki barikor, ka Riti Academy ha ka ban rakhe artat ia kata ka snem thymmai Khasi ka ban sdang naduh ka sngi babud, 13tarik Nohprah 2023. ha kane ka sngi kut yn sa don ruh ka byrngia lehkmen lyngba ka rwai ka siaw ka put ka tem da ki kaitor bad duhalia na ka Kur Warjri. Kum ka jingpyrshang ban tehsong ia ki parakur parajait ki ba dei na kajuh ka thymmei, ka Seng Kur Warjri ka la rai ban wer sngewbha ia ki parakur parajait ki ba la kylla lyngba ki ryta da ka ba la sot na ki kyrteng shnong trai kum ki Kur War Nongbri, War Tynghah, War Manai, War Wahksing bad Nongbri. Ka jingthmu jong kata ka long ban pynkynmaw ia la ki parakur parajait ban tipkur tipkha khnang ban lait na ka shongsang bad ban ym iakam kur bakla bad ki ba ym dei kur dei jait na kajuh ka thymmei. Na ka daw ba la don teng ka jingbakla ha ka imlang sahlang namar ba khlem da phikir ha ka jingkam kur kam jait ha la ki paradoh parasnam bad kumjuh ruh ia ki ba ym dei na la ka jaitbynriew, kynthup ruh ia ka shongsang ka ba la jia na ka por sha ka por, kumta la rai shijingmut ban tehsong ha la ki parakur parajait ki ba dei nba ka juh ka thymmei.",RAKHE LYNGKHUH ARPHEWSAN SNEM KA DORBAR KUR WARJRI,https://batesitv.com/rakhe-lyngkhuh-arphewsan-snem-ka-dorbar-kur-warjri/
"Hadien ka jingkut noh ka samoi treikam jong ka Khasi Student Union (KSU) Mawlai Circle, ka seng ha ka Lah Sngi U Blei ka la pynlong da ka jingjied ia ki nongkitkam ba thymmai na ka bynta ka samoi treikam jong u snem 2023-2026.Ia kane ka jingjied nongkitkam la pynlong ha Indoor Stadium Mawlai Phudmuri.  Lai tylli ki post ym shym la don satia kiba iakhun pyrshah ia u samla Biangbor Lyngdoh Paliar ia ka post President, u samla Mac Iver Thabah ia ka post Vice President bad ia u samla Eddie Malngiang ia ka post General Secretary.Ki nongkitkam ba la shah jied thymmai ha kane ka sngi ki long Asst Secretary Macdonald Jitem, Organising secretary Nangrikupar Malngiang, Publicity Secretary Garry Mawlieh, Education Secretary Sam Lyngdoh Nonglait, Environment Secretary Wellborn Nonglang bad Office Secretary Rishot Jana.Ha kane ka sngi ba pynlong ia kane ka jingjied nongkitkam la sakhi lang da u President jong ka KSU Seng Kmie u u samla Lambokstar Marngar uba la long kum u kongsan bad u General Secretary u samla Donald V. Thabah kum u symbud kongsan.",SHAH JIED BIANG U BIANGBOR PALIAR KUM U PRESIDENT KA KSU MAWLAI CIRCLE,https://batesitv.com/shah-jied-biang-u-biangbor-paliar-kum-u-president-ka-ksu-mawlai-circle/
"Shillong, Naiwieng, 27: Ka Hynñiewtrep Achik National Movement (HANM) kan pynlong ia ka Executive Committee ha ka 2 tarik Nohprah 2023 ha ophis trei kam jong ka seng ha ka por 1.30 baje nohphai sngi ban iakren ia ka shithi kaba la wan na ka sorkar pdeng lyngba ka Ministry of Home Affairs halor ki dorkhas bad ka jingiakhih ba ka seng ka la pynlong ha ka 3 tarik mynta u bnai ha Jantar mantar, New Delhi.Ha kane ka jingialang yn ia kren ruh ban pynthymmai ia ki komiti bapher bapher kiba don hapoh ka seng, ka komiti ba peit ia ka khyndew ka shyiap, ka komiti ba dei peit ia ka kam pisa, ka komiti ba peit ia ki lad iohkam iohjam bad ka komiti ba peit ia ka jingpyniaid beit hapoh ka seng.Ha kane ka jingialang yn ia kren ruh kumno ban pynkhlain ia ka jingtreikam jong ka Central Executive Committee bad kiwei kiwei ki kam lada don ban ia kren.Ka phang pdeng jong ka jingiakren ha kane ka jingalang kan long halor ki ar tylli ki shithi kiba la wan na ka Sorkar Pdeng hadien ba ka seng ka la leit ban ai ia ki dorkhas bad ka jingiakhih kaba la pynlong ha Jantar Mantar, New Delhi, ong u kyrwoh ba la phah da u Bah Venus Rangsliang, Nongaiktien ka HANM seng kmie.",KHOT KA HANM ÏA KA EXECUTIVE COMMITTEE BAN ÏAKREN ÏA KA SHITHI BA WAN NA KA SORKAR PDENG,https://batesitv.com/khot-ka-hanm-ia-ka-executive-committee-ban-iakren-ia-ka-shithi-ba-wan-na-ka-sorkar-pdeng/
": Ka Khasi Students’ Union (KSU) ha ka sngi baar ka la leit ban ai jingiarap ia ki samla ki ban mih khmat sha ka National Youth Champion League kaba lai sngi, kata naduh ka 8 tarik, haduh ka 10 tarik Nohphrah 2023 ba la pynlong da ka Pro MMA League ha Priyadarshini Youth Complex, Malund West, Mumbai.Ka Seng hapoh ka jingialam jong u Sport Secretary  u samla Eric Nongkynrih ka la noh synñiang sha ki saw ngut ki samla kiba mihkhmat lyngba ka Shlem School of Martial Arts kaba don hapoh Mawlai Iewrynghep.U Samla Eric haba ai jingkren u la kyntu kynpham ia ki samla ki ban mihkhmat ba kin trei shitom ban ioh ia u soh ka jingjop ha ka jingiakhun ka jong ki bad kumjuh ban iai kyntiew lem ia ki para samla namar ka jingialehkai sports ka dei kawei ka lad ka lynti ka ban pynjngai ia ki samla na ki jingdih pynbuaid kum u drok uba la kynrei bha hapoh kane ka jylla.U la pynkynmaw ruh ia ki sienjam kiba ka seng ka la shim ha kaba ka la plie ia ka Maitshaphrang MMA and Fitness Team ha ka shnong Nongthymmai kum kawei na ki shlem ban ai jinghikai ia ki samla ha ka liang ka jingkilan met bad kumjuh ban kyntiew ia ki samla ha ki kam ialehkai sports.",KYNPHAM KA KSU ÏA KI SAMLA KI BAN MIHKHMAT SHA KA NATIONAL YOUTH CHAMPION LEAGUE,https://batesitv.com/kynpham-ka-ksu-ia-ki-samla-ki-ban-mihkhmat-sha-ka-national-youth-champion-league/
": Ka Dorbar Shnong Umkiang, ka la pynpaw ia ka jingsngewbynniaw halor ka jingbym shimkhia jong ka Sorkar na ka bynta ban pynbha ia ka surok National Highway-6 ha ka thaiñ Umkiang, East Jaiñtia Hills District,  naduh Umkiang Pyrtakuna Kuliang, Dona bad ka thain khappud Narpuh baroh kawei.“Ka jingbym shimkhia jong ka Sorkar ban bthah ia ka NHAI/NHIDLC ban pynbha ia ka surok National Highway-6 ka la pynlong ia ki nongshong shnong ban ioh pang haba ring mynsiem khamtam ki khynnah khyllung ha kine ki bnai tlang. Ki paitbah nongshong shnong kiba sah ha shilynter jong ka surok kim lah shuh ban pynkhreh ia ka jinglehkmen Christmas namar ym long shuh ban ai rong  ne pynbha pynitynnad ia ki iing ki sem na ka daw ka jingjur palat u pum pum,” la ong u kyrwoh ba la phah da u Waheh Shnong ka shnong Umkiang u Bah Lasting Pala bad u Secretary Shnong u Bah Nicholas Lyngdoh.“Ha ka jingshisha ka don ka kompeni Laxmi na Silchar kaba wan trei teng teng  malu mala bad kaba trei tang dep rukom  bad ka khlem lah ban pynbha kumba dei ban leh.  Haba ki nongialam shnong ki kylli balei kim trei bha ia ka surok, ka jubab ka long pynban ba kim ioh pisa na ka Sorkar,” la ong u kyrwoh.Kane ka jingbym kheiñ snep jong ka Sorkar Meghalaya/NHIDCL ban shna pynbha ia ka surok ka la pynkordit ia ki nongleit nongwan bad ia ki nongshong shnong namar ki hap ban sait ia ki pliang shwa ban bam jingbam na ka daw ka jingsop da u pumpum nalor ka jingbun ki Kali heh/ barit kiba iaid 24 kynta, la bynrap u kyrwoh.Ka Dorbar Shnong Umkiang ka la maham ruh lada ka Sorkar Meghalaya kam sngap ia ka jingud jong ki paitbah nongshong shnong ka thain Umkiang ban pynbha ia ka surok NH-6 ha kine ki sngi kin pynlong da ka jingiakhih da kaba mih paidbah sha surok.",BYRNGEM KA DORBAR SHNONG UMKIANG BAN IAKHIH BYM MARAMOT KA NHAI ÏA KA SUROK NH-6,https://batesitv.com/byrngem-ka-dorbar-shnong-umkiang-ban-iakhih-bym-maramot-ka-nhai-ia-ka-surok-nh-6/
"Ki trai petrol pump ki la ai ka jingkyrshan ïa ka tnat Pulit ba kin kem naphang ïa ki nongtuh bad ïa ki katto katne ki nongñiah trok kiba donkti ban sei be-aiñ ïa ka umphniang petrol na ki trok kit umphniang ha shiteng lynti shwa ban pynpoi sha ki Petrol Pump bapher bapher jong ka Jylla Meghalaya.U President jong ka Petroleum Dealers Association of Meghalaya (PDAM) Bah Kennedy C. Khryiem ha ka jingïakren bad ki lad pathai khubor ha ka sngi baar u la ong, “namarba ka Meghalaya kam don ïa ka umphniang petrol na lade, namarkata la wanrah na Assam bad ki trok kit umphniang ki ïaid na Jorabad bad ynda la poi ha Lad Umroi, ki don kiba leit sha Jowai bad shaduh Silchar.  Hynrei ha shiteng lynti, ki don ki jaka ba ïa ka umphniang ba don ha ki kali la tuh noh.”“Ngam ong ïa baroh ki nongñiah kali hynrei hynrei katto katne ki nongñiah jong ki trok kit umphniang,” u la ong bad bynrap, ‘na kawei ka Tanker kaba 20 hajar litar ka umphniang ka dang jah haduh 200 litar tam, ka Tanker kaba 12 hajar litar ka petrol ka jah 60 haduh 100 litar.  Kane ka dei ka jingduh kaba khraw ïa ngi kum ki trai petrol pump. Ki don ruh ki jingïakhleh ïa ka umphniang.”U la ïathuh ba ki Pulit Meghalaya ha ka 24 tarik mynta u bnai ki la kyndang ïa ki jaka tuh umphniang bad ki la ïoh kem ruh markhmat ïa kiba donkti bad kurup ruh ïa ki top buh umphniang, ïa ki kot ki sla bad kurup ruh ïa ki trok kit umphniang.“Kum ki Dealers ka Jylla, ngi ai ka jingïasnohkti ïa ka Sorkar bad ïa ka tnat Pulit kiba la kyndang ïa kane ka jingïatuh ïathiem ha shiteng lynti na kine ki kali kit umphniang petrol. Katkum ka aiñ ym lah ban buh pathar ha kano kano ka jaka namarba ka umphniang petrol ka dei kaba lah ban buh jingmynsaw. Kane ka la dei lypa ka kam be-aiñ,” u la ong.Haba kynthoh ïa ka jingkynnoh jong ka North East Petroleum Mazdoor Union (NEPMU), u Bah Kennedy u la ong, “haba peit ïa ka jingthoh ba ki ujor ba ka don ka jingleh tohmet, shah leh bein (jong ki nongñiah trok kit umphniang petrol) bad lada ka don kum kata na ka liang jong ngi, ngim kyrshan hynrei lada kum kata kam don bad kaei kaba ngi ïohi ka long beit ba ki Pulit ki lap, ki kurup bad ki don ruh ki video clip kaba ki Pulit ki la ring ha kaba ki la kyndang ïa ki jaka buh petrol be-aiñ.”U la ong ruh ba ka Association kam kdew kti ïano ïano ruh hynrei tangba ka kyrshan ba ka aiñ kan pynshitom ïa kiba donkti.Shuh shuh u la ong ba ki paidbah kim dei ban khih jingmut namarba ka umphniang petrol ka dap pura na ka bynta ka jylla baroh kawei.Ka NEPMU ka la pynbna ban sangeh noh ka jingpynpoi ïa ka petrol sha Meghalaya naduh 29 tarik mynta u bnai da kaba kynnoh ba ki Pulit ka Meghalaya ki leh donbor ha surokbah ka Ri-bhoi District.Halor kane, ka sorkar kan pynlong ïa ka jingïalang ha Ribhoi hapdeng ka tnat Pulit, ka tnat Food and Civil Supply ka Sorkar Jylla, ki bor synshar district bad ka Mazdoor Union.",NGI KYRSHAN TYNGEH ÏA KI PULIT BAN KEM ÏA KI NONGTUH PETROL; ONG KI TRAI PETROL PUMP,https://batesitv.com/ngi-kyrshan-tyngeh-ia-ki-pulit-ban-kem-ia-ki-nongtuh-petrol-ong-ki-trai-petrol-pump/
"U Myntri ka Sorkar Jylla uba peit ïa ka tnad Food Civil Supply and Consumer Affairs u Bah Comingone Ymbon ha ka sngi baar u la bthah ïa u Commissioner & Secretary jong ka Food Civil Supply u Parvin Bakshi ban leit mih khmat ha ka jingïalang ka ban sa long ha Nongpoh, Ribhoi ban ïakren pynbeit halor ka jingbyrngem jong ka North East Petroleum Mazdoor Union ban sangeh noh ka jingpynpoi ïa ka umphniang petrol sha kane ka jylla halor ka jingkynnoh ba ki nongñiah trok kit umphniang ki la mad ïa ka jingshah pyndik ha ki bor Pulit ka Jylla Meghalaya.“Mar ïa ïoh jingtip shaphang kane, nga hi lade nga la shimkhia ban telephone ïa ki ophisar bad nga la bthah ïa u Commissioner and Secretary ba un ïakren bad ki (Mazdoor Union). Ha ka jingshisha ngi la khot ban ïakren shane hynrei kim treh.Hadien kata, ngi la pynbeit ban pynlong ïa ka jingïalang ha Nongpoh lashai ka sngi ban khot lang ïa ka tnat Pulit, ïa ka Mazdoor Union, ki trai petrol pump. Ngin ym kwah ba ka jylla jong ngi kan mad ïa ka jingjynjar na ka jingkyrduh umphniang,” la ong u Bah Ymbon.Haba kylli, u la ong, “ngam pat ïoh jingtip haduh mynta, hynrei nga dang shu ïohi tang lyngba ki lad pathai khubor. Na kata ka daw nga la shimkhia mar mar khnang ba ki paidbah kin ym jynjar. Katkum ka jingujor ba ki la thoh sha nga kum u Myntri Sorkar nga ïohi ba ka don jingkynnoh ba ki Pulit ki pyndik, ki leh tohmet bad ngam pat nud ban ong ba ka don shisha ka jingshah leh tohmet bad kan don shisha kata ka jingïohkem ïa kiba leh tuh. Ngam pat lah ban ong eiei.  Namar haduh mynta hi, nga kyrpad ïa ka tnat Pulit.”“Lada ngi lap ngin pynshitom ïa kiba donkti bad ngim kwah ba kane ka jingjia kan ktah tang ïa ki trai petrol pump hynrei kan ktah ruh wat ïa ka jinglum khajna jong ka Sorkar. Wat u trai petrol pump ruh u duhnong bha lada ka petrol ka jah 100 litar ha ka shi sngi,” u la ong.“Ngim kwah shuh nangne shakhmat ba kan jia kumne,” u la bynrap.","BA BYRNGEM KA MAZDOOR UNION, KHOT ÏAKREN KA SORKAR HAPOH 24 KYNTA",https://batesitv.com/ba-byrngem-ka-mazdoor-union-khot-iakren-ka-sorkar-hapoh-24-kynta/
"Ki Pulit pynïaid kali ka nongbah Shillong bad ki Pulit Enforcement jong ka tnat Transports ha ka sngi baar ki la bteng ban talasi naphang ïa ki thuk thuk ar shaka kiba ïaid ha kylleng ka sor Shillong.Kane ka jingtalasi jong ki Pulit ïa ki thuk thuk ar shaka ka long hadien ba la mih ki jingjia kiba sngewsih ha kine ki khyndiat bnai namar ka jingñiah thuk thuk khlemakor shaba palat jong ki nongñiah kaba lam shaduh u pud ba ki nongïaid lynti kin shu duhei ïa la la jong ka jingim bad don ruh kiba mynsaw jur. Nalor kata, ki don ruh ki nongñiah thuk thuk ar shaka kiba dang hapoh 18 snem ka rta kiba ñiah lymmuh bad ñiah shongshit khlem da pyrkhat shuh ïa ka jingshngaiñ jong ki nongñiah kali saw shaka ne ki nongñiah thuk thuk ar shaka kiba ñiah da ka jingphikir.Ha kane ka jingtalasi, ki Pulit ki la lap ba bun na ki nongñiah thuk thuk ar shaka ki dei ki bym don satia ïa ka Driving License bad don ruh ki bym don ïa ki kot ki sla kiba biang bad ki la daiñ kuna ïa ki.Ïa kane ka jingtalasi, ki Pulit ki la pynlong ha Umshyrpi Point, ha Mawblei, ha Mawlai, ha Laban bad ha Rilbong.Nalor kata, ki Pulit ki la bat ruh ïa ki khynnah skul kiba dang hapoh 18 snem ka rta kiba la ñiah thuk thuk khlem laisen ha kaba la daiñ kuna ruh ïa ki.Don ruh ki nongñiah thuk thuk kiba la shah daiñ kuna namarba ki ñiah thuk thuk da kaba phong da ki slipar namarba ka aiñ ñiah kali kam shah satia katkum ka Motor Vehicle Act.","SHAH DAIÑ KUNA KI NONGNIAH THUK THUK BYM DON LAISEN, KYNTHUP KI KHYNNAH SKUL",https://batesitv.com/shah-dain-kuna-ki-nongniah-thuk-thuk-bym-don-laisen-kynthup-ki-khynnah-skul/
"Hadien ka jingkulmar jingmut jong kiba bun ki paidbah ka jylla na ka jingbyrngem sangeh pynpoi petrol, diesel bad Gas sha ka jylla lyngba ka Northeast Petroleum Mazdoor Union (NEPMU) ka Sorkar Jylla ha ka sngi balang  ka la lum da ka jingïalang ha Circuit House Nongpoh ban ïakren na ka bynta ban pynthikna ba kan ym don ka jingkyrduh umphñiang ha ka jylla bad khamtam ban ïakren halor ka jingbyrngem sangeh pynpoi umphñiang sha ka jylla.Ha ka jingïalang ba la khlieh da u Commissioner & Secretary ka tnad Food and Civil Supplies ka sorkar jylla u Pravin Bakshi la donlang u Additional Deputy Commissioner jong ka Ri-Bhoi u Bah MB Tongper, u heh Pulit ka East Khasi Hills u K. Prasad, u Additional Superintendent of Police u Bah B. Diengngan, u General Secretary jong ka North East Petroleum Mazdoor Union u Ramen Das, u President jong ka Petroleum Dealers Association of Meghalaya u Bah Kennedy C Khyriem, u President jong ka Meghalaya Indane Distributor Association u Bah RL Blah  bad ki ophisar na ka tnad Food and Civil Supplies ryngkat ki trai Petrol Pump.Kum ban shu pynkynmaw hangne ba ki Pulit ka Crime Branch ki la hiar sha Ri-Bhoi ha ka 24 tarik mynta u bnai ban khynra naphang ïa ki jaka ba la suba ba ka don ka jingkhaïi tuh ïa ka umphñiang ha ki jaka bapher bapher ha ka thaiñ 22 mer bad ki la kem ruh kumba 14 ngut ki briew ba la suba donkti ha kane ka kam.  Kane ka jingjia ka la pynlong ïa ka NEPMU ban kynnoh ba ki Pulit ki la leh palat pud ïa ki nongñiah kali kit umphñiang wat kiba dang ïeng bamja ha ki Dhaba bad phah ruh da ka ujor sha ka Sorkar.Hadien ka jingïalang u Pravin Bakshi u la ong, ha kaba ïadei bad ka jingkhynra jong ki Pulit dang shen, ai ba ka aiñ kan leh ïa kaba donkam namarba ki Pulit ki dang pynlong ka jingtohkit hynrei kam dei ban don kano kano ka jingthud ha ka jingpynpoi petrol sha ka jylla bad ba ki paidbah kim dei ban khuslai lane ban khih khohreh, namarba kam don ka jingsangeh pynpoi petrol sha ka jylla.“Kumba ki Pulit ki la leh ïa kaba donkam katkum ka aiñ halor ka jingkhaïi tuh ïa ka umphñiang Petrol, la ïoh ruh ban ïakren ba kam dei pat ban don kano kano ka jingpynngat ïa kiba luilui kiba pyndep ïa la ka kamram ban pynpoi Petrol sha ka jylla,” la ong u Pravin Bakshi da kaba bynrap ruh ba ka tnad Pulit lyngba ka tnad Crime Branch kan leh ïa kaba donkam ban pynlong ka jingtohkit.Ha kaba ïadei bad ka jingkhohreh ki paidbah ban leit thep Petrol bad ban ïeng laiñ ha ki petrol pump u Pravin Bakshi u la ong, “kaei kaba la lah ban ïakren ha kane ka sngi la lah ban poi sha ka jingïasngewthuh jingmut bad kam dei ban don kano kano ka jingthud bad ka jingsngewthuh bakla sha ki paidbah namar ka umphñiang ka bun ha ka jylla bad lyngba kane ka jingïakynduh ka la poi noh sha ka jingïasngewthuh jingmut ha kaba ka Union ruh ka la rai ruh ban weng noh ïa ka jingïakhih.",WENG KA NEPMU ÏA KA JINGBYRNGEM BAN SANGEH PYNPOI PETROL SHA MEGHALAYA,https://batesitv.com/weng-ka-nepmu-ia-ka-jingbyrngem-ban-sangeh-pynpoi-petrol-sha-meghalaya/
"Kum shi bynta ban pynmih pisa ia ka Club na ka bynta ka 1st Division Football League bad 1st Division Cricket League, ka Malki Sports Club kan pynlong ia ka Penalty Shootout ha ka 1 tarik bad 2 tarik Nohprah 2023 ha madan Malki naduh ka por 10:00 baje mynstep.Ha ka 1 tarik Nohprah, kiba jop kin ioh ia ka song pisa kaba T. 10,000 bad kiba wan baar kin ioh ia ka song pisa kaba T. 5000.Ka bai rung ha kane jingialehkai kan dei T. 500 .Ha ka 2 tarik Nohprah, kiba jop kin ioh ia ka song pisa kaba T. 15,000 bad kiba wan baar kin ioh T. 10,000 .  Ka bai rung ha kane ka sngi kan long T. 700. Kino kino ki kynhun kiba kwah ban iashim bynta kin sngewbha ban poi noh ha madan Malki ha ka por 1:00 baje mynstep.Nalor ka Penalty Shootout ka Club kan pynlong ruh ia ka Fete ha ka 1 tarik bad 2 tarik Nohprah ha kaba ka Bumper Prize jong ka Housie ka long 50,000 hajar ha ka 1 tarik Nohprah bad 1,00,000 lak ha ka 2 tarik Nohprah 2023. Ka Housie kan sdang naduh ka por 6:00 baje janmiet.",YN PYNLONG KA MALKI SC ÏA KA PENALTY SHOOTOUT,https://batesitv.com/yn-pynlong-ka-malki-sc-ia-ka-penalty-shootout/
"MAHAM IA KIBA ÏOH TNGA BAR JYLLAKa Dorbar Shnong Laitkor Mawrie Lumheh hadien ka jingkhynra Trading License bad Labour License hapoh u pud u sam jong ka shnong, ha ka sngi thohdieng ka la shim ïa ka rai ban ai por hynriew bnai ïa ki bar jylla ba kin pynkynriah noh ïa ki kam khaii pateng sha kiwei pat ki jaka bad ruh ban mih noh napoh u pud u sam jong ka shnong.Ha ka jingïakren bad u nonglum khubor, u Rangbah Shnong jong ka shnong Laitkor Mawrie Lumheh Bah Pynshailang Mawrie, u la ïathuh ba ïa kane ka rai la shim ha ka dorbar jong ka shnong kaba la long mynta ka sngi.“Ha ka sngi thohdieng jong ka taiew baladep ngi ladep khynra Trading License bad Labour License da ka jingïatreilang bad ka KHADC. Ha kato ka sngi, ngi la lap ba ki don shibun bah kiba khaii be-aiñ hapoh u pud u sam jong ka shnong bad ngi lap ruh ba ki don bun ngut ki bar jylla kiba trei ba ktah be-aiñ hapoh u pud u sam jong ngi khlem da ïoh jingbit na ka Dorbar Shnong,” la ong u Bah Mawrie.“Hapoh ka shnong ka thaw jong ngi, naduh barim bajah ngi don beit ka jingpyrkhing ba ngi la rai ba ngim ju shah ïa ki bar jylla ban wan trei wan ktah hapoh u pud u sam jong ngi.  Ngi la shong ïa ka Executive Committee jong ka shnong ha kaba ngi la ïathir ïatai bha halor kane ka bynta bad da kawei ka sur ngi la shim da kawei ka jingmut, ba kam long ban ai ïa ka Trading License ne Labour License ïa kino kino ki bar jylla hapoh ka shnong bad lada ngi leh kumta (ai laisen) ngin ym nang shuh ban jied ïa kano ka kam ngin ai bad ïa kano ka jait kam ngin ym ai,” u la ong.“Lada ngi la ai mynta ïa ka laisen, ïa kiba wan hadien habud ruh ngin hap ban ai. Suki suki, kin sa nang kharoi ki bar jylla bad ngin ym lah shuh ban tehlakam ïa ki jingleh Benami pat. Lada ngim ai ïa ka Trading License kin bun hi ki bar jylla ki ban wan da ka kyrteng jong ki Khasi bad kin sa ong ba ka kam ka dei ka jong ki Khasi bad kin sa ong ba ki dei tang ki nongbylla.  Kan don ka jingleh Benami kaba jur hapoh u pud u sam jong ngi,” la ong shuh shuh u Bah Mawrie.U la ong ba ka EC ka la shim beit da ka rai ban shu khang lut wat ïa kiba la don mynta ruh.  “Ngim sngew eiei ban khang ïa ki namarba kiba don mynta ruh ki dei kiba long be-aiñ lypa kiba khlem pat ïoh ïa ka No Objection Certificate (NoC) na ka Dorbar Shnong,” u la bynrap.Shuh shuh u la ong, “ban shim kat ïa kane ka rai, namarba ka dei ka kam ïap kam im, kan bha shibun ban shim lang ruh ïa ka sur jong u paidbah. Ngin peit la ki paidbah ki kwah ban don ki bar jylla lane ki pyrshah.  Hadien ba la lum ïa ka dorbar mynta ka step ngi shem ba baroh ki paidbah ki kwah ba ngin kyndang beit ïa ki bar jylla bad ki paidbah ki ai ka jingkyrshan ïa ka EC bad ngi la shim da ka rai jong ka Dorbar Shnong.”“Ngi la aipor ïa ki 6 bnai ba kin pynkynriah noh sha kiwei ki jaka bad ban mih napoh une u pud u sam jong ngi bad ngin aipor haduh ka 30 tarik Jymmang, 2024 ba kin mih noh napoh u pud sam,” la ïathuh u Bah Mawrie bad bynrap, “naduh ka 1 tarik, Jylliew, 2024 ngin ym shah shuh ïa ki bar jylla ban leh ïa ka khaii ka pateng hapoh u pud u sam jong ngi.”“Ïa kiba trei bylla ruh namarba ki don ki Khasi kiba buh nongtrei da ki bar jylla, ïa kine ruh ngi la aipor kylluid hynriew bnai bad ki dei ban bujli ïa ki nongtrei da ki trai jylla.  Kane kan treikam salonsar ïa baroh, naduh kiba don ïa ki Showroom kali, ba don Petrol Pump, ki Karkhana bad kiwei kiwei ki jait kam dei ban long beit da ki Khasi,” u la ong.Ha kaba ïadei bad ki Karkhana bad Workshop bad ki kam kiba donkam ïa ki briew kiba nabar, ka Dorbar Shnong ka la rai ba ki nongaikam ki lah ban khot ïa ki nongtrei nabar jylla tang hapoh 15 sngi ha ka shi snem. Nalor kata, ka Dorbar Shnong ka la pyrkhing ruh ba ki nongaikam kim lah ban wanrah ïa ki nongtrei bar jylla palat ïa uwei ne ar ngut.Ïa ki nongshong shnong kiba donkam ïa ki Architech nabar jylla ban shna pynwandur ïa ki ing ki sem, ka Dorbar Shnong ka la rai ba yn ai jingbit ïa ki nongbylla bar jylla ban trei tang hapoh shi bnai.“Na ka bynta ki kam ba dang lah hi ban trei ki Khasi, ka Dorbar Shnong kan ym ai NoC da leilei ruh em ban trei da ki bar jylla,” la ïathuh u Bah Mawrie.Ka Dorbar Shnong ka la bthah ruh ïa ki nongaikam ba ki dei ban da thoh aplikeshon, ban ai ruh ïa ka EPIC bad ban pynthikna ruh wat ïa ka jaka sah jong ki nongbylla bar jylla. “Lada ngi ïohi ba ka jingpan jingbit ka long kaba biang, ngin sa ai da ka Special Permission na ka bynta katta sngi bad katta taiew.  Hynrei ym ban shu ïaid lait ïa ka Dorbar Shnong. Lada lap ïa kiba khot bylla khlem ka jingtip jong ka Dorbar Shnong kin ngat ha ka jingpynshitom kaba tyngeh,” la maham ka Dorbar Shnong.Halor ka shongkha shongman, u Bah Mawrie u la ïathuh ba ka Dorbar Shnong ka la shim ïa ka rai ba kino kino kiba ïapoi kha bad ki briew ki bym dei ki Khasi, yn ym shah ban shong ban sah hapoh ka shnong.“Ngim pyrshah ïa ka jingpoikha poiman jong ki, hynrei katkum ka kyndon shnong, kito kiba ïoh kurim da ki bym dei ki Khasi ki hap ban mih noh napoh ka shnong ka thaw,” la ong u Bah Mawrie bad bynrap, “kane kan long ka jingmaham ïa ki khun samla jong ngi ba kin long kiba phikir.”",6 BNAI AIPOR KA DS LAITKOR MAWRIE ÏA KI NONGKHAÏI BAR JYLLA BAN MIH NOH NA SHNONG,https://batesitv.com/6-bnai-aipor-ka-ds-laitkor-mawrie-ia-ki-nongkhaii-bar-jylla-ban-mih-noh-na-shnong/
"U Myntri ka tnat Social Welfare Bah Paul Lyngdoh u la ong ba ka shithi ba la phah da u Under Secretary sha ki Deputy Commissioner da kaba kdew ba ka tnga bym dei ka Khasi ka lah ban shim ïa ka jait ka khong jong u tnga Khasi ka long kaba sngewlynngoh bad ka dei kaba la shu ïalam bakla ïa ka KHAD (Khasi Social Custom of Lineage) Act, 1997.“Hooid, nga sngewthuh ïa ka sur jingsngewkhia ba la pynpaw da ka HYC halor kane ka kam. Ka long kaba lyngngoh ban pynmih kum ïa kata ka jingpynbna,” la ong u Bah Paul ha ka jingïakren bad ki lad pathai khubor ha ka sngi Thohdieng.Katkum ka jingong jong u, katkum ka lynti jong ka aiñ shisien ba ïa ka Aiñ-Rew ladep mynjur da ka Council bad ka la ïoh ïa ka jingmynjur na u Lat ka Jylla ka mut ba ka Sorkar Jylla ka ladep bishar bniah nadong shadong.“Ym dei satia ban pynmih ïa kano kano ka jingpynbna kaba pynjngut noh ïa ka bynta ba la mynjur da ka Ingdorbar Thawaiñ khamtam ïa ka Aiñ kaba la ïoh jingmynjur na u Lat,” la ong u Myntri ka tnat Social Welfare.Shuh shuh u la ïathuh ba u la pan ïa ka File na ka tnat Social Welfare bad ong ruh ba un sa bishar bniah bin pa bin.Ha ka sngi palei, ka KHADC ka la phah da ka jingthoh sha ka Sorkar Jylla ban phah weng noh mardor ïa ka shithi jong u Under Secretary ka tnat Social Welfare halor ka jingkynnoh ba ka la batai bakla ïa ka KHAD (Khasi Social Custom of Lineage) Act, 1997.“Ngin sa thoh sha ka Sorkar Jylla ba kan weng noh ïa kane ka shithi. Ka Council haduh mynta kam pat ïoh ïa ka kopi jong ka shithi bad ngi shu ïoh jingtip halor kane,” la ong u Chief Executive Member (CEM) ka KHADC Bah Pynïaid Sing Syiem ha ka sngi Palei.Ka Hynñiewtrep Youth Council (HYC) ha ka sngi balang ka la dawa ïa ka Sorkar ba ka dei ban weng mardor ïa kane ka shithi.Ka shithi ka ong, “ka Lineage Act, 1997 kam mana ban ai syrnot ST ïa kino kino kiba aplai ban shim ïa ka jait ka khong jong u Kpa ne ka Kmie, bad ka jingshim ïa ka jait jong u tnga da ka tnga ka bym dei ka Khasi ka dei kaba ju shah.”",YN PAN JINGPYNSHAI U MYNTRI BA BATAI BAKLA U OPHISAR ÏA KA LINEAGE ACT,https://batesitv.com/yn-pan-jingpynshai-u-myntri-ba-batai-bakla-u-ophisar-ia-ka-lineage-act/
"Khliehriat, Nohprah 01 : Ka FKJGP Khliehriat Circle mynta ka sngi ka 1 tarik u Nohprah 2023 ha ka por 11 baje mynstep kala iohi ia kawei ka trok kaba pynhap tiar ha surok bah ha Ladrymbai khlem da pyrkhat iaka leit ka wan kiwei namar da ka jingleh jong katei ka trok kala don ka jingdheng kali ha katei ka thain bad la pynlong ia ki kali kiba wan na ka liang ba pynhap tiar katei ka trok ban shakut ha katei ka surok bad na ka liang jong ka seng haba iohi ia kane ka jingleh jong kane ka trok kala pynher krad ia katei ka trok  pynhiar mar ha surokbah bad ryngkat ka jingmaham ba ymdei ban pynhiar tiar ha ki por mynsngi ha ki jaka ba long pdeng bad ki jaka kiba ktah ia ka iaid ka ieng uba bun balang namar ka por pynhap ki mar ki mata kadei naduh 8 baje mynmiet haduh 7 baje mynstep. Kane kadei ka por ia kito kiba ym biang ka jaka pynhap hynrei kito kiba biang ka jaka pynieng kali ban pynhap tiar kiba ym ktah ia ka iaid ka ieng u paidbah ki lah ban pynhap kat kaba ki mon.Ha kaba iadei bad katei ka bynta ka FKJGP Khliehriat Circle kala ju phah da ki jingujor lyngba ki jingthoh sha u Deputy commissioner ka East Jaintia bad na ka liang u DC ruh u ladep pynlong ia ka meeting bad ki Waheh Shnong ryngkat ka jingdonlang ka seng hynrei ha ka jingpeit ka seng ki trok pynhap mar kila sdang biang ban pynhap mar thurmur bad ka seng ka ladep  lap bunsien ka jingsah kut Kali ha ki thain Khliehriat, Ladrymbai kadei da ka jingleh khlem akor kum kitei truck bad na ka liang jong ka seng  ka kyntu ia kiwei ki trok kiba ju leit pynhap mar iew sha ki thain Khliehriat, Ladrymbai ban pyrkhat lang ia kiwei.","NAMAR BA PYNHAP TIAR KHLEM PYRKHAT IA KIWEI, BEH KA FKJGP KHLIEHRIAT CIRCLE",https://batesitv.com/namar-ba-pynhap-tiar-khlem-pyrkhat-ia-kiwei-beh-ka-fkjgp-khliehriat-circle/
"Ka Services Sports Control Board ka la khur ia ka nam kum ka kynhun iakura kaba kynsai ha ka sngi kut jong ka 7th Elite Men’s National Boxing Championship hynne ka sngi ha SAI Indoor Hall bad kane ka kynhun ka la lah ban khur haduh 10 tylli ki jingjop ha kane ka jingiakhun final.Kane ka kynhun jong ka Services ka la sar naphang ha kaba 12 ngut ki la rung sha ka final ha ki 13 tylli ki bout bad ka la khur jingjop 10 ngut napdeng kine ki 12 ngut.Ha kane ka sngi la lah ban pynlong ia baroh ki jingiakhun final na ki 13 tylli ki bout, ha kaba ki khlur iakura kum u Shiva Thapa na Assam, Amit Panghal na ka Services bad u Sanjeet an ka Services ki la khur ia ka jingjop. Ha kine ki hynniew tylli ki sngi, ki paidbah na ka jylla ki la ioh ban sakhi ia kane ka lympung iakura kaba la long ha kane ka nongbah naduh ba ka la ioh ban pynlong ia ka South Asian Games ha u snem 2016.Ia kane ka lympung kaba la sdang naduh 25 tarik u Naiwieng, la pynlong da ka Meghalaya Boxing Association (MBA), ryngkat ka Boxing Federation of India (BFI) bad la kyrshan lang da ka tnat Sports and Youth Affairs jong ka Sorkar Jylla.Ha kane ka sngi la wan sakhi lang da u Myntri ka tnat ialehkai u Bah Shakliar Warjri, kumjuh u MLA ka Mawlai u Bah Brightstarwell Marbaniang, kumjuh u Secretary General ka BFI u Hemanta Kumar Kalita bad u Working President ka Meghalaya State Olympic Association u Bah John F Kharshiing nalor kiwei patKi la don haduh 9 ngut ki rangiakura ak Jylla kiba la ioh ban iashim bynta bad tang ar ngut kiba la lah ban jam shaduh ka pre-quarterfinal, hynrei ki la mad noh ia ka jingshah rem watla ki la lah ban pynpaw ia ka jingtbit ha kane ka jingiakhun.Ka jingwanrah ia kum kine ki lympung ka la long ka jingpynshlur bad ai mynsien ia ki nongialehkai ka Jylla ba kin long kiba trei shitom. Te kumta ka long kaba donkam ban ioh ia ki jaka ialehkai kiba biang, ki rukom jied kiba kat kum ka juk mynta bad ka jingai jinghikai kaba paka na ka bynta ban kyntiew ia ki nongialehkai bad ruh ban lah ha ka ban pynurlong na ka bynta ban ioh rung sha ka Olympic Games.“Nga sngwkmen ban iohi ia ka jingtrei shitom hapdeng ka MBA, BFI bad ka Sorkar Jylla ha kaba ka la long kaba jop,” la pynpaw u Bah Warjri. “Naduh ba nga la shimti kum u Myntri ka tnat ialehkai, nga la ioh ban iaid kylleng ka jylla bad nga la ioh ruh ban iakren bad ki samla bad ki nongialehkai. Ka Sorkar ka iohi jngai ia ki nongialehkai kiba don ia ki sap ialehkai ba kynsai bad ngi donkam ban iatrei lang bad ki samla lem bad ki synjuk ialehkai na ka bynta ban iohi ia ka jingkiew ki nongialehkai. Kane ka dei ka thong ka jong ngi bad ban pynurlong ia ki.”Shuh shuh utei u Myntri u la pynpaw ruh ha kaba iadei bad ka jingshim khia na ka bynta ban tes haduh 14,500 ngut ki khynnah ialehkai. Napdeng kitei, 200 ngut la pynduna ki ban hap hapoh ka Elite Pathway Programme bad haduh 12 ngut kiba la shah jied ban ioh rung sha ka Super Elite Pathway Programme.Ha kane ka lympung manla uwei pa uwei u rangialehkai ki la hap ban iakhun haduh saw sien ban ioh rung sha ka final bad kiba bun ki bout kiba la kut hynne ka sngi ki dei kiba la iarai lang da baroh ki nongbishar.Ha kane ka jingiakhun, u Barun Singh na ka Services u la lah ban pynliem noh ia u Yaiphaba Soibam na Manipur da 5-0 ha ka 46-48kg, hadien la bud sa u rangiakura uba la khur ia ka takma rupa ha ka World Championships 2019 u Amit Panghal (Services) uba la jop ia u Anshul Punia na Chandigarh da 5-0 ha ka flyweight 48-51kg.U Lalit jong ka All India Police u la long uba nyngkong ban pynliem ia u rangiakura uba na ka Services u Pawan, ha ka bantam 51-54kg da 4-3.Ha ka final jong ka featherweight 54-57kg ki ar ngut ki Sachin ki la lah ban khur ia ka takma ksiar, ha kaba ka Services ka la jop ia ka Railways. Hadien ha ka final jong ka lightweight 57-60kg, ka Services ka la jop ia ka Railways lyngba u Akash uba la jop ia u Varinder Singh.U Shiva Thapa na Assam u la lah ban pynliem noh ia u rangiakura na ka Services ha ka light welterweight 60-63.5kg. Watla ma u lem bad u Vanshaj ki la iakhaid ha ka rukom iakhun, hynrei na ka liang ki nongbishar ki la rai jop ia u Thapa.Ka Services ka la khur jingjop biang ia ka jingjop ha kiwei pat ki hynriew tylli ki jingiakhun final. Ha ka welterweight 63.5-67kg, u Rajat u la jop ia u Abhishek Yadav na ka Railways, katba u Akash u la pynliem ia u Abhinab Saikia na Assam (uba la ioh ia ka nam Best Challenger Boxer) ha ka light middleweight 67-71kg. Ha ka middleweight 71-75kg, u Deepak u la jop ia u Ishmeet Singh na ka Railways bad u Lakshya u la lah ban pynliem noh ia u Harsh Choudhary na Rajasthan ha ka light heavyweight 75-80kg. Kine baroh ki jingjop ki long da 5-0.Ka jingiakhun kaba khadwei ka dei ka cruiserweight 80-86kg, u Vishal na Haryana u la sdang ban pyni ia ka jingkhlaiñ bor hashwa ba u Jugnoo na ka Services un kura da kaba tyngeh ha ka wat kaba khatduh na ka bynta ban jop da 5-2.U Sanjeet na ka Services, uba long u lahduh ha ka Asian Champion 2021 u la khur jingjop ha ka heavyweight 86-92kg da 5-0 pyrshah ia u Naveen Kumar na Haryana.Ha ka jingiakhun final kaba khatduh jong ka super heavyweight 92kg-plus hadpdeng u Sagar na ka Railways bad u Jaipal Singh na ka Punjab. Ha kane ka jingiakhun u Sagar, uba la khur ia ka takma rupa ha ka Commonwealth Games 2022, u la shah rem noh ha ka wat kaba lai hadien ba u Jaipal u la kura da kaba tyngeh bad na ka liang u rephri u la hap ban pynsangeh noh ia ka jingialehkai.Ha kane ka lympung, ka Services ka la iohpdiang ia ka nam Best Team, u Akash u la iohpdiang ia ka nam Best Boxer bad u coach ka SSCB u Jai Patil u la iohpdiang ia ka nam Best Coach. Ka Railways ka la wan ha ka kyrdan ba-ar. ia ki khusnem shimet la khur da u Abhinab Saikia na Assam ia ka nam Best Challenger Boxer bad u Pradeep Bisht ia ka nam Best Official. Ka Meghalaya ka la iohpdiang ia ka khusnam Fair Play.",KA SERVICES KUM KA KYNHUN BA KYNSAI HA KA 7TH ELITE MEN’S NATIONAL BOXING CHAMPIONSHIP,https://batesitv.com/ka-services-kum-ka-kynhun-ba-kynsai-ha-ka-7th-elite-mens-national-boxing-championship/
"Ha step jong ka sngi Saitjaiñ kawei ka kudam buh ata jong ka Magic Cook kaba don ha Garikhana ka la kylla dpei ha kaba ki thylliej ding barhem ki la bamduh ïa kane ka kudam baroh kawei.  La antad ba ka jingjulor ka la kot da ki lak tyngka.Kane ka kudam, kaba la long trai da ka longiing Bajoria, ka la kem ding ha ka por kumba 1:00 baje eiei mynstep bad la suba ka lah ban dei na ka jingthud jong ka bording elektrik.Ka kynhun Pulit jong ka tnat Fire & Emergency Services, ka kynhun SDRF ki la wan poi ha kane ka jaka ban pynlim ïa ka ding khnang ban ïada na ka jingpur jong ka ding sah ki jaka kiba marjan.Ha kane jingjia, kam shym la don kano kano ka jingjia kaba sngewsih.Ka State Disaster Response Force (SDRF) tang shu ïoh jingtip halor kane ka jingjia, mar mar hapoh ka jingïalam jong u Commandant ka SDRF u Bah PH Khongsngi, bad u 2nd in-Command u Bah B. Sahkhar ki la leit sha kane ka jaka.Katkum ka jingpyntip jong u Divisional Commandant of Home Guards, Shillong u Bah PH Shylla u la ïathuh ba ka SDRF ka la pynkut ïa ka jingklang jong ka ding kaba la neh haduh  shiphew kynta da ka jingïatreilang bad kiwei pat ki tnat treikam ka Sorkar.Ka jingpluh jong kane ka kudam buh ata, ka la wanrah ïa ka jingdheng kali kaba jur bha ha ka thaiñ Garikhana bad ïa ki kali kiba wan na ka thaiñ Mawlai la pynïaid lyngba ka surok Motphran.U Sanjeeb Kumar Bajoria uba dei u trai jong kane ka karkhana ha ka jingïakren bad u nonglum khubor u la ïathuh ba u la ïoh jingtip ha ka por kumba 12:30 baje mynmiet katba u dang don sha Guwahati.“(Tang shu ïoh jingtip nga la wan her marmar) bad nga poi hangne ha ka por 2:00 baje mynstep bad ïohi tang ïa ki briew kiba ïalum bad ïa ka jingklang jong ka ding hapoh ka kudam. Nga ïohi ïa ki kali pynlip ding bad ïa ki kynhun ai jingïarap kiba pyrshang ban pynlip ïa ka ding,” ula ong.Katkum ka jingïathuh jong u Bajoria, kane ka kudam ka dei kaba la rim bad kaba shu shna da ki dieng bad ka jingjulor ruh ka dei kaba la bun bha.Haba kylli, ula ïathuh ba hapoh kane ka kudam, la buh ïa u ata, moida, suji.","INGKHONG KA KUDAM BUH ATA, MOIDA MAGIC COOK HA GARIKHANA, JULOR DA KI LAK",https://batesitv.com/ingkhong-ka-kudam-buh-ata-moida-magic-cook-ha-garikhana-julor-da-ki-lak/
"Ki shipai BSF Meghalaya kiba la pynlong ka talasi kali ha ka sngi Thohdieng ki la ïoh bat ïa kawei ka trok kit shini kaba don ïa u nombar ML 04 C 5133.  Ïa kane ka trok la bat da ki shipai BSF kiba ap pahara lyngba ka Mobile Check Post (MCP) ha surok Sonapur-Lumshnong kaba ban leit sha surok Lailong-Harai, East Jaiñtia Hills, Meghalaya.Ïa kane ka shithi la buhrieh hapoh u shyiap bad nalor ka buhrieh ïa ki tiar jong ka NBCC.Hadien la pynieng ïa ka kali, ki shipai BSF kiba la talasi ïa ka kali ki la lap ba la buhrieh ïa ka shini hapoh kali.  Mardor, ki shipai ki la bat noh ïa u nongñiah jong ka trok namarba um shym la lah ban pyni ïa ki dulir ban kit ïa ka shini bad nalor kata la lap ruh ba la pyndonkam ïa ka kali da kaba shu tap eitmiaw ba la kit ïa ki tiar jong ka NBCC.Ha kawei pat ka jingkhynra, ki shipai BSF Meghalaya ki la ïoh kurup ïa ki tiar khaïi be-aiñ kiba shongdor palat 28 lak ïa kiba la thmu ban shalan ruh sha ka ri Bangladehs.Ïa u nongñiah jong ka trok bad ïa ka shini la aiti noh sha ki Pulit jong ka Umkiang Out Post ban leh ïa kaba donkam.","KURUP KI BSF ÏA KI MAR KHAÏI TUH BA SHONGDOR 28 LAK, SHAH KEM UWEI",https://batesitv.com/kurup-ki-bsf-ia-ki-mar-khaii-tuh-ba-shongdor-28-lak-shah-kem-uwei/
"U Bah George B. Lyngdoh ha ka sngi Saitjaiñ u la resaiñ noh kum u Vice President jong ka Trinamool Congress da kaba aidaw, ‘ba ka dei ka rai shimet’.U Bah George u dei uwei napdeng ki 12 ki MLA ka seng Congress kiba la pynïasoh bad ka TMC ha u snem 2021, bad long ruh ka party kaba khlaiñ ha ka Liang Pyrshah jong ka Iingdorbar Thawaiñ ka Jylla.  U Bah George u la ïakhun ïa ka elekshon MLA kaba dang shu dep long shen mynta u snem na ka tiket jong ka TMC na Umroi bad u la shah rem.“Nga phah ïa ka shithi iehnohkam kum u Vice-President, TMC Meghalaya bad kum u President jong ka Umroi TMC Block Committee naduh kane ka khyllipmat,” ong u Bah Goerge ha ka shithi iehnohkam ba u la phah sha u State President jong ka Party u Bah Charles Pyngrope.“Ki snem ba la leit noh hapoh ka jingïalam bad ka jingkdew lynti jong phi ki la long shisha ki jingïaid lynti kiba kordor.  Ma phi bad ki para nongïalam phi la long ki nongkdew lynti ïa nga, bad ïa kito kiba ju don ryngkat ban tbeh jingshai kumno ban pynkylla ïa ki jingeh sha ki jingjop bad ïa ki jyrwit jyrwat sha ki kabu,” ula ong.U la ai khublei ruh ïa ki nongïalam bad ïa ki dkhot jong ka party kiba katkum ka jingshem jong u,ki la long ki nongïalam lynti bad ki nongkyrshan ha kiba bun ki liang ban ai ïa ka jingshakri sha ki paidbah nongshong shnong jong ka jylla.“Nga kyrmen ba ha ki sngi ki ban nang wan, ngi dang ïai bteng ban ïasam jingmut, khamtam ïa kito kiba pynmyntoi ïa ki nongshong shnong jong ngi,”u la ong.","RESAIÑ U BAH GEORGE LYNGDOH KUM U VP KA TMC, PYNPAW BA KA DEI KA RAI SHIMET",https://batesitv.com/resain-u-bah-george-lyngdoh-kum-u-vp-ka-tmc-pynpaw-ba-ka-dei-ka-rai-shimet/
": Ki Pulit jong ka East Khasi Hills District kiba la pynlong ka jingkhynra ha ka miet sngi thohdieng ki la ïoh kurup 1538.8 litar ka Beer, 43775 litar ka kiad IMFL bad 270 litar ka kiad pyrsi na ki bynta bapher bapher ba la die be-aiñ bad ïa kine ki jingdih pynbuaid la pynjulor noh ha ka jaka ba la ïoh kurup.U Superintendent of Police jong ka East Khasi Hills Bah Sylvester Nongtnger ha u kyrwoh ba la phah sha ki lad pathai khubor u la ong, kane ka jingkhynra jong ki Pulit ka long ban shim ïa ki lad ki lynti ban tehlakam ïa ka shongsuk shongsaiñ.U la ïathuh ba ki Pulit ki la pynlong ka jingïaid pahara bad ban khynra ïa ki kali.“Ha une u bnai Nohprah bun ki tamasa kin sa nang wan. Ban khanglad ïa ki jingjia basngewsih, ki Pulit ki la shim ïa ki lad ki lynti ban pynlong ïa ka jingkhynra ha ki bynta bapher bapher jong ka nongbah,” ula ong.U SP u la ïathuh ba ka jingtalasi bad pynngat kyndon ïa kiba buaid bad ïa kiba niah kali khlemakor la ka long ïa ki nongñiah kali saw shaka lane ar shaka kan dang ïai bteng khnang ban ïada ïa ki jingjia aksiden bad ka jingduhei ki mynsiem briew.",KURUP KI PULIT ÏA KA KIAD BAD KA BEER BA DIE BE-AIÑ,https://batesitv.com/kurup-ki-pulit-ia-ka-kiad-bad-ka-beer-ba-die-be-ain/
"Ka Ministry of Home Affairs (MHA) jong ka Sorkar Pdeng kam shym la ai ïa ka jubab kaba shai ha kaba ïadei bad ka jingdawa ban pyntreikam noh ïa ka Inner Line Permit ha kane ka jylla Meghalaya.Ka Sorkar Jylla ha u snem 2020 ka la phah sha ka Sorkar Pdeng ïa ka Resolution ban pyntreikam ïa ka Inner Line Permit ha kane ka jylla Meghalaya ïa kaba la ai jingmynjur da ka Ingdorbar Thawaiñ ka Jylla ha u Nohprah, 2019.Dang shen ka Hynñiewtrep Achik National Movement (HANM) ka la pynlong da ka jingïakhih bajaijai ha Jantar Mantar, New Delhi ban dawa ïa ka Sorkar Pdeng ba kan ai jingmynjur ban pyntreikam noh ïa ka Inner Line Permit (ILP), ban pynrung ïa ka ktien Khasi bad Garo ha ka Khyrnit Baphra bad ban ïapynbeit noh ïa u pud u sam hapdeng ka Jylla Meghalaya bad Assam.Ha ka jingïakren bad ki lad pathai khubor ha ka sngi Saitjaiñ hadien ba la wai ka jingïalang jong ka Central Executive Committee (CEC) u President ka seng u Bah Lamphrang Kharbani u la ong ba ka Ministry of Home Affairs ka la phah ïa ka jubab sha ka seng ha ka 7 tarik mynta u bnai halor ki ki lai tylli ki mat jingdawa jong ka seng.U la ïathuh ba ka Ministry of Home Affairs kam shym la kren shai ha kaba ïadei bad ka mat jingdawa ban pyntreikam ïa ka Inner Line Permit (ILP) hapoh Meghalaya.“Kam (MHA) shym ong haoid lane em halor kane ka bynta,” u la ong.Ha kaba ïadei bad ka jingdawa ban thaw ïa ka Boundary Commission, u Bah Kharbani u la ïathuh ba ka MHA ka la phah da ka jingthoh sha ka CS Division kaba khmih ïa ka jingïapynbeit pud ïa baroh ki jylla kiba don hapoh pud u sam jong ka thaiñ Shatei Lammihngi ka ri India.“Ka CS Division ka hap hapoh ka jingpeit ïa ka jingïapynbeit pud,”  u la ong.“Ka seng kan ym shongthait ban buddien halor kitei ki lai tylli ki mat tad haduh ban da poi sha ka thong jong ka jingjop,” u la bynrap.“Ka jingai jubab jong ka MHA ïa ki lai tylli ki jingkylli jong ka seng (halor ka ILP, ka ktien Khasi bad Garo, ka jingïapynbeit pud) ka dei ka jingburom ïa ka ri bad ka jaidbynriew bad ïa ki paidbah ka Jylla Meghalaya,” la pynpaw u Bah Kharbani.Halor ka jingdawa ban pynrung ïa ka Ktien Khasi bad Garo ha ka Khyrnit Baphra, u Bah Kharbani ula ong, “ka MHA ka kren ba ki jingpynsngew jong ngi lyngba ka jingaiti ïa ki dorkhas sha ki Myntri Sorkar Pdeng ka long ba ka hap ban pdiang ïa ki jingpynsngew tangba kam shym la kren eiei pat da kaba shai.”“Ngin ym shongthait bad ngin ym shong kli kti hynrei ngin ap beit ïa kaei kaba ka Sorkar thymmai ha Delhi kan pynpaw pyrthei. Shwa kata ruh, kumba ngi la smai bad ngi la rai kum ki nongïalam, ngi hap ban ïakren bad ka Sorkar Meghalaya,” u la ong.“Ngi kwah ba ki nongsynshar jong ngi, kin hap ban pynbeit ïa ki rukom speldak jong ka ktien Khasi. Ka Department of Khasi jong ka skulbah NEHU ka hap ban shimkhia ruh halor kane ka bynta,” ula ong.",YM AI JUBAB SHAI KA MHA ÏA KA HANM ÏA KA JINGDAWA ILP HA MEGHALAYA,https://batesitv.com/ym-ai-jubab-shai-ka-mha-ia-ka-hanm-ia-ka-jingdawa-ilp-ha-meghalaya/
"Ka ophis jong ka Commissioner for Persons with Disabilities ka Sorkar Jylla ryngkat ka jingïatreilang bad ka ophis State Resource Centre on Disability Affairs, Shillong, ka la pyntip ba ka jingrakhe ïa ka sngi kyrpang jong ki briew kiba don jingduna ha ki dkhotmet la pynkynriah sha ka 4 tarik, Nohprah.“Ngi la pynkynriah ïa kane ka sngi, namarba ka 3 tarik, Nohprah ka hap ha ka sngi u Blei,” la ong ka Assistant Commissioner for Persons with Disabilities ka Kong Bridget Warshong ha ka jingïakren bad ki lad pathai khubor ha ka sngi Saitjaiñ.Mynta u snem, ka jingrakhe ïa kane ka sngi kyrpang jong ki briew kiba don jingduna ha ki dkhotmet lane ka ‘International Day of Persons with Disabilities, 2023’ kan long halor ka phang, “A Day For All”. Ka jingrakhe kan sa long ha U Soso Tham Auditorium naduh ka 10:30 baje mynstep.Ka Kong Warshong ka la ong ba ka jingpynlong ïa kane ka jingrakhe ka long ban pynsngewthuh paidbah ha kaba ïadei bad ka hok bad ka bha ka mïat jong ki briew kiba don jingduna ha ki dkhot met katkum ba hok ba la bsuh hapoh ka Rights of Persons With Disabilities Act, 2016 ha kaba kane ka aiñ ka kren shai ïa ka jingkynthup lang ïa ki briew kiba duna ha ki dkhotmet hapoh ka imlang ka sahlang.“Ka thong jong kane ka prokram ka long ban kynthup lang ïa ki briew kiba duna dkhotmet da kaba ailad ba kin pyni ïa ka sap ka phong kaba ki don bad ka jinglah ka jong ki,” la ong ka Kong Warshong.U State Resource Centre on Disability Affairs Bah Dylan Syiem, u la bynrap ba kane ka dei ka sien banyngkong eh ba yn pynlong ïa kane ka prokram na ka bynta ki briew kiba duna ha ki dkhotmet ha ka rukom ka jingïalehkmen.",SHA KA LAH SNGI U BLEI PYNKYNRIAH KA JINGRAKHE ÏA KA SNGI KYRPANG KIBA DUNA DKHOT LMET,https://batesitv.com/sha-ka-lah-sngi-u-blei-pynkynriah-ka-jingrakhe-ia-ka-sngi-kyrpang-kiba-duna-dkhot-lmet/
"Ki nongrep kiba la pynkhreh ban ïashim bynta ha ka Meghalaya Farmer’s Parliament ka ban sa long ha ka 4 tarik bad 5 tarik Nohprah ki la pynkhreh lypa ïa ki jingkylli ba kin sa buh hakhmat jong ki tnat treikam bapher bapher jong ka Sorkar Jylla.Ha kane ka sngi, ka Hill Farmer Union (HFU) kan sa rakhe ruh ïa ka sngi kyrpang jong ki nongrep ne ka Meghalaya Farmer’s DayU President ka HFU, Bah Commander Shangpliang ha ka jingïakren bad ki lad pathai khubor u la ïathuh ba u Myntri Rangbah ka Jylla u Conrad Kongkal Sangma, u Myntri ka tnat Animal Husbandry and Veterinary u Bah Alexander L. Hek, bad ka Myntri ka Rep ka Riang ka Dr. Ampareen Lyngdoh kin sa ïashim bynta lang ha ka sngi plie ïa kane ka dorbar ki nongrep ka ban sa long ha nongbah Shillong.“Kin sa don ki jingbatai na ki tnat treikam bapher bapher halor ki skhim ba la ai jingmyntoi ïa ki nongrep,kata, na ka tnat Agriculture, Horticulture, Fisheries, Veterinary bad khamtam eh ïa ki mishon bapher bapher ba ka Sorkar ka la wanrah na ka bynta ki nongrep,” la ïathuh u Bah ShangplianKan sa don ruh ka kynta kylli jingkylli kumba long hapoh ka Ingdorbar Thawaiñ ba ki nongrep na manla kawei pa kawei ka Block ki ladep pynkhreh lypa ïa kiba ka Union ka ladep phah sha ki tnat treikam ka Sorkar ba kin ai jubab ha ka dorbar.Haba kylli, u General Secretary jong ka HFU, Bah Alfondbirth Kharsyntiew u la ong, ki jingkylli ki kynthup, “ïa ka jingbym biang ki symbai ba ka tnat ka ju pynpoi sha ki nongrep. Ka jingpynpoi ïa u symbai lyngba ki Block ka slem palat namarba tengteng ka por thung kam dei shuh, katba ki symbai ki dang wan poi.“Ka jingpynslem jong ka Sorkar, naduh u snem 2021 haduh 2023, ba ki nongrep kim pat ïoh ïa ka bailutksan halor ka jingshah pynjot jong ki marrep ha ki bor jong ka mariang,” u la bynrap.Shuh shuh u la ïathuh ba ki nongrep ki la pynpaw ruh ha ka jingkylli halor ka jingsngewkhia ba ki don ki khynnah ba la pep skul shiteng po“Ki nongrep ki la pan jubab na ka tnat Pule Puthi, kaei ka thong jong ka Sorkar ban pynduna ïa ka jingpep skul shiteng por ki khynnah ha ki shnong jong ki bad bynrap, “na East Jaiñtia Hills, ki nongrep ki kwah ban buh ïa ka Free Coaching Centre khnang ba ki khun jong ki nongrep kin ïoh ban pyntbit ïalade ha ki eksmin bapher bapher kum ka JEE, NEET bad kiwei kiwei namarba ki khun jong ki nongrep ki don ruh kiba thrang ban ïakhun wat ïa ka eksamin MPSC.“Kawei ka jingkylli kaba mih ka long ruh balei ka Sorkar haduh mynta kam lah ban pynduh ïa ka jingot kilo,” la ïathuh u Bah Kharsyntiew.","HA KA FARMER’S PARLIAMENT, PYNKHREH KI NONGREP DA KI JINGKYLLI ÏA KA SORKAR JYLLA",https://batesitv.com/ha-ka-farmers-parliament-pynkhreh-ki-nongrep-da-ki-jingkylli-ia-ka-sorkar-jylla/
": U President jong ka Khasi Author Society (KAS) u Dr. DRL Nonglait, ha ka Lah Sngi u Blei u la iathuh ba u la shim ia ka rai ban ym iakhun satia ia ka elekshon Lok Sabha.Dang ha kine ki khyndiat taiew, ka khubor ka la mih ba u Dr. DRL Nonglait u dei uwei napdeng kiba la pynkhreh ban iakhun ia ka elekshon Lok Sabha na Shillong Seat, ka ban sa long ha u snem 2024.“Ym dei ma nga uba pat tiket, hynrei dei ki nongialam ka UDP kiba tyrwa ia ka kyrteng jong nga,” la ong u Dr. Nonglait ha ka jingiakren bad ki lad pathai khubor.U la iathuh ba katba u don sha Delhi na ka bynta ka jingpynlong ia ka jingiathir nia halor ka jingpynrung ia ka Ktien Khasi ha ka Khyrnit Baphra jong ka riti synshar ka ri India, u la iohi ia ka khubor ba un iakhun ia ka elekshon Lok Sabha.“Ynda nga la wan phai na Delhi, nga la iakynduh markhmat ia ki nongialam jong ka UDP bad nga la pynpaw ba kam long satia ia nga ban iehnoh ia ka kam kaba nga dang bat mynta (kum u President ka KAS) bad namarkata ngan ym aplai satia ia ka tiket na ka UDP lane na kano kano ka party,” la ong u Dr. Nonglait.“Ban pynkylla ia ka kam na kaba nga bat mynta ka dei ka rai kaba eh haduh katta katta. Hadien ba la iakynduh ia ki (nongialam ka UDP), ngam shym la kyntait jyndat, nga la iakren bad pynshongnia bha.  Ki jingkit ki dei kiba bun syrtap bad ngam pat long ban iehnoh ia ki,” u la ong.U la iathuh ba ka la don ka jingiakren ban pynrung ia u kum u dkhot jong ka UDP na Mawthadraishan Circle.  “Ka la don ka jingïakren bad ngam pat ai ktien bad khamtam mynta leilei ngam don jingmut ban ialeh ia kano kano ka elekshon bad ka jingkylli ban rung sha ka UDP ne sha kano kano ka party kam mih,” u la bynrap.Kum ban shu pyntip, ka UDP ka la thung ia ka State Election Committee (SEC) ban wad kyrtong na ka bynta ban pyniakhun ha ka elekshon Lok Sabha na Shillong bad na Tura Seat.Ki seng saiñpyrthei kiba ladep pynbna ia ki kyrtong ban pyniakhun na Shillong Seat ki long ka VPP kaba la pyniakhun da u Dr. Ricky J. Syngkon, ka NPP da ka Dr. Ampareen Lyngdoh bad na ka Agatha Sangma na Tura. Katba ka Congress ka la don lypa ia u MP ba mynta jong ka Shillong Seat u Bah Vincent Pala u ban iakhun ia ka elekshon Lok Sabha ha ka wat kaba lai.Ka BJP ruh haduh mynta kam pat ioh kyrtong satia ban pyniakhun ha kane ka elekshon na Shillong bad na Tura watla ka la pyneh beit triang ban iakhun marwei khlem da iatreilang bad kano kano ka seng saiñpyrthei.",SHIM RAI U DR. DRL NONGLAIT BAN YM ÏAKHUN ÏA KA ELEKSHON LOK SABHA,https://batesitv.com/shim-rai-u-dr-drl-nonglait-ban-ym-iakhun-ia-ka-elekshon-lok-sabha/
"Ka Hynñiewtrep Achik National Movement (HANM) ka la aipor 10 sngi ïa ka Sorkar Meghalaya ba kan leh eiei halor ka jingkyntur pud jong ka Sorkar Assam ha ka shnong Bakhlapara, kaba hap hapoh ka Hima Nongspung, Ribhoi District.Ka Sorkar Assam ka la shna be-aiñ ïa ka surok ha ka shnong Bakhlapara wat hapdeng ka jingpyrshah kaba jur na ki nongsynshar Hima bad ki paidbah nongshong shnong khlem da pynsngap satia wat ïa ki jingpynsngew jong ki nongsynshar ka Hima Nongspung.“Ngin aipor 10 sngi ïa ka Sorkar Meghalaya lyngba ka Regional Committee ba kan tuklar mardor ïa kane ka kam hynrei lym kumta ka seng kan shim da ka sienjam kaba tyngeh ban leh ,eiei la ka long kaba be-aiñ ne da kino ki lynti,” la ong u General Secretary ka HAHM, Bah Kyllang Thongni ha ka jingïakren bad ki lad pathai khubor ha ka sngi saitjaiñ hadien ba la wai ka Central Executive Committee (CEC) jong ka Seng.“U Chairman jong ka Regional Committee ka Ribhoi District u dei ban tuklar mardor da kaba phah pynsangeh ïa ka jingshna surok be-aiñ da ka Sorkar Assam ha Bakhlapara hapoh u pud u sam jong ka Jylla Meghalaya,” ula ong.“Ngi la aipor 10 sngi, lada ka Sorkar Meghalaya kam shimkhia, ngim banse ban pyni da ki kam, la ka long da ka kam kaba be-aiñ lane da ka kam kaba long aiñ,” u la ong.U la ïathuh ba ka seng kan sa shong jingïalang bad u Acting Syiem ka Hima Nongspung ban ïakren bad ban ïa phylliew jingmut halor ka jingïai kyntur pud jong ka Sorkar Assam sha ka jylla.","BA SHNA SUROK BE-AIÑ KA ASSAM HA BAKHLAPARA, 10 SNGI AIPOR KA HANM ÏA KA SORKAR JYLLA",https://batesitv.com/ba-shna-surok-be-ain-ka-assam-ha-bakhlapara-10-sngi-aipor-ka-hanm-ia-ka-sorkar-jylla/
"U Myntri Rangbah ka Jylla u Conrad Kongkal Sangma u la ong ba Sorkar kan kyrshan borbah ia ki nongrep jong kane ka jylla ha kaba pynmih ia ki marrep bad kumjuh ruh ban weng ia ki jingeh ba ki nongrep ki mad ha kaba iadei bad ka rep ka riang.Ia kane u Myntri Rangbah u la pynpaw haba kren ha ka dorbarbah jong ki nongrep lane ka Meghalaya Farmers’ Parliament kaba la long ha State Convention Centre, Shillong.Ha kane ka sngi, u Myntri Rangbah u la pyllait paidbah ruh ia ka Regeneration Meghalaya Project Program.Lyngba kane ka dorbarbah, ka ban sa kut ha ka sngi baar ka thong jong ka Sorkar ka long ban plie lad ia ki nongrep na kylleng ka jylla ba kin iasam ia ki jingtip bad ban sngap ruh ia ki jingeh ba ki iakynduh ha ka rep ka riang.Ha kane ka dorbarbah, la iashim bynta lang da ka Myntri jong ka Rep ka Riang ka Sorkar Jylla ka Dr. Ampareen Lyngdoh, u Myntri ka tnat Animal Husbandry and Veterinary Department u Bah Alexander Laloo Hek, ka Secretary jong ka tnat ka Rep ka Riang ka Kong Isawanda Laloo bad ki nongrep na kylleng ka jylla.",YN KYRSHAN BORBAH KA SORKAR MDA ÏA KI NONGREP HA KA JYLLA; ONG U CM,https://batesitv.com/yn-kyrshan-borbah-ka-sorkar-mda-ia-ki-nongrep-ha-ka-jylla-ong-u-cm/
"Namar ka jingbun shaba palat jong ki briew kiba shim kabu ban khrong pisa be-aiñ ha ka kyrteng jong ka seng bad kumjuh ruh namar ka jingbym lah shuh ban register ia ka seng, ki nongialam jong ka Meghalaya Liberation Assocation of Visually Impaired (MLA0VI) ha ka Lah Sngi u Blei ki la pynbna paidbah ba ka jingialang paidbah kaba la long dang shen ka la shim ia ka rai ban pynduh pyndam noh ia kane ka seng naduh kane ka sngi.Ha ka jingiakren bad ki lad pathai khubor, u President jong ka Seng u Bah Elkin Rynñiaw u la iathuh ba ha ka jaka jong ka  Meghalaya Liberation Assocation of Visually Impaired (MLAoVI) la pynkha thymmai da ka National Inclusive Society For Downtrodden Community (NISFDC) ka ban peit ia ka bha ka miat jong ki briew kiba don jingduna ha ka bor iohi jong ki khmat.U President ka Seng u la maham tyngeh ruh ia ki dkhot ka seng lane ia kino kino kiba shim kabu ban lum pisa ha ka kyrteng jong ka ka  Meghalaya Liberation Assocation of Visually Impaired (MLAoVI) ba ka seng hi ka ladep ban pynduh pyndam.U la pyntip ruh ba ka Seng ka la pynsangeh noh ban die paidbah ia ka Raffle Ticket.“Namar ka jingkhñium bad ka jingud shaba palat jong ki briew ha kaba iadei bad ka jingdie jong ka seng ia ka Raffle Ticket ban pynmih pisa na ka bynta ki jingdonkam babun jong ka seng bad khamtam eh ha kaba iadei bad ka projek ba ka seng ka la pyntrei ha ka shnong Mawlai Mawtawar, Shillong, ngi la shim ia ka rai ban pynsangeh noh ia ka jingdie ia ki Raffle Ticket,” ong u Bah Rynñiaw.Katkum ka jingiathuh jong u, ki Raffle Ticket kiba ka seng ka ladep ban die paidbah haduh mynta ki dang long tang kumba 5 percent na kaba la shna.“Ngi kyrpad ia kito kiba ladep thied ia ki Raffle Ticket, ba kin ym sngew eiei halor kane ka jingpynsangeh jong ngi bad ngi kloi ruh ban pynphai ia ka pisa kaba ki paidbah ki ladep thied bad ngi long ruh kiba pdiang kylluid mynsiem lada ki don kiba kloi ban shu noh synñiang ia ka pisa jong ka Raffle Ticket sha ka seng,” la ong u Bah Rynñiaw.","BA JUR KA JINGSHIM KABU KIBA KHRONG PISA BE-AIÑ, LA PYNDAM NOH MLAoVI",https://batesitv.com/ba-jur-ka-jingshim-kabu-kiba-khrong-pisa-be-ain-la-pyndam-noh-mlaovi/
"Kum shi bynta ban ialap ia ka jingsniew jong u drok khamtam na ka jingngop jong ki khun samla ha ka jingkyrni ban dih ia u drok, ka United Democratic Party  (UDP) Youth Wing, Shillong City ka la pynlong da ka lympung ialehkai football kaba la tip kum ka 1st knockout  football tournament 2023, kaba don ruh ia ka phang pdeng, kaba ong, “United against drugs, deny drugs embrace life”.Ia kane ka lympung ialehkai ba la pynlong ha madan jong ka MFA, la sdang naduh mynta ka lah sngi U Blei bad yn sa pynkut ha ka 16 tarik mynta u bnai.Ha ka sngi sdang jong kane ka lympung ialehkai la ai jingpynshai halor ka jingsniew jong u drok da  u Superintendent of Police (City), East Khasi Hills District u Bah Vivek Syiem uba la long kum u resource person ryngkat ka jingdonlang jong u President ka UDP u Bah Metbah Lyngdoh uba la long kum u kongsan bad kiwei kiwei.",IALAP PYRSHAH DROK KI SAMLA UDP DA KA JINGÏALEHKAI PHUTBOL,https://batesitv.com/ialap-pyrshah-drok-ki-samla-udp-da-ka-jingialehkai-phutbol/
"U President jong ka Khasi Author Society (KAS) u Dr. DRL Nonglait, u la kynthoh tyngeh ia u Myntri Rangbah ka Jylla u Conrad Kongkal Sangma ba u dei tang u khlein la thang, jwat la bam.Kane ka jingkynthoh jong u Dr. DRL Nonglait ka long hadien ba ka ophis jong u Myntri Rangbah kam shym la phah satia ia ka shithi sha ka tnat Political ba ka Khasi Author Society (KAS) ka ladep phah sha ka Sorkar Jylla khnang ban phah sha u Myntri ka tnat Kam Pohing ka Sorkar Pdeng u Amit Shah ha kaba iadei bad ka jingdawa ban pynrung ia ka ktien Khasi ha ka Khyrnit Baphra jong ka riti synshar ka ri India.Ha ka jingïakren bad ki lad pathai khubor ha ka Lah Sngi u Blei, u Dr. Nonglait u la kynnoh ruh ba ka Sorkar Jylla ka la shim sting shaba palat halor kane ka jingdawa ban pynrung ia ka Ktien Khasi ha ka Khyrnit Baphra.“Ka dorkhas ba ngi phah sha ka Ministry of Home Affairs (MHA) ka long kaba kham eh namarba ka jingdawa ka long ban wanrah ia ka Official Bill ha ka dorbar ka ban sa wan. Namarba ka Sorkar India ka ioh por tang ar bnai duna ban shim ia ki sienjam halor kane, imat kam pat long kaba kloi ban leh ia kata,” u la ong.“Kam (Sorkar India) pat don satia ia ka jingmut ban pynbeit thymmai ia ka Khyrnit Baphra jong ka riti synshar ka ri. Lehse ka jingdawa jong ngi ka long kaba kham eh, kim (MHA) shym la ai ia kano kano ka rai halor kane ka jingdawa,” la iathuh u Dr. Nonglait.“Ka jingtlot bad ka jingsuki na ka liang jong ka Sorkar Jylla ka dei kawei ka daw.  Hadien ba la wan na Delhi, ngi la leit da ka kynhun kaba khlain ban iakynduh ia u Myntri Rangbah, ban dawa ba dei ban pynlong ktien Sorkar noh ia ka ktien Khasi bad ha kajuh ka por ban thoh sha u Myntri ka tnat Kam Pohing ka Ri ban pynkhreh ia ka Official Bill ban pynrung ia ka Ktien Khasi ha ka Khyrnit Baphra,” u la ong bad bynrap, “wat u Myntri Rangbah ruh u la kular ia ngi da kaba shai ban leh ia kata bad ha kaba iadei bad ka shithi kum ka jingkyrshan ia ka jingdawa jong ngi, ngi dawa ban wanrah ia ka Official Bill.”“U (Myntri Rangbah) la ong ba un leh noh ia kane hapoh kine ki taiew bad u ong ruh sngewbha ban pynkhreh ma phi ia ka shithi bad ngin shu pynbiang tang ia kiba long Official.  Ngi la ong ba phin phah ma phi na ka tnat Political bad ngi la leit ai ia ka shithi bad ka jingbuddien ka shithi kam mih satia. Hynrei ynda la telephone ia u PA jong u Myntri Rangbah u ong ba ki dang peit ban pynbit pynbiang ia ka shithi. Ka long thik kumba ong, “khlain la thang, jwat la bam.” Kane ka dei ka jingleh suki na ka liang jong ka Sorkar Jylla,” la kynthoh u Dr. Nonglait.“Namarba ka KAS ka dei kaba im sngi ia kane ka kam, ngim don ka jingdiaw mynsiem hynrei ngin sa shim da kawei pat ka sienjam ban iaid shakhmat ban pynjur ia ka jingdawa jong ngi,” la kren heh mynsiem u Dr. Nonglait.Haba kylli, hato ka jingpynslem jong u Myntri Rangbah ka dei neem namarba u ap lang ban leh ia ka ktien Garo, “ngam lah ban ong eiei hynrei u Myntri Rangbah u tip ia kata.”U la iathuh ruh ba ka KAS kan sa khot ia ka Central Executive Committee bad hadien ia kata ia ka General Meeting ban pyrkhat ia kiei ki kam ban leh nangne shakhhmat bad ka jingiatreilang kam dei shuh tang ha Meghalaya hynrei ban iatreilang bad kiwei pat ki kynhun na kiwei pat ki jylla kiba dawa ban ioh jingithuh ia ka ktien ha ka Khyrnit Baphra.","KHLEIÑ LA THANG, JWAT LA BAM, KYNTHOH U DR. DRL NONGLAIT ÏA U MYNTRI RANGBAH",https://batesitv.com/khlein-la-thang-jwat-la-bam-kynthoh-u-dr-drl-nonglait-ia-u-myntri-rangbah/
"Kaophis Commissioner for Persons with Disabilities ha ryngkat ka jingiatreilang bad ka State Resource Centre on Disability Affairs ha ka Lah Sngi u Blei ka la rakhe ia ka International Day for Person with Disabilities phyllaw jong ka State Central Library, Shillong.Ia ka ‘EMPOWERFEST-2023’ la plie paidbah da u Myntri ka tnat Social Welfare u Bah Paul Lyngdoh ryngkat ka jingdonlang jong u Commissioner & Secretary ka tnat Social Welfare u Pravin Bakshi  bad kiwei kiwei.Haba kren ha kane ka sngi, u Bah Paul Lyngdoh u la banjur ba ka imlang ka sahlang ka dei ban pyniaryngkat kyrdan  bad ban pynkuupbor ia ki briew kiba don jingduna ha ki dkhotmet.  U la ong b aka Sorkar ka la trei shitom ban phah ia ki jingtyrwa ban shna ia ki lynti iaid ba paka  na ka bynta ki briew kiba don jingduna dkhot ha ki ophis sorkar bad ki shlem treikam.Ha kane ka sngi, ka ophis Commissioner for Persons with Disabilities ka la pynkup burom ia u Director jong ka Sanker Rehabilitation Centre u Dr. Sandi Syiem da ka Champion of Mental Health Advocacy Award bad ia u Carmo Naronha jong ka Bethany Society da ka Leader of Equality Award.Kiwei pat kiba la shah pynkup burom ha kane ka sngi ki long ka kynhun Meghalaya Blind Women’s Football da ka khusnam Inclusive Sportsmanship Award, u heprit Rupari Nongrum da ka khusnam Inspirational Artist Award, ka St. Edmunds College da ka khusnam Trailblaizer in Accessibility Award, u Sengrang G Momin da ka khusnam Inclusive Media Representation Award bad ka Ibadalin Kharbuli da ka khusnam Literacy Award.U Myntri ka tnat Social Welfare u la pyllait paidbah ruh ia ka megAbility App naka bynta ki briew kiba don jingduna ha ki dkhotmet.Ha kane ka sngi, ka ophis District Social Welfare Officer, East Khasi Hills, Shillong ka la pynlong ia kane ka jingrakhe ha ka shnong Mawtap Pyllun, Sohiong C&RD Block.Ka District Programme Officer, ICDS Cell, East Khasi Hills District ka Kong S. Bang ka la long kum ka Kongsan ryngakat ka jingdonlang jong ka District Social Welfare Officer, East Khasi Hills ka Kong E. Kharchandy, u Rangbah Shnong ka Mawtap Pyllun u Bah R. C. Lyngkhoi, ka Kong B. Kharbuli na ka District Legal Services Authority, East Khasi Hills bad ki nongshong shnong.La pynlong ruh ia ka medical check up camp ba khlem donkam siew pisa da ka jingiatreilang bad ka Sohiong Community Health Centre.",ÏOH KHUSNAM U DR. SANDI SYIEM BAD U CARMO NARONHA HA KA INTERNATIONAL DAY FOR PWD,https://batesitv.com/ioh-khusnam-u-dr-sandi-syiem-bad-u-carmo-naronha-ha-ka-international-day-for-pwd/
"U Director General of Police (DGP) ka Meghalaya u Dr. L. R Bishnoi u la pyntip ba ki don haduh 2.5 lak ngut kiba pyndonkam ïa u drok ha ka jylla.Haba kren ha ka jingpyllait paidbah ïa ka DREAM project ha Shillong, u Dr. Bishnoi u la ong ba ka Ministry of Social Justice and Empowerment, ka Sorkar India ka la pynlong ïa ka jingsorjamin ha ka ri baroh kawei bad kynthup ruh ha ki Union Territories.“Ha u snem 2019 ka Ministry ka la ai jingkheiñ ba ki don 7.5 klur ngut ki nongdih drok ha ka ri bad ki don 2.5 lak ngut ki nongdih drok ha Meghalaya” la ong u Dr. Bishnoi.U la ong ba ka Meghalaya ka dei kaba ïajan tam eh bad ka Golden Triangle kaba ju pyndonkam da ki snar khaïi drok kum ka lynti ïaid, ba kynthup ïa ka ri Myanmar, Thailand bad Laos namarba ka jingpynmih ïa u Opium, Heroine bad kiwei kiwei ki jait jingdih ba sniew la pynmih na kine ki ri.U la bynrap, naduh ba ka Meghalaya ka la long ka khyrdop rung bad mih, mynta ka la long ka ktem jong ki nongkhaïi drok.“Mynta ki nongpyndonkam ïa u drok ha ka jylla ka la nang kiew artet, mynshwa ka long tang ha ki jaka sor, hynrei mynta ka la rung wat sha ki nongkyndong. Mynshwa kiba dih drok ki dei tang ki shynrang hynrei mynta wat ki samla kynthei ba dang rit ka rta ruh ki ngop ha ka jingdih drok,” u la bynrap.U DGP u la kam ba ka jingpyndkam ïa u drok, kan ïalam sha ka jingmih ki kam runar ruser bad ka jingïapait hapoh ka ing ka sem bad ki jingjia aksiden.“Phin sngew lynngoh ba tang ha nongbah Shillong ki don 4 haduh 5 tyllli ki Cases jong ka jingïapait shiiing shisem ba la ujor manla ka sngi sha ki thanat bad manla ka sngi, 3-4 tylli ki jingjia aksiden ki jia ha nongbah Shillong bad haba ngi tohkit shaphang kata, ka daw ka long na u drok bad na ka kiad,” la ïathuh u Dr. Bishnoi.U la ïathuh ba ha u snem 2022, haduh 116 tylli ki Case la rejistar hapoh ka NDPS Act bad 234 ngut ki briew ki la shah kem bad tang ha une u snem 2023 kumba 183 tylli ki case la rejister bad 349 ngut ki la shah kem.“Ha u snem 2022, ngi la kurup haduh 7 kilo tam u drok heroin bad ha u snem 2023, ngi la kurup 16.7 kilo bad 1 kilo u drok heroin uba don ïa ka bor ban pynlong ïa ki 200 ngut ki briew ki ban im kyrni ha u drok,” u la bynrap.Haba ïadei bad Ganja, u DGP u la ïathuh ba ha u snem  2022, haduh 1,400  kilo la ïoh ban kurup bad tang ha une u snem ka la kiew sha ka 4,000 hajar kilo, 13,000 tylli ki dawai kuli Yabba ba la kurup ha u snem 2022 bad 61,000 tylli ha kurup ha u snem 2023.U la bynrap ruh ba ha u snem baladep, haduh 17,000 tylli ki dawai kuli Psychrotrophic Tablets la ïoh ban kurup bad mynta  u snem 44,000 tylli la ïoh ban kurup bad ka dawai jyrhoh ba la ïoh kurup ha u snem baladep ka long 27,000 tylli bad mynta u snem ki Pulit ki la ïoh ban kurup 1.5 lak tylli.“Ha u snem baladep ngi la kurup ruh ïa ka pisa na ki nongkhaïi drok kaba kot T. 37 lak bad mynta u snem ka la kiew sha ka T. 47 lak,” la ïathuh shuh shuh u Dr. Bishnoi.",2.5 LAK NGUT KI NONGDIH DROK KI DON MYNTA HA MEGHALAYA; PYNTIP U DGP KA JYLLA,https://batesitv.com/2-5-lak-ngut-ki-nongdih-drok-ki-don-mynta-ha-meghalaya-pyntip-u-dgp-ka-jylla/
": Ka Shillong College Central Library, Shillong ka la pynlong ïa ka jingïathir ïatai sani kaba saw sngi ha u bnai baladep halor ka ka phang, “Beyond books: Unveiling the Digital Realm” na ka bynta ki samla kiba dang pule ha ka First Semester.Ka jingthmu ba la pynlong ïa kane ka jingïatai ka long ban pynsngewthuh ïa ki samla pule ïa ka jingïaid stet jong ka por ba la donkam ïa ka Digital nalor ki kot pule bad ban pynsngewthuh ruh ha ki ïa ka bynta jong ka New Education Policy (NEP), ba ka College ka la thmu ban ai jinghikai sha ki samla pule katkum ka jingdawa jong ka por ban pyndonkam ïa ki teknoloji.Ha kane ka sngi, la ai jingkren da u Vice Principal jong ka Shillong College u Bah Badondor Syiem u la pynpaw ba ka thong jong ka Library ka long ka shlem pule kaba kongsan bha, bad kyntu ruh ïa ki samla pule ban pyndonkam hok ïa ki tyllong jingtip ba ki ïoh na ka Library.U Vice Principal u la kyntu ruh ïa ki samla pule ba kin phaikhmat da kaba pyndonkam ïa ka Digital khnang ban ïoh ïa ki tyllong jingtip kiba kham thikna.La ai jingpynshai shuh shuh sha ki samla pule da ka Librarian jong ka College ka Kong B. Lyngdoh. Ka la pyntip ruh sha ki samla pule ba ki tyllong jingtip ki don da ki hajar bad ki phew hajar tylli lyngba ka e-resources.Ka la pyni nuksa ruh kumno ban pyndonkam ïa ka e-reader apps bad ïa kiwei pat ki rynsan, kaba pynshlur ïa ki samla pule ba kin nang kumno ban pyndonkam ïa ka e-resources kaba la don lypa la ka long na ka College lane na kiwei pat ki bynta.",PHAIKHMAT KA SHILLONG COLLEGE CENTRAL LIBRARY BAN PYNDONKAM ÏA KA DIGITAL,https://batesitv.com/phaikhmat-ka-shillong-college-central-library-ban-pyndonkam-ia-ka-digital/
"U Myntri Rangbah ka Jylla u Conrad Kongkal Sangma ha ka sngi baar u la kular hakhmat ki nongtrei COVID-19 Emergency Care Services Staff  ba la thung kontrak da ka tnat ka Koit ka Khiah bad ka Sorkar kan sa siew dep ïa ka tulop jong ki hapoh ka 10 tarik mynta u bnai.“Ngi la rai ban ai por khatduh ïa ka Sorkar haduh ka 11 tarik, mynta u bnai, lada ka tulop kam poi, ngin pynlong da ka jingshah thngan hakhmat ka ophis Secretariat ha ka 15 tarik mynta u bnai,” la ong u Bah Kasperline ïawphniaw ha ka jingïakren bad ki lad pathai khubor hadien ka jingïakynduh ïa u Myntri Rangbah.Shwa kane, kata, ha ka por mynstep, kine ki nongtrei COVID-19 na rilum Khasi-Jaiñtia bad na rilum Garo ki la tur paidbah sha ka ophis Directorate of Health Services (MI) ban dawa ïa la ka jong ka bainong kaba kim shym la ïoh mynta la kumba 6 ne 7 bnai kynthih.U Bah Kasparline u la ïathuh ba ka DHS ka la pynshai ba baroh ki kot ki sla kiba ïadei bad ka tulop jong ki nongtrei ladep phah lut sha ka Sorkar bad ka shong pat sa ha ka Sorkar ban pyndep ïa ka kamram kaba sah.Ka jingpan jingpynshai na ka DHS ka long hadien ba uwei na ki nongwad RTI Bah Disparsing Rani u la lap lyngba ka jubab RTI ba ka pisa ba ka Sorkar Pdeng ka la mang ban ïarap ïa ka jylla Meghalaya ka dang sah sa 43 klur tyngka.“Dei halor kane ka daw, ngi la wad jingtip na ka DHS hadien ba ka ong bym don pisa.  Ngi la ïakynduh ruh ïa ka Myntri ka Koit ka Khiah ka Dr. Ampareen Lyngdoh hynrei ka kren kyllaiñ pynban da kumne kumtai bad ka khynñiat sha ki Dealing Assistant. Ha ka jingtih bniah, ngi la leit tohkit ruh na ki ophisar jong ka tnat Pla Tyngka jong ka sorkar,” la ong u Bah Kasperline.U la pyntip ruh ba ha ka jingïakynduh markhmat bad u Myntri Rangbah, kane ka kynhun ka la kyrpad ïa ka Sorkar ban thungkam biang sa shisien namarba bun na ki nongtrei ki dei kiba la don jingtbit namarba ki dei kiba la trei naduh ka por ba ka khlam COVID-19 ka la wan lynshop ha kane ka jylla Meghalaya ha ka sien banyngkong ha u snem 2020 bad ha u snem 2021.“U Myntri Rangbah um shym la ai kano kano ka jingkular hynrei u la pyntip ba un sa shong bishar bad ban lum ïa ka jingïalang shwa ban shim ïa ka rai,” la ïathuh u Bah Kasperline.Shuh shuh u la ïathuh ba ka tnat ka Koit ka Khiah lyngba ka DHS bad ki District Medical & Health Officer (DM&HO) ki la thungkam ïa ki hajar ngut ki briew ha ka por ba dang wan lynshop nyngkong eh ka khlam COVID-19 hynrei kiba bun ki la iehnohkam ïa ka kam tang shu phah leit sha ki kamram COVID-19.“Ki tieng ban trei ha ki COVID Ward.  Ki don pat kiba ïai neh ha ka kam naduh ka por ba dang sdang ka jingpang COVID-19 nyngkong eh bad kiba dang trei haduh ban da shah pynkut ha u Nailur, mynta u snem,” la ïathuh u Bah Kasperline.U la pyntip ba ka DHS ka ladep phah da ka jingthoh sha ka Sorkar ba ka tnat ka Koit ka Khiah ka donkam bha ïa ki briew kiba la tbit bad kiba la trei ha ka por ba la wan lynshop ka jingpang khlam COVID-19.  Ngi la pynsngew ha u Myntri Rangbah ïa kane bad u la ong ba un sa bishar shwa ïa kine ki jingpynsngew.",HAPOH 10 TARIK NOHPRAH KULAR U CM BAN SIEW ÏA KA TULOP KI NONGTREI COVID-19,https://batesitv.com/hapoh-10-tarik-nohprah-kular-u-cm-ban-siew-ia-ka-tulop-ki-nongtrei-covid-19/
"U Lamphang jong ka Ïingdorbar Thawaiñ ka Jylla u Thomas A. Sangma ha ka sngi baar u la leit jurip bad pynïaid ka jingïalang pyrkhat kam ha kaba ïadei bad ka jingshna ïa ka Assembly ba thymmai ha Mawdiangdiang.Ha ki jingïalang, la ïashim bynta lang da u Symbud Lamphang  Timothy D. Shira, ryngkat bad u Commissioner & Secretary jong ka Meghalaya Assembly u Dr. Andrew Simons, ki ophisar na ki tnat treikam bapher bapher bad na ka Assembly Secretariat.U Lamphang u la ïathuh ba la buh por khatduh ban pyndep ïa ka jingtei ïa ka Assembly ba thymmai kan long hashwa u Naitung lane Nailar, 2024.  U la ong ba ka jingthmu ban pyndep noh kham kloi ka long na ka bynta ban ïoh pynlong ïa ka Dorbar Synrai ha kane ka Assembly ba thymmai jong ka Meghalaya Legislative Assembly.“Ngi la khot ïa ki tnat treikam bapher bapher mynta ka sngi . Ngi la khot ïa ka tnat PHE, ka ban shimkhia ban peit ïa ka jingbit jingbiang jong ka um hapoh ka ing. Ngi la khot ïa ka Social Forestry Department, ba kan shimkhia ban peit ïa ka jinglong jingman jong ka jaka bad ïa kiwei kiwei ki tnat kum ka Arts and Culture ka ban peit ïa ka jingpynitynnat ïa ki dur tynrai bad kiwei pat ki tnat treikam kum ka Information and Technology, ka National Informatic Centre.  Ngi la shim ïa ki jingai jingmut jong ki tnat treikam khnang ba ka kam kan ïaid shakhmat bad ngim kwah satia ba ka kam kan shu tyllun suki,” la ong u Lamphang.Ha kaba ïadei bad ka jingshna biang ïa u tnum pyllun (Dome), u Lamphang u la ïathuh ba ladep pynkhuid lut ïa ki synrum ba la twa bad ka jingsdang ban shna biang ka la ïaid shakhmat.  U la batai ruh ba ïa u tnum pyllun yn shna da ki nar ban shu pyndait, ha kaba ki tiar kin sa wan poi ha une u bnai lane ha u Kyllalyngkot, 2024.  Ka jingpyndait ïa ki nar yn sdang la kumno kumno ha u Rymphang bad ban pyndep ha u bnai Ïaiong.Shuh shuh, u la ïathuh ba ka jingshna ïa u tnum pyllun yn sa peit bad khmih da ka Indian Institute of Technology (IIT) Guwahati bad ka IIT Roorkee.Halor ka jingïakren ban pyndep ïa ka wat kaba ar jong kane ka kam, u Lamphang u la pyntip ba ka Ministry of the Development of North East Region (DoNER) ka la ai jingkular, ban mang pisa na ka bynta ka wat kaba ar bad ka jingpynkhreh ïa ka Detailed Project Report (DPR) ka dang ïaid shakhmat.U la pynpaw ruh ka jingkmen ba ka jingmang pisa na ka bynta ka wat kaba ar kan long ha poh ka mang tyngka jong une u snem.","SHWA KA DORBAR SYNRAI, 2024 BUH THONG BAN PYNDEP ÏA KA ASSEMBLY HA MAWDIANGDIANG",https://batesitv.com/shwa-ka-dorbar-synrai-2024-buh-thong-ban-pyndep-ia-ka-assembly-ha-mawdiangdiang/
"Kum ka dak ka jingkynmaw burom ia ka Phan Nonglait kaba dei ka nongialeh laitluid bad ka riewshlur jong ka Hima Nongkhlaw, ka kur lyngdoh Nonglait ha ka sngi Balang ka la kynmaw burom ia ka lyngkhuh sngi iap ba 173 snem jong ka Phan Nonglait da kaba leit buh syntiew bad pynlong ia ka jingialang kaba lyngkot ha phyllaw jong ka ing sah jong ka kaba don ha ka shnong Nongrmai.La kha ia ka Phan Nonglait ha u snem 1799 bad ka la khlad noh ha ka 6 tarik Nhprah 1850 ha ka rta kaba 51 snem. Ka Phan Nonglait ka dei kaba la don bynta ha ka jingialeh laitluid bad ka kynthei riewshlur kaba nyngkong eh jong kane ka jylla Meghalaya ban ialeh pyrshah ia ki shipai Phareng kaba la jia ha ka jingiakhun thma hapdeng u Syiem Tirot Sing pyrshah ia ki shipai Phareng bad namar ki kam shlur jong ka Phan Nonglait, ki bor synshar jong ka Eastern West Khasi Hills District ki la pynbna ia ka sngi iap jong ka Phan Nonglait kum ka sngi shuti hapoh ka District manla u snem, kata, ha ka 6 tarik u Nohprah.Ha kane ka jingleh burom ia ka lyngkhuh sngi iap jong ka Phan Nonglait la sakhi lang da u Syiem jong ka Hima Nongkhlaw u Pa’iem PM Syiemlieh uba la long kum u kongsan, u Additional Deputy Commissioner jong ka Eastern West Khasi Hills u Bah M.Diengdoh uba la long kum u symbud kongsan, ki Kur Lyngdoh Nonglait, u Sordar jong ka shnong Nongrmai u Bah Shailes Nongrang bad kiwei kiwei.","173 SNEM KA LA KHLAD, KA KYRTENG KA PHAN NONGLAIT KA DANG IM HADUH MYNTA",https://batesitv.com/173-snem-ka-la-khlad-ka-kyrteng-ka-phan-nonglait-ka-dang-im-haduh-mynta/
": Ka Meghalaya Upper Primary School Teachers Association (MUPSTA), ha ka sngi baar ka la rakhe ïa ka jingïaid lynti kaba 30 snem kynthih ban ai jingshakri bad ban peit ïa ka bha ka miat jong ki nonghikai kiba hikai ha ki skul Adhoc Upper Primary kiba don ha ka jylla baroh kawei.Ha ka jingïalang kaba la long ha madan Khwang Ummulong West Jaiñtia Hills District la ïashim bynta lang da u Myntri ka tnat Pule Puthi ka Sorkar Jylla u Rakkam A. Sangma uba la long kum u Kongsan, u Adviser jong ka tnat Pule Puthi u Bah HM Shangpliang, ka MLA jong ka Sutnga Saipung Constituency ka Kong Santa Mary Shylla,  u MDC ka Jowai North u Bah Brightstar Chyrmang, u President ka MUPSTA u Bah Kenneth Shadap bad ki nonghikai kiba la wan na kylleng ka ri Khasi-Jaiñtia bad Garo.Haba kren kum  Kongsan u Sangma u la ai mynsiem ïa ki nonghikai bad u la ai ka jingïaroh ïa ki nonghikai kiba haba hapoh ka shatri jong ka MUPSTA kiba la ai ka jingshakri la 30 snem kynthih.U la ong ba ka Sorkar kan wad ki lad ki lynti ban kyntiew ïa ka jingsiew jong ki nonghikai skul Upper Primary ynda la ïoh ïa ka jingai jingmut na ka State Education Commission ba ka Sorkar ka la thung.“Kumba ka long mynta ka Sorkar kam shym la shong klikti ban wad ïa ki lad ki lynti ban ai ka jingïarap ïa ki nonghikai,” u la ong bad bynrap, “watla ki skul ki dei kiba la pynïaid da ki riewshimet bad ki kynhun bapher bapher hynrei ka Sorkar ka la jingkyrshan ban kyntiew ïa ka pule ka puthi.”U la ong kaba kongsan kum ki nonghikai ki dei ban shakri hok ïa ka kam khnang ban kyntiew ïa ka jingnang jingstad jong ki khynnah hapoh ka jylla Meghalaya.  U la ong ruh ym tang ïa ki nonghikai hynrei ïa ki kmie ki kpa bad ïa ki nongmihkhmat jong ka jylla ki dei ban don ka jingïatreilang ha kaba ïadei bad ka jingkyntiew shajrong ïa ka jingnang jingstad.Kumba long mynta ka jylla Meghalaya ka don ha trai duh ha ka pule puthi bad u Myntri u la kyrpad jur ïa ki nonghikai ba ki dei ban long kiba trei shitom khlem da buh ïa kata ka jingeh kaba ki don.La pynphuh pynphieng ïa kane ka jingrakhe da ki jingrwai bad ki jingshad tynrai ba la ïa shim bynta da ki dkhot na ki District bapher bapher.",30 SNEM ÏAID LYNTI KA MUPSTA BAN SHAKRI ÏA KI NONGHIKAI ADHOC UPPER PRIMARY,https://batesitv.com/30-snem-iaid-lynti-ka-mupsta-ban-shakri-ia-ki-nonghikai-adhoc-upper-primary/
"Ki nongïalam bahakhmat eh jong ka seng kieng atiar Hynñiewtrep National Liberation Council (HNLC) kim pat ai ïa kano kano ka rai halor ka jingkyrpad jong ka Sorkar ba kin wan shakhmat ban bteng ïa ka jingïakren ïasuk.Ha ka jingïakren bad ki lad pathai khubor ha ka sngi Balang, u Symbud Myntri Rangbah Bah Prestone Tynsong u la ong, “haduh mynta, ngim pat ïoh (kano kano ka jingpyntip na ki nongïalam ka seng HNLC).U la ong ba ka HNLC ka la pyntip sha ka Sorkar ba kano kano ka jingpyntip kaba wan na ka Sorkar ka dei ban ïaid lyngba na u ksiang ba ka seng ka la thung u Bah Sadon Blah, uba long ruh u President jong ka Hynñiewtrep National Youth Front (HNYF).Halor ka jingdawa jong ka HNLC ban map noh ïa ki mukotduma, u Bah Tynsong u la ong, “ïa kine ki ishu ngin sa lah ban ïakren ha ka miej.  Ynda ki nongïalam bahakhmat eh jong ka HNLC ryngkat bad ki Ksiang jong ngi na ka Jylla bad na ka Sorkar Pdeng ki la shong jingïalang kin sa lah ban pynpaw hakhmat ka Sorkar bad ong kiei ki jingmynjur.”U la ong ba ka Sorkar ka  ïaiban ïa ka jingïakren ïasuk kan dei ban long beit bad ki nongïalam ba hakhliehduh jong ka HNLC.“Ngan ïai kyrpad ïa ki nongïalam bahakhmat ka HNLC, ka jingkhang ka plie ban ïakren. Kawei ka kylla jong ka jingïakren ka ladep.  Ngi kwah ban ïohi sa ïa ka kylla kaba ar, kaba lai bad kaba saw tad haduh ba ngin sa poi haduh kaba kut,” la bynrap u Bah Tynsong.",DANG SNGAP JARJAR KI HEH HNLC ÏA KA JINGKYRPAD KA SORKAR BAN WAN ÏAKREN,https://batesitv.com/dang-sngap-jarjar-ki-heh-hnlc-ia-ka-jingkyrpad-ka-sorkar-ban-wan-iakren/
"Ka Maitshaphrang ka la rakhe ïa ka lyngkhuh sngi ïap ba 173 snem jong ka riewshlur ka jaidbynriew, ka Phan Nonglait da kaba kyntu ïa ka Sorkar Jylla ban pynbna noh ïa ka 6 tarik Nohprah kum ka “Phan Nonglait Day,” kata kum ka dak ka jingai burom ïa ka jingnoh synñiang bad ka jinglen lade bad ruh ban ai da ka khusnam kum ka dak ka jingleh burom na ka bynta jong ka.Ka Maitshaphrang ka pynkynmaw ruh ba ka la pynlong ïa ki jingïalehkai drama ba la ai kyrteng, “Ka Drama jong ka Phan Nonglait” ha kiba bun tylli ki shnong ha ka nongbah Shillong bad ha ka shnong Nongkhlaw ha ki snem 1994-95, da kaba pynpaw halor ki jingnoh synñiang ki jong ka halor ka jingïaleh laitluid.ïa ka kot kaba ïadei bad kane ka drama ruh la pynmih ha kaba ïa ka kyntien maitphang la thoh da u (L) Dr. Barrister Pakem uba dei u Vice Chancellor barim jong ka skulbah North Eastern Hill University.Ka kot ba la ai kyrteng “Ka Phan Nonglait – A Lady Freedom Fighter of India” ba la thoh da u muktiar ka Supreme Court u Bah Daniel Stone Lyngdoh hadien ka jingwad bniah ïa kaba la don bynta ruh da u Salman Khurshid bad ïa kaba la pyllait paidbah ha ka 29 tarik u ïaïong 2022 ka la nang pynskhem halor ka jingdonkam kyrkieh ban ai ïa katei ka jingithuh.Nalor kata ka Maitshaphrang ha u kyrwoh lyngba u Bah Michael N Syiem Convenor ka pynpaw ruh ba kine ki kam shlur jong ka Phan Nonglait ki aiñ mynsiem ïa ka jaidbynriew jong ngi mynta namar ka dei ka jaidbynriew rit paid kaba la shah kerkut da ki jaidbynriew kiba heh paid suda.Kumta ka donkam palat ïa ka jingïatreilang kaba jan bha hapdeng ki kynthei bad ki shynrang khamtam ha ka bynta ban pyntreikam ïa ka Meghalaya Compulsory Registration of Marriage Act bad ban kyrshan ban pynlong aiñ noh ïa ka Equitable Distribution of Self Acquired and Ancestral Property.Shuh shuh ka pynpaw ruh ba ki kam shlur jong ka Phan Nonglait ki pyni lynti ruh ba ha ka khim ha ka banse, sha ki jaka ba ki shynrang kim long shuh ban tur dei ki kynthei kiba lah ban rung haduh ki kamra ba thiah ki nongshun.",DAWA KA MAITSHAPHRANG BAN PYNBNA ÏA KA 6 TARIK NOHPRAH KUM KA “PHAN NONGLAIT DAY”,https://batesitv.com/dawa-ka-maitshaphrang-ban-pynbna-ia-ka-6-tarik-nohprah-kum-ka-phan-nonglait-day/
": U Symbud Myntri Rangbah ka Jylla u Bah Prestone Tynsong u la pynpaw ba ka Sorkar kan sa khot noh shen ïa ka jingïalang jong ki kynhun bapher bapher ban ïathir ïatai bad ban ïathew ïawoh halor ka jingpynphai jong ka Ministry of Home Affairs ka Sorkar Pdeng ïa ka Meghalaya Residetns Safety and Security (Amendment Bill) 2020 bad phah ruh katto katne ki jingkynthoh.Ha ka jingïakren bad ki lad pathai khubor ha ka sngi Balang, u Symbud Myntri Rangbah u la ïathuh ba ka Ministry of Home Affairs (MHA) Sorkar Pdeng ka la pynpaw ba ka Meghalaya Residents Safety and Security (Amendment Bill), 2020 ka ïatakhuh bad ki aiñ ba la mynjur da ka Parliament namarba ka jingthmu jong kane ka Bill ka long ban pynieng ïa ki khyrdop talasi mynder ne ki Facilitation Centre.U la ïathuh ba u Myntri Rangbah un sa khot noh shen ïa ka jingïalang bad ki kynhun bapher bapher na ka bynta pan ïa ki jingai jingmut bad ki jingsngew na baroh ki kynhun halor kane jingkynthoh bad ka jingpynphai biang jong ka Ministry ïa ka MRSS (Amendment) Bill, 2020.“Ka MHA ka ong ba ki Amendment Bill ka ïatakhuh bad ki aiñ ba la mynjur da ka Parliament namarba ngi thmu ban buh ïa ki Facilitation Centre ne ki Khyrdop talasi. Ki (MHA) pynpaw ba kane ka ktah namarba ka Meghalaya ka dei ka khyrdop rung bad mih, bad phim lah ban pynwit ïa ka leit ka wan jong ki paidbah na ka them Barak Valley lane kiba wan na Guwahati ban leit sha Mizoram,” u la ong.Haba kylli, u la ong, “ka ILP ka dei kawei pat ka ishu.  Ka MRSSA ka dei kawei pat ka ishu. Ngi la ïai ban ba ngi dei ban ïoh ïa ka ILP bad ka ILP ka dei ka aiñ jong ka Sorkar Pdeng.  Kane ka aiñ ha ka por ba ki mynjur ïa ka, ki la don lypa ki kyndon, kaba ong ba phi donkam ban leh ïa kane khamtam ka Meghalaya ka dei ka khyrdop.  Phi hap ban leh ïa kane bad ban pynthikna ba ka leit ka wan jong ki kali bad ki paidbah kam dei ban shah pynwit. Kata ka dei ka ILP.”“Hynrei kaei kaba ngi leh ïa ka MRSSA, balei ki pyni, ki ong ba kane ka ishu ka ïatakhuh namarba kum ki nongshong shnong jong ka ri India ki lah ban ïaid laitluid na kawei ka jylla sha kawei pat bad kam don kano kano ka aiñ kaba lah ban khanglad ïa ki ban ïaid na kawei ka jylla sha kawei pat.  Kane ka ladei kawei pat ka ishu,” la ong u Symbud Myntri Rangbah.U la ong ruh, lada ka Sorkar ka mynjur ïa ka ILP, kin don ki kyndon kiba pynthikna ba kam dei ban don kano kano ka jingpynwit ïa ki paidbah kiba ïaid lynti na kane ka jylla.“Ka Sorkar Jylla ka la buddien ïa kane ka kam na ka Sorkar Pdeng halor ka ILP. U Myntri Rangbah u la ïalam ïa ka kynhun Myntri bad ngi la ïakynduh ïa u Myntri Rangbahduh ka ri bad ngi ladep ïakren ym tang halor ka ILP hynrei wat ha kaba ïadei  bad ka jingpynrung ïa ka Ktien Khasi bad Garo,” la ïathuh u Bah Tynsong.","PYNTIP KA MHA BA IATAKHUH KA MRSS (AMENDMENT) BILL, 2020 BAD KI AIN KA PARLIAMENT",https://batesitv.com/pyntip-ka-mha-ba-iatakhuh-ka-mrss-amendment-bill-2020-bad-ki-ain-ka-parliament/
": Ryngkat lang bad ka ri India baroh kawei, ka tnad Home Guard and Civil Defence ka Jylla Meghalaya ha ka sngi Balang ka la rakhe ïa ka All India Home Guards and Civil Defence Raising Day 2023.Ha kane ka jingrakhe kaba la long ha Headquarter jong ka tnat Home Guards and Civil Defence kaba don ha Mawdiangdiang, la sakhi lang da u Myntri ka Sorkar Jylla uba peit ïa ka tnat Home Guards and Civil Defence Bah Bah Coming One Ymbon uba la long kum u Kongsan ryngkat ka jingdonlang jong ka Director General ka Kong I.Nongrang, ki Pulit Ophisar jong ka tnat Home Guards and Civil Defence bad kiwei kiwei.U Bah Coming One Ymbon haba kren kum u Kongsan u la ong ba ka jingïatreilang jong ki Pulit Home Guards Volunteers ban pynïaid beit ïa ka jingdheng kali, ka jingpahara ïa ka Ingdorbar Thawaiñ, bad ka jingïarap ïa ki Pulit ha kiba bun ki liang ka la long ka jingmyntoi haduh katta katta.U la ong ba ki Home Guard Volunteer bad ka tnat Pulit ki la ong ki ar tylli ki tnat treikam kiba la ïarap ïa ki bor synshar district ban peit ïa ka shongsuk shongsaiñ haba wan ki heh ki haiñ sha ka Jylla.U la ai jingïaroh ïa kane ka kynhun kaba ju ai jinghikai sha ki paidbah nongshong shnong kumno ban ïada bad ai jingïarap ïa kiwei pat haba wan ki jinglynshop na ki bor ka mariang.“Da ki jinghikai ba ka tnat Civil Defence ka ju ai barabor ka la pynmyntoi haduh katta katta ïa ki Dorbar Shnong, Nokma bad ïa ki paidbah,” ula ong.U Myntri u la pyntip ruh ba ka tnat ka ladep ai jinghikai pyntbit ïa ki 7110 ngut ki paidbah bad ïa ki khynnah skul ha ka Disaster Management, Search & Rescue bad First Aid ha ki sor bad khapsor.Shuh shuh u la bynrap ba ha u snem 2022-23, haduh 2531 ngut ki Home Guards Volunteers bad 330 ngut ki Civil Defence Volunteers ki la ïoh jinghikai. U la ïathuh ki don kumba 1391 ngut ki Home Guards Volunteers ba la ïoh jinghikai.Shwa kane, u Kongsan u la aiti ïa ki medal na ka bynta ka Home Guards and Civil Defence Medal for Meritorious Service sha ki san ngut ki Civil Defence bad Home Guards. U la sam ruh ïa ka Director General Civil Defence Disc & Commendation Certificate, MHA, New Delhi 2022 sha ki 12 ngut ki nongïoh khusnam.Ka Director General of Civil Defence & Home Guards, Meghalaya Kong I. Nongrang ka la sam ïa ka khusnam pisa kaba la tip kum ka Director General of Civil Defence and Home Guards, Meghalaya bad ka Commendation Certificate, 2021 sha ki hynriew ngut ki Pulit CD &HG.Ka Kong MW Nongbri kaba long ka Executive Director jong ka State Disaster Management Authority (SDMA), ka Kong C. Kharkongor kaba long ka Secretary jong ka tnat Civil Defence & Home Guards, u A Agarwal, uba dei u Inspector General of Police, CRPF, u MK Sangma uba dei u Joint Director jong ka Civil Defence, Meghalaya, bad u Bah RP Khongwar uba dei u Joint Commandant General of Home Guards, Meghalaya bad u Bah V. Syiem, SP City ki la sakhi lang ha kane ka sngi.",22 NGUT KI PULIT HOME GUARD BAD CIVIL DEFENCE KIBA SHAH PYNKUP BUROM HA KA RAISING DAY,https://batesitv.com/22-ngut-ki-pulit-home-guard-bad-civil-defence-kiba-shah-pynkup-burom-ha-ka-raising-day/
"Ka Khasi Hills Autonomous District Council (KHADC) ha ka sngi Balang ka la pynlong ïa ka jingkhynra Trading License ha Iewduh hadien ka jingïoh ujor na kawei ka kynhun kaba la tip kyrteng kum ka Khun Kynthei Hynñiewtrep Association (KKHA) ba ki don ki nongdie dukan ha Iewduh kiba bym don ïa ka Trading License bad ki don ruh kiba shu leh Benami.Ïa ka jingujor ka KKHA ka la aiti ha u Chief Executive Member (CEM) jong ka Khasi Hills Autonomous District Council (KHADC) u Bah Pynïaid Sing Syiem dang shen bad ha kane ka jingkhynra mynta ka sngi, ki nongïalam jong kane ka kynhun kim shym la wan mih satia ban ïalam lynti bad ban kdew ïa ki dukan jong ki bar jylla ki bym license.Ha kane ka jingkhynra ba la lamkhmat da u Executive Member i/c Trade la synrang lang da ki MDC ba kynthup ïa u Bah Fantin Lakadong bad u Bah Gabriel Wahlang, u Syiem jong ka Hima Mylliem u Pa’iem Ainam Manik Syiem, ki Myntri ka Hima Mylliem, ki Ophisar jong ka KHADC, ki Pulit ka tnat Enforcemnt bad ki Pulit Syiem.Namar ka jingbym tip shai katkum ka jingujor jong ka KKHA halor ka jingkynnoh ba ka don ka jingleh Benami ki kynthei Khasi kiba shong die jingdie ha Iewduh, na ka liang jong ka KHADC bad ka Ophis u Syiem Mylliem ka la pynlong tang ïa ka jingkhynra ha Basa dei Kot bad la shu phah noh ïa ki Enforcement ban khynra pyndep hapoh Iewduh bad ha kane ka jingkhynra ka KHADC ka la khang tala saw tylli ki dukan kiba khlem pynthymmai shuh ïa ki laisen ki jong ki.","JAH KLEP KI NONGUJOR HA ÏEWDUH, KHYNRA LAISEN TANG DEP KI EM BYM TIP ÏA KI JAKA LEH BENAMI",https://batesitv.com/jah-klep-ki-nongujor-ha-iewduh-khynra-laisen-tang-dep-ki-em-bym-tip-ia-ki-jaka-leh-benami/
"Ka Khasi Students’ Union (KSU) ha ka sngi Balang ka la dawa ia ki bor pyniaid jong ka North Eastern Indira Gandhi Regional Institute of Health and Medical Sciences (NEIGRIHMS) ban ailad ia ki samla trai ri trai muluk ba kin thoh ia ka eksamin ha la ka jong ka jylla.Ka KSU ba la lamkhmat da u General Secretary u Samla Donald V. Thabah ka la aiti da ka dorkhas ha u Director ka NEIGRIHMS u Prof (Dr.) Nalin Mehta ban pynpaw ia ka jingsngewkhia halor ka jingthungkam ha ka post Group-B bad Group-C.Ha ka shithi, ka Union ka la pynpaw ba ka lap ba bun na ki nongthep kam kiba dei ki trai jylla jong ka jylla Meghalaya kiba aplai ia ki post ha ka Group B bad C la bthah ba kin leit thoh eksamin sha ki Centre kiba don shabar ka jylla.“Kane la pyndiaw bha haduh katta katta ia ki samla namarba ki jaka thok eksamin la leh khnang da kaba phah sha bar jylla khnang ban pynduhlad ia ki bad ban ailad ia kiwei pat ki bym dei ki riewlum ban ioh rung ha kine ki kam,” ong u General Secretary ka KSU.“Ka Union ka lap ba ki nongaplai kam na Meghalaya ki hap ban leit thoh eksamin shabar ka jylla na ka bynta ki kam ba la thep katba ki kam ki dei kiba hap ban trei ha la ka jong ka jylla bad kane kam dei satia ka sien kaba nyngkong bad kane ka la jia la bunsien bad ka Seng kan ym ailad satia ba kum kine ki jingjia kin dang jia biang hadien habud,” u la ong.U la ong ruh ba ka Union ka la kyrpad ia ki bor badei peit ba ki dei ban sngewthuh ba bun na ki nongaplai kam na kane ka jylla ki dei kiba wan na ki longing kiba kham duna ka ioh ka kot bad kam long satia kaba suk ia ki ban leit sha kiwei pat ki jylla tang ban thoh ia ka eksamin bad kane ka long kumba pynduh ia ka hok ka jong ki.Shuh shuh u la ong ba ka Seng ka la dawa ia ki bor pyniaid ka NEIGRIHMS ban ailad shwa ia ki trai jylla ha kane ka jingthungkam.","NGAT THOH EKSAMIN KAM KI TRAI JYLLA SHABAR JYLLA, ÏAKYNDUH KA KSU ÏA U DIRECTOR NEIGRIHMS",https://batesitv.com/ngat-thoh-eksamin-kam-ki-trai-jylla-shabar-jylla-iakynduh-ka-ksu-ia-u-director-neigrihms/
"U Bull N. Lyngdoh uba ki paidbah ki tip kum u Bull u dei u President ba saw jong ka KSU. U la shimti ia ka kam President ha u snem 1983 tad haduh u snem 1990. U la bat ruh kum u Secretary General ka North East Students’ Union (NERSU) hapdeng kine ki snem.U Bah Bull u pawkhmat bha halor ka jingiakhih pyrshah Nepali ha u snem 1987 kaba la tip ruh kum ka 2nd Anti-foreigners Movement hadien ka jingiakhih pyrshah kharbangla ha u 1979 ba la lam khmat da u Bah Michael Syiem. U Bah Bull ha ki por u Bah Mike u bat kum u Disciplinary Secretary ka seng.Lyngba ka Indo-Nepal Treaty 1950, da ki phew hajar ngut ki Nepali ki la wan tuid sha Meghalaya naduh u snem 1980 terter ban buhai shnong. Ynda ki la roi ki la sdang ban dakhol naphang ia ki jaka ki puta ki Khasi, ki la khang ia ki Khasi ban rung sha ki dong ba bun ma ki bad ki la bom la tied naphang ia ki Khasi ha manla ki jaka khlem da map shuh wat ia ki kynthei Khasi ba sait jaiñ ha Urkaliar, ha kaba ki la leh be-i-jot ia ki.Ha u snem 1987, la seng ia ka kynhun pyntriem Nepali, ka Gorkha National Liberation Front ha Shillong bad la lam khmat da u Captain Amitabh Thapa, u ex-army. U Captain Amitabh Thapa lem bad ki runar Nepali ha utei u snem ki la leit ieng habar khyrdop jong man ki college ha Laitumkhrah ha ka por ba dang ai Admission. Ki la bat lut ia ki khynnah Khasi (kynthei bad shynrang) bad tar ia ki Application Forms jong ki bad shah tang ia ki Nepali ban thep klas. La mih ka khubor ruh ba ki gang u Amitabh ki la batbor ia kawei ka samla pule Khasi ha kyrpong ka St. Anthony’s College.Ha kane ka por, u Bah Bull u dang shu pyndep ia ka B.Sc bad bteng ia ka LLB ha Shillong Law College. Ki samla wad klas ki la ujor sha ka KSU ba kim ioh thep klas namarba la khang da u Captain Amitabh Thapa bad ki gang Nepali ki jong u. U Bah Bull lem bad kiwei ki dkhot ka KSU ki la tur sha Laitumkhrah bad shoh naphang ia ki gang Nepali kynthup ia u Captain Thapa kiba pahara ha ki khyrdop College. Hadien kane ki Khasi ki la ioh ban thep klas tangba ki Nepali ki la sat sia bad sdang pyntriem ia ki Khasi da kaba shoh dat naphang ia ki ha ki shnong ki thaw khamtam ha Mawprem, Mawlai, Laban bad Nongmensong. Ki la pynkylla jubor ia ka kyrteng Nongmensong sha ka Lalchand Basti. Ki la dawa ruh ban pynkylla kyrteng ia ka Ri Bhoi Sub Division sha ka Gorkha District.Dei hangne ba ka KSU lyngba u Bah Bull ki la ieng rangbah ban iakhun ia ki Nepali kiba pyntriem ia ka jaidbynriew bad ka jingiakhih ka la neh haduh shi snem kynthih. Ha u 1987, khlem long skul, long trei ne long klas.Bun ngut ki Khasi ki la shah kem, shah pyniap bad shah set along. Ki bor shipai, CRPF bad Pulit ki thom naphang ia ki Khasi. U Bah Bull u shah kem bad shah tied naphang ha ki bor sorkar. Shisien ha DC ophis, ki Pulit ki thlieh pathar ia u da ki lathi tad haduh ban da pait ka khlieh jong u bad ka snam jong u ka lyngkien ha madan DC ophis.Hynrei u Bah Bull u khlem pyndem, ka jingiakhih ka iai bteng. Phet ki Nepali na Mawlai, Lower Mawprem, Nongmensong bad Ri Bhoi. Ki bor Sorkar ki kput da kaba siat iap ia u Paul Biswal Makri, u dkhot ka KSU na Umrit, Ri Bhoi ha Motphran.U Bah Bull u la iakhun ilekshon ha u 1990 na Malki-Nongthymmai Constituency bad u la jop, hynrei hadien um treh ieng ilekshon shuh namar u la i ngiah ia ka jyrsieh politics.Namar ka jingshah tied shah pynshitom ha ki bor Pulit, u Bah Bull um lah kyrda shuh na ki jingpang bad u la khlad noh na ka pyrthei ha ka 7 tarik, Nohprah 1994 ha ka rta ba dang lung, kata 42 snem.","U BULL NONGJOP LYNGDOH, KHYNDIAT SHAPHANG JONG U",https://batesitv.com/u-bull-nongjop-lyngdoh-khyndiat-shaphang-jong-u/
": Ka Sorkar Jylla ka la rai ban ai tam sa 1.4 akar ka jaka na ka bynta ban pynkynriah ïa ki 342 tylli ki longing na Them Iew Mawlong bad pynpaw ruh ba yn sa lah ban pynkut noh ïa kane ka kam ha ka taiew baar jong u Kyllalyngkot, 2024.Ïa kane ka rai la pynbna hadien ka jingïalang ba la pynïaid da u Symbud Myntri Rangbah uba peit ïa ka tnat Kam Pohing Bah Prestone Tynsong bad u Symbud Myntri Rangbah uba peit ïa ka tnat Pynroi Sor Bah Sniawbhalang Dhar ha ka jingïalang kaba la long ha Main Secretariat ha ka sngi Palei bad ka Harijan Panchayat Committee (HPC), ba la synran lang da ki nongmihkhmat jong ka Delhi Gurudwara.Ha ka jingïakren bad ki lad pathai khubor u Bah Tynsong u la ïathuh ba ka HPC ka la pynpaw ïa ka jingsngewkhia halor katto katne ki ishu bad pan por ban ïasylllok shwa bad ki briew kiba sah ha Them Iewmawlong.“Ngi la buh ïa ka sngi ban ïakren biang, kata, ha lane shwa ka taiew baar jong u Kyllalyngkot bad ngin sa ïakynduh biang ban shim syndon ïa ka rai bakhatduh,” la ong u Bah Tynsong bad bynrpa, “ngi sngew thikna bha ba ngin sa lah ban weng ïa kane ka mat ba la sah pongding ha ka taiew baar jong u bnai Kyllalyngkot,” u la ong.Haba kylli halor ka Blueprint ba la kham pynbha da ka Sorkar Jylla ha ka jingïalang, u Symbud Myntri Rangbah u la ong, “ka ophis ba mynta jong ka Shillong Municipal Board ka heh kumba 2.14 akar.  Namarba kam pat biang ban pynrung lut ïa ki 342 tylli ki longing, ngi la mynjur ban ai jaka sa khyndiat ka jaka, kaba heh kumba 1.4 akar.”“Ngi la pyni ha ki, (ïa ka modified blueprint) bad ïa kaba sah nangta ngin sa ïakren ha ka wat kaba khatduh,” u la bynrap.U Bah Tynsong u la kyntait ban ïathuh ïa kaei kaba ka HPC ka la pynpaw.Shuh shuh u Bah Tynsong u la ong ba ha kane ka jingïalang ym shym la ïakren ïa ka jingpynlut pisa kaba ïadei bad ïa ka jingshna ïa ki ing na ka bynta 342 tylli ki longing. “Ïa mynta ngi la rai da kawei ka sur ban pynkynriah (ïa kiba sah ha them Iew Mawlong) sha ka jaka sah ba thymmai,” la bynrap u Bah Tynsong.U Secretary jong ka HPC u Gurjit Singh u la ong ba ki hun ïa ka Blueprint jong ka Sorkar bad ki don katto katne ki mat ba kongsan ïa kiba yn dang hap ban ïakren bad kiba sah ha Them Iewmawlong.“Ka HPC kan sa lum da ka jingïalang ïa ki briew kiba sah ha Them Iew Mawlong ban ïathir ïatai halor ka jingïakren kaba mih na ka jingïalang mynta ka sngi bad ka sorkar,” u la ong.U General Secretary jong ka Delhi Sikh Gurdwara Management Committee u Jagdeep Singh u la ong ki don katto katne ki kam ïa kiba ym pat lah ban shim rai bad ïa kiba yn dang hap ban shim rai na kawei pat ka liang.Ka Sorkar ka la hap ban shim ïa ka rai ban pynkynriah ïa ki briew kiba sah ha Them Iew Mawlong ka long hadien ka jingshah shoh pynmynsaw jong ki katto katne ngut ki briew Them Iew Mawlong kaba lam shaduh u pud ban mih ka jingïakynad hapdeng ki Khasi bad ki jaidbynriew Sikh ha u Jymmang, 2018.Ki bor synshar ka East Khasi Hills District ki la hap ban pynjari da ka korphiw ban tem ïa ka jingbitar jong ki paidbah.",SA 1.4 AKAR AI JAKA KA SORKAR BAN SHNA ÏA KI 324 TYLLI KI LONGÏING NA THEM IEWMAWLONG,https://batesitv.com/sa-1-4-akar-ai-jaka-ka-sorkar-ban-shna-ia-ki-324-tylli-ki-longiing-na-them-iewmawlong/
": Ka Kashari jong u Special Judge (POCSO) Nongstoiñ, West Khasi Hills kaba la pynshong nongrim na ki sakhi sabut ba la ïoh ha ka jingtohkit, ka la rai pynrem ïa u Tephor Wardkhar bad hukum ban set along haduh 10 snem kynthih nalor kaba daiñ kuna T. 30 hajar kum ka jingpynshitom hapoh ka Section 6 jong ka POCSO Act.Ha u kyrwoh ba la phah da u Superintendent of Police ka Eastern West Khasi Hills sha ki lad pathai khubor ha ka sngi Palei, la pyntip ba ki Pulit ki la ïoh pdiang ïa ka ejahar ha ka 18 tarik Rymphang, 2017 ba iwei i heprit kynthei i la shah leh beijot ha u Tephor Wardkhar.Ki Pulit ki la register case pyrshah ïa u nongleh kam bymman ha Mairang Police Station hapoh ka Section 5(n)/6 POCSO Act bad ïa ka jingtohkit la bynshet ha ka WPSI RR Marak jong ka Mairang Police Station bad ïa ka case la pynngat kyndon da ka Investigating Officer hapoh ka Section 5(n)/6 POCSO Act.Ka Kashari u Special Judge (POCSO) Nongstoiñ, West Khasi Hills ka la pynmih ïa ka rai ba la pynrem ïa u Tephor Wardkhar  ha ka 30 tarik u bnai baladep.",10 SNEM SHAH SET ALONG U TEPHOR WARDKHAR UBA LEH BE-IJOT ÏA I HEPRIT,https://batesitv.com/10-snem-shah-set-along-u-tephor-wardkhar-uba-leh-be-ijot-ia-i-heprit/
"a Meghalaya Medical Drugs & Services Limited (MMDSL) ha ka sngi Palei ka la pynshai ba katkum ka kaiphod ba la leh test (Quality Test report) ka la pynthikna ba u dawai kuli Albendazole u biang nadong shadong katkum ki kyndon bad kam don kano kano ka jingktah kumba la pur ka hamsaia ha ka jylla.Ha u kyrwoh, u Managing Director jong ka MMDSL u Ramkumar S u la ong tang shu ïoh ïa ka kaiphod ha State Warehouse, ïa u dawai kuli Albendazole batch no. MS4AI2301 (Manufacturing Date: Jan-2023, Expiry Date: Dec-2025) la bthah sha ki District katkum ka jingdonkam.Ïa ka test la leh ha u Rymphang, 2023, kynthup ruh ïa ka jingleh test ha ka jaka ba la shna bad ka kaiphod leh test jong ka National Accreditation Board for Testing and Calibration Laboratories (NABL) ki pynshisha ba u dawai kuli u dei uba biang nadong shadong.Halor ka jingïoh pdiang ïa ka jingtip na ka Regional Drug Testing Lab (RDTL), Assam, ha u Risaw, 2023, kaba kdew ba u dawai kuli, ‘um don ïa ka standard quality,” mar mar ka bthah ban pynsangeh ka jingsam ïa une u dawai kuli.U Ramkumar u la ong ba ïa ka Comprehensive Quality Reassessment la pynlong biang sa shisien ha u Naiwieng, 2023 da ka Quality Control Division of Meghalayan Medical Drugs & Services Ltd kaba la shim ïa ki nuksa dawai kuli na ki Warehouse.Ïa kine ki nuksa la phah sha ka NABL, ka Laboratory ba la ïoh jingithuh ha Kolkata, katba ïa ka jingshna bad ïa u Batch Number la buhrieh noh.  U Batch Number ba la pynmih da ka Quality Assurance department u dei u MMDSL QC 0022.“Ka kaiphod ka pynshisha ba u dawai kuli Albendazole uba don ïa u batch no. MS4AI2301 (Manufacturing Date: Jan-2023, Expiry Date: Dec-2025) u dei uba biang pura,” u la ong haba pynpaw ba ka jingleh ïa ki tes ka long ha ka Laboratory jong ka NABL bad ha ka Manufacturer’s in-house Lab.“Kine ki ar tylli ki Laboratory ki pynshisha ba u dawai u dei uba biang, uba shngaiñ bad ka Meghalayan Medical Drugs & Services Ltd ka la shim ïa ki sienjam ban phah peit bniah ïa ka jinglong jong u dawai, hadien ba la mih ka khubor hamsaïa.Nalorkata, kam don kano kano ka jingktah ba la pynpaw haduh mynta,” u la ong.Shuh shuh u Managing Director u la kular ba ka Sorkar ka la shimkhia bha ïa ka jingshngaiñ jong ki dawai ban pynthikna ba ka jingai jingshakri sha ki paidbah ka long ha ka por kaba biang.",PYNSHAI KA MMDSL BA U DAWAI KULI ALBENDAZOLE UM DON KANO KANO KA JINGKTAH,https://batesitv.com/pynshai-ka-mmdsl-ba-u-dawai-kuli-albendazole-um-don-kano-kano-ka-jingktah/
"U Myntri ka tnat Bording ka Sorkar Jylla u Abu Taher Mondal u la leit jngoh ïa ka Pump Storage Programme at Purulia (PPSP), kaba don ha West Bengal, kaba lah ban pynmih bording haduh 4×225 Mega Watt kaba la pyntreikam naduh u snem 2007.Ïa u Myntri la synran lang da u Commissioner & Secretary ka tnat Bording u Sanjay Goyal, u Director (Generation) jong ka West Bengal State Electricity Distributor Company Limited (WBSEDEL) u Subhasankar Debsarma Biswas.U Subhasankar Debsarma Biswas u la pyni ruh ïa ka Presentation ha u Myntri bad pyntip ruh ïa ki rukom pyntreikam ïa kane ka projek.Ka jingleit jngoh jong u Myntri ïa ka PPSP ka long ban sngewthuh kum ban weng ïa ka jingkyrduh bording ba la mad da ka jylla Meghalaya.“Ka jingleit jngoh ïa ka Purulia Pumped Storage Project (PPSP) ka la ai jingmyntoi haduh katta katta.  Kane ka projek ka dei kaba nyngkong eh ha ka ri India kaba don ïa ka pumped storage kaba pynmih bording 900 megawatt.  Ban kynjoh sha ka thong ba ka Jylla Meghalaya ka donkam ïa ka bording, ngi hap ban sngewthuh bad ban khmih bniah ïa ki tiar kiba lah ban pynmih ïa ka bording,” ong u Mondal.Ka PPSP ka dei ka Pump Storage Technology ba la pynmih lyngba ka um ne ka Hydel Power Generation. Ka thong jong ka PPSP ka long ban pyndap ïa ka jingkyrduh bording bad ban pyndonkam ïa ka bording ha ka por ba duna slap, bad kan pynduna ruh ïa ka jingdawa.  Ka Meghalaya ïa mynta ka pynmih bording na ki phra tylli ki Hydroelectric Power Plant kaba kot 355 megawatta, da kaba thied pat sa 228 megawatt na ki shlem pynmih bording ka sorkar pdeng.  Kumba 68% ka tyllong pynmih bording ka dei na ka Hydroelectric, kaba pynlong ïa ka jylla Meghaya kawei na ki jylla kaba pynmih ïa ka bording kaba khuid tam ha ka ri.U Sanjay Goyal u la pynpaw ba ka sorkar kan wad ïa ki lad ki lynti kumno ban weng ïa ka jingkyrduh bording.  Ki don bun tylli ki Hydro Project ha ka jylla bad ka jingleit jngoh ïa ka Purulia ka long ban pyntreikam kumjuh ha kane ka jylla.",LEIT JURIP U ABU TAHER MONDAL ÏA KA PURULIA PUMPED STORAGE PROJECT HA WEST BENGAL,https://batesitv.com/leit-jurip-u-abu-taher-mondal-ia-ka-purulia-pumped-storage-project-ha-west-bengal/
": Ki Pulit ka kynhun Anti-Narcotic Task Force (ANTF) West Khasi Hills District ha ka sngi Balang ki la ïohkem ïa uwei u nongdie drok ha ka por kumba 8:00 baje mynmiet uba shong basah ha Mawlai Nongkwar, East Khasi HillsÏa une u nongdie drok, ki Pulit ki la ïohkem ha ka shnong Upper New Nongstoiñ bad ha ka jingtalasi, ki Pulit ki la ïoh kurup 4 gram u drok, 43 tylli ki tyndong, 2 tylli ki thyrnia injek bad ka pisa T. 1736.Ki pulit ki la register case pyrshah ïa une uba la shah kem bad ka jingtohkit ka dang ïaid shakkhmat.",KEM KI PULIT NONGSTOIÑ ÏA U NONGDIE DROK BA SAH MAWLAI NONGKWAR,https://batesitv.com/kem-ki-pulit-ia-u-nongdie-drok-ba-sah-mawlai-nongwar/
"Shillong, Nohprah, 08: Ka North East Students’ Organization (NESO) ka la pynbna kum ka sngi badum ne ka Black Day ha baroh ki Jylla ka thaiñ Shatei Lammihngi ka ri India ha ka 11 tarik mynta u bnai kum ka jingpyrshah ïa ka Citizenship (Amendment) Act, 2019, kaba long ka jingleh bym hok pyrshah ïa ki riewlum ritpaid jong kane ka thaiñ.Ha u kyrwoh ba la phah ha ka sngi Thohdieng, u Chairman jong ka NESO u Bah Samuel B. Jyrwa u la ong ba ka NESO ka kwah ban pynkynmaw biang ïa ki paidbah jong ka thaiñ Shatei Lammihngi baroh kawei ba ha ka 11 tarik, Nohprah 2019, wat hapdeng ka jingpyrshah kaba jur jong ki riewlum ritpaid ka thaiñ Shatei Lammihngi ïa ka Citizenship (Amendment) Bill 2019, ka Sorkar India kam shym la shah skhor satia bad khatduh ïawai lyngba ka Rajya Sabha la mynjur ïa kane ka Aiñ Ïakjakor kaba la tip kum ka Citizenship (Amendment) Act 2019.“Kum ka jingïaibteng ban ñiew ïa kane ka sngi kum ka Sngi Badum, ka NESO ka la rai ban teh lama iong ha baroh ki jaka ba kongsan jong ki jylla ka thaiñ Shatei Lammihngi ha ka 11 tarik, Nohprah, 2023,” ong u Bah Jyrwa.“Kane ka jingpynbna ka long ban phah ïa u kyrwoh sha ka Sorkar India ba ngi pyrshah ïa ka Citizenship (Amendment) Act 2019 bad ha kajuh ka por ban pynkynmaw ïa ki paidbah bad ïa ki jingshah leh bym hok ba ka Sorkar India ka la leh pyrshah ïa ka mon jong ki paid riewlum ka thaiñ Shatei Lammihngi,” u la ong.U Bah Jyrwa u la ongba ka NESO, ka khot bad wer ïa ki paidbah nongshong shnong jong ka thaiñ Shatei Lammihngi ban ai jingkyrshan ha kane ka sngi bad ha kajuh ka por ban bteng ïa ka jingïakhun na ka bynta kane ka jingshah leh bym hok.","PYNBNA KA NESO ÏA KA 11 TARIK, NOHPRAH KUM KA ‘SNGI BADUM’ BAN PYRSHAH ÏA KA CAA",https://batesitv.com/pynbna-ka-neso-ia-ka-11-tarik-nohprah-kum-ka-sngi-badum-ban-pyrshah-ia-ka-caa/
": Ki Pulit jong ka Pillangkata Out Post bad ka Umiam Police Station, Ribhoi District kiba la ioh ia ka jingtip kaba bniah na ki tnat syntiat jong ki shipai ka Eastern Command ki la pynlong ka jingkhyra ha ka shnong 9th Mile Baridua, Ri Bhoi District ha kaba ki la iohkem ia uwei u briew uba dei u nongshong shnong jong ka jylla Mizoram.Ki Pulit ki la ioh kurup ruh haduh 1001 tylli ki kuli jong ka suloi AK-47, 7 tylli ki kuli jong ka suloi LMG 7.62, 14 tylli ki kuli jong ka suloi INSAS 5.56, 30 tylli ki kuli jong ka pistol .32 pistol, 3 tylli ki tyndong thep kuli ba la thylli, uwei u tear smoke grenade, uwei u hand grenade, kawei ka tyndong thep kuli ba la thylli jong ka suloi INSAS, 3 tylli ki tyndong thep kuli ba la thylli jong ka suloi AK47, kawei ka tyngam ba don bad ki bniat jong u sniang khlaw, 7 tylli ki reng Skei, kawei ka shynrong khlieh skei, bad 34 tylli ki muhor jong ki tnat treikam bapher bapher ka Sorkar.Une uba la shah kem mynta u dang don ha kti jong ki Pulit bad ka jingtohkit pyrshah ia u ka dang iaid shakhmat ban lap ksai shuh shuh ia ka kynhun kaba donkti lang bad une uba la shah kem.","KURUP KI PULIT RIBHOI ÏA KI KULI, GRENADE, RENG SIER BAD MUHOR, KEM UWEI",https://batesitv.com/kurup-ki-pulit-ribhoi-ia-ki-kuli-grenade-reng-sier-bad-muhor-kem-uwei/
"Ka Kashari jong u Special Judge (POCSO), Shillong u M. Kumar ha ka 6 tarik mynta u bnai ka la rai pynrem bad ai jingpynsajia ïa u Dresstar Kurbah da kaba set along 20 snem bad ryngkat ka jingshaiñ kuna kaba 10 hajar tyngka.Ha u kyrwoh ba la phah da u Superintendent of Police ka East Khasi Hills, Bah S. Nongtnger, u la pyntip, ha ka 2 tarik, Naiwieng, 2021 ki Pulit jong ka Mawlai Police Station ki la ïoh pdiang ïa ka ejahar ba la kynnoh ba kawei ka khynnah kaba la 15 snem ka rta ka la shah leh be-ijot ha u Dresstar Kurbah ha u bnai Jylliew, 2021.Ki Pulit ki la register case ha Mawlai Police Station hapoh ka Section 5(j) (ii)/6 POCSO Act bad ïa ka jingtohkit la bynshet ha ka WP/Sub-Inspector Lavinia S. Kongwang.Hadien ba la pyndep ïa ka jingtohkit halor kane ka jingjia, la pynngat kyndon pyrshah ïa u nongleh kam bymman ha ka 12 tarik, Kyllalyngkot, 2022.",20 SNEM DA KABA SET ALONG AI JINGPYNSAJIA KA KASHARI ÏA U DRESSTAR KURBAH,https://batesitv.com/20-snem-da-kaba-set-along-ai-jingpynsajia-ka-kashari-ia-u-dresstar-kurbah/
": Ha ka sien banyngkong eh ki doktor jong ka Mawkyrwat Civil Hospital ki la shim ïa ka rai ba nyngkong eh ban puid nongpang hapoh kane ka jaka ai jingsumar.U Medical Superintendent jong ka Mawkyrwat Civil Hospital u Dr. W. Sutnga u la ïathuh naduh ba la plie ïa kane ka jaka sumar ba 100 jingthiah  mynta la kumba shi snem duna, kum u khlieh duh jong kane ka jaka sumar ryngkat bad ki nongtrei baroh u la pyrshang katba lah ban ai ka jingshakri kaba bha bad thaw ki lad ki lynti ban pynbiang ïa ki jingdonkam, kata, naduh ki nongtrei bad kumjuh ruh na ka bynta kiba wan shim dawai bad kiba wan thiah pang, hynrei hapdeng kita ki jingpyrshang ba rit, ki dang don ruh ki jingduna hangne hangtai.U Bah Jrimson Shangdiar, uba 72 snem ka rta uba don ka jingpang ha ki bynta jong ka kjat mynta la kumba 50 snem ei ei na ka shnong Manad, South West Khasi Hills District u dei uba nyngkong eh ban shah puid hapoh kane ka jaka sumar.U Dr. Sutnga u la ong ruh ba nangne shakhmat na ka bynta kiwei ki jingsumar yn sa ïaleh bad ïaid shakhmat, hynrei kaei kaba donkam mynta ka long ba lada donkam snam, ha kane ka jaka sumar ki dang shem jynjar namar ym pat don ïa ka Blood Storage.Ha kaba ïa dei bad ki tiar ki tar, u Dr. Sutnga u la ong ba ka jingïarap markylliang ne jingkyrshan na kawei ka jaka sumar sha kawei pat ka long kaba donkam, kumta ka jingïatreilang ka lah ban wanrah ïa u soh jong ka jingjop ha kano kano ka jingthmu. Kumta u kyrmen ba da ka jingwan ïuh kjat jong ka Myntri ka tnad ka Koit ka Khiah ka Dr. Ampareen Lyngdoh ha ka sngi Palei  yn sa lah ban pynbiang ha i por ba lyngkot.U la kyrpad bad ai mynsiem ïa ki paidbah nongshong shnong jong ka South West Khasi Hills District ba ki dei ban wan shakhmat ban phah sumar ïa ki jingpang ba ki don namar ïa kaei kaba na ka liang ki doktor ki lah ban leh ïa kata kin pyrshang.Shwa ban rung sha ka kamram puid, u Bah Jrimson Shangdiar ha ka jingiakren bad ki lad pathai khubor u la ïathuh ba kane ka jingpang ha ki bynta jong ka kjat ka la bat ïa u mynta ka kumba 50 snem eiei ha kaba naduh dang khynnah u la kum bakla bad theh da ka umphniang sharak bad kem ding ha ka patlun.  U la ong ba u hun beit ha ka kti jong ki doktor ban sumar  wat lada u poi ha ka jingïap ruh.U la ong ban ot ïa ka kjat um da sngew don mon namar u dang don ka jingkyrmen ba hadien ka jingshah sumar un sa lah biang ban ïaid bad ha kajuh ka por u la pynpaw ia ka jingkyrmen lyngba ka jingsumar jong ki doktor bad ki nurse un sa ïoh biang ka jingkoit jingkhiah.",HA KA SIEN NYNGKONG LAMKHMAT U DR. W. SUTNGA BAN PUID NONGPANG HA MAWKYRWAT CIVIL HOSPITAL,https://batesitv.com/ha-ka-sien-nyngkong-lamkhmat-u-dr-w-sutnga-ban-puid-nongpang-ha-mawkyrwat-civil-hospital/
"Lai ngut ki samla kiba donkti ban leh “Stunt” ha Laitumkhrah, Shillong ha ka step jong ka 1 tarik mynta u bnai ki la shah kem ha ki Pulit jong ka Laitumkhrah Police Station bad ia ka kali ruh la kurup noh da ki Pulit na ka sem set kali kaba don ha ka shnong Kynton-u-Mon, Laitkor, East Khasi Hills District.Ha u kyrwoh ba la phah sha ki lad pathai khubor ha ka sngi Saitjaiñ, u Superintendent of Police (City) East Khasi Hills District Bah Vivek Syiem u la iathuh ba ha ka 1 tarik, Nohprah, 2023, kawei ka kali Maruti 800, rong lieh ka bym don ia u number plate la ioh ring video ia ka rukom niah kali kaba ima bha ha Laitumkhrah Police Point. La iohi ba kane ka kali ka la tynrah ruh wat ia ka kynroh pyllun ha Laitumkhrah Police Point. Hadien kane ka jingjia ki Pulit ki ujor da ka suo-moto case ha Laitumkhrah Police Station hapoh ka Section 279 Indian Penal Code (IPC) bad hapoh kiwei pat ki Section bapher bapher jong ka Motor Vehicle Act.Namar ba ka video ba la ioh ring ka dei kaba la saphriang bha ha ka rynsan jong ka Social Media na ka liang jong ka Dorbar Shnong Laitumkhrah Pyllun ruh ka la mudui da ka ejahar Laitumkhrah Police Station ha kaba ki Pulit ki la bynrap lang ia kane ka ejahar bad ka jingujor suo-moto.Ki Pulit ka Laitumkhrah Police Station ba la lamkhmat da u Officer Incharge, ha ka jingtohkit ki la ioh kurup ia ka kali na ka sem set kali na ka shnong Laitkor Kynton-u-mon. Lai ngut kiba donkti ha kane ka jingniah kali ki la shah kem bad ki la phla ruh ba ki la leh ia kane ka kam hadien ba ki la shongshit khawyiang.U SP u la iathuh ba kane ka kali ka dei kaba don ia u registration number ML05 U 4845 bad ia kine ki lai ngut kiba donkti la ialam sha Laitumkhrah Police Station na ka bynta ban pynlong ia ka jingtohkit.Ka tnat Pulit ka la kyrpad ia ki samla ba kin kiar na kaba leh ‘Stunt’ haba niah kali namarba ym tangba ka buh ia ki ha ka jingmynsaw hynrei ka buh jingma ruh wat ia kiwei pat kiba iaid lynti ha surok.Shuh shuh ka tnat Pulit ka la kyrpad ia ki paidbah ba kin pyntip sha ki Pulit lyngba u nombar 112 lada ki lap ia kum kine ki jingjia nangne shakhmat.","SHAH KEM LAI NGUT KIBA LEH “STUNT” HA LAITUMKHRAH, KURUP KI PULIT ÏA KA KALI",https://batesitv.com/shah-kem-lai-ngut-kiba-leh-stunt-ha-laitumkhrah-kurup-ki-pulit-ia-ka-kali/
": Ka long ka jingkmen kaba khraw ia ka jylla Meghalaya bad khamtam ia ki nongrep, hadien ba hynriew ngut ki nongrep napoh kane ka jylla Meghalaya ki la shah pynkup burom da ka khusnam “Millionaire Farmer of India Awards 2023” ha ka jingialang kaba la long ha madan PUSA, New Delhi.Ia kane ka Krishi Jagran Millionaire Farmer of India Awards 2023’, la pynlong ha ka 6 tarik haduh ka 8 tarik mynta u bnai bad ha kine ki lai sngi kine ki hynriew ngut ki nongrep ki la iohlad ruh ban iashim bynta ha ki prokram bapher bapher ba la pynlong ha kine ki sngi.Kine ki nongrep ki dei na ki bynta bapher bapher jong ka jylla kiba kynthup ia ka Tinash Momin kaba na West Garo Hills, ka Baphira Nongdhar na East Khasi Hills, Springwell Kharmarshra na West Khasi hills, Jelum R. Marak na South Garo Hills, Tanly Lapasam na Jaintia Hills bad Grithilson M. Sangma na East Garo Hills District.","DA KA MILLIONAIRE FARMER OF INDIA AWARDS, 2023 ÏOH KI 6 NGUT KI NONGREP KA MEGHALAYA",https://batesitv.com/da-ka-millionaire-farmer-of-india-awards-2023-ioh-ki-6-ngut-ki-nongrep-ka-meghalaya/
"Ka Education Cell jong ka Khasi Students Union (KSU) ka la ïakynduh ïa u Myntri ka tnat Pule Puthi u Rakkam A. Sangma ha iing sah jong u ban pynsngew halor ka jingpynslem jong ka Sorkar Jylla ban pyllait ïa ka baibam (Schorlarship) bad halor ka jingmih ki kynrum kynram jong ka eksamin Meghalaya Teachers Eligibility Test (MTET) ba la pynlong da ka Directorate of Educational Research and Training (DERT).Ka Seng hapoh ka jingïalam jong u Assistant Education Secretary ka KSU CEC u samla Shelkitbok Kharbani ka la aiti ruh ai ka dorkas ha u Myntri.Na ka liang jong u Sangma u la pynsngew ba ha kaba ïadei bad baibam (Scholarship) ka Sorkar Pdeng kam pat pyllait satia ïa ka pisa hynrei ïa mynta ka pisa ka dang don tang khyndiat ha ka Sorkar Jylla bad ïa kane ruh ka Sorkar Jylla ka la nang pyllait naduh sngi Palei.U Myntri u la kular ha ka taiew ban wan la khmih lynti ba ka pisa kan poi noh bad ka Sorkar kan ïoh ban pyllait lut sha baroh ki samla pule.Ka seng ka la kyntu ruh ïa ka tnat kaba dei peit ba kum kine ki jingpynslem ïa ka baibam jong ki samla pule kam dei shuh ban dang ïai jia ha ki snem ki ban wan.Halor ka kynrum kynram haba ïadei bad ka eksamin MTET kaba la long ha ka 1 tarik mynta u bnai, u Myntri u la pynpaw ba ki jubab ba ki nongiakhun eksamin ki thoh kiba dei hi kin dei beit kumba ki long bad ïa ka Answer Key ba mih bakla bad ba la pynklumar kan ym ktah ïa ki.U la ong ba ïa ki nongthoh eksamin, lada ki don ka jingbym hun ki lah ban ai da ka jingujor ban phah pynbeit biang ïa ka Answer Script jong ki wat hadien ba la ïoh ïa ka resol bad nalor kata, ki nongïakhun eksamin lada ki dang khuslai ki lah ban thoh da ka aplikeshon sha ka DERT ban pynbeit bad ban pan jingpynshai.Ka seng ka la pynsngew ruh ba ka jingkynrum kynram ha kaba ïadei bad ka eksamin MTET kam dei shuh ka sien ba nyngkong kumta ka seng ka la kyntu ïa u Myntri ba un pynthikna ba ka dei ban ïaid beit ïaid rynti khnang ba kan nym buh jingartatien ne sah umdum ïa kiba ïakhun ïa kane ka eksamin.U Myntri ruh u la kular ba ka Sorkar kan sa peit bniah bad kan sa shim ïa ka rai kaba biang khnang ba kan long ka ban pynhun ïa baroh bad kan ïaid beit ïaid ryntih.",BA SLEM KA SCHOLARSHIP BAD KYNRUM KYNRAM KA MTET PYNSNGEW KA KSU HA U MYNTRI,https://batesitv.com/ba-slem-ka-scholarship-bad-kynrum-kynram-ka-mtet-pynsngew-ka-ksu-ha-u-myntri/
": Ka Bharatiya Janata Party (BJP) Meghalaya State Unit ha ka sngi Saitjaiñ ka la pyniasyriem ia ka Bamsap bad ka Congress ba ki long kumjuh.Ki dkhot jong ka BJP ba la lamkhmat da u Chief Spokesperson u Bah M. Kharkrang ki la pynlong da ka jingiakhih hakhmat ka ophis treikam jong ka party ha nongbah Shillong ban pynrem halor ka jingkynnoh donkti ha ka jyrsieh bamsap da u MP jong ka Seng Congress na Jharkhand u Dheeraj Sahu.“Nga ngeit ba phi la iohi lut haduh mynta ym pat lah ban ñiew ia ki pisa ba la ioh na ki ïing bad ki ophis jong u MP ka Jharkhand. Kane ka ddang dei tang kaba rit duh bad ki dang bun shuh kiwei kiwei (ki pisa bym pat ioh kurup) ong u Bah M. Kharkrang ha ka jingiakren bad ki lad pathai khubor.“Haduh mynta ka pisa ka la poi 300 klur.  Ka dei ka pisa jongno?  Ka dei ka pisa u paidbah. Ngi wan hangne ban pynrem ia ka kam bamsap jong ka seng Congress kaba iatakhuh bha bad ka bamsap,” u la ong.“Lada manla ka por ki ioh ia ki sakhi kiba biang, ki tnat treikam jong ka Sorkar Kmie kin trei la ka kam jong ki bad kin lap hi. Kim (Congress) lah ban buhrieh. Lada ka dei ka pisa kaba shu tuh phim lah ban buh ha bank, phin buhrieh katno? Ha kawei ka sngi, yn sa lap hi,” u la bynrap.Haba pynksan ia ka jingkhynra jong ka tnat Income Tax ia ki shlem ka kompeni shna kiad jong u Dheeraj Sahu, u Spokesperson jong ka BJP Meghalaya State Unit u la ong, “ka jingkhynra jong ka Sorkar Kmie ka long ban pynpaw sha ka pyrthei haduh katno ki politishian jong kiwei kiwei ki party khamtam eh ka Congress ki la pynjot ia kane ka ri ka jong ngi.”Da kaba iaroh ia u Myntri Rangbahduh ka ri u Narendra Modi, u la bynrap, “dang ha kine ki sngi ka don ka jingwad bniah ia ki nongialam jong ki ri bapher bapher bad u Modi u wan banyngkong ha ka jingtbit ban ialam ia ka ri jong ngi bad da ka jingtrei shitom ngin sa lah ban pynduh ia kane ka bamsap kaba la bam kruiñ ia kane ka ri jong ngi.”Haba kylli, u Bah Kharkrang u la ong, “kano ka Jylla kaba synshar da ka BJP ka bym don ia ki kam pynroi , ai ia nga kawei ka nuksa ba kawei ka jylla ba la synshar ka BJP ba kam don ka roi ka par.  Lada peit ia ka Assam, kaei ka jingphylla bad kiei kiba thymai kiba wan ha ka jylla Assam. Ngi khmihlynti ha kane ka jylla jong ngi ruh kan sa long kumjuh bad kan sa synshar ha ka BJP ha kawei ka sngi bad phin sa iohi katno ngi la duh ha kine ki snem ba la leit noh.”U la bynrap ruh ba lada ka don ka jyrsieh bamsap ha kane ka Jylla Meghalaya, lada ioh ia ki sakhi ki sabut kiba biang, ka BJP kan mih beit shakhmat ban pynrem. “Lada lap ia ki sakhi sabut kin (tnat treikam ka Sorkar Pdeng) leh beit ia kaba donkam.  Lada lap, ngin hap hi ban pynrem bad ngin ym ailad bad ngi kwah hi ba kane ka jylla jong ngi kan kiew shaphrang bad ka dei ban kynjoh lang sha kiwei kiwei ki jylla kiba la iaid shakhmat namarba ngi la sahdien palat,” ong u Bah Kharkrang.Kum ban shu pyntip hangne, ka tnat Income Tax ka la ioh ban kurup kumba 300 klur ka pisa ha ka jingkhynra ha ki lai tylli ki jylla kiba don jingiadei bad ka karkhana shna kiad kaba na Odisha.  Ka jingioh kurup ia kane ka pisa ka long hadien ba ki nongtrei jong ka tnat Income Tax ki la khynra ia ka jaka treikam jong ka Boudh Distillery Private Limited, kaba don ha Boudh District jong ka Jylla Odisha, ha Jharkhand bad ha West Bengal ha ka 8 tarik u Nohprah, 2023.  Ka jingkhynra ban ioh kurup ia ka pisa ka dang iai bteng haduh mynta bad la ong ruh ba ka pisa ba la ioh kurup kan dang tam shuh shuh wat ia ka 300 klur namarba ka jingniew ia ka pisa ka dang iai bteng.Kane ka kompeni ka dei ruh kaba don jingiadei bad u MP Rajya Sabha ka seng Congress na Jharkhand u Dheeraj Sahu.  U Khun jong u Dheeraj, uba la tip kyrteng kum ku Ritesh Sahu u dei u Managing Director, katba u hymmen u Uday Shanker Prasad u dei u chairman jong ka kompeni kaba shna ia ka kiad. Ki nongtrei jong ka Incom Tax ki ong ba ka Boudh Distillery Private Limited ka dei ka paralok kaba iatreilang bad ka Baldeo Sahu & Group of Companies ia kaba la kynnoh ba ka la pyrshang ban kiar na kaba siew ia ka khajna bad kaba la ngat mynta ha ka jingshah khynra.",PYNSYRIEM KA BJP ÏA KA BAMSAP BAD KA CONGRESS BA KURUP 300 KLUR KA IT NA U MP CONGRESS,https://batesitv.com/pynsyriem-ka-bjp-ia-ka-bamsap-bad-ka-congress-ba-kurup-300-klur-ka-it-na-u-mp-congress/
": Ka Aiom Christmas ka la wan bad bun ki long iing ki la bun kam ban thied leit pet ia ki riam ki beit na ka bynta ki khun ki kti, hynrei ki mad pat ia ka jingeh ba khraw hadien ba ki Pulit kim shym la shah ia ki kali Private ban pynieng kali ha ka Parking Lot jong ka Shillong Municipal Board (SMB) kaba don pyrshah ia ka State Bank of India (SBI) hajan ka Shillong Club Ltd.Katkum ka hukum ba la pynmih da ka District Magistrate jong ka East Khasi Hills ha ka 28 tarik Naiwieng 2023, la bthah ba baroh ki kali Shillong Tourist Taxi kiba kamai sha Guwahati naduh ka 1 tarik mynta u bnai ki dei ban pynieng ia ki kali kamai ha kane ka jaka bad ym shym la kdew ha ka hukum ban ym shah shuh ia ki kali Private ban pynieng ha kane Parking Lot.Ha ka jingleit jurip ia kane ka Parking Lot, la sakhi ba ka la thylli bad bun ki kali kamai Tourist kim shym la rung satia ban pynieng ia ki bad kiba wan ki don kai kumba san ne hynriew tylli ki kali.Ki nongwai jong kane ka Parking Lot ki la iathuh ba bun sien ki shah tim da ka sih ka sang ha ki paidbah namar ka jingbym shah rung ia ki kali Private, hynrei la phah ia ki ban ieng shapoh khrum kaba dei ka jaka kaba ktieh bad bym don wat tang ka bording bad tang shu poi 4:00 baje lah dum hi tliw bad ki bun ki bym sngew shngaiñ ban pynieng ia ki kali.Ki nongpeit bad nongpyniaid ia kane ka Parking Lot, ki la iathuh ba ha kawei ka step la don ki Pulit kiba la bthah ba kim dei ban shah rung ia ki kali Private bad lada lap ba ki don yn pyndait da ki khnap bad yn kem ruh wat ia ki nongap ka Parking Lot.",KHANG KI PULIT ÏA KI KALI PRIVATE BAN PYNIENG HA PARKING LOT  KA MUNICIPAL,https://batesitv.com/khang-ki-pulit-ia-ki-kali-private-ban-pynieng-ha-parking-lot-ka-municipal/
"Ka Khasi Students Union (KSU) Khliehriat Town Unit bad ka Ladrymbai Unit ha ka sngi Thohdieng ki la leit ïa kynduh bad u Additional Superintendent of Police (ASP) jong ka East Jaiñtia Hills u Bah Banraplang Jyrwa uba khmih ïa ka tnat Pynïaid Kali (Traffic) halor ka jingjur shaba palat ka jingdheng kali ha iew Ladrymbai bad iew Khliehriat naduh ka por mynstep, mynsngi haduh jan miet kaba la jia manla ka sngi.Kum ban shu pynkynmaw ba ka KSU ha kine ki kyndiat bnai ba ladep ka la aiti da ka dorkhas bad pynsgew sha u Myntri ka tnat Kam Pohiiing Bah Prestone Tynsong ban wanrah da ka Traffic Branch hapoh ka District khnang ba yn dup lah ban tehlakam bha ïa ka rukom pynïaid kali ha ka District, hynrei kaba sngewsih haduh mynta ka Sorkar ka khlem leh eiei halor kane ka jingdawa jong ka seng.Ka seng lyngba u General Secretary jong ka Ladrymbai Unit u samla Chanky Shylla bad u President jong ka Khliehriat town Unit u samla Kyrshan Dkhar ki la ai jingmut ïa ka tnad Traffic Cell ban tehlakam ïa ka jingjur palat ka dheng kali ha ka district bad ha iew Ladrymbai da kaba pynmih ïa ka Advisory lane Hukum ka ban pynïaid noh ïa ki trok thylli na ka surok Bypass Ladrymbai PWD khnang lait na ka dheng kali ba ha ka por mynsngi ha Ladrymbai bad Khliehriat kaba ktah shisha ïa ka ïaid ka ieng ki paidbah bad ïa ki khynnah skul bad khamtam ïa ki kali Fire Brigade bad ambulanceÏa kane ka seng ka la ai jingmut ban leh shwa kum ka jing pyrshang bad ban peit kumno ka seisoh neem.Ka seng ka ïaiban ba ka Traffic Branch ka dei ban don noh hapoh ka District khnang ba ki paidbah ka thaiñ kin nym shah ktah.",ÏAIBAN KA KSU BAN PYNÏOH ÏA KA TRAFFIC BRANCH HA EAST JAIÑTIA HILLS,https://batesitv.com/iaiban-ka-ksu-ban-pynioh-ia-ka-traffic-branch-ha-east-jaintia-hills/
"Ki shipai BSF, Meghalaya jong ka 4th Battalion kiba la pynlong ia ka jingkhynra ha ka sngi Thohdieng ki la ioh ban pynpulom ia ka jingthmu jong ki snar khaii tuh ban shalan be-aiñ lyngba ka khappud jong ka ri India-Bangladesh da kaba kurup 375 bilor ka dawai jyrhoh Phensedyl bad ka shini ia kiba la thmu ban khaii tuh sha ka ri Bangladesh lyngba ka khappud jong ka East Khasi Hills, Meghalaya.Ki shipai BSF kiba la ioh ia ka jingtip kaba bniah, mar mar ki la pynlong ka jingpynap shrip bad ioh kurup ia kine ki mar khaii tuh bad aiti noh sha ka ophis Custom ban leh ia kaba donkam katkum ki kyndon jong ka aiñ.",KURUP KI BSF ÏA KA DAWAI PHYNSEDEL BAD SHINI NA KHAPPUD EKH,https://batesitv.com/kurup-ki-bsf-ia-ka-dawai-phynsedel-bad-shini-na-khappud-ekh/
": Ka Voice of the People Party (VPP) ka pyrshah jur ïa ki sien jam ba la shim da ka Sorkar Meghalaya Democratic Alliance (MDA) ban ai ei ïa ka jaka kaba heh haduh 1.4 akar hapdeng ka sor Shillong nalor ka jaka ba la don lypa kaba heh haduh 2.4 akar ban pynsah ïa ki briew na Them Ïew Mawlong ha kaba bun na kine ki dei lypa kiba sah beaiñ ha ka jaka sorkar.“Ka VPP kam don jingujor eiei lada ka Sorkar ka ai jaka sah ïa ki nongtrei Sorkar kiba dei hok ban sah ha ki ingsah jong ka Sorkar katba ki dang trei ha ka kam hynrei ka jingai jaka sha kine ki briew paidbah ka long kaba ym lah ban peiphang bad ka long ruh shabar na u pud jong ka aiñ nalorkata kam shym la don ka jingpynshai kaba tikna na ka liang jong ka Sorkar ha kano ka rukom ka lah ban shu ai kumne,” ong u kyrwoh ka VPP ba la phah da u dkhot ka Media Cell kaVPP u Dr Rusievan Shangpliang.“Lah ban kdew hangne ba ka Sorkar Jylla ha ki por ba la leit ka la dep rai ban ym ai ïa kino kino ki jaka sorkar sha ki riew shimet. Hynrei mynta ka kynti pat ka jingshim jong ka sorkar ïa kane ka rai kaba long da khongpong ïa kaei kaba ka la dep rai teng,” u la ong.“Ai ba ka sorkar MDA kan pyni nuksa hangno ba ka la ju ai ïa ki jaka sorkar sha ki briew jong ka jylla kiba duk bad ki bym don jaka puta bad kiba donkam ban ïoh la ka jaka sah. Hato ka sorkar ha ki por ba la dep ka la ju ai jaka ne ingsah sorkar sha ki khun ki kti ne ki bahaïing hasem jong ki nongtrei sorkar? Ki paidbah jong ka jylla ki kwah ïa ka jingpynshai kaba shong nongrim halor kane ka jingleh palat pud na ka sorkar,” la bynrap u Dr. Shangpliang.",PYRSHAH KA VPP BA AI JAKA EI KA SORKAR SA 1.4 AKAR ÏA KIBA SAH HA THEM IEWMAWLONG,https://batesitv.com/pyrshah-ka-vpp-ba-ai-jaka-ei-ka-sorkar-sa-1-4-akar-ia-kiba-sah-ha-them-iewmawlong/
"Ka Shillong College Central Library ha ryngkat ka jingïatreilang bad ka Internal Quality Assurance Cell (IQAC), Shillong College ka la pynkut noh ïa ka Library Orientation Programme kaba san sngi halor ka phang, “Beyond Books: Unveiling the Digital Realm” kaba la sdang naduh ka 4 tarik bad pynkut noh ha ka 8 tarik mynta u bnai.Ka thong jong kane ka orientation programme ka long ban pynkupbor ïa ki samla pule ba kin sngewthuh kham bniah kumno ban tih ïa ki tyllong jingtip da kaba pyndonkam ïa ka Digital.U Co-ordinator, ka IQAC Dr. Sharma, haba ai jingkren ha kane ka sngi u la pynkynmaw ïa ki lynti ïaid kiba jwat jong ka Library ha ka College. U la banjur ruh ïa ki bynta bakongsan jong ki Library, wat hapdeng ka jingkiew irat jong ki tyllong jingtip na ka Digital. U la kyntu ïa ki samla pule ba kin pynlong ïa ki Library kum tang ki jaka buh kot, hynrei ban shim kum ka jingpynïar ïa ki jingtip kyllum Digital kiba long shabar na ki par jingtip.Ka Principal jong ka College ka Dr. (Mrs.) Evakorlang Kharkongor ka la ai mynsiem ïa ki samla pule ba kin shim ïa ka Library kum ka saw kynroh kaba pynroi bad pynproh ïa ki par jingtip kiba bun.  Ka Dr. Kharkongor ka la pyntip ruh ïa ki jingkylla ka jingtreikam jong ka Library.Ka la ïaiban ïa ka bynta ba kongsan jong ka Library ha kaba pynbeit ïa kiba bun ki kot pule da ka jingwan jong ka National Education Policy (NEP), ka la pynshlur ïa ki smala pule ba kin shim kabu na ki kot kiba don hapoh kane ka Libraty.  Ka la kular ba ka Shillong College kan ïai bteng ban kyntiew ïa ka Library da ki teknoloji kiba thymmai, khnang ba kan long ka shlem pule kaba pynsngewtynnat ïa baroh.Ka Mrs. B. Lyngdoh, kaba long ka Librarian bad Resource Person ka la ong ba ka Library ka dei kaba la buh khnang na ka bynta ki samla pule ba kin ïoh ïa ki kot kiba donkam ha kaba ki don da ki phew hajar tylli ki e-resources ba la thied da ka College bad ka Open Educational Resources kaba lah ban ïoh ha ka rynsan Online.",SAN SNGI KYNTHIH PYNSHAI KA SCCL ÏA KI SAMLA PULE ÏA KI TYLLONG JINGTIP NA KA DIGITAL,https://batesitv.com/san-sngi-kynthih-pynshai-ka-sccl-ia-ki-samla-pule-ia-ki-tyllong-jingtip-na-ka-digital/
"U MLA jong ka Voice of the People Party (VPP) ka North Shillong Constituency Bah Adelbert Nongrum  ha ka sngi U Blei u la kynthoh ba ka jingai tam ka Sorkar Jylla sa 1.4 akar ka jaka ban shna ïa ki iing jong ki 342 tylli ki longïing kiba sah ha Them Iewmawlong ha Quater jong ka Shillong Mucipal Board (SMB), ka dei tang ka jingpynbiej elekshon MP bad MDC.Ha ka sngi Palei jong ka taiew baladep ka jingïalang ba la khlieh da u Symbud Myntri Rangbah ka tnat Kam Pohïing Bah Prestone Tynsong bad u Symbud Myntri Rangbah ka tnat Pynroi Sor Bah Sniawbhalang Dhar ki la kular hakhmat ki nongïalam jong ka Harijan Panchayat Committee (HPC) ba ka Sorkar Jylla ka la mynjur ban ai tam ïa ka jaka sa 1.4 akar nalor kaba ladep ai mynshwa 2.14 akar.Ha u kyrwoh ba la phah sha ki lad pathai khubor u Bah Nongrum u la pynkynmaw ba katkum ka jingshim jingkheiñ ba la aiti sha ka Sorkar, ki don tang 184 tylli ki longing ba la ithuh kum ki nongtrei ka Sorkar.Na kine, 128 ngut la ithuh kum ki nongtrei ka SMB bad 56 ngut kum ki nongtrei jong kiwei pat ki tnat treikam ka Sorkar.“Ka long kaba sngew kyndit ban tip ba ki longing ki la kiew sha ka 342  tylli, kaba mut ba sa 158 tylli tam ki longing (la kynthup ïa ka List) na ka bynta kane ka jingpynkynriah sha ka jaka ba thymmai.  Namrkata, ngi kwah ban tip kiei kine ki 158 tylli ki longing,” la buh jingkylli u Bah Nongrum.“Ha ka jingïakynduh (hapdeng ka Sorkar Jylla bad ki nongïalam ka Harijan Panchayat Committee) ha kine ki khyndiat sngi ki ong ban sa pynkynriah noh da kaba ai jaka 1.4 akar, lehse kane ka dei ka jingpynbiej elekshon MP bad MDC,” ong u Bah Nongrum ha u kyrwoh khubor ba la phah lyngba ka Video sha ki lad pathai khubor.“Kane ka dei kaba nga kren da ka jngsngewkhia ba ki paidbah ki dei ban sngewthuh ba kita kiba ju pyrta na ka por sha ka por ngi pyrshah ïa kane ka ishu kin sngewbha ban kynthoh namarba ngi dei ki trai shnong bad ki trai iing bad ngi dei ban sngewthuh kumno ban leh ïa ki nongshong wai. Ngin dang ïapeit bad ngin da ïai buddien ïa kane ka ishu,” la pynpaw u Bah Nongrum.U la ong ba kum u MLA jong ka North Shillong Constituency u la ïai buddien khlem shongthait halor ka ishu ban pynkynriah ïa ki briew kiba sah ha Them Iewmawlong.“Shwa ka elekshon 2023 nga ladep ban ong ba ka Constituency bad ka jaidbynriew baroh kawei kan ym khmihlynti ïa nga ba ngan leit iuhkjat (ha Them Iewmawlong) kum u kyrtong ne ba ngan ïapeiñ tang na ka bynta ka elekshon. La jied ïa nga ban ïakhun na ka bynta ka jingmyntoi jong ki pateng ki ban sa wan,” u la bynrap.Shuh shuh u la buh jingkylli ruh ba balei ka Sorkar kum ka trai iing ka hap ban pyndem hakhmat ki nongshongwai.U la ong ruh ba ka VPP kan sa leh la ka jong ka kamram ynda ka la wan ha ka bor.U la kyntu ruh ïa ki paidbah ban sangeh noh ban khot ïa ki briew kiba sah ha Them Iew Mawlong kum ka ‘Harijan Colony’, ka ‘Punjabi Colony’ lane ‘Sweepers’ Lane’.",KA SORKAR KA PYNBIEJ ELEKSHON MP DA KABA AI JAKA SA 1.4 AKAR ÏA KIBA SAH HA THEM IEWMAWLONG : MLA VPP,https://batesitv.com/ka-sorkar-ka-pynbiej-elekshon-mp-da-kaba-ai-jaka-sa-1-4-akar-ia-kiba-sah-ha-them-iewmawlong-mla-vpp/
"Ka Meghalaya Peoples’Human Rights Council (MPHRC) kum shibynta ban ïasnoh kti lang ha shityllup ka pyrthei, ka kynmaw burom mynta ka sngi ka 10 Tarik u Nophrah kum ka Sngi Rakhe ïa ka Hok Longbriew Manbriew. Dei ha kane ka sngi ba ha u snem 1948, ka Dorbar Bah jong ka Synjuk ki Ri (United Nations) ka la pdiang ban pynjari ïa ka Dulir pawnam kaba tip salonsar kum “Ka Jingpynbna-ïar Satlak ïa ki Hok Longbriew Manbriew” (Universal Declaration of Human Rights). Ka phang jong ka jingrakhe ka dei “Ka Jinglaitluid, ka jingïaryngkat bad Ka Jingbishar Hok ïa baroh”.“Kane ka Dulir pawnam kaba tip mynta kum ka Jingpynbna-ïar Satlak ïa ki Hok Longbriew Manbriew ka la pynskhem ba ïa ki bynriew baroh la kha laitluid bad ki ïaryngkat ha ka burom bad ki hok kynti bad jinglaitluid khlem ka jingpynïapher la ka long kum ka jaitbynriew, ka rong ka sniehdoh, ka ktien ka thylliej ne kano kano ka jinglong” ong ka MPHRC.“Ha kane ka sngi, ngi khot bad ngi wer ïa baroh ki paid nongshong shnong ba ngin ïaipynskhem bad ïaikut jingmut ban ïeng tylli bad ïada ïa ka Hok Longbriew Manbriew, ban ai jingkyrshan khamtam eh ïa kito ki briew kiba dang ïaksaid ban ïoh ïa ka Jingbishar Hok bad ha kajuh ka por  ban pynrem jur pat ïa kito ki briew ne ki kynhun kiba ïuhroit bad pynhiar dor ïa kyrdan jong ka Hok Longbriew Manbriew kaba la pynkhamti katkum riti synshar paidbah ne da ka aiñ hi” ong u Bah Dino DG. Dympep, Chairman, MPHRC.“Ngi ai ka burom kaba kyrpang khamtam eh ïa ka jingnud bad jingshlur jong ki riewshimet, ki nongtrei monsngewbha, ki seng bhalang kiba ju mih shakhmat khlem jingtieng ne jingsmiej ban kren bad ïaksaid ïa ki mat kiba ktah ïa ka hok paidbah ha kane ka jylla, la ka long da ka lynti jong ka jingïasaid ban pynshongñia lyngba ki jingïakhih kiba jai jai bad ka basuk basaiñ” ong ka MPHRC.“Ngi ïai ai ka jingkyrshan kaba pura ïa kiba paidbah bad ki sengbhalang baroh kiba ju mih shakhmat ban  dawa bad ban pynïoh ïa ka jingbishar hok khamtam eh na ka bynta kito ki briew kiba la ngat ha ka jingshah sait ïap bad mynsaw jur bad shah pynkheiñ, shah ïuhroit ïa la ka Hok Longbriew Manbriew ha ka kti  ki Pulit. Halor kine ki jingjia kiba sngewsih ngi ban jur ba ka sorkar Meghalaya b ka dei ban pynïoh mardor ïa ka Jingbishar Hok sha ki bahaïing hasem jong kito kiba la khlad noh bad kiba mynsaw bad  ban pyntikna ba kin lah pat ban ïoh ïa ka lad ban im suk, im saiñ kumba marïaryngkat lang salonsar” ong ka MPHRC.“Ngi pynrem jur ïa baroh ki kam sniew bad ka jingkhihkla kiba la jia shen ha ka jylla khamtam eh ba ki la don bun ngut ki briew shimet kiba la ngat ha kum kine ki jingjia kiba khlem poi pyrkhat la ka dei ïa ki paid trai ri muluk, ki jait bynriew ritpaid ne kino kino ki kynhun bad khamtam eh ïa ka jingshah ktah kti jong ki nongthoh khubor.Ha kum kine ki jingjia ka Sorkar ka dei pynlong da ki jingtohkit  kaba  bniah khnang ba ki briew kiba ngat ha kum kita ki apot kin lah pat ban ïoh  ïa ka jingbishar kaba hok” ong ka MPHRC.“Ngi dawa jur na ka Sorkar ba haba ka don kano kano ka jingshah kynnoh ba ka don ka jingthombor bad ka jingshah ïuhroit ïa ka Hok Longbriew Manbriew ïa kum kita ki jingshah kynnoh dei ban pynlong da ka jingtohkit kaba khlem ïa shah liang bad haba lap ïa kino kino ki briew Sorkar ba ki long ki nongpynkheiñ aiñ  ka dei ban pynsaja mardor ïa ki” ong ka MPHRC.“Nga ban jur ïa ka Commission Sorkar ba kam dei ban shu shong khli kti bad ban shu peitkai ïa baroh ki jingjia kiba ïadei bad ka jingthombor ïa ka Hok Longbriew Manbriew, hynrei ka dei ban shim khia mardor ïa ki synjam ban  pynlong ïa ka jingtohkit khnang ba kan don ka jingbishar hok ïa kita ki kam thombor kiba ju leh da ki kynhun pulit bad ki briew Sorkar” ong ka MPHRC.“Kyntang ïawai, ngi pynkynmaw ïa baroh ba ka Hok Longbriew Manbriew katkum ka Dulir kaba la pruid dak naduh u snem 1948 ka pynkupbor ha man uwei pa kawei kum ki  nongshong shnong ba ngi don ïa ka Hok ban ïoh jingïada bad ka jingshongshngaiñ kiba yn ym lah ban pynïakhlad na ka burom bad ka jingsan laitluid ha ka longbriew manbriew  jong baroh,” la pynkut ka MHPRC.",IASNOHKTI LANG KA MPHRC BAD KA PYRTHEI BAN RAKHE ÏA KA HOK LONGBRIEW MANBRIEW,https://batesitv.com/iasnohkti-lang-ka-mphrc-bad-ka-pyrthei-ban-rakhe-ia-ka-hok-longbriew-manbriew/
"Ka Khasi Students Union, kaba long kawei na ki kynhun kaba iatreilang bad ka North East Students Organisation ha ka 11 tarik u Nohprah, 2023 ka la teh da ki lama iong bad ki Banner ha kylleng ki bynta jong ka Sor Shillong ban pynpaw ia ka jingpyrshah halor ka jingbym sngap jong ka Sorkar India ia ka sur jong ki riewlum ritpaid jong ki jylla ka thain Shatei Lammihngi da kaba mynjur ia ka Ain ïakjakor kaba la tip kum ka Citizenship Amendment Act, 2019.Ha kawei na ki Banner kiba ka KSU ka la teh, ka la thoh ia kine ki kyntien kiba ong, “11 tarik, Nohprah, 2019, haba ka CAB ka la kylla long ka CAA. Ka sngi badum na ka bynta ki paid riewlum jong ka thain Shatei Lammihngi bad ka sngi bakmen na ka bynta ki mynder ri poiwir.”Ka KSU, ka la dawa ia ka Sorkar ban thwet, ban pyndam bad ban pynphai biang ia baroh ki mynder ri poiwir kiba wan rung hashwa jong u snem 1971, hynrei ym ban ai ia ka jaka riehtngen ia ki.Dang shen, u Chairman jong ka NESO u Bah Samuel B. Jyrwa u la ong ba ka NESO ka kwah ban pynkynmaw biang ïa ki paidbah jong ka thaiñ Shatei Lammihngi baroh kawei ba ha ka 11 tarik, Nohprah 2019, wat hapdeng ka jingpyrshah kaba jur jong ki riewlum ritpaid ka thaiñ Shatei Lammihngi ïa ka Citizenship (Amendment) Bill 2019, ka Sorkar India kam shym la shah skhor satia bad khatduh ïawai lyngba ka Rajya Sabha la mynjur ïa kane ka Aiñ Ïakjakor kaba la tip kum ka Citizenship (Amendment) Act 2019.“Kane ka jingpynbna ka long ban phah ïa u kyrwoh sha ka Sorkar India ba ngi pyrshah ïa ka Citizenship (Amendment) Act 2019 bad ha kajuh ka por ban pynkynmaw ïa ki paidbah bad ïa ki jingshah leh bym hok ba ka Sorkar India ka la leh pyrshah ïa ka mon jong ki paid riewlum ka thaiñ Shatei Lammihngi,” u la ong.","KA SNGI BADUM ÏA KA NORTH EAST, TEH LAMA ÏONG KA KSU BAN PYRSHAH ÏA KA CAA",https://batesitv.com/ka-sngi-badum-ia-ka-north-east-teh-lama-iong-ka-ksu-ban-pyrshah-ia-ka-caa/
"U Symbud Myntri Rangbah ka Jylla ha ka Lah Sngi u Blei u la iathuh ba ka Sorkar Jylla ka la tyrwa ban shna ia ka Surok Four Lane ha New Shillong Township. U la iathuh ruh ba ka Sorkar ka la tyrwa ban shna kham bun ki surok kiba pyniasnoh bad ki Surokbah National Highways la ka long ia ka surok Shillong Bypass lane ia ka surokbah Shillong-Jowai.Ha ka jingiakren bad ka Batesi Tv u Symbud Myntri Rangbah u la iathuh ba u la lum ia ka jingialang bad ka Central Division PWD, Bypass Division PWD bad ka National Highway Division, ryngkat lang bad ka Deputy Commisssioner, ka tnat Finance bad Forest ban iathir iatai sani ha kaba iadei bad ka jingshna ia ki surok hapoh ka sor Shillong bad kumjuh ruh ha New Shillong Township khnang ban weng ia ka jingdheng kali kaba jur.“Nga la khot ia kane ka jingialang bad kine ki lai tylli ki Division ryngkat ka tnat Finance, Forest bad ngi la iathir iatai ia kine ki mat bad ka Deputy Commissioner ha kaba ngi la wad ia ki lad ki lynti kumno ban shna pynbeit ia ki surok bad kumjuh ban shna kham bun ki surok khnang ban pynduna shisyndon ia ka jingdheng kali,” la iathuh u Symbud Myntri Rangbah.Haba kylli, u la iathuh ba Sorkar Jylla kan sa pan jingiarap pisa na ka Sorkar Pdeng ban shna ia kine ki surok.U Bah Tynsong, ula kyntait ruh ba ka Sorkar kan shna ia ka surok Four Lane ha Shillong.  “Kaei kaba ngi kwah ka long la kumno kumno ngin shna ia ki Intermediate Lane bad nga tharai kata ka dei kaba biang palat,” u la bynrap.Ka jingdheng kali ha nongbah Shillong katba nang mih ki sngi bad ki snem ka la nang jur na ka jingkharoi jong ki kali katba ki surok ki sah kumjuh.Dang shen, ka Ingbishar Meghalaya High Court ha ka 24 tarik, Naiwieng ka la bthah ia ka Sorkar Jylla ban wad ia ki lad ki lynti ban pynduna ia ka jingdheng kali da kaba iasyllok bad kino kino ki Agency kiba lah ban ai jingmut halor kane.",DA KA SUROK FOUR LANE TYRWA KA SORKAR BAN SHNA HA NEW SHILLONG TOWNSHIP,https://batesitv.com/da-ka-surok-four-lane-tyrwa-ka-sorkar-ban-shna-ha-new-shillong-township/
"Ka Meghalaya Chess Association ha ryngkat ka jingiatreilang bad ka All India Chess Federation ka la pynlong ia ka Seminar kaba lai sngi, kata naduh ka 8-10 tarik, Nohprah kaba long ruh shi bynta ban ai jinghikai ia ki nongiashim bynta shwa ban pynsdang ia ka lympung ialehkai Chess kaba la tip kum ka 1st Meghalaya International Open Grand Master Chess Tournament ha SAI, STC Indoor Sports Stadium ha NEHU ka ban sdang naduh ka 12 tarik, u Nohprah 2023 bad ia kaba yn sa pynkut ha ka 20 tarik u Nohprah, 2023.U President jong ka Association u Bah Khizar Meheraj Warjri ha ka jingiakren bad kau la iathuh ba ha kane ka lympung ialehkai Chess yn ailad ban iashim bynta naduh ki khynnah kiba la kynjoh ia ka rta kaba 10 snem shaneng haduh ki rangbah kiba la kham iaw ka rta ha kaba yn sa phiah la ki jong ki jong ki kyrdan na ka bynta ki shynrang bad ki kynthei.U la iathuh ba kin sa don ruh ki nongiashim bynta kum ki Grand Master nabar ka jylla, kata, na ki jylla jong ka thain Shatei Lammihngi, na ki jylla jong ka dewbah India bad na shabar jong ka ri India, kata, na ka ri USA, Vietnam, Pakistan, Bangladesh, Sri Lanka, Egypt, Zambia, Thailand bad kiwei kiwei.U la iathuh ba ka khusnam na ka bynta  ki lahduh ha ka Grand Master ka long 30 lak bad na ka bynta ki nongiashim bynta kiba na kane ka jylla bad na ki jylla ka thaiñ Shatei Lammihngi la phiah la ka jong ka khusnam, na ka bynta ki kyrdan katkum ki rta bapher bapher jong ki nongiashim bynta.",LAI SNGI HIKAI KA MCA SHWA BAN SDANG KA OPEN INTERNATIONAL GRAND MASTER CHESS TOURNAMENT,https://batesitv.com/lai-sngi-hikai-ka-mca-shwa-ban-sdang-ka-open-international-grand-master-chess-tournament/
"U MLA jong ka Voice of the People Party (VPP) na ka North Shillong Constituency Bah Adelbert Nongrum u la pynphai nia ia ka jingkynthoh jong u Bah Vivan G. Kynta, uba dei u Senior Lawyer da kaba ong ba u paidbah hi un sa bishar mano ba batai stad bad mano ba balain.Ha u kyrwoh ba la phah sha ki lad pathai khubor ha ka sngi baar, u Bah Adelbert Nongrum u la ong, “ka jingkren jong u Bah Vivan G. Kynta, ba don kiba balain bad kiba batai stad, nga kwah ban ong, u paidbah un sa bishar, mano ba batai stad bad mano ba balain.”“Nga ong ia phi, muktiar badonburom, ynnai sngew stad bad ym donkam hi ruh ban phin hikai skul, ngi tip bha kaei ka Land Transfer Act haei ka treikam bad haei kam treikam. Hynrei kam mut ba ki kyntien jong phi ka pynshlur ia ka Sorkar, ba dei ka Non-Schedule Area bad ka European Ward ka sorkar kan leh katba mon hynrei ka dei (ka nongkynti) jong u paidbah bad kan ym lah ban leh katba mon. Bishar paidbah shwa ban shim ia ka rai,” la ong u Bah Nongrum.Haba kynthoh halor ka jingong jong u Bah Kynta ban pyntreikam da ka aiñ MPDA, u Bah Nongrum u la ong, “phi tip bha bad ngi tip bha kaei ka aiñ MPDA bad kumno ka treikam. Hynrei ngan ong, yn ym don aiñ ha pyrthei ban iada ia phi Muktiar. Wat ym long ka daw ba phin long ka daw ban thang ia u kyndok jingpruid.”","U PAIDBAH UN SA BISHAR, MANO BA BATAI STAD BAD MANO BA BALAIÑ: ADELBERT NONGRUM",https://batesitv.com/u-paidbah-un-sa-bishar-mano-ba-batai-stad-bad-mano-ba-balain-adelbert-nongrum/
"Ka North East Petroleum Mazdoor Union (NEPMU) ha ka ujor ba la phah sha u Commissioner & Secretary ka tnat Food Civil Supplies and Consumer Affairs ka Sorkar Meghalaya, u Pravin Bakshi, ka la rai ban ym wan kit shuh ia ka petrol sha ka Jylla Meghalaya naduh ka 12 tarik, u Nohprah, 2023.Ha ka ujor ba la soi da u General Secretary u Ramen Das, ka NEPMU ka la pyntip ba ka jingshim ia kane ka rai ka long hadien ba ki dkhot jong ka Union kiba la shah kem ha ki Pulit ka Jylla Meghalaya naduh ka 24 tarik u Naiwieng, 2023 ki dang shah set haduh mynta mynne ha ka along ki Pulit ka Nongpoh, Ribhoi District halor ka jingshah kynnoh ba ki dei kiba donkti ban sei tuh ia ka umphniang petrol na ki kali kit Umphniang ha shiteng lynti.Kane ka jingpynbna jong ka Union ka long hadien ba ki dkhot jong ka Union kim pat ioh jamin satia wat hadien ka jingiakynduh ia u Myntri ka tnat  Food Civil Supplies and Consumer Affairs ka Sorkar Meghalaya, u Bah Coming One Ymbon ha ka 27 tarik, u Naiwieng, 2023.“Hadien kane, ngi la kyrpad ia u Myntri ka tnat  Food Civil Supplies and Consumer Affairs ha ka 27 tarik, Naiwieng, 2023 bad ha ka High Level Meeting kaba long hapoh ka jingpyniaid jong phi bad shim rai ba kan ym don kano kano ka jingleh tohmet sha ki dkhot ba luilui.  Na ka bynta ban bah jamin ia kiba dang shah set ha along, ka Union kan iaid katkum ki lynti jong ka aiñ bad kan bud ruh ia ki kyndon treikam jong ka Oil Management,” la ong ka Union ha ka ujor sha u Commissioner and Secretary.“Hynrei haduh mynta, wat uwei ruh u (dkhot) um pat lait satia na along wat hapdeng ka jingiakhun jong u Muktiar.  Mynta ki dkhot jong ngi, ki dap da ka jingbitar halor kane, bad shim rai ba kin ym wan kit umphniang Petrol na ka bynta ka Jylla Meghalaya naduh ka 12 tarik, Nohprah, 2023 tad haduh ba (ki dkhot) kin da lait na along,” la ong ka Union.","NADUH 12 TARIK, NOHPRAH, YN SANGEH WANKIT PETROL KA MAZDOOR UNION SHA MEGHALAYA",https://batesitv.com/naduh-12-tarik-nohprah-yn-sangeh-wankit-petrol-ka-mazdoor-union-sha-meghalaya/
"Ki Pulit jong ka West Khasi Hills District ha ka sngi Baar ki la synran ïa ka kynhun ki Pulit ka Crime Scene Unit bad ïa ka kynhun K-9 Unit Dog Squad kiba la hiar sha Mynniar ka jaka ba la jia ka jingshah shoh bad shah lute ia ki ar ngut ki nonghikai ka Rangsapara Secondary School kaba la jia ha ka janmiet jong ka Lah Sngi u Blei.Hadien ba ki Pulit ki la pyndep nadong shadong ha kaba ïadei bad ka jingtohkit ha kane ka jaka ki la rah noh ïa ka met ba dang sah jong u T.R Sangma u nonghikai uba la khlad noh hashen ha ka jingshah thombor ha ki runar bad ban leh ïa ka Post Mortem.Ki Pulit ki la lap ruh ïa ka thuk thuk ba la pyndonkam da kine ki arngut ki nonghikai kaba la kyllon harud surok.Haduh mynta ki Pulit ki dang pynlong ïa ka jingtohkit kaba bniah bha halor kane ka jingjia bad ban thwet tyngeh ïa ki runar kiba donkti ha ka kam lute bad ka kam pynïap briew.U Tengton R. Sangma u dei u Headmaster jong kawei ka skul Upper Primary  kaba don ha ka shnong Rangsahpara.La iathuh ba kane ka la  jia ha ka por kumba 3. 30 baje eiei nohphai sngi katba kine ki arngut ki dang wan phai na Nongstoiñ bad da ka thuk thuk ar shaka kaba don ïa u nombar AS 25 E 1324 bad ynda la poi ha kawei ka jaka kaba long khongdong kaba jngai kumba 32 kilomitar na Nongstoiñ kaba dei ka surok na Rwiang sha Langpih ki runar kiba la ap ktem lypa ki la khang lynti ia kine ki arngut bad ki la bom la tied ïa kine ki arngut ha kaba u S.R Chetri u la mynsaw jur bad u la lait phet da ka said katba u Tengton R Sangma pat u la khlad noh hadien.Ki runar hadien ba ki ladep bom, ki la patan ïa ka met jong u Tengton sha khlaw ki la khynñiat ïa ka motorbike sharud surok.Ha kaba ïadei bad kane ka jingjia, la ong ba hadien katto kane por ba kine ki arngut ki la ngat ha kane ka apot la wan poi kawei ka Bus bad ki briew kiba don hapoh ka Bus ki la pyntip mar mar sha ki nongshong shnong sha Nonglang ha kaba ki la wan poi ha katei ka jaka bad ki la pyntip noh sha ki Pulit.Nalor kata ki la pyntip ruh sha ki nongtrei jong Nonglang PHC bad ka kali kit nongpang na kane ka PHC ka la leit buh ïa u Chetri uba mynsaw sha Nongstoiñ Civil Hospital hynrei na ka daw ba u la shitom jur palat la pynkit noh ïa u sha Civil Hospital, Shillong .Ha kaba ïadei bad kane ka jingjia u Supritendent of Police jong ka West Khasi Hills u Bikram Marak ryngkat  bad ki Pulit  jong ka Crime Scene Unit  na Shillong ba la don ryngkat ruh da ki Pulit  jong ka Langpih Border Out Post kiba la don lypa naduh mynmiet ha Mynniar ki la pynlong ka jingtohkit kaba bniah ha kane ka jaka ba don ka  met ïap ha kaba ki la lap lai tylli ki nar rod ba ki runar ki la pyndonkam ban bom ban tied ïa ki arngut ki nonghikai.Hadien ba la pyndep nadong shadong ia ki jingtohkit, ki Pulit ki la kurup noh ïa ki nar rod bad ïa ka met ïap jong uba la khladnoh, la pynkit noh sha Nongstoiñ Civil Hospital ban pyndep ïa ka Post Mortem bad hadien ba la dep ïa ka Post Mortem la aiti noh ïa ka met sha ki bahaïng ban pyndep ia ka jinglehniam kaba khatduh.Ki pulit ki la register case halor kane ka jingjia bad jingtohkit ban lap dien ïa ki runar kiba don kti ha kane ka kam runar ka la ïaid shakhmat.",LAI TYLLI KI NAR ROD LAP KI PULIT NA KA JAKA BA SHAH PYNIAP U NONGHIKAI HA MYNNIAR,https://batesitv.com/lai-tylli-ki-nar-rod-lap-ki-pulit-na-ka-jaka-ba-shah-pyniap-u-nonghikai-ha-mynniar/
": Ki Pulit ka Traffic Branch jong ka Lumdiengjri Police Station, Shillong ha ka sien kaba ar ki la shim halade ïa ka jingkitkhlieh ban maramot ïa ka surok GS Road kaba la sniew haduh katta katta ha ka shnong Lumdiengjri, Shillong namarba kane ka surok ka la sniew shaba palat bad ka wanrah ïa ka jingdheng kali kaba jur.Shibnai tam mynshuwa kine ki juh ki Pulit pynïaid kali ki la maramot ïa kane ka surok namarba ka la sniew shaba palat.Shuwa ïa kane ki la phah da ka jingthoh sha ka tnat PWD (Roads) jong ka Sorkar Jylla ban maramot noh kloi ïa kane ka surok hynrei ka jingbym sngap jong ka tnat PWD (Roads) kim banse ban mih hi shakhmat ban maramot dalade sa shisien biang ha kane ka sien ka baar.Ha kane ka kynti ba mynta ki Pulit ki la pyndonkam ban kit ïa u khyndew da ka kali Gypsy kaba ki ju pyndonkam ban leit sha la ki kamram jong ki.",MARAMOT KI PULIT TRAFFIC ÏA KA SUROK HA LUMDIENGJRI HA KA SIEN BAAR,https://batesitv.com/maramot-ki-pulit-traffic-ia-ka-surok-ha-lumdiengjri-ha-ka-sien-baar/
": Ka Khasi Students Union (KSU) ha ka sngi Saitjaiñ jong ka taiew baladep ka la pynthymmai ïa ka shnat treikam jong ka KSU Dehradun Unit ha nongbah Dehradun.Ha kane ka sngi la don lang ruh u Education Secretary ka KSU u samla Pynkmenlang Sanmiet, u Asst. Finance Secretary u samla Ïashanborlang Mukhim, u nongïalam jong ka KSU Delhi Unit u samla Nicholas Chyrmang.Ka KSU Dehradun Unit ka la pynlong ruh ïa ka Freshers’ Meet ha kaba u President ka KSU-CEN u samla Lambokstarwell Marngar u la long kum u Kongsan bad ka Kong Mily Rabon kum ka Symbud Kongsan da ka jingïashim bynta jong ki samla Khasi kiba pule ha ka nongbah Dehradun bad kumjuh ruh la pynshngain lem da ki samla pule na kiwei pat ki Jylla jong ka thaiñ Shatei Lammihngi kiba kynthup ïa ki samla na ka jylla Mizoram, Nagaland bad kiwei kiwei.",PYNTYLLUN KA KSU DEHRADUN ÏA KI MAT LYNGBA KI NONGKITKAM BATHYMMAI,https://batesitv.com/pyntyllun-ka-ksu-dehradun-ia-ki-mat-lyngba-ki-nongkitkam-bathymmai/
"Ka North-Eastern Hill University (NEHU) ka la rakhe ïa ka lyngkhuh sngi ïap kaba 151 snem jong u Khlawait nongïaleh laitluid ka rilum Garo u Pa Togan Sangma.Ha kane ka jingleh burom ha phyllaw jong kane ka skulbah, la pynïaid ïa ka jingïalang da u Prof. D. K. Nayak uba long u Vice-Chancellor incharge ka skulbah bad u Prof. S. R. Joshi, uba dei u Registrar Incharge.Ki nonghikai bad ki samla pule jong ka skulbah NEHU ruh ki la leh burom hakhmat ka dur jong u Pa Togan Sangma bad hadien kane la pynlong ïa ka jingkren shaphang ki kam shlur jong u Pa Togan Sangma da ka Dr. Jacqueline R. Marak na ka Department of Garo, North-Eastern Hill University, Tura Campus.Ka jingleh burom ka long da ka jingbuh syntiew hakhmat u dur jong u Pa Togan Sangma, ban pynpaw ïa ka jingsngewnguh ïa u synñiang u bynhei ba une u khlawait nongïaleh laitluid u la leh na ka bynta ka dawbah jong ka ri.U Prof. D. K. Nayak, ha ka jingkren jong u, u la ong ba ka long kaba donkam ban rakhe kynmaw burom ïa ki nongïaleh laitluid bad ïa ki kpa tymmen kiba la len ïa la ka jong ka jingim na ka bynta ban pyllait luid ïa ka ri.  U la ong ba kum kine ki jingrakhe, ki pynkynmaw ïa kane ka pateng ba mynta ïa ka jingaiti lut jong ki kpa tymmen.Ka Dr. Jacqueline R. Marak kaba la ai jingkren halor ka jingim jong u Pa Togan Sangma ka la kdew ruh ïa kiwei pat ki riew ïaleh laitluid jong ka thaiñ Shatei Lammihngi, kiba la noh ïa u synñiang u bynhei uba ka dewbah India ka dang shu tip paidbah.Ka Dr. Marak ka la ïathuh ruh ïa ki kam shlur jong u Pa Togan Sangma ba u la leh haba ki shipai Phareng ki la dakhol ïa ka rilum Garo. Ka la ong ba u dei u Pa Togan u dei u jrong ryngieng hapdeng ki Garo, uba la ïalam ïa la ki jong ki briew ban ïakhun markhmat ïa ki shipai Phareng ban ïada ïa la ki jong ki shnong ki thaw.Hapoh ka jingïalam jong u Pa Togan Sangma, ki Garo kiba don ïa ki atiar tang da ki tiar ïaleh kiba rit ki la ïakhun pyrshah ïa ki shipai Phareng.Ka Dr. Marak ka la kren ruh  halor ka jingshlur jong ki riewïaleh Garo, watla kim don ïa ki tiar siat, hynrei ki la lah ban pynsheptieng ïa ki shipai Phareng lyngba ka jingshlur jong ki.Ka Dr. Marak ka la kren ruh khyndiat shaphang ki riewshlur kane ka thaiñ Shatei Lammihngi kiba la ieng pyrshah ïa ka jingdakhol jaka jong ki shipai Phareng, kum u Sonaram R. Sangma ha ka spah snem kaba 19. Ka Dr. Marak ka la pynpaw ruh ba dei u Sonaram R. Sangma uba la lah ban pynïatylli ïa ki paidbah ka rilum Garo, ha kaba ïadei bad ka jingpyndonkam ïa ka jaka, ka jingshah dakhol jaka bad kumno ban pynneh pynsah ïa la ka jong ka khyndew ka shyiap.",KYNMAW BUROM KA NORTH-EASTERN HILLS UNIVERSITY ÏA KA SNGI ÏAP U KHLAWAIT PA TOGAN SANGMA,https://batesitv.com/kynmaw-burom-ka-north-eastern-hills-university-ia-ka-sngi-iap-u-khlawait-pa-togan-sangma/
"Ka Organising Committee jong ka KSU Mawlai Circle ha ka sngi Baar ka la khynra ïa ki mynder kiba trei bylla ha ki shnong bapher bapher kiba don hapoh ka jyllli jong ka shnong Mawlai.Ha kane ka jingkhynra, ha ka thaiñ Mawiong, Nongkwar bad Iewrynghep ka seng la lap ïa shibun ki mynder kiba ban trei ïa ki kam ñiad rong, tah tiles bad kiwei ki kam trei misteri ki bym biang bad bym don kino kino ki kot ki sla khamtam ka Work Permit.Na ka liang jong ka seng hadien ba ka la lap ïa ki mynder bym don ki kot ki sla ba biang ka la pynher krad bad pynphai sha ka jaka kaba ki wan bad ka la maham tyngeh ba kim bit ban dang wan trei wan ktah hapoh ka shnong Mawlai bad ha Ri khasi hi baroh kawei, ong u kyrwoh ba la phah da u Asst. Secretary ka KSU Mawlai Circle u samla Macdonald Jitem.“Ka KSU Mawlai circle ka kyntu ïa baroh ki trai ïing, ki Kontraktor bad ïa baroh ki para ri ba ki dei ban kiar na ka jingaikam aijam ïa ki mynder namarba kane kan nang pynkharoi shuh shuh ïa ki mynder ri hangne ha ri jong ngi bad kan buh jingma ïa ka ri bad ka jaidbynriew hi baroh kawei, namarba lada ki mynder ki wan sha ka ri jong ngi lada kim ïoh ki kam ki jam ba kin im bad kamai ja kpoh kin ym lah ban shong bad ban sah hangne ha ka ri jong ngi,” ong u kyrwoh.“Kyntang ïawai ka seng ka ïawer ïa baroh ki para ri ban sangeh noh ban aikam ïa ki briew kiba nabar bad ban sdang ai kam para Khasi kum shi bynta ba ngin ïaleh pyrshah bad ïada ïa ka jingsdang ban wan buhai shnong ki mynder ri hapoh ka ri baieid jong ngi,” ong shuh shuh u kyrwoh.",BEH KRAD KA KSU ÏA KI MYNDER BA TREI BYLLA BE-AIÑ HA KI THAIÑ MAWLAI,https://batesitv.com/beh-krad-ka-ksu-ia-ki-mynder-ba-trei-bylla-be-ain-ha-ki-thain-mawlai/
"Ka United Democratic Party (UDP) bad ka Hill State People’s Democratic Party (HSPDP) ha ka sngi Baar ka la shim ïa kawei ka rai ban ïatreilang hapoh ka shatri jong ka Regional Democratic Alliance (RDA) na ka bynta ka elekshon Lok Sabha bad elekshon MDC, ki ban sa long ha u snem ban wan.Ka RDA shen kan sa pynbna ïa u kyrtong na ka bynta ka Shillong Parliamentary Seat, ba la mihkhmat mynta da u MP ka Seng  Congress u Bah Vincent H. Pala.Ha ka jingïakren bad ki lad pathai khubor hadien ba la wai ka jingïalang, u Chairman jong ka RDA u Bah Metbah Lyngdoh  u la ong, “mynga ngi la sdang ïa ka jingïakren ha kaba ïadei bad ka elekshon MP bad ka elekshon MDC. Ngi la rai ban ïakhun ïa ka elekshon MP bad ka elekshon MDC (kum ka RDA).”U Bah Metbah u la ong ba shen ka RDA kan sa ïakynduh biang ban shim rai ha kaba ïadei bad ka jingshim rai ban pynieng ïa u kyrtong monlang jong kine ki ar tylli ki seng sainpyrthei na ka Shillong Parliamentary Constituency.“La bthah ïa ki dkhot ba hapoh shi sngi ne ar sngi ba ngin ïakynduh biang ban shong bad ban shim rai noh halor u kyrtong ka RDA,” u la ong.Haba pynpaw ba ka ïa ban pynbna ïa u kyrtong kam pat poi, u Chairman ka RDA u la ong, “ngi dang don ha ka lynti ban ïasyllok bad kiwei kiwei de ki kam ha kaba ngi la ïakren bad ïa kane kajuh ka mat yn sa ïakren bïang ha ka jingïalang ka ban sa long.”Haba kylli, u Bah Metbah u la ong ba ym pat don kyrtong na ka RDA.“Ngim pat ïakren ïa ka kyrteng jongno jongno ha ka RDA hynrei ngin sa pynbna ha ka por kaba biang, ïa kaba ngin sa ïakren ha ka jingïalang ka ban sa long shen,” u la ong.Ha kawei pat ka liang u Bah Metbah u la ïathuh ba hynriew ngut ki dkhot na ka HSPDP bad san ngut na ka UDP ki la shah kynthup kum ki dkhot jong ka RDA. Mynta ka jingdon jong ki dkhot ka RDA ka la kynjoh sha ka 15 ngut.",PAT LAH SHIM RAI KA UDP BAD HSPDP BAN SEI ÏA U KYRTONG KA RDA HA KA ELEKSHON MP,https://batesitv.com/pat-lah-shim-rai-ka-udp-bad-hspdp-ban-sei-ia-u-kyrtong-ka-rda-ha-ka-elekshon-mp/
": U MLA jong ka Voice of the People Party (VPP) na North Shillong Constituency u Bah Adelbert Nongrum ha ka Sngi Baar ula pynphai nia ia ka jingkynthoh jong u Symbud Myntri Rangbah ka Jylla u Bah Prestone Tynsong da kaba ong, “ka Voice of the People Party kan ym ialam bakla ia u paidbah.”Ha u kyrwoh ba la phah sha ki lad pathai khubor lyngba ka Video, u Bah Nongrum u la ong, “nga don ha Riwai, Pynursla, bad nga kwah ban kren halor ka jingkren jong u Bah Prestone halor ka ishu Them Iewmawlong ba u ong ba um kwah ban pynlut kai ia ka por. Nga ruh ngam kwah ban pynlut kai ia ka por hynrei ngam iahap satia ba phi ong ia ki nongialam VPP wat ialam bakla bad wat ym leh politik.  Hynrei nga kwah ban pynkynmaw ba ka VPP kan ym ialam bakla ia u paidbah. Hynrei ngi kwah ban ong tang kawei namaarba la pynkha ia ka VPP ym dei tang namar ka politic hynrei namar ka polisi.”“Kaba ar, nga kwah ban pynpaw ba ka jaka ka dei ka jingim bad na kata ka daw kane ka dei ka jingim bad ka jingiap na ka bynta ki pateng ki ban sa wan,” u la ong.“Halor ka jingong jong u Bah Prestone ba um don por ban pynshai, hynrei lada u Bah Prestone uba dei u Symbud Myntri Rangbah bad u Chairman jong ka High Level Committee (HLC) lada phim don por te mano ban shim ia kata ka por ka jong phi. Ki sengbhalang ki ong ban sa pan da ka RTI, nga ruh nga kular ba ngan iai buddien la ka long ha madan lane ha Ingdorbar Thawaiñ ka Jylla,” la ong u Bah Nongrum.“Kane kam mut ba nga la long uba nga shun bad nga isih ia kiwei pat ki para nongshong shnong, hynrei ka long kaba isynei ia ka shong ka sah jong ki (briew ha Them Iewmawlong) ka long kaba isaitmet haduh katta katta. Tang kiba iohi, ki sngewthuh katno ka jingeh na ka bynta jong ki,” la bynrap u Bah Nongrum.“Ka dei ka kamram jong nga kum u kpa jong ka Constituency ban iakhun na ka bynta jong ki (briew kiba sah ha Them Iewmawlong) ruh halor ka jingsngew briew ba dei ban pynkynriah ia ki. Ka koit ka khiah kam don, ka jingkhapngiah ruh ka long kaba shyrkhei,” u la ong.Haba buh jingkylli ia u Symbud Myntri Rangbah Bah Prestone Tynsong, u Bah Nongrum u la ong, “nga ai ka jingiaroh ia ka jingshimkhia jong ka Sorkar. Bad ka jingkylli mynta, ka long balei phi hap ban da ai kyrpang ia kata ka jaka?  Lada ia ki nongtrei ka Municipal phi la rah sha Quarter jong ka Municipal ka biang palat Sorkar MDA. Hynrei balei pat ia kiwei ki nongtrei jong kiwei ki tnat treikam ka Sorkar phim aiti sha ki tnat ba dei peit ba kin pynkynriah sha ki Quarter jong ki bad ka la lait ka jingai ia ka jaka kaba 1.4 akar?“Nga sngew iahap bad u Bah prestone ka long ba ka jaka ba la ai kam dei ban long trai da ki briew kiba sah ha Them Iewmawlong, haoid, kan long trai ka Municipal hynrei balei phi hap ban ai pat ia katei ka jaka?” la kynthoh u Bah Nongrum.","KA VPP KAN YM ÏALAM BAKLA ÏA U PAIDBAH, JUBAB U MLA KA VPP ÏA U DY. CM",https://batesitv.com/ka-vpp-kan-ym-ialam-bakla-ia-u-paidbah-jubab-u-mla-ka-vpp-ia-u-dy-cm/
"Ka kynhun Search and Rescue Team jong ka tnat Fire and Emeregency Service bad ki Pulit jong ka Mawlai Police Station ha ka sngi Balang ki la ioh sei ia kawei ka metiap jong iwei i khunlung kaba la per ha sla um jong ka wah Umkhrah ia iba ym pat lah satia ban pyntikna la i dei i khunlung kynthei ne shynrang.Katkum ka jingtip ba la iohlum la iathuh ba ia kane ka metiap jong ine i khunlung ba dang shu kha ia kaba la suba ba la bret dusmon da ki kmie ki kpa, la lap da ki paidbah kiba sah hajan ka Wah Umkhrah sha lyndet jong ka Seng Khasi College.Hadien ba ki Pulit ki la shimti ia kane ka met iap jong ine i khunlung, la pynkit noh sha Civil Hospital, Shillong.",PER KA METÏAP KHUNLUNG HA WAH UMKHRAH,https://batesitv.com/per-ka-metiap-khunlung-ha-wah-umkhrah/
"Ka Shillong Traffic Police ha ka sngi balang ka la pynjulor noh haduh 181 tylli ki Modified Silencer ba la ïoh kurup na ki nongniah kali saw shaka bad thuk thuk ar shaka ha ki jingkhynra bapher bapher.Ka jingpynjulor ïa kine ki Modified Silencer da ki Pulit ka long kum shi bynta ka jingtrei shitom jong ki Pulit ban pyntreikam ïa ka aiñ kaba mana pyrshah ïa kino kino ki kali bad ki thuk thuk kiba pyndait ïa ki Modified Silencer.Ïa kine ki 181 tylli ki Modified Silencer la ïoh kurup naduh u bnai Nailar, 2023 haduh mynta da ki Pulit.Ïa ka jingpynjulor ïa kine ki 181 tylli ki Modified Silencer la leh ha phyllaw jong ka Police Reserve, Shillong ha kaba la sakhi lang da u Superintendent of Police ka East Khasi Hills u Bah Sylvester Nongtnger, u Superintendent of Police (City) Bah Vivek Syiem, u SP (Traffic) K. Prasad bad kiwei kiwei.U Bah Nongtnger ha ka jingïakren bad ki lad pathai khubor u la ong ka Shillong Traffic Police ka la trei shitom naduh u snem ba ladep bad pynjur ïa ka jingtalasi ïa ki kali bad thuk thuk naduh u bnai Kyllalyngkot mynta u snem khnang ban pynkut shisyndon ïa ka jingpyndonkam ïa ki Modified Silencer kiba pynmih ïa ka jingsawa kaba sngew jli haduh katta katta bad kaba pynthud haduh katta katta ïa ki paidbah nongleit nongwan.Shwa ba ka tnat Pulit kan pyntreikam ïa ka hukum, ka la pynmih shwa da ka jingkyrpad ïa ki paidbah ba buh kali saw shaka bad ar shaka ba kin weng hi dalade ïa ki Modified Silencer, hynrei hadien kane, ki pulit kiba la pynlong ka jingtalai ïa ki kali bad thuk thuk ki la lap ba dang byllai ki bym shym la sngap ïa ka jingkyrpad ka tnat Pulit.Ka jingïoh lum pisa na ka jingdaiñ kuna ïa ki nongpynkheiñ ka la kot haduh T. 12,46,500 tang mynta u snem.“Ïa kane pisa ba la ïoh lum na ka jingdaiñ kuna la thep sha ka pla tyngka jong ka Sorkar,” la ïathuh u Dy. S.P Bah G. Marngar.","181 TYLLI KI MODIFIED SILENCER PYNJULOR KI PULIT, 12 LAK ÏOH LUM NA KA KUNA",https://batesitv.com/181-tylli-ki-modified-silencer-pynjulor-ki-pulit-12-lak-ioh-lum-na-ka-kuna/
"ka Seng Kur Lyngdoh Thabah Seng Kmie ka ban sa rakhe ïa ka Jubili Ksiar ha ka 16 tarik mynta u bnai  ha Jaïaw Lumpyllon Dorbar Community Hall ka la khot bad wer ïa baroh ki parakur kiba don ha kylleng ka Bri u Hynñiewtrep  ban ïashim bynta lang ha kane ka sngi.U President ka Kur u Bah  N.R. Thabah u la ng ba ha kane ka sngi, kin sa don bun tylli ki prokram.U President u la kyntu ruh ïa ki parakur kiba ju ai tang ïa ka jait Lyngdoh hynrei ki dei ban da thoh pura ïa ka jait Lyngdoh Thabah.  “Ki don bun ki jait Lyngdoh ha rilum Khasi bad Jaiñtia, bad namarkata ka long kaba donkam ban pyndonkam beit ban thoh da ka jait Thabah, khnang ba kan ym pynbakla bad ban kiar na kaba wanrah ïa ka jingïasngewthuh bakla ha ka rukom ïakheiñ kur,” u la ong.U General Secretary jong ka Seng Kmie u Bah R.B. Thabah u la ong ba ha kane ka jingrakhe yn sa pynkup burom ïa kiba pas bha naduh SSLC haduh Ph.D, bad kumjuh ruh yn sa pynkup burom ïa ki riewtymmen jong ka Kur kiba la kynjoh ïa ka rta kaba la 85 snem.“Ka jingwan lyngshop ka khlam jingpang 2020 ka la khanglad ïa ngi ban pynkup burom ïa ki khun ki pyrsa jong ka kur, hynrei ha kane ka sngi yn pynkup burom ïa ki khun ki pyrsa kiba la pas bha naduh u snem 2021 haduh u snem 2023,” u la ong.U la ïathuh ruh ba kin don kumba 500 ngut ki dkhot jong ka kur na kylleng ka jylla ki ban sa ïashim bynta ha kane ka sngi, la ïathuh u President ka Seng Samla Seng Kur Thabah u Bah Kiewshaphrang JW Thabah.  U la pyntip ba ki nongjop ha ka raffle ticket draw yn sa pynbna hi ha kane ka sngi.U General Secretary jong ka Seng Samla Seng Kur Thabah u samla Banteibor Thabah u la pyntip ba ka kur kan sa pyllait paidbah ïa ka Almanak 2024, bad kyntu ruh ïa ki parakur Thabah ba kin shimkhia ban poi lang sha kane ka jingrakhe ïa ka jubili ksiar.",WER KA SENG KUR THABAH ÏA KI PARAKUR SHA KA JINGRAKHE ÏA KA JUBILI KSIAR,https://batesitv.com/wer-ka-seng-kur-thabah-ia-ki-parakur-sha-ka-jingrakhe-ia-ka-jubili-ksiar/
"Da ki hajar ngut ki parakur Warjri ki la poi sha ka sngi rakhe ia ka lyngkhuh snem ba arphew san jong ka Seng Kur Warjri ha shnong Thynroit. Ka rakhe baphuh baphieng la wan pynshngaiñ lang da ki rangbah jong ka Synjuk Ki Rangbah Kur Ka Bri U Hynñiewtrep bad ki samla nongialam jong ka seng Hynñiewtrep Youth Council. Ka jingrakhe ka pynlong ruh ia byllai ki kam pyninam ia ki sap ki phong jong ki khynnah bad samla na ka kur Warjri ha baroh shisnem ki ba kynthup ia ka Football, Basketball, Painting, Essay, Poetry, Dancing, Music bad ha ka step jong ka sngi long dorbar la pynlong da ka Marathon. Hadien kata la bteng ka Dorbar ba la kren da ki rangbah kur Warjri bad la sam ia ki khusnam jop jong ki samla ki ba lahduh ha ki kam pynisap bapher bapher bad la pyninam ruh ia ka rwai ka shad na ki nongjop bad nonghikai ba kynthup ia ka shad da I Dapalei Warjri bad ka kynhun bad ka jingrwai da I Noury Warjri.Nalor ki jingiakob pyninam bapher bapher, la pynkup burom ruh ia ki samla na ka kur ki ba la kiew shaphrang ha la ki jingtbit ba shimet jong ki ba kynthup ia ka samla Ellerene Warjri ba la ioh ka nam lahduh kyrdan ba-ar ha ka Bachelor of Education Examination, 2023, NEHU, Obinas Warjri ba la ioh takma ksiar ha ka 5Annual National Martial Arts Games, Badahunshisha Warjri ba ioh kyrdan ba-ar ha ka Poster Contest 2023 da ka Forest and Environment Department, Meghalaya ha ka ba synrop bad ka Global Tribal Forum. Kumjuh ruh la pynkup burom ia ki rangbah kur ki ba la kitkhia ia ka Seng Kur Warjri naduh ba la seng na arphewsan snem mynshwa, bad la ainam aiburom ia u khliehduh ba nyngkong, Bah D L Warjri (bam kwai ha dwar U Blei) ba la pdiang sngewbha da ka takma sahnam ha I kmie ki khun Kong P O Kharkongor, ba la synran lang bad ki khun ki kti.Ha ka ba pynwai noh ia ka jingrakhe la pynhiar lama da ki rangbah kur Warjri ba kynthup ia u Bah George A Warjri, Bah Sunshine Warjri, Bah P Barkos O Warjri, Bah R V Warjri, Bah Kestar Warjri bad kiwei kiwei ki rangbah kur na ka seng kmie. Ha kane ka sngi rakhe la ioh jingkren na u Bah Shakliar Warjri, myntri sorkar jylla, u Rangbah R L Kharpran, Symbud Khliehduh ka Synjuk ki Rangbah Kur bad na u Samla Roy Kupar Synrem, khliehduh ka Hynñiewtrep Youth Council. U Bah Shakliar Warjri u la pynpaw ka jingkmen bakhraw na ka bynta ka jingrakhe lyngkhuh arphewsan snem jong ka Seng Kur Warjri bad u la kyntu ia ki rangbah ban kin dang iai duriap ban pyniar ia ki kam jong ka Kur Warjri. U Rangbah R L Kharpran u la kren mardor halor ka jingdonkam ban tehsong ia ki seng kur ha satlak ka Ri Khasi bad ban pynskhem ia ka longkur longkha. Kum shi bynta jong ka jingrakhe ia ka lyngkhuh arphewsan snem jong ka Seng Kur Warjri la rakhe ruh ia ka snem thymmai katkum u bnai bneng ki Khasi ba la maitphang da u Bah Raphael Warjri bad la ioh jingkren na u Bah Roy Kupar Synrem u ba la kyntu ia ki paidbah ban long ki ba tipkur tipkha, tipbriew tipblei bad kamai ia ka hok da ka ba kdew artat ba ka tipkur tipkha ka long ka ba kongsan na ka bynta ka lawei jong ka jaitbynriew ha baroh ki liang.Ki samla ba jop ha ki jingiakop ki long ha ka Mareh Marathon na ka liang ki shynrang u ba jop kyrdan nyngkong dei u Teibanstone Warjri na shnat Thynroit, kyrdan baar u Denzil Gordy Warjri na Mawlai, kyrdan balai u Bateiskhem Warjri na Thynroit. Na ka liang ki kynthei ha ka Marathon la jop kyrdan nyngkong da ka Aquilin Warjri na shnat Wahlang, kyrdan baar Banrisuk Warjri na Wahlang, kyrdan balai Shishabahun Nongkynrih, na ki nongshimbynta ba khynnah tam dei u Morgan Jones na shnat Sohryngkham, bad ba tymmen tam dei I  Langtimai Siejiong bad ki ba la ioh takma tang ban pyntngen ki long Phibanshimti Warjri na shnat Nongkynrih, Sanhil Warjri na Thynroit, bad Anginia Warjri na Umphrew shnat Umrynjah. Ha ka Basketball na ka liang shynrang la jop ka shnat Mawlai pyrshah ia ka shnat Mawprem, liang kynthei la jop ka shnat Mawlai pyrshah ia ka Wahlang; ka shnat Mawnai ka la jop ha ka Football pyrshah ia ka shnat Urur Rangshken, bad ki wei ki khusnam shimet ki long Best Goalkeeper la jop u Freddy Fender Warjri na shnat Manai, Top scorers la jop da u Balajied Warjri na Manai bad Shimbor Warjri na Urur Rangshken, Best player la jop da u Balajied Warjri bad Promising Football player la jop da u Micky Berth Warjri.  Ki nongjop ha ka Pyniriam na ki ba rit ba long kyrdan nyngkong u  Wanbok Warjri, (Mawkneng), kyrdan ba ar ka Marbakordor Warjri, (Siejiong), kyrdan balai u Mebanshngain Warjri, (Siejiong) ha ka Pyniriam baheh pat ka Graceful joy Warjri (Mawkneng) kyrdan ba nyngkong, ka Wandarika Stella Warjri (Sohryngkham) kyrdan baar, ka Cynthia Warjri, (Upper shillong) bad ka Iaphira Warjri, (Mawkneng) ki jop kyrdan balai. Ki nongjop ha ka Thohdur ki long u Bankhraw Warjri, Lummawbah kyrdan ba nyngkong, ka  Naphida B Warjri, Mawprem kydan baar, Badahunshisha Warjri , Pyndengumiong kyrdan balai bad u Mewanshwa Warjri, Siejiong ba dang khyndai snem la ainam kyrpang da ka khusnam bad syrnot. Ki ba jop ha ka rwai ba heh ki long ka Noury Warjri (Laitkor) kyrdan ba nyngkong, ka Ibasuklang Warjri (Siejïong) kyrdan baar, bad ka Ibapynjanai Warjri (Mawkriah) kyrdan balai. Na ki barit ha ka rwai pat la jop kyrdan nyngkong u Hamebansan Warjri – Nongmynsong, kyrdan baar ka Ila Warjri – Kynshi, kyrdan balai ka Shisha Warjri – Mairang. Ha ka iakop thoh Essay ki nongjop ki long kyrdan nyngkong ka Sharina Warjri, kyrdan baar ka Dollyrene Warjri na shnat Mawkneng, kyrdan balai ka  Ibapynsuk Warjri na shnat Myrkhan. Ha ka iakob thoh poitri la jop ka  Bamisha Warjri shimet bad ha ka iakob shad la jop kyrdan nyngkong ka Dafini Warjri na shnat Mawkneng, kyrdan baar ka Jesika warjri na shnat Mawkneng bad ka ka Letizia Warjri na shnat Mawprem.….……………….",WER KA SENG KUR THABAH ÏA KI PARAKUR SHA KA JINGRAKHE ÏA KA JUBILI KSIAR,https://batesitv.com/wer-ka-seng-kur-thabah-ia-ki-parakur-sha-ka-jingrakhe-ia-ka-jubili-ksiar-2/
"Ka ITC Cementation India Ltd. hadien ba la ïoh jingbit na ka Sorkar Jylla ka la sdang ban maramot ïa ka jingkieng Damsite ha ka sngi Balang bad ha kajuh ka por ka la buh thong ban pyndep ia kane ka kam hapoh 4 bnai eiei.La sakhi ia ka jingsdang ban ksam thliew ïa ka jingkieng bad kane kan ktah bha ïa ka leit ka wan jong ki paidbah ha kaba na ka liang ki bor Pulit ka Ri-Bhoi ki la bunkam ban pynbeit ïa ki kali ba leit ba wan.Ki kali paidbah kiba ïaid lyngba ka surok National Highway-6 ki la ngat ha ka dheng kali kaba jur naduh ka thaiñ Umïam ban kiew sha nongbah Shillong namar ka jingsdang ban maramot biang ïa ka jingkieng Damsite kaba la sdang ban orpait bad buh jingma ïa ka leit ka wan jong ki paidbah namar ïa ki kali la hap ban pynïaid tang shilliang jong ka surok ban jam ïa ka jingkieng Umïam.  Namar ka jingjur palat ka dheng kali ki bor pulit ka Ri-Bhoi ha ka por janmiet ki la khang noh ïa baroh ki kali ban kiew sha nongbah Shillong bad ban ïaid lyngba na ka jingkieng Damsite katba ka jingmaramot ka dang ïaid shakhmat.Baroh ki kali kiba kiew sha nongbah Shillong ki la hap ban ïaid na Umroi ban kiew na Umrynjah lyngba ka surok VIP Road ban mih sha Mawlai Mawkynroh, katba ki kali kiba mih na Shillong ban leit sha Guwahati kin dang ïoh hi ban ïaid lyngba ka jingkieng Damsite.U Construction Manager jong ka ITC Cementation India Ltd. u Hanuman Kalamb u la ong ba ka jingmaramot ïa ka jingkieng ka long da kaba ksam thliew ha ki bynta ba shapoh ba donkam ha ka jingkieng ban thep dewbilat ban kyrshan ha ki bynta ba la shong synjor ka jingkieng.U la kubur ba ka jingkieng Damsite ka dei shisha kaba la rim bad kaba la kut ka por jong ka bad ka buh jingma shikatdei namar ka jingkhlaiñ jong ka um kaba la lang ha ka pung Umïam kumta lyngba ka jingmaramot biang ïa ka jingkieng kan sa lah ban pynjlan biang ïa ka por bad jingkhlaiñ jong ka jingkieng sa kumba 25 snem eiei bad ka jingmaramot kan neh kumba saw bnai.","SDANG KA JINGMARAMOT ÏA KA JINGKIENG DAMSITE, HAPOH 4 BNAI YN PYNDEP KA ITC INDIA LIMITED",https://batesitv.com/sdang-ka-jingmaramot-ia-ka-jingkieng-damsite-hapoh-4-bnai-yn-pyndep-ka-itc-india-limited/
"U Myntri Rangbah ka Jylla u Conrad Kongkal Sangma ha ka sngi Balang u la ong ba dei tang ka Kashari kaba lah ban ai jamin ïa ki dkhot ba la shahkem jong ka North East Petroleum Mazdoor Union (NEPMU) hynrei ym da ka  Sorkar.Ha ka jingïakren bad ki lad pathai khubor, u Sangma u la ong, “ngi la ïakren lut ïa baroh halor kane bad ka kam ka dang don ha ka Kashari. Ki la kyrpad ban ai jamin hynrei ïa ka jamin dei tang ka Kashari kaba lah ban ai hynrei ym da ka Sorkar.  Ka kam ka dang ïaid mynta shakhmat.”“Hynrei ha kum kane ka por, katto katne ki nongñiah Trok kim hun satia bad dei halor kane la pynlong ïa ka jingïathir ïatai kaba dang ïaid mynta shakhmat. Ka Sorkar ka la trei shitom ban pynthikna ba ki paidbah kim dei ban mad jingeh,” u la bynrap.Da kaba kyrpad ïa ki paidbah ba kin ym khuslai jingmut, u Myntri Rangbah u la ong, “ha kum kane ka por, nga kwah ban kyrpad ïa ki paidbah ba kim dei ban khih khuslai haba kum kine ki jingjia ki wan namarba ka Sorkar kan sa pyntip sha ki paidbah nongshong shnong bad wat shah ba ngin shah ïalam bakla ha ki hamsaïa. Ngim dei ban khuslai jingmut namarba kam don eiei ka ban pynkhuslai.”“Haoid, ki jingeh ki don hynrei ka jingïakren ka dang ïaid bad ngi la pyrshang ban weng ïa kane ka jingeh bad kam don satia kano kano ka jingeh kaba ïadei bad ka jingwanrah ïa ka umphniang petrol bad diesel sha ka Jylla. Nga kwah ban kyrpad ïa ki paidbah ba kim dei ban khuslai jingmut.  Lada ka don kano kano ka jingjia, ngin sa ïoh jingtip hynrei ïa mynta ngi dang lah ban tehlalam,” la kular u Myntri Rangbah.","JUBAB U CM ÏA KA NEPMU, DEI KA KASHARI BA AI JAMIN YM DEI SATIA KA SORKAR",https://batesitv.com/jubab-u-cm-ia-ka-nepmu-dei-ka-kashari-ba-ai-jamin-ym-dei-satia-ka-sorkar/
": U Myntri Rangbah ka Jylla u Conrad Kongkal Sangma ha ka sngi Balang u la ong ba ka Sorkar Jylla ka dang bishar bniah halor ka Meghalaya Residents, Safety and Security (Amendment) Bill (MRSSAB), 2020, hadien la pynphai biang da ka Ministry of Home Affairs (MHA) ka Sorkar India.Ha ka jingïakren bad ki lad pathai khubor, u Sangma u la ong, “ka MRSSAB ka dei kawei pat ka lad ha ka jaka jong ka Inner Line Permit ïa kaba ngi la khynñiat bad mynjur hapoh ka Ingdorbar Thawaiñ bad ngim shym pat ïoh ïa ka jingmynjur na u Lat hynrei la phah pynban sha Delhi bad sha u President ka ri ban ïoh jingmynjur bad dei halor kane ka daw ba ka Sorkar India ka la phah da ka jingthoh sha ka Sorkar Meghalaya bad ong ba phi dei ban khmih bniah ïa ka namarba ki don katto katne ki Section ki bym ïahap bad ki katto katne ki kyndon.”“Dei halor kane mynta ngi la hap ban shong bishar biang (ïa ka MRSSAB) bad ngi la ïakren ruh ïa ki kynhun bapher bapher,  ïa ka kynhun ki stad aiñ bad ïa u Advocate General khnang ban dup lah ban ïaid shakhmat.  Ka long kaba kyllaiñ namarba ki aiñ ka Sorkar Pdeng, ki aiñ ka Sorkar Jylla ki dei kiba ngi hap ban da bishar bniah shwa ban shim rai halor kane bad ka kam ka dang ïaid mynta shakhmat bad ngin sa nang ïai buddien,” u la ong.U la ïathuh ba ka jingïalang bad ka kynhun bapher bapher shen kan sa long ha u snem thymmai.Haba kylli, u Sangma u la ong, “haoid ka dei ka jingong jong phi ba ka ishu wan rung kyrthep ki briew kiba nabar bad khlempep ki don bun tylli ki kam bad ki sienjam ba la leh ha ki bynta bapher bapher.  Namarkata, kam dei satia ba kam don eiei kaba ym shym la leh hynrei ka Sorkar ka la leh la ka jong ka kamram, la ka long ha ka ka jingtalasi ha Infiltration Check Gate, la la long ha ki tnat treikam bapher bapher ban wad ïa kine ki briew bad ban kumno ban pynphai biang sha ka jaka ba ki wan.”U la ong ruh ba kine ki dei ki kam kiba la ïaid shakhmat tangba ka ïapher bha bad ka ILP bad MRSSA namarba ka jingthmu jong kine ki ar tylli ki aiñ, ka long ban don ïa ka khyrdop talasi ïa manla uwei pa uwei u briew uba wan rung shapoh ka jylla.“Katkum ka ILP, u briew u hap ban da ïoh jingbit shwa ban rung sha ka jylla.Namarkata, ka la mih ka jingdawa kaba jur na ki paidbah bad hadien kata la mynjur ïa ka Resolution ba ka dei ban don ka ILP ha ka jylla Meghalaya bad ngi la kyrpad ïa ka Sorkar India hynrei ka Sorkar India kam shym la ai dak eiei ruh em halor kane,” la bynrap u Sangma.U la bynrap ba ka Sorkar Meghalaya haduh mynta ka dang ap ïa ka jingmynjur jong ka Sorkar Pdeng bad haduh mynta ka Sorkar Jylla ka dang ïai pynkynmaw ïa ka Sorkar Pdeng ban eksamin bad ban shim rai halor ka Resolution jong ka ILP.",HA U SNEM THYMMAI YN LUM KA SORKAR ÏA KI KYNHUN BAN ÏATAI ÏA KA MRSS (AMENDMENT) BILL,https://batesitv.com/ha-u-snem-thymmai-yn-lum-ka-sorkar-ia-ki-kynhun-ban-iatai-ia-ka-mrss-amendment-bill/
"U Myntri Rangbah ka Jylla, u Conrad Kongkal Sangma ha ka sngi Balang u la ong ba ka Sorkar Jylla ka dang bishar bniah shwa ban pynkha ïa ki Police Station ba thymmai.Ha ka jingïakren bad ki lad pathai khubor, u Sangma u la ong, “ngi dang bishar ïa kine ki bynta namarba ki bun bha kiba dawa ïa ka Police Station ha baroh kawei ka jylla bad nga ruh nga dei uwei uba pynpaw ïa ka jingsngew ba ngi dei ban pynkhlaiñ ïa ki Police Station kiba la don lypa bad ban pyntreikam shispah na ka shispah bad ban bishar bniah shwa ban ïaid shakhmat.”“Kumba phi la ïohi, ngi don kumba 2000 tylli ki jingthungkam bad ka jingpyndap ïa ki kam ba lait na ki Police Stations bad Out Post ha ki bynta bapher bapher jong ka jylla bad ka thong jong nga ka long ban pyndep shwa ïa kata,” u la ong.Shuh shuh u la ong, “ka thong banyngkong bad kaba hakhmat eh ka long ban pynbiang shwa ïa ka jingdon jong ki nongtrei, ka jingpynbiang ïa ki tiar ki tar, ki kali, ki tiar siat, ki jinghikai pyntbit bad baroh ki jingdonkam nadong shadong bad ynda kine ki la biang pura ngin sa lah ban pynkha shuh shuh ïa ki Police Station.”",YN PYNKHLAIÑ SHWA ÏA KI POLICE STATION BA LA DON LYPA SHWA BAN PYNKHA THYMMAI: CONRAD,https://batesitv.com/yn-pynkhlain-shwa-ia-ki-police-station-ba-la-don-lypa-shwa-ban-pynkha-thymmai-conrad/
"Ka District Magistrate jong ka East Khasi Hills ha ka sngi Palei ka la pynmih ia ka hukum hapoh ka Section 144 jong ka Criminal Procedure Code (Cr.PC), ban pyntip ba la shah tang ia ki Bos kiba kit ia ki passenger bad ia ki kali rit ban iaid lyngba ka jingkieng Damsite.Ha kane ka hukum ka District Magistrate ka la pyntip ruh ba ki kali MMV/HMV kiba wan na East bad West Jaintia Hills District kin hap ban iaid na Mawryngkneng lyngba ka surok Shillong Bye Pass. Katba ki kali kiba wan na West, South West bad Eastern West Khasi Hills District kin hap ban iaid lyngba ka shnong Pomlakrai ban poi sha Mawryngkneng bad rung sha ka surok Shillong Bye-Pass.Namar ka jingkyrkieh jong ka kam, ka District Magistrate ka la pyntip ba kane ka hukum kan treikam noh mardor tad haduh ban da pynbna da kumwei patHa  kane ka hukum  ka District Magistrate ka la phah kopi ruh sha u Superintendent of Police jong ka East Khasi Hills District, da kaba bthah ba un buh ia ka khyrdop talasi kali ha surok lad Mawryngkneng ban rung sha ka surok Shillong Bye-pass bad ha ka shnong Mawiong ban peit ia ka leit ka wan jong ki kali.",SHAH BAN ÏAID NA JINGKIENG DAMSITE TANG ÏA KI BOS KIT PASSENGER BAD KI KALI RIT,https://batesitv.com/shah-ban-iaid-na-jingkieng-damsite-tang-ia-ki-bos-kit-passenger-bad-ki-kali-rit/
"U President ka Petroluem Dealers Association of Meghalaya (PDAM) Bah Kennedy C. Khyriem ha ka sngi Palei u la kren da kaba shai ba ka Association kan trei borbah ban pynduhjait ïa ka jingtuh umphniang na ki Kali kit Umphniang Petrol ha ka surokbah National Highway bad kynthoh tyngeh ruh ba kane kam dei shuh kam tuh ka barit bad ka dei ka kam tuh kaba la kot da ki phew klur tyngka ha ka shisnem.Ha ka jingïakren bad ki lad pathai khubor hadien ba la wai ka jingïalang kaba la long ha Nongpoh ba la pynlong da ka sorkar Meghalaya ryngkat bad ki nongïalam ka Mazdoor Union, u Bah Kennedy u la ong, “lada kheiñ tang da ki jingshah tuh kaba tang da ka 50 litar shi sngi bad lada kheiñ kyllum kan poi sha ka 27 klur ha ka shi snem, namar lyngba kane ka surok ha ka shi sngi ym duna ki Kali kit umphniang petrol kiba ïaid kumba 400 tylli ban shalan umphniang sha ka jylla Meghalaya bad kiwei ki jaka kum sha Silchar, Hailagandi, Karimganj, Tripura, Mizoram bad kiwei kiwei ki jaka.”U la ai khublei ïa ka sorkar Meghalaya da ka jingshim khia jong u Myntri ka tnad Food Civil Supply and Consumer Affairs ka Sorkar Jylla Bah Comingone Ymbon ban ïakren bad ka Mazdoor Union ha kaba ki la shim ïa ka rai ban bteng biang ka jingshalan umphniang sha ka jylla Meghalaya bad kin sangeh noh ïa ki jingkhih hadien ka jingïaphylliew jingmut halor ki jingeh ba ki paidbah kin sa mad lada sangeh ka jingwanrah ïa ka umphniang petrol bad diesel sha ka jylla Meghalaya.U la ong ruh watla ka Mazdoor Union ka la sangeh ka jingïakhih hynrei kan dang ïakhun pyrshah ban pynduhjaid ïa ki kam beain ba ki kali kit umphniang ki shah tuh ïa ka umphniang petrol bad diesel ha shiteng lynti shuwa ba kin poi sha ki Petrol Pump.Kane ka jingtuh umnphniang kam dei ka jingshah ktah tang ïa ki trai Petrol Pump ba ka dei ka hok ka jong ki bad lada kum kine ki jinglehtuh ïa ka umphniang ka dang bteng kane kan ktah ruh ïa ki paidbah ka jylla khamtam ka jingïakhih ban sangeh shalan umphniang lada ka dang bteng kan ktah nyngkong eh ïa ki paidbah lada ka jylla ka mad ïa ka jingkyrduh ïa ka umphniang.U la ong ba ka jingkem jong ki Pulit ka Jylla Meghalaya ïa kiba don kti dang shen na Ri Bhoi, ka dei hi kaba ki lap ïa ki sakhi sabut ha kaba ki hap ban kem, namarba kane ka dei ka kam kaba long beaiñ bad ban dawa pat na ka Sorkar ba dei ban pyllait noh ïa ki, kam dei ka kamram jong ka Sorkar ban leh ïa kata bad ka la dei ka kamram jong ka ïingkashari ba kan ai ïa ka jingbishar bad lada lap ba kim don kti kin sa lait hi na ka jingpynshitom kiba dei katkum ki kyndon jong ka aiñ.",27 KLUR SHISNEM DUHNONG KI TRAI PETROL PUMP BA JAH KA PETROL HA SHITENG LYNTI,https://batesitv.com/27-klur-shisnem-duhnong-ki-trai-petrol-pump-ba-jah-ka-petrol-ha-shiteng-lynti/
": Ka Sorkar Jylla kan pynlut pisa palat 23 klur na ka bynta ban pynlong  ia ka Meghalaya Games ha Tura, West Garo Hills District naduh ka 15 tarik haduh 20 tarik, Kyllalyngkot, 2024.Palat 3,000 hajar ngut ki nongialehkai kin sa iashim bynta ha ki 22 tylli ki jingiakob. Yn sa pynlong ruh ia ki jingialehkai tynrai kum shi bynta ban kyntiew ia ka kolshor jong ki Khasi, Jaiñtia  bad Garo lyngba ka sport.Ha ka jingiakren bad ki lad pathai khubor, u Myntri ka tnat Sports and Youth Affairs Bah Shakliar Warjri u la ong ba ka jingpynkhreh na ka bynta ka Meghalaya Games ka la iaid shakhmat.“Baroh ki la long kiba la khrheh bad ngi pynthikna ba kan long ka lympung ialehkai kaba jop.  Nga la leit jurip hi da lade sha Tura la 7 sien eiei ban pynthikna ba ki nongialehkai, ki jaka sah kin long kiba biang,” u la ong.U la iathuh ba ka Sorkar kan pynlut kumba 23 klur na ka bynta ka Meghalaya Games. Haba pynksan ia kane, u Bah Warjri u la ong, “ngin pynlut khnang ban iohi ba ki nongialehkai kin bit kin biang ha ka leit ka wan bad ka shong ka sah. Ngin sa pynlong 22 ki jait jingialehkai bad ngam tharai ba kin bun than namarba ngi kwah ban ailad ia ki samla, dei na kata ka daw ba ngi pynlut. Palat 3,000 hajar ngut ki nongialehkai kin sa iashim bynta.”U la ong ba ym don shuh kano kano ka jingshna thymmai ban dang tei namarba ka Sorakr ka ladep pan jingiarap na ki skul bad kolej ban pynsah ia ki nongialehkai bad ia ki Official.   Ka jingialehkai  kan long ha ki jaka ialehkai bapher bapher ha Tura.“Ka Maw-point, kaba dei ka jingialeh kai kaba shongshit bha ha Khasi Hills, yn sa pynrung ha kane ka jingialehkai. Ngin sa peit ruh ia ki jingialehkai na Jaintia bad Garo Hills ia kaba ngim pat lah ban shim rai,” u la ong.",23 KLUR YN PYNLUT KA SORKAR JYLLA BAN PYNLONG ÏA KA MEGHALAYA GAMES HA TURA,https://batesitv.com/23-klur-yn-pynlut-ka-sorkar-jylla-ban-pynlong-ia-ka-meghalaya-games-ha-tura/
": Naduh ki nongïaidkai step haduh ki khynnah skul, kiba leit trei leit ktah haduh kiba leit iew leit hat, mano mano ba ïaid ba ieng ha ki surok ha sor Shillong ki mad beit ïa ka jingeh namar ka jingsniew palat ki surok.Kum ban shu kdew ba jan baroh ki surok ka sor Shillong bad khamtam eh ki rurok ha ka thain Nongthymmai, Garikhana, Demseiniong ki la nang sniew na ka jingtih kabym i kut shuh kaba la pynthut ïa ka leit ka wan jong ki paidbah haduh kala pynlong ïa ka tnad Traffic ban pyndap hi dalade ïa ki thliew kumba la paw ha ki lad pathai khubor khamtam kum ha kane ka por Khristmas kaba dei kawei na ki aiom bakhraw na ka bynta ki khun Khristan ha kylleng ka pyrthei bad kumjuh ha kane ka jylla.Da kaba shim khia ïa kane, u Vice President ka BJP Meghalaya State Unit u Bah Wankitbok Pohshna u la buh ka jingkyrpad ïa ka Sorkar Jylla ba ka dei ban shimkhia wutwut ban pyllait ïa ki paidbah na ki jingeh namar ka jingsniew palat ki surok ha ki shnong ki thaw khnang ba ka jinglehkmen Khristmas kan long kaba shongkun ym tang ban shu ïa khuslai na ka jingbymbiang ki surok.U Bah Pohshna u la bynrap, “ngi sngewthuh ba kam long kaba suk ban khanglad ïa ka jingsniew ki surok ki lynti syngkien namar ka jylla Meghalaya ka ïoh ïa u slap ba bun tam ha ka shisnem. Hynrei lada mon hi ka Sorkar ka lah ban shimkhia ban saiñdur janai ïa ka rukom shna surok bad ha kano ka rukom yn lah ban lait na ka jingjot khari khari. Ka party BJP, ka sngewdei ba ka Sorkar Jylla ka hap pynbiang noh da ka kynja song pisa ba la mang lypa ban pynlut marmar ban maramot ïa ki surok manla ka por haba don ka jingjulor la ka dei kaba rit ne kaba heh.”“Ka long kaba sngewlyngoh haduh katta kattta ba kat haduh mynta khamtam hadien ka jingdon jong ki kor ki bor ba thymmai, ka tnad badei peit ïa ki surok kam pat don ïa ka rukom treikam kaba janai ban khmih bniah ïa kum kine ki jingjia khamtam ban lait na ka jingjlan ban ïoh jingmynjur na ka sorkar ban maramot ïa ki jingjulor kiba rit, namar lada shu ieh ïa ki jingjot jingpeit barit, ka lam pynban sha jinglut bunshah lada leh bymsuitniew naduh basdang kumba ong hi ka ktein phareng, a stitch in time saves nine” la bynrap u kyrwoh.Kum ka party kaba ïatreilang hapoh ka Sorkar MDA, ka BJP Meghalaya State Unit ka long barabor kaba kloi ban ïatreilang bad baroh ki party kiba sngewïahap jingmut khnang ba ka jylla kan nang kiew nang bha ha baroh ki liang.“Namar tang da ka jingïatreilang, ngin sa lah ban pyntikna ba kin nym don shuh ki thliew ha ki surok nangne shakhmat bad ka leit ka wan ki paidbah kan aaram khamtam kum lei ha kane ka por aiom khristmas” la bynrap u Vice President ka party.","KUMNO LADA ÏOH SUROK BABHA SHWA KA KHRISTMAS, KYLLI KA  BJP",https://batesitv.com/kumno-lada-ioh-surok-babha-shwa-ka-khristmas-kylli-ka-bjp/
"U Johnny Nongrum uba dei u khlur iakura Mixed Martial Art ba pawnam bha jong kane ka jylla u la lah ban pynliem lyndang tang 8 sekon ia u Farid uba dei u rangiakura  na ka jylla Madya Pradesh ha ka sngi sdang jong ka Yolo Carnival ba la pynlong da ka WFC kaba la sdang ha ka 15 tarik, Nohprah ha Madan Kurkalang Ri Bhoi District.U Johny Nongrum, kumba u ladep kren lypa ha ka Face Off kaba la long ha ka 14 tarik u Nohprah, ba u don ka jingshaniah kaba 99.9 percent ha lade ban pynliem lyndang ia une u nongiakura, kumta ruh ka la urlong kumba u la kren.",TANG 8 SEKON PYNLIEM LYNDANG U JOHNNY NONGRUM ÏA U FARID,https://batesitv.com/tang-8-sekon-pynliem-lyndang-u-johnny-nongrum-ia-u-farid/
"Ki shipai BSF ka 193 Battalion, Meghalaya ha ka sngi Palei kiba la ioh ia ka jingtip kaba bniah na ki tnat syntiat ka la pynlong ia ka jingkhynra ha khappud jong ka East Khasi Hills district bad ioh kurup ia ki ïtkhmat kiba shongdor palat 50 lak tyngka. Ia kine ki ïitkhmat la thmu ban shalan tuh sha ka ri Bangladesh.Shwa kane, ki shipai BSF ki la lap ia kawei ka kali kaba kit palat pud kaba pynieng harud ka lynti khim kaba mih sha khappud. Ha ka jingtalasi, la lap napoh ka kali ba la kit ia ki mar ba la suba ban khaii tuh, khamtam ki ïikhmat.  Ia u nongniah bad ia u nongbud la kem da ki shipai BSF hadien ba kim shym la lah ban ai ia ka jubab kaba biang bad halor ka jingbym lah ban pyni ia ki dulir ban kit ia ki ïitkhmat.Ia kine ki arngut bad ia ki mar ba la ioh kurup, la aiti noh sha ki Pulit ka Dangar Police Station na ka bynta ban leh katkum ki kyndon jong ka aiñ.",KURUP KI BSF ÏA KI ÏTKHMAT BA SHONGDOR PALAT 50 LAK NA KHAPPUD,https://batesitv.com/kurup-ki-bsf-ia-ki-itkhmat-ba-shongdor-palat-50-lak-na-khappud/
"Ki nongtrei jong ka Ophis Commissioner of Customs (Preventive) Shillong, kaba hap hapoh ka jingpeit jong ka Ministry of Finance, ka Sorkar India kiba la ioh ia ka jingtip kaba bniah na ki tnat syntiat ba ka don ka jingkit tuh ia ka ksiar bar ri ban khaii tuh lyngba ka khappud ba la kit ha kawei ka kali kaba thmu ban leit sha Barpeta, ki la pynlong ka jingap ktem ha Diengpasoh ha ka sngi Balang bad ioh bat ia kawei ka kali Maruti EECO Van.Ha ka jingtohkit, la lap ba ia kine ki ksiar ba la thmu ban khaii tuh la buhrieh bha hapoh ka kali. Da ka jingtalasi ia ka kali, la lap ia ka ksiar ba la buhrieh bha hapoh ka khrum jong ka jaka shong kaba hapdeng.Ka ophis CCP ka la pyntip, ba ki lyngkhot Ksiar ba la ioh kurup ki don haduh 20 tylli ba la song bha da ka Black Tape ha ki saw tylli ki song.  Ka jingkhia jong kine kine ki lyngkhot ksiar ka long 2331.82 gram bad shongdor T. 1.42 klur.  Ki nongtrei ka Custom ki la kem noh ia uwei u briew bad ka jingtohkit ka la iaid shakhhmat.Ha kawei pat ka jingpynap ktem ha ka sngi Palei, ki nongtrei ka Custom ki la ioh ban kurup 50 byrni u rynsun China uba khia 950 kilo uba don ia ka kyrteng Huaguang, ia uba la thmu ban khaii tuh lyngba ka khappud.  Ka jingtohkit halor kane ka dang iaid shakhmat.“Kino kino ki riewpaidbah ki lah ban iakhun pyrshah ia ki kam khaii tuh lyngba ka khappud bad pyntip ruh ba ia ka kyrteng jong ki nongai jingtip yn buhrieh noh bad yn ai ruh ia ka khusnam,” la pyntip ka ophis Custom.",1.42 KLUR KA KSIAR KURUP KA OPHIS CUSTOM NA DIENGPASOH BAD 50 BYRNI U RYNSUN CHINA,https://batesitv.com/1-42-klur-ka-ksiar-kurup-ka-ophis-custom-na-diengpasoh-bad-50-byrni-u-rynsun-china/
": Ka Khasi Students Union (KSU) ha ka sngi thohdieng ka la kyntu ïa ka Myntri ka Koit ka Khiah jong ka Sorkar Jylla ka Dr. Ampareen Lyngdoh ba kan tuklar pyrshah ïa ka jingphah thoh eksamin sha ki Centre kiba don shabar ka jylla Meghalaya ïa ki nongthepkam trai jylla ha ka post Group B & C hapoh ka North Eastern Indira Gandhi Regional Institute of Health & Medical Sciences (NEIGRIHMS).“Ngi kyntu ïa phi ban tuklar lem ïa ka jingphah thoh eksamin na ka bynta Group B & C ha NEIGRIHMS ha kaba la ïoh jingtip ba ki nongthep kam trai jylla kiba napoh ka jylla ki la hap ban leit thoh ïa ki eksamin shabar jylla Meghalaya,” ong u General Secretary ka KSU u samla Donald V Thabah ha ka dorkhas ba la phah sha ka Myntri ka Koit ka Khiah.U la pyntip ba ka KSU ka la pyrshang ruh ban ïakynduh ïa ka Myntri ka Koit ka Khiah hynrei namarba ka don shabar ka nongbah Shillong, kumta la shu pynsngew ïa ka lyngba ka telephone.U la ong ba ka Myntri ka la kular ïa ka KSU ba ma ka, ryngkat bad u Myntri Rangbah ka Jylla u Conrad K. Sangma kin sa shimkhia ïa kane ka kam ha New Delhi.“(Ka la kular) ba kan ïakynduh ïa ki Ophisar jong ka Union Health Ministry ban weng ïa kane ka jingeh bad ban kyrpad ba baroh ki nongthep kam trai jylla ki dei ban ïoh lad ban thoh eksamin ha ki Centre kiba don hapoh ka jylla,” u la ong da kaba pyntip ïa ka jingïathuh jong ka Myntri.U General Secretary ka KSU u la ïathuh ba un sa rah ïa kane ka ishu sha u Myntri Rangbah ba un tuklar mardor ïa kane ka kam.Ha kajuh ka por, ka KSU ka ladep phah ïa ka jingthoh sha u Director jong ka NEIGRIHMS u Dr. Nalin Mehta ban pyrkhat lem ïa kane ka jingeh kaba la mad da ki nongthep kam trai jylla.Dang shen ha ka jingïakynduh ïa u Director, ka KSU ka la ïoh jingtip ba ki nongthep kam trai jylla ki la ïoh ïa ki Centre thoh eksamin ha Shillong, Guwahati, Jorhat bad Delhi. Ïa ka jingthoh eksamin yn pynlong da ka HLL Agency.“Hynrei, kaba pynsngewsih ïa ngi ka long ba ki nongthep kam kiba dei na kiwei pat ki Centre, la ailad ba kin jied hi ïa ki jaka thoh eksamin, kata, ha Shillong, Guwahati & New Delhi,” la ong ka KSU.“Bun na ki nongthep kam trai jylla ki jied hi ïa ka Shillong kum ka jaka thoh eksamin kaba nyngkong bad ka Guwahati kum ka jaka thoh eksamin kaba ar hynrei kaba pynsngewsih ïa ki, ka long ba la ai ïa ki ban jied ïa ka Jorhat ne Dibrugarh kum ka jaka thoh eksamin.Ka KSU ka la pynkynmaw ruh ba bun na ki nongshong shnong ka jylla ki dei kiba wan na ki longing longsem kiba kham duna ka ïoh ka kot bad kane kan buh jingeh ruh ïa ki nongthep kam namar ba kin hap ban pynlut ïa ka pisa ha ka bai leit bai wan bad ka thiah ka dem.Ka KSU ka la pynkynmaw ruh ïa u Director halor ka jingkular ban pynlong ïa ka sorbe ha ki Computer Centre bapher bapher kiba don ha Shillong na ka bynta ban pynlong ïa ka CBT System Examination.",PHAH TUKLAR KA KSU HA KA SORKAR BA PHAH THOH EKSAMIN KAM KA NEIGRIHMS SHABAR JYLLA,https://batesitv.com/phah-tuklar-ka-ksu-ha-ka-sorkar-ba-phah-thoh-eksamin-kam-ka-neigrihms-shabar-jylla/
"U Chief Spokesperson jong ka BJP Meghalaya State Unit u Bah Mariahom Kharkrang u la ai khublei ia u Myntri ka Sorkar Pdeng uba peit ia ka Road Transport and Highways u Nitin Gadkari bad ia u Myntri Rangbahduh ka ri u Narendra Modi ban mang pisa T. 1,241 klur na ka bynta ban shna pynheh ia ka surok Phulbari-Tura ha surokbah National Highway 127B ha Meghalaya.Ia kane ka surok kaba don ha shilynter jong ka shnong Phulbari-Tura ha surokbah National Highway 127B yn sa shna noh kum ka surok ar lain bad kan pynsuk ruh ia ka leit ka wan sha Tura, kaba dei ka District Headquarter jong ka West Garo Hills bad kiwei kiwei ki bynta jong ka jylla Meghalaya lyngba ka surok NH-217 (Tura-Dalu) bad Tura-Jengjal-Rongjeng-Nongstoin-Shillong.U Bah Khrakrang u la ong, “ha ki 76 tylli ki snem ba la ioh ia ka jinglaitluid ha ka ri bad ha ka jingdap 50 snem ka jingioh Jylla bapura, ki sorkar barim ki la kyntait ban ithuh ia ka jylla Meghalaya ban ioh ia ki jingmyntoi ha ka liang ka surok bad ki lynti ki synkieng.  Kawei ka sorkar hadien kawei pat, ki la leh bym suidñiew ia ka jingdonkam ki surok kiba kongsan tam na ka bynta ki paidbah nongshong shnong bad kumjuh ruh ki surok kiba pyniasoh na ka bynta ka khaii ka pateng.“Ngi sngew sarong ba ngi don ia ka Sorkar Pdeng kaba sngewthuh ia ka jingdonkam jong ka jylla jong ngi bad kaba trei shitom ban weng ia ki jingeh kiba ngi iakynduh. U Myntri Rangbahduh ka ri, u Modi u la long u paralok jong ka thaiñ Shatei Lammihngi naduh ka sngi kaba nyngkong bad ki projek kam pynroi kiba ha kane ka thain Shatei Lammihngi ki la long ki sakhi.  Ka jingbhah pisa ka pynkhlaiñ ia ka jingsngewthuh a ngi don ia ka Sorkar Pdeng kaba peit lem ia ka bha ka miat jong ka Jylla Meghalaya.  Ka BJP Meghalaya Unit kan iai bteng ban trei na ka bynta ban pynskhem ia ka kti u Narendra Modi,” u la bynrap.",KHATDUH IAWAI PHAI KHMAT KA SORKAR PDENG BAN SHNA ÏA KI SUROK HA MEGHALAYA: BJP,https://batesitv.com/khatduh-iawai-phai-khmat-ka-sorkar-pdeng-ban-shna-ia-ki-surok-ha-meghalaya-bjp/
"Ka Jylla Meghalaya ha ka Lah Sngi u Blei ka la rakhe kynmaw burom ia ka lyngkhuh sngi iap kaba 83 snem jong u Soso Tham, u Myllung bakhraw jong ka ri Khasi uba la noh synñiang shikatdei eh sha u sup u thiar jong ka thoh ka tar Khasi.La sakhi ba ki kynhun bapher bapher ki la leit buh syntiew hakhmat u durmot jong u Soso Tham ha phyllaw jong ka State Central Library, Shillong kiba kynthup ia ki bahaing hasem jong u Myllung Soso Tham, ki dkhot bad ki nongialam jong ka Federation of Khasi Jaiñtia and Garo People (FKJGP) ba la lamkhmat da u President u Bah Dundee C. Khongsit, ka Hynñiewtrep Youths Council (HYC) ba lamkhmat da u President u Bah Roy Kupar Synrem bad kiwei kiwei.Nalor ki sengbhalang, la sakhi ruh ia ki dkhot jong ka National People’s Party (NPP) Youth Wing kiba la leit ban buh syntiew hakhmat u durmot jong u Myllung Soso Tham ba la lamkhmat da u MLA barim jong ka Mylliem Constituency u Bah Hamletson Dohling bad ki dkhot.Ha kane kajuh ka sngi, ka Khasi Students Union, ka la kynmaw burom da kaba leit buh syntiew hakhmat u durmot jong u Soso Tham uba don hakhmat jong ka Khasi Department ka skulbah NEHU.Ka Khasi Student’s Union, South Khasi Hills Unit, ha kane ka sngi ka la kynmaw burom da leit buh syntiew hakhmat u durmot jong u Myllung Soso Tham uba la tei ha ka shnong Saitsohpen, Sohra.Ha rilum Jaiñtia, ka  Khasi Author’s Society (KAS), shnat Khliehriat ryngkat ka jingiatreilang bad ka Khasi Department jong ka Jaintia Eastern College, Khliehriat ka la rakhe ia ka lyngkhuh sngi iap jong u Myllung Soso Tham da kaba pynlong ia ka lympung iamir jingtip halor ka phang, “u synñiang jong u Myllung Soso Tham sha ka jaitbynriew Khasi”, ia kaba la pynlong ha Jaintia Eastern College, Khliehriat.Ha kane ka sngi la sakhi lang da u MP ka Rajya Sabha u Dr. WR. Kharlukhi uba la long kum u Kongsan, u Myntri ka Sorkar Jylla Bah Kyrmen Shylla kum u symbud kongsan, u President ka Khasi Authors Society u Dr. DRL Nonglait, u Principal jong ka Jaintia Eastern College, Khliehriat u Dr. Phervision Nongtdu, u Vice President jong ka KAS, shnat Khliehriat u Bah ES. Shangpliang, ka Prof. S. Dkhar kaba dei ka Head jong ka Khasi Department, NEHU, Shillong, ki nonghikai bad ki samla pule jong ka Thomas Jones Synod College, Jowai, ka Kiang Nangbah Govt. College, Jowai, ka Nongtalang College, ka Don Bosco College, Byndihati bad ka Jaiñtia Eastern College, Khliehriat.U Dr. Kharlukhi u la pyllait paidbah ruh ïa ka kot ‘Shi Hara ki sur Myllung bad ki Esse” ba la thoh da u Dr. Davidson Diengdoh.",KYNMAW BUROM KA MEGHALAYA ÏA KA LYNGKHUH SNGI ÏAP KABA 83 SNEM U MYLLUNG SOSO THAM,https://batesitv.com/kynmaw-burom-ka-meghalaya-ia-ka-lyngkhuh-sngi-iap-kaba-83-snem-u-myllung-soso-tham/
"Shillong, Nohprah, 18: U MDC shu sieh ha Khasi Hills Autonomous District Council, Bah Bindo Mathew Lanong ha ka Lah Sngi  u la pynpaw pyrthei ba u la rai ban ai jingkyrshan ia ka Khasi Hills Democratic Front (KHDF) ba ialam da u Chief Executive Member (CEM), u Bah Pyniaid Sing Syiem.U Bah Bindo u la shim ia kane ka rai hadien ba ki nongialam jong ka UDP kim shym la ai jubab ia ka shithi kaba u la thoh ban pynpaw ia ka mon ban iakhun ia ka elekshon Lok Sabha na Shillong Parliamentary seat.Ha kajuh ka por, une u MDC ba la rangbah u la kyntait ba um don jingmut satia ban pyniasoh bad ka NPP namarba mynta u la long u briew uba laitluid.“Kumba ka long mynta, ngam don jingthmu eiei ban pyniasoh bad kano kano ka party namarba nga ban kmen ha kane ka por ba nga long uba laitluid.  Hynrei ngan sap hah ia ka shithi ai jingkyrshan jong nga sha ka EC ba la ialam da ka NPP ha ka sngi Baar,” la iathuh u Bah Bindo ha ka jingiakren bad ki lad pathai khubor.U Bah Bindo u la ong ba u la rai ban thoh sha ki nongialam jong ka party ha u bnai Iaiong mynta u snem da ka jingkyrpad ban shim ia ka sienjam kaba thymmai hadien ba u la rai ban iakhun kum u kyrtong Independent na Nongkrem Constituency pyrshah ia u kyrtong ba la pynieng da ka UDP ha ka elekshon MLA kaba la long mynta u snem.“Nga ladep phah jingthoh sha u President bad sha u General Secretary ka party ban pynpaw ba nga long uba kloi ban iakhun ia ka elekshon Lok Sabha, Hynrei ka party kam shym la ai jubab satia ia nga,” u la ong.Shuh shuh u la pynpaw ba u la phah biang ha ka wat kaba ar ia ka shithi ha u bnai Jylliew kum ka jingpynkynmaw halor ka shithi kaba u la thoh ha u bnai Iaiong.U la pynpaw ba kane ka jingshah leh bym kheiñ snep ha ki nongialam ka UDP ka la pynkyndit ia u namrba u President ka UDP u Bah Metbah Lyngdoh hi dalade u la kren sha ki lad pathai khubor ba u Bah Bindo u dang dei hi u dkhot jong ka UDP.“Kaba pynlong ia u ban sngew ba ka party kam donkam shuh ia u, ka long hadien ba ngam shym la shah khot sha ka jingialang jong ka General Council,” u la ong.Da kaba pynpaw ba kiba bun mynta hapoh ka UDP ki dei ki riewthymmai, u Bah Bindo u la ong ba um pat ju kynthih ne kylliang sha kano kano ka party naduh ba u la rung sha ka jylli jong ka saiñpyrthei bad hadien ba u la jop ia ka elekshon MDC ha u snem 1972.“Nga la long u dkhot jong ka APHLC, HPU bad khatduh tad ynda la pynkylla sha ka UDP ha u snem 1997. Ka party ka la kylliang ia ka kyrteng, hynrei ngan iai neh beit bad kajuh ka party,”u la bynrap.Haba kylli, hato ka rai ba un kyrshan ia ka EC ba la ialam da ka NPP ka dei neem ka jingshet kylla ia ka UDP namarba ka la ailad ba un dang iai neh ha ka shuki kum u MDC shu sieh, u Bah Bindo u la ong ba um mynjur satia ba ki nongialam kiba mynta jong ka UDP kin dei kiba don ka jingkhlieh ba un dang iai bteng kum u MDC shu sieh hapoh ka KHADC.“Nga la shah thung kum u MDC shu sieh da ka jingmynjur jong u President barim jong ka UDP, u (L) Dr Donkupar Roy. Dei u Dr Donkupar Roy uba la ai ia nga kane ka shuki,” la ong u Bah Bindo.",RAI RANGBAH U BAH BINDO LANONG BAN KYRSHAN ÏA KA EC BA ÏALAM KA NPP HA KHADC,https://batesitv.com/rai-rangbah-u-bah-bindo-lanong-ban-kyrshan-ia-ka-ec-ba-ialam-ka-npp-ha-khadc/
"Ka samla Ibanriakor Lyngkhoi na ka shnong Weiloi, East Khasi Hills kaba hap hapoh Mawsynram Constituency ha ka sngi U Blei ka la shah pynkup burom ha ka Weiloi Sport Club hadien ba ka ioh ia ka jingjop ha ka jingmareh Marathon ba la tip kum ka Tata Steel Kolkata 25K.Ia kane ka jingpynkup burom la pynlong ha ISBT, Mawiongrim, Shillong hadien ba ka la wanphai na nongbah Kolkata, West Bengal ha ka Lah Sngi u Blei ha kaba la sakhi lang da u Adviser jong ka Weiloi Sports Club u Bah Presius Kharnaior.Kane ka long ka sien banyngkong eh ia ka samla Ibanriakor Lyngkhoi kaba la 20 snem ka rta ban leit iashim bynta ha ka jingiakob mareh Marathon shabar jong ka Jylla Meghalaya bad poi ha ka kyrdan ba nyngkong napdeng ki nongiashim bynta kiba ha ka rta kaba 18 haduh 24 snem ha ka Open 25k da kaba pyndep ia ka jingmareh ha ka 1 kynta, 58 minit, 19 sekhon.",JOP KA IBANRIAKOR LYNGKHOI HA KA MARATHON TATA STEEL KOLKATA 25K,https://batesitv.com/jop-ka-ibanriakor-lyngkhoi-ha-ka-marathon-tata-steel-kolkata-25k/
"Ka synjuk ki barikor na jylla Meghalaya, ka Ri Academy of Visual Arts ka la pynlong ia ka lyngwiar  thohdur jong ki barikor ha ICSSR, NEHU ba la plie da u Kher Rangbah ka tnat sorkar Mattithaw bad Deiriti, u Bah Frederick Roy Kharkongor. La iasnoh kti lang da ka Santiniketan Kala Bhavan Praktoni, ka synjuk ki barikor rangbah na Santiniketan na ka bynta ban sei pyrthei ia ki sap kyrpang jong ki samla ka jylla ki ba angnud ban trei bad kyntiew ia lade kum ki barikor batbit. La aiti sahnam ia kane ka lynwiar thohdur ha ka kyrteng jong u Myllung Soso Tham, kum ban sot na ki snap jingstad jong ka saiñ pyrkhat jongu na ka bynta ban tei ia ka imlang sahlang. La nguh burom ia u Myllung Soso Tham da baroh ki ba ia don ryngkat naduh ki kynrem ki lyndan haduh ki paidbah da ka ba thoh shun ha ka sladur ba la mang lypa na ka bynta ka jingthmu. U kongsan ha kane ka lyngwiar thohdur, u Bah F R Kharkongor u la pyrto ia ka thoh ka tar ka ba la kyrsoi na ka janor bad dohnud jong u Myllung Soso Tham ha kita ki snem ki ba ka imlang sahlang ka dang doh ha ki latlat jong ka synshar donbor ka sorkar Bilat bad ha ba dang sdang seilung ka thoh ka tar Khasi. U la pynkynmaw ruh ba ka snap tynrai Khasi ka shong tynrai ha ka khyndew, ka kur bad ka ktien, ha ka ba donkam ban pynneh pynsah na ka bynta ka lawei jong ka imlang sahlang.Ka jinglong dukha jong ki barikor ha ka lynti jingim ka long ka phang ka ba la phalng lyngba ka jingkren jong ki kynrem lyndan ha kane ka sngi, ba kynthup ia u khliehduh ka ICSSR u Prof B Panda, bad u Dr Jank Jhankar Narzari, u khliehduh jong ka Santiketan Kala Bhavan Praktoni. U Dr Janak Jhankar Narzari u la bynñiaw halor ka jinglong jingman ha ka thaiñ shatei lammihngi ka ba la sahdien ha ka laing jong ka thohdur, wat lada ka mynsiemn shitrhem jong ki samla ka iai kyrsoi bad na ka por sha ka por ki sap nylla jong ki barikor ki dang iai shylluit manla ka por. U nongialam rangbah jong ka synjuk ki barikor ha jylla, u Bah Raphael Warjri u la kubur ia ka jingkren jong kita ki kynrem lyndan bad u la ban khia halor ka jingdonkam ban mih ki shlem hikai shlem pule ha ka liang ka kam thohdur thohdar ha jylla na ka bynta ban kyntiew ia ki samla ki ba angnud ban kiew irat ha kane ka liang. Kum shibynta ban kyntiew ia ka thohdur thohdar ha jylla bad ban ban plie lynti ia ki barikor na jylla, ka Santiniketan Kala Bhavan Praktoni ka la ia soi ia ka dorkhas soskular bad ka Riti Academy of Visual Arts, Shillong na ka bynta ban sam kylliang ia ki jingtip bad jingstad shaphang ka thohdur da ki lympung ki ba yn pynkhreh markylliang ha Shillong bad sha kiwei kiwei ki jaka ha Ri India.Ha ka Lyngwiar Thohdur ka ba dang iaid shitrhem mynta ha ICSSR, salonsari NEHU kan don ruh ka jingiaphylliew jingmut jong ki barikor na baroh arliang ha ka ba pyninam ia la ki sap ki phong bad ban batai ia ka jinglong jingman jong ka Thohdur ha la ki jylli lajong. Kumta ki don ki mat iatai ki ba yn sa pashat jingmut da ki barikor na Shillong bad na shabar ka jylla ba kynthup ia u Prof. Janak Jhankar Narzari, Soumitra Chatterji, Rathin Kanji, Prof. Niaz Majumdar, Falguni Mukherji, Shamita Goswami, Ketaki Choudhury, Mario Pathaw bad Raphael Warjri, halor ki phang ba ki ia tyngkhuh ha la shimet bad ki ba iadei bad ka lyngwiar thohdur ha ka imlang sahlang.",KA LYNGWIAR THOHDUR BAN AITI SAHNAM HA U MYLLUNG SOSO THAM,https://batesitv.com/ka-lyngwiar-thohdur-ban-aiti-sahnam-ha-u-myllung-soso-tham/
"Shillong, Nohprah, 18: Ka Bouncers Association of Meghalaya bad ka Teilang Welfare Society (TWS) da ka jingkyrshan jong ka Directorate of Sport and Youth Affairs ka Sorkar Jylla kin sa pynlong ia ka Shillong Arms Fight All India Championship kaba lai sngi lynter ha nongbah Shillong.U President jong ka BAM Bah June Star Kharbuli ha ka jingiakren bad ki lad pathai khuor u la iathuh ba kane ka rynsan iakhun kti kan sdang ha ka 19 tarik bad yn pynkut ha ka 23 tarik myntu bnai Nohprah.  Ka jaka ban pynlong ia kane ka lympung iakhun kan sa long ha State Central Library, Shillong.Ban khring shuh shuh ia ki paidbah u Bah Kharbuli u la iathuh ba kin sa don ki khlur akphlim jong ka Bollywood ba kynthup ia ka Preeti Jhangiani bad u Parvin Dabas ki ban sa wan sakhi lang ha kine ki sngi.Shuh shuh u la pyntip ba ka khusnam Champion of the Champion na ka bynta ki shynrang ka long T.25 hajar, katba ia ki kynthei ka khusnam ka long T.20 hajar bad ki don ruh ki khusnam na ka bynta ki nongjop ha ki kyrdan bapher bapher.U Bah Kharbuli, u laiathuh ba ha kane ka rynsan iakhun la plie lad ruh ia ki rang bad ki thei iakhu kti kiba don jingduna ha ki dkhot met.Katkum ka jingiathuh jong u Bah Kharbuli, ki nongiashim bynta nabar ka jylla ki kynthup na ka jylla Uttar Pradesh, nongbah Delhi, nongbah Mumbai, Jylla Kerela bad Haryana.",YN WAN SAKHI KI KHLUR BOLLYWOOD ÏA KA SHILLONG ARMS FIGHT,https://batesitv.com/yn-wan-sakhi-ki-khlur-bollywood-ia-ka-shillong-arms-fight/
"Ka khuid ka suba ka dei ka spah bah jong ka koit ka khiah, kumta u Khasi naduh ki por u mynbarim u la hikai ban leh khuid bad leh suba la ka long ha iing ha sem ne ha shnong ha thaw, hynrei ka Sorkar India ka dang kyndit bynriew mynta dang tang khyndiat por ban wanrah ia ka swatch Bharat.Ia kane la ong da u President ka Synjuk ki Rangbah Shnong Nongthymmai Pyllun Bah Bantylli Nari haba kren ha ka jingialang kaba u Chief Executive Member ka KHADC Bah Pyniaid Sing Syiem u la aiti ia ka kali kit ñiut sha ka Dorbar Shnong Rynjah kaba la pynlong ruh ia ka jingpynkhuid shnong ha ka Lah Sngi u Blei.U Bah Pyniaid u la pynioh ia ka Kali kit niut lyngba ka Chief Minister Development Fund (CMDF).Nalor u Bah Pyniaid la sakhi lang ruh da u Syiem ka Hima Mylliem u Paiem Ainam Manik Syiem, ki nongialam ka Synjuk ki Rangbah Shnong Nongthymmai Pyllun, ki paidbah ka shnong lem bad ki nong shong dukan.U Pa’iem Ainam uba la long kum u Symbud Kongsan u la noh synñiang T. 25 hajar sha ka Dorbar Shnong Rynjah kum ka jingkyrshan ia ki jingpynlut pynsep ha kane ka jingpynkhuid shnong.Ha kane ka sngi na ka liang jong ka Dorbar Shnong ka la leh burom kyrpang ia ki ASHA, ki Aganwadi bad ia ki Helper kiba la trei shitom bad kiba long ruh ki paia bad ki rishot jong ka Dorbar Shnong kiba ju leit rung manla ka thliew iing haba ki donkam ban iarap ia ki longkmie kiba armet bad ia ki khunlung.Haba kren kum u kongsan, u Bah Pyniaid Sing Syiem u la pynpaw ba ka KHADC naduh ba la wanrah ïa ka Solid Waste Management Act 2020 ka District Council ka la lah ban ïarap da ki kali kit ñuit sha kiba bun ki Dorbar Shnong kiba hap hapoh ka jylli treikam jong ka Khasi Hills Autonomous District Council, kata ha East Khasi Hills, Ribhoi, West, South West bad Eastern West Khasi Hills District.Ha kane kajuh ka sngi, u MDC jong ka Mawkhar-Pynthorumkhrah Constituency Bah Pynshngaiñ N Syiem u la aiti da ka trok kit ñiut sha ka Dorbar Shnong Golflink Pynthorumkhrah kaba u la pynioh lyngba ka 15th Finance Commission Tide Grand 2022-23, kaba dei ruh ka sngi ba ka Dorbar Shnong Golflink Pynthorumkhrah ka la pynlong ia ka jingpynkhuid shnong.Ha ka jingaiti ia kane ka trok kit niut la sakhi lang da u Rangbah Shnong u Bah Micheal Hek, ki nongialam shnong, ki seng samla bad kumjuh ruh ki seng longkmie.","U KHASI NADUH HYNDAI U LA TIP ÏA KA JINGKHUID, KA SORKAR DANG MYNTA LYNGBA KA SWACHH BHARAT",https://batesitv.com/u-khasi-naduh-hyndai-u-la-tip-ia-ka-jingkhuid-ka-sorkar-dang-mynta-lyngba-ka-swachh-bharat/
"U Bah Shemstar Rynjah uba shong basah ha ka shnong Lawsohtun, ha ka sngi Baar u la pynbna paidbah ba un iakhun kum u kyrtong shimet ia ka elekshon MDC jong ka Khasi Hills Autonomous District Council na Laban-Mawprem Constituency.Ha ka jingiakren bad ki lad pathai khubor u Bah Shemstar u la iathuh ba ka jingshim rai jong u ban iakhun ia ka elekshon MDC ka dei lyngba ka jingkyntu kynpham jong ki paralok kiba ju iohi ba u dei uwei na ki rangbah uba ju ialam lynti ia kiba bun ki khynnah bad ki samla ha ki kam ialehkai sports ha ka jylla.“Kum u nongkitkam shnong nga la long u Sports Secretary bad u Rangbah Dong, nga tip lut ia baroh ki longing kiba don ha Laban kino kiba duk bad kino kiba kham duna ka ioh ka kot,” u la ong.U la ong ruh ba lada u ioh ia ka jingjop, u don ka thong ban wanrah ia ki jingkylla ha Laban-Mawprem Constituency bad ban kren ia ka ishu halor ka khyndew ka shyiap bad ka ishu khappud kaba ki paidbah ki la mad jingeh haduh katta katta.",YN AIRENG U BAH SHEMSTAR RYNJAH HA KA ELEKSHON MDC NA LABAN,https://batesitv.com/yn-aireng-u-bah-shemstar-rynjah-ha-ka-elekshon-mdc-na-laban/
"Ka Mawphlang PHE Workers’ Union (MPWU), kaba long ka shatri jong ki nongtrei casual bad work charge staff kiba trei hapoh ka tnat PHE jong ka Mawphlang Division ha ka sngi Baar ki la kyrpad ia ka Sorkar ba kan pyllait noh ia ka tulop kaba sahteng naduh u bnai Risaw, Naiwieng bad kumjuh ruh na ka bynta u bnai Nohphrah mynta u snem 2023.U President jong ka Union u Bah Napoleon Mawphniang ha ka jingiakren bad ki lad pathai khubor u la iathuh ba ka Union ka ladep phah da ka jingthoh sha u Myntri jong ka tnat PHE u Marcuise N. Marak bad sha ki bor bahalor jong kane ka tnat ba kin wad ia ki lad ki lynti na ka bynta ban siew noh ia ka tulop jong ki nongtrei Casual kiba la shakri la 10 snem, 20 snem bad 30 snem kynthih.“Ha ka 22 tarik, Naiwieng, ngi la phah ia ka shithi sha ki Executive Engineer jong ki ar tylli ki Division jong ka Mawphlang Division bad ha ka 24 tarik Naiwieng, ngi la phah shithi ruh sha u Myntri ka tnat PHE, sha u Deputy Secretary ka tnat PHE bad sha u Commissioner & Secretary ka tnat PHE bad sha u Deputy Commissioner Labour jong ka District Labour Officer ka East Khasi Hills,” u la ong.Hadien kane ka jingphah jingthoh, u la iathuh, ba ka tnat PHE ka la pyllait ia ka tulop kaba tang shi bnai sha ki nongtrei Casual, kata, na ka bynta u bnai Nailur.“Ngi kyrpad ia ki bor bahalor ba kin pyllait noh ia ka tulop jong u bnai Risaw, Naiwieng bad kumjuh ruh ia ka tulop jong u bnai Nohprah.  Ngim banse ban mih shakhmat namarba ki nongtrei Casual ki dei kiba shu trei mynsngi bad bam da miet namarba ka jingioh jong ki ka long kaba rit bad ka jinglut pat kaba heh,” la ong u Bah Mawphniang.Ka Union ka la kyrpad ruh ia ka tnat PHE ba kan pyllait noh ia ka pisa na ka Variable Dearness Allowance (VDA) na ka bynta ki nongtrei Casual ka tnat PHE.U la iathuh ruh ba kane ka jingeh jong ki nongtrei Casual bad Work Charge kam long satia tang ha ka tnat PHE Mawphlang Division hynrei ha ka tnat PHE ha ka jylla hi baroh kawei.Tang ha Mawphlang Division ki nongtrei Casual bad Work Charge ki don kumba shih ajar ngut, la pyntip u Bah Mawphniang.Katkum ka jingiathuh jong u Bah Mawphniang, ki bor bahalor jong ka tnat PHE ki la kular ban pyllait ia ka pisa shwa ka Khristmas hynrei haduh mynta ki nongtrei Casual kim pat ioh satia wat ia ka tulop jong u bnai Risaw bad Naiwieng.Ha kaba iadei bad ka jingdon jong ki nongtrei Casual, Work Charge Staff, Muster Roll bad kumjuh ruh halor ka rukom siew bainong, ka Union ka la pyntip ba kan sa pan jingtip da ka RTI na ka tnat PHE jong ka Sorkar Jylla.",2 BNAI YM ÏOH TULOP KI NONGTREI CASUAL KA PHE MAWPHLANG DIVISION,https://batesitv.com/2-bnai-ym-ioh-tulop-ki-nongtrei-casual-ka-phe-mawphlang-division/
": Ka Sorkar Jylla ka la rai ban weng noh ïa ka kyntien ‘backward classes’ na ka Meghalaya Public Service Commission Regulations.Ïa kane ka rai ban  pynbeit ïa ka kyndon la mynjur da ka Kynhun Myntri ba la pynïaid da u Myntri Rangbah u Conrad K Sangma ha ka sngi Baar.“Kam don kano kano ka bhah kyrpang ïa kiwei pat ki jaidbynriew ba dang sahdien ha ka jylla jong ngi.  Namarkata, ka kyntien kaba don ha ka (MPSC) Rules kam kit jingmut eiei.  Namarkata, la shim ïa ka rai mynta ka snig ba kam don kano kano ka bhah kyrpang ïa ki jaidbynriew ba dang sahdien bad kam donkam satia ban don ïa ka kyntien “backward classes” bad namarkata, ngi la weng noh ïa kane ka kyntien “backward classes” naduh mynta ka sngi,” la ong u Sangma ha ka jingïakren bad ki lad pathai khubor.Ka Kynhun Myntri ka la mynjur ban wanrah ïa ka jingpynbeit thymmai ïa ka Service Rules jong ka Meghalaya Civil Defense and Home Guards. U Sangma u la ong ba ki don kumba 300-400 tylli ki post kiba thylli.“Khnang ban dup lah ban pyndap ïa ki post kiba thylli kumba ngi la leh ha kiwei pat ki tnat treikam kum ka Tnat Pule Puthi, ka Koit ka Khiah bad kumjuh ruh ha ka tnat Pulit. Ha ka Home Guards and Civil Defense ruh, ka tant ka la kyrpad ban wanrah ïa ka jingpynbeit thymmai ïa ka kyrdan pule ka ban ïaryngkat bad ka tnat Pulit bad ka jingdonkam ha ka tnat Home Guards and Civil Defense ka shu heh khyndiat haba nujor bad ka tnat Pulit bad namarkata ki la kyrpad bad kyntu ba dei ban pynlong kumjuh bad ka tnat Pulit bad ka Kynhun Myntri ka la ai ïa ka jingmynjur khnang ba kin dup lah ban pyntyllun shakhmat ïa ka jingpynrungkam,” u la ong.",WENG NOH KA SORKAR JYLLA ÏA KA KYNTIEN “BACKWARD CLASSES” NA KA KYNDON MPSC,https://batesitv.com/weng-noh-ka-sorkar-jylla-ia-ka-kyntien-backward-classes-na-ka-kyndon-mpsc/
"Ka Meghalaya Retired Deficit School Teachers Association (MRDSTA) kaba long ka kynhun jong ki nonghikai skul Deficit ba la shongthait, ha ka sngi Saitjaiñ ki la kyntu ïa ka Sorkar Meghalaya Democratic Alliance (MDA) ba kam dei satia ban shu leh kyrkieh halor ka jingshim rai ban pynrung bujli da ki kot jong ka NCERT ha ki skul pule ha kane ka jylla Meghalaya.Ha ka jingïakren bad ki lad pathai khubor u President jong ka Association u Bah ED Nongsiang u la ong, “ha kaba ïadei bad (ka jingshim rai ban pynrung da ki kot pule NCERT) nga sngew ba ka kham biang, ym dei ban pynkyrkieh. Shu buh ki (Sorkar) pynmih (hukum) mynta mynta, bad kin sa ong shim noh (ban pyndonkam) ïa ki kot kam long.”“Ki kham biang ki kot NCERT ban ïa ki (kot) jong ka Meghalaya Board of School Education (MBoSE), hynrei ka rukom pyntreikam pat ïa kane, ka long kyrkieh. Mynta ki ong (shim rai) la shem snem la pynmih. Ka bym lah ban long, kumno kin lah ban pynbeit bha ïa ki kot,” u la ong.“Mynshwa ka MBoSE ka da khot lang ïa lang ïa ki nonghikai ban ïasyllok ha kaba ïadei bad ki kot ba la pynmih da ka Board bad ngi la ai ka jingkyrshan ïa ka Board ban peit la ki biang ne kim biang ban shim ïa ki kot ha ki skul. Mynta ruh ka dei ban long kumjuh. Lada ïa ka NCERT la shu pynmih kynsan kynsan, khlem ïasyllok ïano ïano, khlem da ai por ïa ki khynnah  skul, ïa ki kmie ki kpa ban hap thied thymmai (ïa ki kot) namarba ki hap bret ïa kot kiba rim bad ki hap ban thied da ki kot  kiba thymmai. Ki don ki longing longsem kiba don ïa ki hymmen ki para kiba pule, ki la duh noh ban shim ïa ki kot kiba rim bad ki la hap ban thied thymmai. Kam long ban shu leh kyrkieh, hynrei ka biang eh lada ki leit ïa ka NCERT,”la ong President ka MRDSTA.Haba bynrap, u Vice President ka MRDSTA, Babu Ronjit Marbaniang, u la ong, “ka Sorkar ka dei ban da iit ïa ki nonghikai ne ïa ki riew shemphang kiba lah ban wanrah na ka bynta ka jingbit jingbiang jong ka jylla haba ki pynmih thymmai ïa ki kot pule.U la ïathuh ba ka don ka jingïalang kaba la ïakynduh ha kaba ki nonghikai ki la ong, ba ka tnat Pule Puthi kam dei ban leit na bynta ka jingmyntoi jong ki nongpynmih kot, hynrei dei ban leit na ka bynta ka bha ka miat jong ki khynnah skul.“Nga kynmaw, (ngan ym jer kyrteng) iwei na ki ophisar, i mih syndon na ka jingïalang. Ngi hap ban kynthoh namarba ngi tip. Ka jingwan ki kynrum kynram ha ka pule ka puthi, ka long ba ka Sorkar kam shim naduh mynshwa bad kine ki jingeh ki lang bad ki wan lut mynta,”u la ong.“Ka pule ka puthi kam dei ban long tang ka pule puthi kaba malu mala hynrei ka dei ban long ka pule puthi kaba don ïa ka dor ha kum kane ka juk ba mynta. Haba ong, ka pule puthi kaba don ïa ka dor, phi la sngewthuh ka mut mano ban rung bad long ki nonghikai,” la ai nuksa u Babu Ron.","KI KHAM BIANG KI KOT NCERT, TANGBA KA SORKAR KAM DEI BAN LEH KYRKIEH: MRDSTA",https://batesitv.com/ki-kham-biang-ki-kot-ncert-tangba-ka-sorkar-kam-dei-ban-leh-kyrkieh-mrdsta/
"Kum ka jingpynkhreh ban kynmaw burom ïa ka jingwan longbriew jong u khunlung Jisu sha kane ka sla pyrthei, ka MCrown Hotel kaba long ka ing basa kaba don ha Khyndai Lad, Shillong, kumba ju leh manla u snem, ha ka sngi saitjaiñ ka la khot sngewbha ïa ki khunswet ba la ri bad sumar da ka Reach Shillong Ministry ban bamja sngi ha 3 Olives Restaurant kaba don hapoh kane ka Hotel.Hadien ba ki khynnah ki ladep bam, ki nongpynïaid jong kane ka Hotel, ki la ïalam kai ïa kine ki khynnah sha ka jaka pynbyrngia niah kali ïa kaba la tip kyrteng kum ka Playdom by 3 Phoenix kaba don hapoh ka mala jong ka Hotel MCrown ïa kaba la khap ribbon hi da kine ki khynnah. Kine ki khynnah, ki la ïoh lad ruh ban pynbyrngia ïalade da kaba niah ïa ki kali kiba la tip kum ki Bumper Cars.Ha kane kajuh ka sngi, ka Showroom JN Suzuki ka la rakhe ïa ka Christmas da kaba pynlong ïa ka jingïaid Christmas Carol kaba la sdang na Showroom kaba kaba don ha ka shnong Mawblei bad ïaid lyngba ka shnong Laitumkhrah, Khyndai Lad, Polo, Mawlai bad pynkut biang haduh ha Mawblei.Ha kane ka jingïaid Carol, da ki thuk thuk ar shaka, la ïashim bynta lang da ki nongtrei jong ka Showroom JN Suzuki bad kumjuh ruh ki Customer lem bad u RJ Zack na ka Red FM.",KHOT BAMJA KA MCROWN HOTEL ÏA KI KHUNSWET HA KA ADVANCE CHRISTMAS,https://batesitv.com/khot-bamja-ka-mcrown-hotel-ia-ki-khunswet-ha-ka-advance-christmas/
"Ka Rotary Club Shillong Heritage (RCSH) ryngkat ka jingïatreilang bad ka Synjuk ki Seng Samla Shnong (SSSS) Shillong City ki la pynkup burom da ka khusnam Sharak Rit kum shi bynta ban ai mynsiem ïa ki samla kiba don ha la ki jong ki jong ki sap pule ne treikam bad khamtam kito kiba ieng ha la ki jong ki kjat ban sengkam bad ban ai jingïarap ïa kito ki samla kiba donkam shisha ka jingïarap bad ïa ki Seng Samla Shnong kiba trei bad shakri kham bha hapoh shnong hapoh thaw.Ki nongïoh khusnam ha kane ka jingïalang kaba la long ha Pinewood Hotel, Shillong ki long ka samla Ibadalin Kharbuli, samla Alisdora Kharkongor, samla Bandarika Kharkongor, Welkin Stone Shadap, Glorify Kurbah, Ferddy Banteilang Jyrwa, Kynsai Kharmawphlang, Daphilahun Wahlang, George GH Suting, Bony Brodson P Warjri, Wallam Jingsuk Khongshun, Kampherika Thangkhiew, Robinson Jyrwa, Christopher Wahlang, Ryan Nongkhlaw, Aiborlang Kharthangaw, Mordekai S Kharpuri, Jonathan Ïawphniaw, Donbok shabong, Gabriel Jeffernel Jyrwa Marwein, Seng Samla Lum Shyiap Pyllun, Seng Samla Mawlai Pyllun, bad ka Spring of Hope Children’s Home.La pynïaid bad pdiang burom ïa baroh da u President jong ka Rotary Club Shillong Heritage u Vishal Amarnani bad u General Secretary u Jasbir Singh, katba na ka liang ka Synjuk ki Seng Samla Shnong la lamkhmat da u Chairman u Bah Bah Pynshaiboklang Diengdoh bad u General Secretary Bah Vivan Kharkongngor.Ka jingai khusnam, ka long da ka Pisa bad ki syrnot.U President jong ka Rotary Club Shillong Heritage u la ai khublei kitbok kitrwiang sha baroh kiba ïoh khusnam bad ka long ruh kum shibynta ba ai mynsiem ïa kiwei pat ki para samla ba kin dang ïai trei minot ha la ki jong ki jong ki sap bapher bapher.U Chairman ka SSSS Shillong City u la ong ba kim dei ban tieng, ban randien ne duh jingkymen ha ka jingïaid lynti ka jong ki.“Kin don bun ki diengpynkiang, hynrei long kiba skhem ha ka jingmut jingpyrkhat bad kynmaw barabor ban buh beit ha ki jingduwai shwa ban sdang ne ïaid ha ka lynti ka jong ki,” la ong u Bah Diengdoh.","DA KA KHUSNAM SHARAK RIT, PYNKUP BUROM KA ROTARY BAD SSSS ÏA KI SAMLA DONSAP",https://batesitv.com/da-ka-khusnam-sharak-rit-pynkup-burom-ka-rotary-bad-ssss-ia-ki-samla-donsap/
": Ka Voice of the People Party (VPP) ha ka sngi Thohdieng ka la dawa ïa ka Sorkar Jylla ba kan pyndap noh ïa ki 8 tylli ki post kiba shu sah thylli ha ka tnat Agriculture bad bad Horticuture ha Ribhoi District naduh u snem 2010.Ha ka dorkhas ba la phah sha ka Myntri ka Rep ka Riang ka Sorkar Jylla ka Dr. M. Ampareen Lyngdoh lyngba u General Secretary Dr. Ricky A.J Syngkon, ka VPP ka la ong, “ka tnat, namarkata ka donkam bha ïa ka jingphaikhmat ym tang ha kaba pynsdang ïa ki skhim bapher bapher hynrei kaba kham kongsan eh ka long ban pyntreikam ïa ki. Ka jingpyntreikam pura ïa ki skhim bad ka jingpynsdang ka shong eh ha ki Field Officer. Hynrei, halor kane ka mat, ka long kaba pyndiaw mynsiem ban tip ba ki don bun tylli ki post kiba shu sah thylli mynta da ki snem khamtam ha Ri Bhoi District.”Ka VPP ka la pyntip ba ki post kiba sah thylli ki long ha ka ophis Horticulture Development Officer, Nongpoh naduh u snem 2013, ha ophis Horticulture Development Officer (HDO) Umling Block kaba thylli naduh u snem 2017 3, ha ophis Horticulture Development Officer (HDO) Umsning Block kaba thylli naduh u snem 2020, ha ophis Agriculture Development Officer (ADO) Marketing Nongpoh kaba sah thylli naduh u snem 2019, ha ophis Agricuhure Development Officer (ADO) Bhoirymbong Circle kaba sah thylli naduh u snem 2010, ha ophis Agriculture Development Officer (ADO) Patharkhmah Circle kaba thylli naduh u snem 2016, ha ophis Agriculture Development Officer (ADO) Umling Block kaba thylli naduh u snem 2020 bad ha ophis Agriculture Development Officer (ADO), Nongpoh kaba thylli naduh u snem 2020.“Namarkata, ngi kyntu ïa phi ban shimkhia mardor halor kane ka mat bad ngi kyntu ruh ïa phi ba phin thawlad ban pyndap noh ïa ki post kiba sah thylli kham kloi khnang ban pynthikna ba kin tyllun bad kin treikam pura na ki ophis ba dei peit,” la ong ka VPP ha ka dorkhas.Ka VPP ka la kyntu ruh ïa ka Sorkar ba kan pynkha shuh shuh ïa ki post ha kane ka tnat, khamtam ha Ri Bhoi District bad ha kiwei kiwei ki Distrik.",DAWA KA VPP BAN PYNDAP ÏA KI POST BA THYLLI HA AGRICULTURE BAD HORTICULTURE,https://batesitv.com/dawa-ka-vpp-ban-pyndap-ia-ki-post-ba-thylli-ha-agriculture-bad-horticulture/
"Ka Voice of the People Party (VPP) ha ka sngi Thohdieng jong ka taïew baladep ka la dawa ïa ka Sorkar Jylla ba kan shimkhia bad ban peitngor ïa ka jingshim kabu jong ki nongkhaïi doh nabar ka jylla kiba kwah ban pynïap ïew ïa ki nongkhaïi doh trai jylla da ka jingïarap hi jong ki runar napoh ka jylla kiba donkti ha kane ka kam.Ha ka dorkhas ba la phah sha u Myntri ka tnat Animal Husbandry &Veterinary Bah Alexander L. Hek ba la soi da u General Secretary ka VPP u Dr. Ricky A.J Syngkon u la ong, “ha kane ka aiom mynta ka jur bha ka ka jingdawa ïa ka doh bad kan long ruh ka aiom kaba pynïoh kamai bha ïa ki nongrep.  Ha kum kane ka aiom, ki nongkhaïi doh nabar ka jylla ki shim kabu ban bsut hapoh ïew ban pynïaid ïew ïa ka doh kaba wanrah nabar ka jylla bad khynñiat sharud ïa ki nongdie doh trai jylla. Kane ka dei ka kam be-aiñ jong ki nongkhaïi doh nabar jylla.”“Ki lah ban don ruh katto katne ki runar trai jylla kiba shimkabu ban don kti lang ha kane ka kam ïa kaba ym lah ban len bad ngi kyntu ïa ka Sorkar ban leh eiei pyrshah ïa kine ki nongleh kam be-aiñ,” la dawa ka VPP.Ka VPP ka la kynnoh ruh ba ki nongkhaïi doh kiba nabar ka jylla ki la pynjem ïa ka dor khnang ban khñiot ïa ki nongdie doh trai jylla ha ka die ka thied.“Ka jingwan rah ïa ki syiar nabar ka jylla ka buh jingma ïa ka koit ka khiah bad ka jingshngaiñ jong ki nongbam, namarba kam don kano kano ka sienjam ban tohkit bniah ïa ka koit ka khiah jong ki syiar kiba wanrah nabar ka jylla,” la kynnoh ka VPP.Ka VPP ka la kyntu ïa ka Sorkar ba kan tuklar noh mardor bad ban shim ïa ki lad kiba pyrkhing khnang ban khanglad ïa ka jingwanrah ïa ki syiar bad kiwei kiwei ki mrad nabar ka jylla na ka bynta ban bam doh khnang ba kan long ka jingmyntoi ïa ki nongri mrad bamdoh na ka jylla lane da kaba buh ïa ka dor khnang ba kan pynmyntoi hi ïa ki nongri mrad bamdoh na kane ka jylla.“Shuh shuh, la ai jingmut ba ka jingtuklar jong ka Sorkar ha kaba ïadei bad ka Insurance, Subsidy halor ka jingbuh ïa ki Farm ri mrad bamdoh bad ban oh khajna ïa ki mrad bamdoh ba wanrah nabar jylla khnang ba kan kyntiew ïa ka jingïoh khajna bad ba kan ïada bad kan pynshlur ïa ki nongri mrad bamdoh jong ka jylla,” la bynrap ka dorkhas.",DON KI NONGKHAÏI DOH NABAR JYLLA KIBA SHIM KABU BAN PYNIAP ÏEW ÏA KI TRAI JYLLA: VPP,https://batesitv.com/don-ki-nongkhaii-doh-nabar-jylla-kiba-shim-kabu-ban-pyniap-iew-ia-ki-trai-jylla-vpp/
"BAH JUHHI NANGHULOO, PANALIAR, JOWAIHa ki syrwet ksai ka Duitara ksiar, kyn’ih ryndang u kaitor da ki sur ban kyrsiew la jaitbynriew, ki sur pharshi ïa ki jingshisha bad jingshai jong ka mynnor; hynrei ki pher bad kylla ha jingtyllun ka por.Dei ha u snem 1873 bad ha kyndong jong  ka ri Khasi, khie lung u ‘tiew pher u ‘tiew phylla , u ba ñiar na kiwei bad u ban kit lyngkhung kit lyngkor sha ka nam. U ‘tiew dohmaw, ka thoh ka tar ïa la jingshai un sei bad un sam. U kaitor ki phawar  u Myllung ki poitri; sha ka pyrthei un pyrta bad  kynrong la kyrteng jong ka ri.Ha Saitsohpen, Sohra ha ka long-ïing baduk jong i Kong Lyngkien Tham bad i Bah Hat Tongper la kha ïa u Soso Tham (1873-1940), u la pyndep tang haduh ka kyrdan pule ba Phra na ka daw jong ka jingduk kaba khanglad ïa u ban pule shuh shuh. Hynrei watla une tang ha ka kyrdan ba rit ba u ïoh ban pyndep, u long pat u ba trei shitom bad minot thop haduh ba un long syndon u Nonghikai High School ha ki snem 1905 haduh 1931.Ka jingim jong u Soso Tham ka dap da ki jingeh bad jingtynjuh kiba u tyngkhuh bad kynduh naduh ki por ba u sdang ban ring sur ïa ki parom bad ki jingshai jong u mynbarim ha ka dur ki poitri bad ha ka thoh ka tar jong u khasi, kawei na ki daw ka long ba duna bha kiba ai mynsien ne ai jingkyrshan ïa u namar bun ki ibeiñ ïa uba u long tang u nonghikai ba pyndep ïa ka jingpule ha i kyrdan i barit. Hynrei ka mynsien shitrhem ban kyntur bad ïaleh ban ñiom shakhmat, ka prat lynti ïa u ban poi sha ki kyrdan jong ka nam.Ka kot ‘Ki Phawar u Aesop’ (1920) bad ka kot sur poitri ‘Duitara Ksiar’ (1925) nalor kiwei de ki la kylla long ki kot kiba pawnam bha ha Ri Khasi-Jaiñtia jong ngi bad kiba pule da baroh ki khynnah pule wat haduh ki rangbah rangsan ruh.Ki jingthoh kiba u Myllung Soso Tham u thoh ki thew bad kdew ïa ki jingshisha baroh katkum ki kyrdan jong ka jingim, Ka rukom pyrkhat pyrdaiñ ba shisur bad shi-dur jong u ka ïaid ryngkat ryngkat bad ka jinglong ba nylla jong ka mynnor bad ka imlang sah lang jong u khasi khara ha ryngkat bad ka mariang.U pynshong nia ïa ka jingim Khasi jong ngi ryngkat ryngkat bad ka hok ka sot naduh ka ktien ka kam haduh ka jinglong jingman. U da thew shuh shuh ïa ka jing kordor bad ka kamram jong ngi ban ri ban sumar la ka dustur ka riti bad ban pynphuh pynphieng ïa ka kum ki long trai man trai ha shuwa ban ngin ryngkoh bad tur sha kper kiwei hajrong ki kyntien pharshi kiba u ong ‘jingstad ngi wad sawdong pyrthei, jingshai ka ri ngim tip ei ei’.  U da thew lypa ïa ka jingïohi jngai ka jong u ïa ka jinglong bad jingsmat jong ngi bad bud tynneng ïa ka jong kiwei khamtam ïa ka jong ki ri sep-sngi kaba wanrah pat ïa ka jingkylla ha ka rukom pyrkhat pyrdaiñ bad rukom im jong u Khasi.U da prat bad pyni lynti ruh ïa ngi ba ngin long ki briew ba raikut ha ka kam ba ngi leh bad ban da pyndep hi ruh thik kumba ngi sdang khlem da pynsngap ne ailad ïa ki jingeh ba kin khanglad ne khang lynti ïa ngi hynrei ba ngi dei ban shim nuksa ïa ka jinghikai bad jinglong ba ngi ïoh ban peit pyrthuh bad sakhi na u Diengbilat uba lah ban shah ïa ki saw samoi ki saw aiom, uba shah ïa ka lyer ka tyrsi, uba shah ïa u slap u phria, uba shah ïa ka shit ka khriat katba u sam pat ki thied shapoh ban skhem la ka tynrai kumjuh ruh u da piar ki tnad shajrong bad  suh ban kiew sha bneng ha ka  rynieng ka ryniot jong u.Ka pyrkhat pyrdaiñ ba nylla u Myllung ban wanrah bad sam ïa ki jingshai jong ki sngi ba la leit u mynbarim, u longshwa manshwa jong ngi ka ai jinghikai pat ïa ngi ban ksoh bad bat ryntih ryntih ïa ki naduh ka ktien ka thylliej ba shong sbai, ka riam don burom don akor, ka ïaid ka ieng, ka rukom im hok  trei hok bad ka kamai hok, ka mynsien ba sbun bad ba don ka jing tiplem para briew  khamtam eh ban ieid bad burom  Blei.Ki parom sawdong  lyngwiar dpei kiba u wanrah ïa ki jinghikai jong ka mynnor kum ban pynkyndit bad kyrsiew  ïa ka jingmut jingpyrkhat ka jong ngi na ka bynta ban tip ïa ki jingshai bad jinghikai u mynbarim ha ka pateng jong ngi bad ba shadien.Ki matti sah nam kiba u myllung u ai ha ngi dei ka jingkieng ba skhem kaba u sam ha ngi ban phai dien sha ka jingstad bad ka puron jong ki jingshai bad jinghikai ka mynnor ha shwa ba ngin tur bad ryngkoh pat sha ki jingshai ka mynta bad ka lawei.  Ha ki sngi ba mynta leilei kiba ka pyrthei ba kylla bad ba bun tang ka bishni ka pi-huiñ, ka kdew kti kdew kjat bad ka woh nia woh dong bad rhah tang ïa ka myntoi bad ïoh nong marwei, ka imlang sahlang ka la kylla dur, kylla triem bad bym don jingsngew para bynriew shuh khamtam ïa u bapli u duk u juki kaba bunsien ka wanrah tang ki jing jynjar jingshitom ha baroh ki liang.Ha ki sngi ba mynta ka jingleh burom ïa u Myllung ka dei ha ka 18th December kaba dei ka  sngi khlad ka jong u (18th December,1940). Ki jinghikai bad ki jingthoh jingtar jong u Soso Tham pat kin ïai pyrto bad ïai khraw ha ki lai-phew pateng shadien namar khlem da ki sharak jingshai jong ka mynnin, kan ym long ka mynne bad khlem ka mynne kam ym khie lung pat ka lashai.Sa shisien to ngin da ïa phai biang sha ki jinghikai jong ki jingshai ka tynrai khnang ban skem ka mynnor lyngba ka pyrkhat pyrdaiñ ba kara ba pura bad ban ïa kynrong lang iwei ïa iwei ha baroh ki liang khnang ban ngin lah pat  sa shisien ban im katkum ka jingbthin lynti u mynbarim ïa ka jaitbynriew ba kyrpang bad ba kyntang na ka bynta ka lawei ba shongkun bad ba phuh ba phieng jong u longdien, mandien jong ngi pat.",‘U DIENG BILAT KI POITRI KHASI’,https://batesitv.com/u-dieng-bilat-ki-poitri-khasi/
