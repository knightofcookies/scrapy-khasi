U Bah Lambor u la ong kum shi bynta jong ka Forum la thaw ia ka subcommittee ban leit sha ki jylla bad don ki MP ha ka Rajya Sabha ban pan ka jingkyrshan jong ki ban pyrshah ia kane ka Bill.
Haba ther pyrshah ia kane ka Bill, u MLA ka Nongkrem uba bat ia ka shuki Chairman jong ka State Planning Board u la ong haba khot lyngkot ia kane ka Bill ka long CAB bad CAB ka mut ka taksi kaba kit briew na Iewduh sha Nongthymmai sha Jaiaw ter ter hynrei kane ka CAB pat kan kit ia ki briew na Bangladesh.
JOWAI : Ka Dorbar Pyllun ka shnong Khliehtyrshi da kawei ka sur kala rai kyrshan tylli ban pynpoi biang ïa u Ma Madonbai Rymbai, Chief Executive Member jong ka Jaiñtia Hills Autonomous District Council (JHADC) kum u MDC jong ka 4-Sohmynting Khliehtyrshi MDC Constituency.
“U Ma Madonbai u dei u riew uba dukhi, hynrei u dei pat u briew uba trei shitom ban wanrah ïaka roi ka par haka constituency baroh kawei", la ong u Treasurer ka shnong Khliehtyrshi u ma Ram Ryngkhlem haka Dorbar kaba long haka sngi Balang.
“U Madonbai uba la wanrah shibun ki jingkylla ha kane ka shnong, ha ki  khatsan snem kiba la leit ki MLA, MP kim lah ban trei kum ma u bad u la synniang ban tei ïaki skul, pynïoh ki tyllong umbam umdih kiba khuid bad surok kiba la kot da ki klur tyngka tang haka shnong Khliehtyrshi" ong u ma Ryngkhlem.
“Ka roi ka par kan sah kut lada wan da uwei pat u kyrtong ha kane ka shnong" ong u Ma Ryngkhlem bad u kyrtong ban iakhun pyrshah bad u u dei Ma Lakhon Dkhar bad ula kynthoh kumno ngin jied ïa u Lakhon haba ym ju don bynta ha imlang shalang bad uba leh lyndet ïaki jingkut bad ka shnong.
U Waheh Shnong Khliehtyrshi u Ma Kitbok Rymbai ula ong ba ‘Lada ka Khliehtyrshi kan duh ïa u ma Madon kum MDC ka shnong kala ïap" U Ma Madonbai haba kren; ula ong “Nga sngewsarong ba nga la lah ban kyntiew kyrdan ïaka Khliehtyrshi UP sha Secondary School bad tang naka bynta ban pynbiang ïaka jingduna ka skul  nga la wad ki lad ki lynti ban pynïoh pisa T.50 lak ban pynïoh jingnang jingstad ïaki khynnah kiba wan n aka longïing kaba duk".
“Ka jingnang jingstad ka dei kaba nga angnud ban kyntiew  namar ba shisien ba la ïoh ka jingnang jingstad ngi lah pyndonkam ha kano kano ka por", la ong u Ma Madon bad bynrap da kaba ong ‘Nga sngewthuh ïaka jinghiran ka ïoh ka kot u paidbah ha kum kine ki por ba khang ka NGT ïaka jingtih dewiong, hynrei ka jingkhang tih dewiong kam dei kaba neh shilynter bad ka NGT ne ïingbishar ba hakhlieh duh ka Ri ka lah ban plie ïaka jingkhang dewiong lada ngi bud ïaki aiñ kyndon ïada mariang.
Kane ka jingkhang tih dewiong kadei ka jingtynjuh ban gin phai sha kiwei pat ki liang ne ki lad kamai", ong u ma Rymbai.
“Nga ïoh shuki CEM ba ki MDC ki shaniah ïa nga ban ïalam ïaka konsil; phi ki paidbah phim dei ban artateiñ namar ka sap ka phong haka kam politik ka don ha nga naduh ba dang khie samla", la ong u ma Madon bad lada u wan haka bor khamtam ba ka iing dorbar ka sorkar pdeng kan ai jingmynjur ban pynkylla ïaka Amendment ïaka Sixth Schedule ka konsil kan kham khia haka ïarong pisa bad ki MDC kila lah ban tynrong ka jingkitkhlieh ban kyntiew ïaka roi ka par u paidbah", la ong u Ma Rymbai.
JOWAI U Chief Executive Member (CEM), Jaiñtia Hills Autonomous District Council (JHADC) Ma Madonbai Rymbai ula ther tyngeh ïa u Ma Sniawbhalang Dhar, Myntri ka tnad Transports bad C&RD ka sorkar jylla namar ka jingsieh kyrtong MDC pyrshah ïa u ha kane ka elekshon MDC JHADC kaban long ha ka 27 Rymphang.
U Ma Madonbai haba kren haka jingïalang paidbah ka dorbar pyllun ka Khliehtyrshi haka sngi Balang, ula ong ba ka khubor hamsaia kala her kylleng ba u Ma Sniawbhalang Dhar ba ula sieh kyrtong ha kylleng ki MDC constituency pyrshah ïaki kyrtong National People’s Party (NPP).
Kane ka kynthup ïa u MB Rymbai ba u ma Sniawbhalang ula pynieng da u Lakhon Dkhar ban pynrem ïa u ha kane ka MDC, la iatthuh u Ma Rymbai.
“Lada kane ka khubor hamsaia ka dei ka jingshisha, u Sniawbhalang u dei u nongshet kylla bad u nongdie ïaka party NPP", la ong u Ma Rymbai bad ong ruh “Phi ki nongshong shong ka Khliehtyshi bad ma nga, ngi la ai ka jingkyrshan kaba pura ïa u MLA ka Jowai u Wailadmiki Shylla, u kynum trai jong u ma Sniawbhalang ban pynjop bad pynlong MLA ïa u", la ong u Ma Madon.
“Lada jia ba dei shisha kane ka khubor ka kam MLA Jowai ruh ngin pyrkhat da kumwei halor kane ka jingwan tuklar jong u, uba nabar ka constituencty" ong u ma Rymbai bad ula kop ba ki 10 ngut ki paralok NPP kin jop ha JHADC bad kyntu ïa ki paidbah ba kim dei ban biej ïaka jingkular jingpynbiej kine ki Dhar.
SHILLONG: Hadien ba ka sorkar jylla kala rai ban thung kam ïaki arngut ki nongïalam barim ka Non-Tribal Youths Union (NTYU) kum ki vice chairmen ha ki tnad sorkar ka jylla, ka KSU bad FKJGP kila ieng pyrshah jur bad kynnoh ba ki dei ki briew ba pyrshah riewlum.
Kine ki nongïalam barim ka NTYU ki kynthup ïa u  Vijay Raj bad u Pawan Sharma.
Kum ka dak ban pyrshah ïaka jingthmu ka sorkar jylla; ka KSU haka jingïalang paidbah ban pyrshah ïaka  ‘CAB 2016’ ha Motphran ha Balang kila thang ïa ki tynshop jong ki vice chairmen ka sorkar.
Uwei na kine ki nongïalam barim ka NTYU u Vijay Raj ula phah ïaka shithi iehnoh kam jong u sha u Myntri Rangbah ka Jylla kum u Vice Chairman, State Government Program Implementation and Monitoring Committee jong ka sorkar Jylla haka sngi Balang.
U Vijay ha katei ka shithi ula pynshai ruh ba um dei satia u nongïalam ka NTYU.JOWAI: Ki artylli ki tnad treikam jong ka Koit Ka Khiah ka District West Jaiñtia kila ïatreilang ban ïakhun ïaka jingpang bym saphred.
Kine ki tnad ki dei ka AYUSH bad ka Non Communicable Disease (NCD) West Jaiñtia Hills District.
La plie ïaka jaka treikam jong ki haka sngi Ba Ar ha ha Jowai Civil Hospital, Ialong da ka Additional Deputy Commissioner, West Jaiñtia ka kong Rimaya Manner.
Kane ka tnad treikam ka dei ka prokram ka tnad ka koit ka khiah –ka ‘Integration of Ayush with National Programme for Prevention and Control of Cancer Diabetes Cardio Vascular Diseases and Stroke (NPCDCS), National Health Mission, Meghalaya’.
La ïatreilang kine ki tnad namar ka jingkylla ka rukom pang ki briew ha Ri India bad ka ri kala shah ktah bha haka jingpang bym saphred (Non-Communicable Diseases (NCD)) kum haka jingpang stroke, cancer, klongsnam, ka shitom ring pynhiar mynsiem bad kiwei kiwei ban ïaki jingpang ba saphred kiba tip kum ki ‘Communicable diseases’ -jingpang na ki um ki wah, ka jingdait u kaiñ u pyrjong kaba wanrah ïaka malaria bad kiwei, ka TB bad ka HIV.Ka sorkar kala maitphang da ka National Programme ban ïakhun pyrshah ïa kane ka jingpang bym saphred naduh u 2010 ha ki 100 tylli district, 21 Jylla.
Ka jingthmu ba kongsan jong kane prokram ka dei ban ai jinghikai ïa kino kino kiba ngat ha ka jingpang ban sumar kloi ban ïoh ka jingïada ban lait na ki jingeh bad jingjia ba sngewsih.
Katkum ka kaiphod ka kaba la pynmih da ka World Health Organisation (WHO) ba ka jingïap na ka kane ka jingpang kala kot 60% hapoh ka ri bad la kdew ba kane ka jingpang bym saphred ka ktah bunshah ban ïaka jingpang ba saphred me ïabit.
La plie ïaka tnad ka AYUSH bad NCD ban ai jingïarap ïaki nongpang bad ban ïasyllok ba ki ban ïoh ai ka jingsumar haka por kaba biang.
Shuwa ban plie kala don ka jingïalang kaba lyngkot kaba ka Kongsan ka Kong Rimaya Manner kala kitbok kitrwiang ïaka NCD bad AYUSH ba kin ai ka jingshakri kaba bha tam ïa u nongpang.
La ïadonlang ki doktor kiba sumar ïaki jait jingpang bapher bapher na ki CHC, PHC bad kiwei kiwei.
SHILLONG: U Chief Executive Member jong ka KHADC U Bah Hispreaching Son Shylla u la ong ba ki paidbah ki dei ban kyntait mardor ïa ka National People Party (NPP) bad ia ka United Democratic Party (UDP) lada ym pyntreikam ïa ka Inner Line Permit  (ILP) ha ka elekshon MDC.Namar kan long ka bym don jingmut ban jied ïa kum kine parti haba ka jingthmu jong ki ka long tang ban jop elekshon na bynta ban ïoh kam ioh jam,  u la ong haba ïakren bad ki nongthoh kot haka sngi Ba Ar.
Ula kynthoh halor ka jingpyrshah jong ka Sorkar MDA ïa ka Citizenship Amendment Bill (CAB) 2016, U Bah Shylla ula kylli kan myntoi aiu ia ka Sorkar MDA ban pyrshah ïa ka Bill ha Delhi lada ki randien pat ban pyntreikam ïa ka Inner Line Permit kaba long ka stieh ka waitlam ban ïada ïa ka jylla Meghalaya.
“Nga la ong ïa u Chief Minister ka jylla ba phim donkam ban leit Delhi ban pyrshah ïa katei ka Bill shu pyntreikam tang ïa ka ILP ka la biang palat  khnang ba ka kam kan iahap ba ktien, " Ka KHADC ha ka jingialam u Bah Shylla ka la mynjur ia ka KHAD (Inner Line as adapted from the Bengal Eastern Frontier Regulation 1873) Regulation Bill, 2018 khnang ban talasi ban pyrkhing ia ka jingrung kyrthep ki bar jylla sha ri lum Khasi Hills.
Hynrei haduh mynta ym pat ïoh ia ka jingsoi na u Lat ka jylla.
U Bah Shylla u la kynnoh ba dei ka parti BJP kaba khang ia ka Sorkar Jylla ban pyntreikam ia ka ILP ha ka jylla bad ka UDP bad NPP kim nud ban saham bad ka jingpyrshah jong ki ia ka CAB ka long tang ban lait jinghaw.
Haba kylli hato yn sa resain na ka NPP, Chief Executive Member u la ong ka por kan sa batai bad ia kaba mynta u la ai jingmut ba la dei ban pynkylla kyrteng ia ka NPP sha ka No Principle Party ne ka No Policy Party.
JOWAI: Ka Land Boundary Agreement 2011 kala wanrah ïa ka jingduhnong kaba khraw ia ka jylla bad lada ai lad ïaka jingker sainar shiah ha Indo-Bangladesh kumba long mynta ka jingkieng Dawki kala ban poi noh sha Bangladesh, ong U Chief Executive Member jong ka Khasi Hills Autonomous District Council (KHADC) U Bah Hispreaching Son Shylla.
U la ther tyngeh ïa u Chief Minister barim ka jylla u Dr.Mukul Sangma, Deputy Chief Minister Bah Prestone Tynsong bad Education Minister U Bah Lahkmen Rymbui kiba long dkhot ha ka kynhun ba synran ïa u Prime Minister barim ka Manmohan Singh ha ka por ba soi ïaka Land boundary agreement ha 6.9.2011 namar ba ki khlem khmih bha ïa u pud u sam ka jylla.
Shuh shuh u Bah Shylla u la ong ba Ka KHADC ka dawa na ka Sorkar Jylla ba ka dei ban pynsangeh mardor ïa ka jingker sainar ha ka khappud Indo-Bangladesh kaba hap hapoh ka East Khasi Hills District namar ba ki paidbah jong ka jylla kin sa duh bunbah ki jaka puta jong ki.
Haba iakren bad ki lad pathai khubor ha ka Sngi Ba Ar hadien ka jingleit jurip ia ka jingker sainar ryngkat bad ki nongialam ki CCIB, U Chief Executive Member jong ka KHADC u la ong ba yn sa phah da ka jingthoh lashai ka sngi sha ka Deputy Commissioner ka East Khasi Hills District ba ka dei ban pynsangeh mardor ia ka kam ker sainar.
Tang ka jingaibit ne NOC na ka KHADC kim khlem shim, U Bah Shylla ula ong ba lada ka Sorkar kam pynsangeh ia kane ka kam ker sainar la bha ban pynduh pyndam noh ia ka District Council.
Ha katei ka jingleit jurip bad ki nongialam ka CCIB, rangbah shnong, trai jaka bad kiwei de naduh Lyngkhat shaduh Dawki, u CEM ka KHADC u la shem ba la shah iuhroit ia ka hok tynrai jong ki nongshong shnong jong kine ki jaka da ka Sorkar.
SHILLONG: U Nongïalam barim ka Hill State People’s Democratic Party (HSPDP) u Bah Ardent Miller Basaiawmoit  ula phet noh ka party haka sngi Ba Ar.
La phah ïaka shithi phet seng sha u Acting President KP Pangniang.
Kiwei kiba ïehnoh ïaka seng HSPDP ki dei-Dr Kara Shen, Shemborlang Rynjah, Grossper Ryntathiang, Pynshongdor Lyngdoh Nongbri, Alestee Diengdoh, Londoner Murphy Sohtun, Dr Bashein Syiem, Elmar War, Clifford Nengnong, Wanhun Massar, Brightstar Marbaniang, Richmond Rapthap, Marcus Lyngdoh, Leading Khyriem, Romen Laitmon, Skhemsing Dkhar, Prain Syiemlieh bad Bobby Majaw.
SHILLONG: Da kawei ka sur rai ki Khatwei tylli ki seng sain hima sima jong ka thain Shatei Lammihngi ban pyrshah tyngeh ïa ka Citizenship Amendment Bill (CAB) kaba la mynjur ha Lok sabha.
Ïa kane ka rai la shim ha ka jingïalang jong ka North East Region’s Political Parties Convention on the Citizenship Amendment Bill kaba la long ha Guwahati Assam.
Ha kane ka jingialang la iawan shim ki nongialam Jong ka NPP, AGP, MNF, NPF, NDPP, UDP, PDF, HSPDP, KHNAM, JD (U), NEE bad IPFT.Ka jingïalang kala rai ban leit pynsngew ia ka jingpyrshah jong ki ia katei ka bill ha khmat u President Ka Ri U Ram Nath Kovind bad U Prime Minister ka Ri U Narendra Modi shen.
Ka jingïalang ka la pynpaw ia ka jingbymsngew iahap bad jingpyrshah jur jong ki IA katei bill kaba ai lad ia ki briew na Pakistan, Bangladesh bad Afghanistan kiba na ki jaid niam lait na ki Muslim ban long Hindu.
“Ka long kaei kaei kaba sngewsih ba ka sorkar kmie ka jied ban bteng ban pynlong aiñ ïa kane ka aiñ hapdeng ka jingpyrshah jur bad ngi ruh kum ka convention ngin bteng ka jingpyrshah", Ong u President Ka NPP U Conrad Sangma Kin sa ïakynduh biang ban ïaphylliew jingmut ban rai ia ki lad ki lynti kiba shakhmat, ula bynrap.
U sangma ula iathuh ruh ba ka convention kan sa thaw ia komiti  khnang ba kin lah ban ioh ka jingiatreilang bad kiwei ki parti jong ka ri.
JOWAI: Ka Ïukharist ba Khatlai kaba ju pynlong manla u snem da ka Jylla niam Jowai kala long ha Holy Cross Parish Umkiang haka sngi U Blei.
La wan ïashimbynta shitrhem da ki 17 tylli ki Parish kiba don hapoh ka Jyllaniam Jowai.
La sdang iaka Ïukharist Procession da ka Mass Bakhuid kaba pyndep u Lyngdohsad Most (Bishop) Rev.Victor Lyngdoh ula kren shaphang ka jingïatylli bad jinglong kawei ha u Trai Jisu.
Haba sam ïaka khubor u Blei u la sot na ka Kitab U Nehemia; ba kumno ki paid Israel hadien ba ki la wan phai sha la ka Ri, ki iam kthang ïaki jingduna jingbakla na ba ki la lyndet ïa bun bah ki jinghikai na ka Ktien U Blei bad hadien ka jingkular ban kylla ka bamut bad da ka jingiatylli ki la ïoh shibun ki jingkyrkhu.
U Bishop ula khot la wer ïaki parabangeit ban ïatylli, ban kiar na kiei kiei ki bym phoida kiba pynjot pynpra ïaka Balang.
Ha kane ka sngi haduh 72 ngut ki khynnah kila ïoh pdiang ia ka Communion ba nyngkong bad 66 ngut ki Samla kiba la ïoh ia ka jingpynskhem.
Hadien ka jingkñia Mass, da ki hajar ngut ki paid riewngeit ka Balang Katholik kila ïashim bynta shitrhem ha ka jingiaid procession ha surok bah.
SHILLONG: Ka Central Executive Committee (CEC) ka Khun Hynniewtrep National Awakening Movement (KHNAM) haka sngi Nyngkong kala pynbna ar ngut ki kyrtong MDC ban ïakhun ïaka elekshon MDC ha Khasi Hills Autonomous District Council (KHADC).
Kine ki kyrtong ki dei u Edmund Nongtnger na 26 Langrin Constituency bad u Bah Victor Shadap na Mawhati constituency.
U Bah Adelbert Nongrum ba dei ruh u MLA ka North Shillong Constituency u la ïathuh ba ka party; ha ki khyndiat sngi kan sa pynbna sa ïa kiwei kiwei ki kyrtong ban aireng naka KHNAM.SHILLONG: Ka United Democratic Party (UDP) kala pynbna ïaka thup kyrteng ki hynriew jong ki kyrtong ban ïakhun MDC sha ki ar tylli ki konsil ha ka sngi Nyngkong.
Kine ki kyrtong ki kyntheup ïa U Bah Equator Nongrang MDC  na Mairang, President Youth Wing barim ka BJP Egenstar Kurkalang  na Nongkrem, Hopingstone Bareh na Sutnga Narwan, Krison Langstang na Sumer , Finelyness Bareh na Rymbai–Khliehriat bad Bah F.D.Ramsiej na Umroi.
SHILLONG: Ka Party UDP kala kular ban wanrah ïaka aiñ kyntiap seng lada ka poi ha ka bor ha KHADC bad JHADC; kaba ka elekshon ha kine ki ar konsil kan long haka 27 Rymphang.
Ka jingbymdon kane ka aiñ kala pynsiew dur ïaka synshar khaddar ha ki konsil bad la thaw haduh san hynriew tylli ki Executive Committee haka shi samoi", la ong u Bah Bindo Lanong haba kren bad ki nongthoh khubor haka sngi Nyngkong bad bynrap ba ka UDP kan pyrshang tyngeh ban pyntreikam ïaka aiñ kyntiap seng hapoh ka konsil kumba la leh ha Parliament bad State Assembly.
Ka UDP ka pyrshah jur ïaka jingpynjlan por ïaka election ha District Council naka bynta ban pyntreikam ïaka jingpynkylla ïaka khyrnit bynriew.
“Ka rai jong ka sorkar ban pynjlan ïaka elekshon haka GHADC haduh shi snem kalong kaba beaiñ namar baka aiñ kam shah ban pynjlan ïaka por elekshon hadien bala kut ka samoi",  la ong Bah Bindo.
JOWAI: Namar ka jingshah lehbeiñ bad shah pynïap dusmon ka khynnah san snem dangshen ha ka thaiñ Iooksi; ka KSU Laskeiñ Circle kala pynlong ïaka Rally ne ka jingïaid paidbah ban pynrem jur ïa u Dawanbiang Langstang,uba shah kynnoh donkti ban leh kane ka kam sniew  uba la iap ka jingtip lem bad ym khein briew ïa kane ka khynnah.
Kane ka jingïaid paidbah kala long haka sngi Nyngkong  ha ka thaiñ Iooksi  kaba la shimbynta da ki hajar ngut ki paidbah kynthup ki kynthei khynnah.
La ïadonlang ha kane ka jingïaid paidbah naduh u Ohibait Dkhar President KSU Jaiñtia Hills District Unit, Danny Shadap Vice President FKJGP West Jaiñtia Hills, ki nongialam shnong ka thaiñ Iooksi, ki seng longkmie bad kiwei kiwei.
Ïa ka jingïalang la pynïaid da u Nangaibormi Sutnga, u nongaibuit ka KSU Iooksi Unit.
Hadien ka jingiaid paidbah la don ka jingïalang bad baroh ki nongkren kila pyrnrem jur ïa kane ka jingjia kaba ym lah ban pdiang haka imlang ka sahlang.
La dawa na ka bor jong ka aiñ ban ai ka jingbishar kaba hok ïa katei ka khynnah kaba  la duh ïaka jingim ba kordor bad ban ai ka jingpynsaja kaba tyngeh ïa u Dawanbiang Langstang bad ba kiwei ki nongleh kam sniew kin pyrkhat arsien ha shuwa ban kin leh kino kino ki kam sniew pyrshah ïaki kynthei ki kynnah.
JOWAI: Ki artylli ki sengbhalang ka Rilum Jaiñtia ka JSU bad ka HYC Jaiñtia Hills District ki la lap bad sakhi ïaka buit sainti jong ka JHADC halor ka jingthmu jong ka ka Executive Committee hapoh ka jingïalam u MB Rymbai CEM, JHADC ban thung kam sop sop ha ki ba bun tylli ki post hapoh ka JHADC khlem kano kano ka jingpynbna paidbah.
Kine ki arseng kila kynnoh ba kadei shabar ka budget tang ban pynbieit ïaki paidbah bad ban khring ïaki nongthep vote tang namar bala jan ka Election MDC 2019.
Ki nongialam jong kine ki ar seng; u Lawyerson War bad Mewot Suchiang ki la  pynpaw ïaka jing lyngngoh ba ïaka interview kaba la thmu ban pyndong ha MDC hostel la pynkynriah noh sha Khliehtyrshi Secondary School tang shi kynta ha dein bala ïoh jingtip kine ki ar seng bad la pyndep ïaka interview tang khyndait por tang mar sein wan ki nongialam kine ki ar seng ha Khliehtyrshi.
Kine ki seng kila pynpaw ka jingbynñniaw bad buh jingkylli ba kumno ka konsil kaba don hapdeng ka jingkyrduh Pisa kaba shyrkhei ha kaba wat tang ban siew tulop ïaki nongtrei jong ka ruh kam lah ban siew man la ka bnai hynrei ka dang thung kam sop sop dakaba iaid lait ruh iaka Council service  Rule 1981 chapter IV.Naka Liang kine ki ar Seng kin sa bud dein ïa kane ban paw ryngkew ïaki jingshisha.
JOWAI: Ki kali ba ïaid ba ieng ha ka surok bah bad surok shnong kila shah pakhang lynti da ki maw, ki bitor kyiad bad ki tin ñiut.
Kane ka jing pakhang ïaki surok da ki maw kala jia haka surok bah NH 40E ha khmat ka DC ophis Jowai ha Iawmusiang bad haki surok shnong hakhmat ka Meghalaya Studio, Mission Compound (Pohskur) bad ki thain Chutwakhu.
U nongthoh khubor ba iaid lynti ula sakhi ïa kane haka por 1:47 Am ka step sngi Nyngkong.
Ki Pulit marsien tip ïa kane kila shimkhia ban leit pynkynriah ïaki maw ba pakhang ha surok bah.
La kynnoh ba kiba leh ïa kane ka kam ki dei ki runnar ba kwah ban pynthud ïaka iaid ka ieng u paidbah bad haduh ba la thoh ïaka khubor ym lah ban pynthikna ïaki daw bad mano ba donkti ban pakhang ïaki surok.
JOWAI: Ki kali ba ïaid ba ieng ha ka surok bah bad surok shnong kila shah pakhang lynti da ki maw ki bitor kyiad bad tin pyllang ñiut.
Kane ka jingshah pakhang lynti kala jia haka surok bah NH 40E ha khmat ka DC ophis Jowai ha Iawmusiang bad haki surok shnong hakhmat ka Meghalaya Studio, Mission Compound (Pohskur) bad ki thain Chutwakhu, Jowai.
U nongthoh khubor ba iaid lynti ula sakhi ïa kane haka por 1:47 Am ka step sngi Nyngkong.
Ki Pulit marsien tip ïa kane kila shimkhia ban leit pynkynriah ïaki maw bala pakhang ha surok bah.
La kynnoh ba kiba leh ïa kane ka kam ki dei ki runnar ba kwah ban pynthud ïaka iaid ka ieng u paidbah.
Ïaka daw ba kongsan ba pakhang lynti ym pat lah ban pynthikna bad ka jingtohkit ki pulit kala ïaid shakhmat.
KSAN: Ki nongngam um kiba tbit jong ka Indian Navy kila iohi sa ïa kawei ka met hapoh ka krem dewiong ha ka Ksan, East Jaiñtia Hills ha ka por 3 baje mynstep haka sngi Saitjaiñ, hynrei wat hadien ka jingpyrshang kaba tyngeh kim pat la satia ban sei ïa ka met haduh bala thoh ïa kane ka khubor.
Ki nongngam um ka Indian Navy ki ïakynduh shibun ki jingeh hapoh ki krem dewiong khnai haba ïadei bad ki tiar ki tar, pipe ba pyllait lyer ne exhaust pipe; kumjuh ruh ki tiar ba pyndonkam ban khlong dewiong bak jingdum, kumta ki Navy NDRF ki ïakynduh mawsiang ban sei ïaka met.
Ka pump tan um jong ka Coal India Limited (CIL) ka la tan haduh 4590000 litres na artylli ki thylliew naduh mynnin janmiet haduh 5 baje mynta ka sngi kaba long haduh 34 kynta.
Hynrei katei ka jingïakhun ka dang shimpor na ka daw jong ka jingduh noh jong ka pump um jong ka KSB bad mynta ki dang ïa pyrshang ban maramot ïa ka kor.
Ka tnat NDRF ka dang ai ka jingïarap bad kiwei de ki tnat treikam.
JOWAI: Wat la ka pla tyngka jong ka sorkar jylla ka hiran namar ka jingkhang tih dewiong bad shalan dewiong, pynban da ki klur ka khajna baka dang dei ban ïoh ka lait ei shabar ka pla tyngka jong ka namar ka jingjyllei ki challan beaiñ ban khaïi mar poh khyndew.
Ki nongkhaïi bad ki trai par Mawshun na ka thaiñ War Jaiñtia kila kynnoh ba mih ki challan beaiñ kiba suba jur ba ki dei kiba beaiñ.
La suba sniew ba kine ki Challan kila mih ba don ka jinglehkhlieh shrieh hapoh ka tnad kam khlaw ka jylla bad ki nongkhaïi mawshun, mawsalin mawslate kylleng ka jylla watla kim don ïaka Mining Lease ban khaïi mawshun, mawsalin mawslate sha Bangladesh.
La kynnoh ba kane ka jingmih kine ki challan beaiñ, ka la ktah shikatdei eh ïa kiba trai par mawshun mawsalin na Nongtalang, Amtapoh, Dawki kiba don Mining Lease naka sorkar jylla lyngba ka Meghalaya Minor Mineral Concession Rules (MMMCR) 2016 namar ba ki hap siew ki khajna ba har rukom naduh ka ba sdang ban leh ïaka Mining Plan haduh ban ïoh ïaka Letter of Intent ban ïoh sdang ka jingtrei ne khlong Mawshun Mawsalin.
Katkum ka Mining Lease ba uno uno uba don license u dei ban bud ryntih ïaki aiñ ïada mariang bad ki um ki wah kumjuh ruh kam dei ban ktah ha ki jaka shong sah ki briew.
Katkum ka kyndon jong ka MMMCR ki trai par ne nongkhaii Mawshun ki hap ban bud ryntih ïaki aiñ ka kam khlaw bad ban shallan ïa u mar ruh ki trai par hap ban ïoh challan bad dei ban pynpaw ïaki kali number ban kit ïa u mar bad ïa kane ki hap ïoh naka tnad kam khlaw na kano kano ka jaka kaba ïoh mining lease.
Pynban kaba lyngngoh ki don nongkhaïi kiba wanrah ki challan beaiñ kiba na kiwei ki jaka (Kata kum na Elaka Narpuh.
Majai bad kiwei kiwei) bad kiba bym don Mining Lease sha ka thain War Jaiñtia bad  ki dang ïoh ka lad ban shalan mar sha Bangladesh, kaba la kdew shai ba katkum ka MMMCR ba la khang pyrshah.
Ki trai par mawshun na War Jaiñtia kila buh jingkylli ïaka tnad kam khlaw bad ka sorkar jylla ba kumno ki Challan beaiñ ki mih? Kaba la pynsuba jur ba ka don ka jingbam sap kaba shyrkhei hapoh ka tnad kam Khlaw.
Ki trai par mawshun na War Jaiñtia kila kynnoh ban ot ïaka challan ki hap ban siew ka khajna ba har rukom bad kiba don mining lease lei ki hap ban siew naduh ka bai stamp ban apply mining lease, ka (a) Royalty (b) Cess (c) GST (d) DMF District Mineral Fund bad ka Environmental Reclamation Fund bad kiwei kiwei sha ka Sorkar, hynrei kine ki shallan beaiñ pat kim donkam ban leh eiei bad ki shu kit ei ïaka mar bad ïohnong shibun shibun.
Hynrei ka jingdonkam kine ki challan beaiñ kala pynshlur ban leh beaiñ bad bam ei ïaka khajna ba dei ban siew sha ka sorkar.
SHILLONG: Ka Bethany Society Shillong ka la ïoh rah ïa ka nam lahduh ha ka ‘3rd North East Blind football Tournament 2019’ ba la pyniaid da ka IBFF ryngkat bad ka Bethany Society da kaba pynliem ïa ka North East Shower Blind FC da 1-0 ha ka jingiashut tie-breaker.
Ha ka Semifinal, ka Bethany Society ka la pynliem noh da 4-0 ïa ka FABB Kolkata bad ka NESBFC Arunachal Pradesh ka la pynliem 1-0 ïa ka Moran Blind School Assam ban rung sha ka phainal.
Ka jingïakhun phainal ka long kaba itynnad bha ha kaba ym don ba thep haduh ban da kut ka por.
Hynrei ha ka jingïashut tie-braker la ïoh ban thep tang u Gabriel nongrum jong ka Bethany Society kaba la biang pura ban kan rah ïa ka nam lahduh ha kane ka kynti.
Ka Khusnam Golden Boot – la ïoh rah da u Gabriel Nongrum u ba la thep 15 kol.
Khsunam Player of the Tournament – Klingson Marak NESBFC Khusnam Most Promising Player –Manzur Hussain Manipur khusnam Best Goalkeeper- Sujith PS Ka lahduh kala ïohrah ka song pisa T.25,000 bad kaba lahduh ba ar  T.15,000.
Ka  Deputy commissioner East Khasi hills Kong Matsiewdor War Nongbri, kala long ka kongsan U SP (CID) Shri.R.Muthu , u symbud kongsan MFA treasurer W.Kharkrang, David Absalom IBSA bad Ka Jani Viswanath Sponsor Healing Lives.
AMLAREM: Ka Kudengrim, ka shnong kaba hap hapoh Amlarem Sub-Division, West Jaiñtia Hills District kan long sa kawei na ki shnong ban khring ïaki nongwan jngohkai pyrthei.
Kane ka shnong ka jngai tang 50 KM na Jowai bad 25 KM na Amlarem ban ïaid lyngba ka surok ban poi sha ka shnong Padu Nongbareh.
Kane ka shnong ka don ka jingkieng jri ba ar mala kaba la shna pynbha da ki nongshong shnong, ka don ka kshaid kaba itynnad ha ka wah Amlamar, ki ïing halor ki dieng ba shna pynbha da ki skhen ki siej bad ki lynti ïaid kjat da ki skhen ban poi sha ka kshaid Amlamar.
Ka don ruh ka lynti ïaid kjat ba la oh shrong haki maw, ka jingkieng doi.
U Waheh Shnong Mondew Pohtam ula pynpaw ka jingkmen halor ka jingtylli ka shnong ban ïatreilang naduh khynnah, samla bad ki rangbah ban pynlong ïaka shnong kum kawei na ki jaka jngohkai pyrthei.
“La tei ïa ka jingkieng khlem da pyndonkam wat tang uwei ruh u  prek bad ïa ki ïing halor dieng da kaba pyndonkam da ki siej, kane ka jingtei kan wanrah ka jing khring  ïa shibun ki nongjngohkai bad nga kyrmen ruh ba kan pynmyntoi ïa ka shnong ha kaba bun ki liang", la ong u Mondew Pohtam bad bynrap ba U Myntri Rangbah ka Jylla u Conrad Sangma un sa wan ban plie ïa kane ka jaka jngohkai ha kane ka shnong ha ka 31 tarik u Kyllalyngkot.
Shuwa ban poi ha kane ka shnong poi shuwa ka Nongbareh, kaba paw nam haka jingdon ka jaka kyrpang ki dohkha ki “Chocolate Mahseer Fish" bad ka jingkieng jri bad kiwei.
Ki don ki krem ba suk ban rung ban mih bad ka shad Rongkusi kaba paw bha ha katei ka thain.
Ka don ruh ka khana ba haka por u Kiang Nangbah wat hadien baka sorkar phareng kala dep sdien phasi ïa u, hynrei ka jingïakhun pyrshah bad u dohlieh hakatei ka thaiñ ka ïaid beit.
SHILLONG: Ka Shillong Lajong ka la pynliem noh ïaka lahduh mynshem snem ka Minerva Punjab da 1-0 ha Tau Devi Lal Stadium Chandigarh lyngba ka kol Mahesh Singh ha ka 86 minit.
Ki player ka Lajong kila lah ban ïalehkai da kaba sur kaba itynnad naduh ba sdang ka jingïakhun bad tang hadien  7 minit bala ïaka jingïakhun kala ïoh ïa ka kabu ksiar lyngba u Samuel Lalmuanpuia hynrei um lah satia ban pynkylla ïaka kabuksiar kaba ula ïoh sha ka kol.
Ka jingïaishah bad ka jingtrei shitom jong ki player ka Lajong ban ñion ïaka kut ïalehkai ka Minerva wat la ka dei ka jingïakhun shabar nala ïing kala ïoh ban pynkhih ïa ka jar ha ka 84 minit lyngba u Mahesh Singh.
U Kitbok Pale, uba na ka shong Ialong West Jaiñtia Hills District; u la ioh iaka  kaba ksiar kaba paka bha ban thep ïa ka kol hynrei u nongapkol ka Minerva u Nidin Lal ula kyrda ïaka bol.
Ka Minerva ruh ka la ïoh bun tylli ki kabu ksiar hynrei la khanglad ïa kine ki kabu da ka jingtbit jong u nongapkol ka Lajong u Phurba Lachenpa khamtam ïa ka bol kaba la pyndei da ka khlieh jong u Prabhot bad ha ka 64 minit u Phurba u la pyllait biang ia ka Lajong na ka jingpyrshang jong u Moinuddin.
Ka Shillong Lajong kan ialeh pyrshah ia ka Churchill Brother ha la ïing ha u bnai Rymphang 5, 19 ha JN Stadium.
JOWAI: Da ka jingpynïasoh u Ma Chanky Lyngdoh MDC ka United Democratic Party (UDP) sha ka National People’s Party (NPP) haka sngi Thohdieng; U Ma Gilbert Sten u khlieh ka NPP na 4 Mowkaiaw Constituency ula ong “ka lyer NPP ha Mowkaiaw kala nang niat shakmat bad baroh saw ngut ki kyrtong kin poi sha ka thong".
Kai paidbah ha katei ka thain kila don ka mynsiem ban ieit ïaka party tang hadien ka MLA Election 2018 bad mynta ka party ka don haduh 3000 ngut ki Primary Member bad kyrmen ba ki nang wan pynrung kyrteng shuh shuh ban long ki dkhot kaba pura.
Ki kyrtong MDC ka NPP na katei ka thain ki kynthup ïa u Rudaioo Tang na 11-Shilliangmyntang, u Rioo Sten naka 12-Barato Mukroh,  MDC 13-Saphai U Habahun Dkhar, U Heirtami Suting- na 14 Mowkiaw.
U President NPP West Jaiñtia Hills u ma Octomewot Lamin ula ong ba ngi pdiang sngewbha ïa u ma Chanky sha ka party bad ula ong “bunsien ki nongmihkhmat haba ki iehnoh ne phet seng na kano kano ka party ki kwah ban ïakhun elekshon, hynrei u Chanky u don ka mynsiem rangbah kumjuh ki nongkyrshan jong u ban kyrshan pura ïa kyrtong bala ai ticket ka party".
SHILLONG : Ka Sor Shillong kala rakhe ïaka ‘National Voter’s Day’ ka jingmareh marathon kaba tip kum ka ‘Run for Democracy 2019’ ha ka sngi Thohdieng.
Kane ka jingmareh kala sdang na madan Iewrynghep ha ka por 8 baje mynstep bad la pynkut pat ha Nan Polok hajan lynti ban leit sha Pine Wood Hotel.
Ka jingjngai kalong 11 KM bad palat 1200ngut ki nongmareh ki la wan ban ia shim bynta shitrhem ha kane ka jingiamareh thong.
La pynlong ïa kane ka marathon da ka ophis jong u DSO, East khasi Hills District bad ka ophis jong u Chief Electoral Officer Meghalaya, Shillong.
Ka jingmareh ia ka Quarter Marathon la pynlong ia ki  kynthei bad shynrang ba hapoh 18 snem ka rta, 18 snem haduh 35 snem, 35 snem shaneng, ki pulit bad shipai iada Ri, kiba don jingduna ha ki dkhot met bad la pynmareh ruh 4 KM ïa kiba shong da ka shuki ba don shaka.
Ha kane ka sngi la ïa donlang I Kong  Matsiewdor War Nongbri (I.A.S) Deputy Commissioner ka East Khasi Hills District, Shillong ba la kaweh ïaka lama kum ka dak ka jingsdang bad la ïadonryngkatlang ruh U Joint C.E.O ka tnat Election Bah R.P Marak ha ryngkat kiwei kiwei ki Officer.
RESULTS OF THE RUN FOR DEMOCRACY ON NATIONAL VOTER’S DAY 2019               District Sports Officer, East Khasi Hills, Shillong.
JOWAI: U Chanky Lyngdoh MDC jong ka United Democratic Party (UDP) ha Jaiñtia Hills Autonomous District Council (JHADC) hadien ka jingduh ticket naka seng UDP ula pynïasoh ïalade sha ka Party National People’s Party (NPP) ryngkat bad ki nongkyrshan jong u haka sngi Thohdieng ha Jowai.
U Chanky Lyngdoh ula rai ruh ban nym ïakhun shuh ïaka MDC elekshon na katei ka thaiñ ba un kyrshan ïa u Habahun Dkhar, u kyrtong NPP.La pdiang burom ïa u Chanky da u District President NPP u Ma Octomewot Lamin, District General Secretary Ma Donboklang Kharjana, U President 4-Mowakaiaw MLA Circle Ma Gilbert Sten.
La ïadonlang ruh ki kyrtong MDC 13-Saphai U Habahun Dkhar, U Heirtami Suting- na 14 Mowkiaw bad ki nongkyrshan jong ki.
U Brighstar Chyrmang kyrtong na Jowai North.
La pynkup burom ïa baroh ki kyrtong MDC bad ki nongkyrshan jong ki kyrtong na ki shnong bapher bapher.
JOWAI: U ma Karmi Myrchiang ula shah jied kum u Dolloi ba thymmai jong ka Elaka Mynso, West Jaiñtia Hills District.
Ka Deputy Secretary & Returning Officer Dolloiship Election, Jaiñtia Hills Autonomous District Council (JHADC) Kong E.Shylla kala pynbna ba u Ma Karmi Myrshiang udei u dolloi ba thymmai hadien ka jingniew vote kaba la long haka sngi Thohdieng.
U Ma Karmi ula jop da 65 vote ïa u Ma Riky Pan hadien ba ula ïoh vote haduh 717.
Ka jingjied Dolloi ka Elaka Mynso kala long haka 23 tarik u Kyllalyngkot 2019.
Naka 1566 la wan thep vote 1399.
SHILLONG: Kum ka dak ka jingpyrshah jur ïa ka Citizenship Amendment Bill (CAB) 2016, u MLA ba marwei ka KHNAM na Shillong North ym treh ïashimbynta haka Republic Day lashai.
Ula ong ba ka CAB ka long pyrshah ïa ka Constitution jong ka Ri India namar ka ailad ïa ki briew jong kiwei ki ri ban long nong India halor ka nongrim ka niam.
Ka BJP ka leh khlieh shrieh ban ïoh vote, u la bynrap.
U Bah Adelbert ula ther tyngeh ïa ka UDP kaba pyllut kai ïa ka por ban ïatai halor u kyrtong ïamonlang ha ka jaka ban peit ïa ki ishu kiba ktah ïa ka iap ka im ka jaidbynriew.
Ula kyrpad ia ki paidbah ban wan sha ka rally jong ka Confederation Of Hynniewtrep Social Organizations (CoHSO) ha Madan student, Jaiaw ha ka 31 tarik Kyllalyngkot 19.
JOWAI: Ka metiap kaba la sei da ki NDRF bad Indian Navy haka sngi Palei na krem dewiong ha Ksan, East Jaiñtia Hills District ka dei jong u bar jylla ba kyrteng u Amir Hussain na Chirang Assam.
Ka khubor naka Ksan ka ïathuh ba la wan ban pynthikna bad ithuh ïaka met da ka lok jong u.
Ka bor district East Jaiñtia Hills kala pynbiang ki jingdonkam ban kit ïaka metiap sha ka shnong ki.
SHILLONG: U Bah Hispreaching Son Shylla, Chief Executive Member (CEM), Khasi Hills Autonomous District Council (KHADC) ula ong “Nga kloi ban hiar na khet CEM lada pynjlan ïaka por ïaleh elekshon MDC".
“Nga kwah ba ka elekshon kan long hadien hynriew bnai bad ngan sa pynsngew ïaka jingsngew jong nga bad ki para dkhot sha ka sorkar Jylla", la ong u Bah Shylla haba kren bad ki nongthoh khubor haka sngi Thohdieng.
Ka KHADC shen kan sa ai da ka dorkhat sha ka sorkar jylla halor ka elekshon MDC hadien baka Union Cabinet’s kala mynjur ban pynkylla ïaka Sixth Schedule.
Kane ka rai la shim hadien ka jingïalang kaba la khot da u CEM KHADC kaba la ïadonlang ki dkhot haka sngi Thohdieng.
La wan tang katto katne ki MDC kynthup ïaka Congress, UDP bad PDF.Don ki dkhot kiba kwah ban ïaid shakhmat ka elekshon MDC haka 27 Rymphang bad don kiba kwah ban pynjlan ïaka por ïakhun elekshon.
Ula kynthoh ïaka sorkar halor ka rai ban pynlong elekshon ha u Rymphang 27 bad u ong ba ka lah ban dei ba kim kwah ïaka aiñ bym shah kyntiap seng (Anti Defection Law).
“Nga kwah ba baroh ki dkhot kin ap ïaka hynriew bnai ban myntoi ki konsil", ong u Bah Shylla.
JOWAI: Kawei ïing kala shah bam duh haka ding haka shnong Barato, West Jaiñtia Hills District.
Kane ka jingjia kala jia haka por 2.30 PM bad kam don kano kano ka jingjia ba sngewsih.
Ki paidbah ba sakhi kila ïathuh ba kane ka jingjia pluh ding kala jia na daw ka jingthang ki khynnah ïa ki phlang kiba la ïap tyrkhong ha shynkiar jong kane iing.
Haka por ba jia kane ka jingpluh ding ym don briew hapoh ïing.
Kane ka ïing ka dei kaba shongwai da ka Kong Rikmenlang Lamin bad kane ka longkmie haka por ba jia kane ka ïng ding ka dang leit saitjaiñ sha ka wah ba don ha shnong Barato.
Ki paidbah nongshong shong kila ai ka jingïarap ïa katei ka longïing, hynrei ka ding kaba klang jur kala bam duh ïaka ïing.
JOWAI: U ma Vincent H Pala MP Shillong Constituency u la ong “Wat kmen toh hoh  lane long kloi ban ngeit bad lehkmen ïaka jingmynjur jong ka Union Cabinet ïaka jingpynkylla ïaka Sixth Schedule bad ban pybnkhlain bor ïaki konsil haka thain Shatei Lammihngi".
“Lada ym pat ïohi ïaka Bill haka jingthoh wat long kloi ban lehkmen namar mynta ka dei tang ka jingmynjur jong ka sorkar", ong u MP bad bynrap “hadien bala ioh ban pule ïaka jingpynkylla ngin tip bniah la ka aibor ne pynduna ïa ka bor jong Sixth Schedule".
U Myntri Rangbah Ka Jylla u Conrad K Sangma ula pynpaw ka jing sngewkmen halor kane ka rai jong ka sorkar BJP ban pynkylla ïa ka Sixth Schedule bad ula ai khublei haka twitter sha u @Modi.
Kane ka amendment kan pynkhlain bor bad pynheh ïaka iarong pisa jong ki konsil ha thain Satei LamMihngi, ula ong u CM ka Jylla.
U Dr.Mukul Sangma Chief Minister barim ka Jylla ula ong ba kane ka dei na ka jingtrei shitom jong ka sorkar barim ryngkat bad ki kynhun jong ki seng bapher bapher bad kumjuh ka jingkut jingmut jong ka ANVC ban wanrah ïa ka jingsuk haka jylla.
U la ong ruh “ba ka sorkar pdeng ka la dep kular ïa ka sorkar barim jong ka jylla ban amend ïa ka Sixth Schedule, hynrei ka Sorkar ka suki ban leh ia kane, hynrei wat lada ka long slem  u ai khublei ïa ki paidbah jong ka jylla na ka bynta ka jingïaishah jong ki".
JOWAI: Ka Vanglai Club kaba don haka shnong Saitsama, Thadalskeiñ block ryngka bad ka NYK Jaiñtia Hills kala pynlong ïaka District Youth Convention kala pynlong ïaka jingïatai halor ka “Jingktah ki Social Media" ïa ki khun samla ha kine ki sngi.
U H.H.Mohrmen uba la sdang da kaba pynshai ïaka jingïapher hapdeng ki ladpathai khubor babun balang (mass media) bad ki ladpathai khubor jonglang (social media).
Ula ong ruh bad kiei kiei baroh ki don arliang kum ka tynka pliah, kaba sniew bad kaba bha, kumta ka shong ha uwei pa uwei ne kawei pa kawei ban jied la kin pyndonkam ïa ka na ka bynta kaba bha ne kaba sniew.
Ula  pynkynmaw ïa ka jingmyntoi ba kala wan rah ïa ka jingïajan bad ka pynsuk ïa ka jingpathai khubor bad ha kajuh ka por ki briew kiba shim kabu ki pyndonkam ïa ki ladpathai khubor jonglang ban pynshaphriang ïa ki khubor bym shisha (fake news) bad kiwei pat ki kam sniew.
Ïa jingïarap na ka bynta ban pynlong ïa kane ka Districk Youth Convention la bei pisa da ka ophis jong u District Youth Coordinator jong ka Nehru Yuka Kendra Sangathan West Jaiñtia Hills District.
Ha kane ka sngi la ïoh ruh ïa ka jingkren na u samla Dawan K.Lyngdoh uba long ruh u kyrtong MDC na kane ka thaiñ (Mynsngat-Khanduli).
U Waheh Chnong jong ka shnong Saitsama u Karbar Syngkong ula ai ïa ka jingkren pdiang sngewbha, ïa ka jingkren ai khublei la aid a u samla L.Sumtingkha bad ïa ka jingïalang la pynïaid da u L.K.Laloo President ka Vanglai Club, Saitsama.
Shillong: Mynta ka sngi haka jingïatreilang ki NDRF bad ki Indian Navy kila ïoh sei ïaka metiap bym lah satia ban ithuh napoh krem dewiong ha Ksan, East Jaiñtia Hills District.
Ki NDRF bad Navy kila hiar shapoh krem ha ryngkat ka jingpynbiang ïaki lad jingïada, ki lieng, ki pla plastic bad la sei ïaka kawei ka metiap kaba shah tep im ki 15 ngut hapoh krem na ka jingshlei kynsan ka um na shapoh naduh u Nohprah 13, 2018.
La pynkit ïaka naka bynta ban leh post mortem bad kiwei ki jingdonkam jong ka aiñ.
Baghmara: U Myntri Rangbah ka Jylla u Conrad K Sangma u la plie ïa ka Police Reserve ba thymmai ha ka sngi Balang ha Baghmara, South Garo Hills District.
Ha ka jingkren jong u, u la ong  ba ka jingroi ha ka ïoh ka kot ha ka imlang sahlang ka long kaba kongsan na ka bynta ban ïoh ia ka roi ka par kaba ïaineh.
Ka jingtei ïa kane ka Police Reserve kan pynlong  ïa ki pulit ban ai ka jingshakri ba khambha shuh shuh ïa ka paidbah.
U la ong ruh ba ka South Garo Hills District ka long kawei na ki district ba wanrah ïa ka ioh ka kot ïa ka Jylla hynrei, kane ka District kam shym la ïoh ïa ki jingmyntoi ba pura na ka Jylla.
U la kular ba ha ki sngi ki bnai ban wan un theh ia ki jingïarap na ka bynta ka roi ka par jong kane ka District.
Ha kajuh ka sngi la don ruh ka Review Meeting ha kaba ki ophisar bapher bapher jong ka District kila ïadonlang ban pyrkhat naka bynta ka jingeh ha ki tnat bapher bapher bad ki mawsiang ba ki ïatkauh ban wanrah ïaka roi ka par.
U Myntri rangbah u la leit jngoh ia ka Civil Hospital Baghmara bad ula ïohi da la ki jong ki khmat ia ki jingeh ba har rukom kiba haduh mynta ym pat lah ban pynbha.
Ha kane ka sngi kiba synranlang ïa u Myntri Rangbah ka Jylla ki kynthup ïa u Samuel Sangma MLA Baghmara,Rongara Siju MLA, U Chief Secretary, Addl.Chief Secretary , DGP, DIG Western Range bad ki MDC.SHILLONG: U Egenstar Kurkalang President State Youth Wing barim jong ka Party BJP u la pynïasoh noh ïalade bad ka party UDP ha ka sngi Balang ha kaba un ïakhun ïa ka election MDC na Nongkrem Constituency.
La pdiang ïa u sha ka party UDP da u President State UDP Dr.Donkupar Roy ha ryngkat ka jingïadonlang u Nujorki Sungoh MLA, Alantry Dkhar  Vice-President, Dr.Jemino Mawthoh  General Secretary bad kiwei kiwei de ki dkhot jong ka party.
U Egenstar Kurkalang, u ba long u muktiar haba kren ula “ba ka jingmih jong u na ka Party BJP ka long na ka daw ba ki nongkyrshan jong u ki la ai jingmut ia u ban mih noh kane ka party.
Kumjuh ruh u la ong ba ka  KHADC ka dei ka bor ba ïada ïa ngi ki jaidbynriew barit paid hynrei ka Party BJP kam da  sngewthuh  haduh katno  ka  jingeh jong ki briew ka thain jong ngi".
Ula ong ruh lada u ïaineh bad ka Party BJP ki jingthmu jong u kin nym poi shano shano U Dr.Donkupar Roy ula ong ba ka jingpyniasoh jong u samla Egenstar Kurkalang sha ka party UDP ka long ka nuksa ba bha tam namar ka party ka donkam ïa ki samla ban mih shakhmat ha ki kam sain pyrthei bad u kyrmen ba une u samla un poi sha ka thong hakane ka election MDC.SHILLONG : Ka United Democratic Party (UDP) kala pynbna ïa ka thup kyrteng ba san jong ki kyrtong MDC kiban ïakhun ïaka elekshon MDC haka 27 tarik u Rymphang 2019 na Jaiñtia Hills Autonomous District Council (JHADC).
Kine ki kyrtong bala mynjur ka State Election Committee ka UDP ki kynthup ïa u Hat Pohchen na War Central Constituency, u Lomris Lyngdoh na Muthlong – Sohkymphor bad u Damonmi Dkhar na Nartiang Constituency.
JOWAI : Ka Jaiñtia Hills Autonomous District Council (JHADC) kala pynlong ka jingjied Dolloi thymmai ha Elaka Mynso ba kane ka jingjied dolloi thymmai kala long kaba ïaid beit ïaid ryntih khlem kino kino ki jingjia haka sngi Balang.
Ki don haduh 1566 ngut ki nongshong shnong kiba lah ban jied ïa u dolloi bad la buh saw tylli ki jaka thep vote ba kynthup ïaka Mynso A, Mynso B, Samatan bad ka Thadbamon.
La don tang arngut ki kyrtong u Riky Pan bad ka shap jong ka dei ka Pyrla bad u Karmi Myrchiang naka Sngi.
Ka jingniew vote kanlong haka 25 tarik u Kyllalyngkot ha ophis JHADC.SHILLONG: Ka Cabinet jong ka Sorkar Kmie mynta ka sngi ka la mynjur ia ka jingpynkylla ne amendment jong ka Sixth Schedule bad Article 280 jong ka Constitution jong ka Ri India kaban plie lad ban pynkhlain ïa ki Autonomous District Councils.
Kane ka amendment kan pynurlong ïa ka soskular ïasuk bala soi hapdeng ka Sorkar Kmie, Sorkar Meghalaya/Sorkar Assam bad ka United People’s Democratic Solidarity (UPDS), Dima Halam Daogah (DHD) and Achik National Volunteers’ Council (ANVC).
Kan don ruh ka jingpynkylla kyrteng ïa ki autonomous councils kum ka Karbi Anglong Autonomous Territorial Council (KAATC), Dima Hasao Autonomous Territorial Council (DHATC), Garo Hills Autonomous Territorial Council (GHATC), Khasi Hills Autonomous Territorial Council (KHATC), Jaiñtia Hills Autonomous Territorial Council (JHATC) bad Tripura Tribal Area Autonomous Territorial Council (TTAATC) namar ba ki pud ki sam jong kine ki council ki long palat kawei ka district.
Shuh shuh kan don ka jingpynkiew noh ïa ki seat ha KAATC, DHATC, GHATC, KHATC bad JHATC.Yn thaw ruh ia ka State Finance Commission ha Assam, Meghalaya, Mizoram bad Tripura khnang ban kyntiew ïa ka pisa pilain bad aktiar treikam jong ki Autonomous District Councils ha kitei ki jylla.
Katei ka Commission kan ai jingmut ïa ka jingsam jong ka pisa pilain sha kitei ki 10 ADCS bad village bad municipal councils hapoh ki Sixth Schedule areas.
Katei ka amendments kan thaw ia ki village bad municipal councils kiba shu jied khnang ban pynkhlain ia ka synshar paidbah naduh tynrai.
La pynkupbor ïa ki village councils ban pynkhreh kaiphod ne mat treikam ban kyntiew ïa ka ioh ka kot, ka rep ka riang ka jingbha ïa ki jaka puta, jingsumar sukher ïa ki tyllong um, ka jingri mrad, ka jingsam bording sha ki thain nongkyndong, ki karkhana rit, ka jingthung dieng nalor kiwei de.
Kan don ka jingbhah kyrpang kaba long kawei na ka ki lai seat (1/3rd) na bynta ki longkmie/kynthei ha ki village bad municipal councils ha ki Sixth Schedule jong Assam, Mizoram bad Tripura bad arngut ki dkhot ba shu thung ne nominated members ba baroh ki autonomous councils khnang pynkupbor ia ki longkmie hynrei ia mynta ia ka jylla Meghalaya la pyllait shwa na kane ka kyndon.
Yn thaw ruh ïa ka State Election Commissions ban pynlong eleshon jong ka Autonomous Councils, village bad municipal councils ha Meghalaya, Assam, Mizoram bad Tripura.
JOWAI: Ka Dorbar Shnong Ialong West Jaiñtia Hills District, kala pynbna ba kala khang pyrshah ban siat sim siat doh bad pynïap pathar ïaki dohum dohpnat kiba don haki khlaw bad ki um ki wah kiba hap hapoh u pud u sam ka shnong Ialong, West Jaiñtia Hills District.
La da lap ïa kino kino kiba leh pyrshah; ka bor shnong kan pynshitom katkum ki aiñ shnong bad yn aiti ruh sha ka tnad kam khlaw ka WildLife Department ban pynshitom katkum ki kyndon aiñ jong ka sorkar.
JOWAI: U Waheh Shnong jong ka Dorbar Shnong Ialong, West Jaiñtia Hills District u Ma Bishar Shylla ula ong ba ka shnong kala shong pyrkhat halor ka jingleit jingwan bam khana ki paidbah na kylleng ha Madan Lyngkieng Pynthor Myntdu bad kala rai ban pyrkhing noh ïaka jingleit jingwan ki briew namar ba kala long laitlan shaba palat.
Ka Shnong Ialong namar ka jinglait lan bad ban lait na kino kino ki huri rura kala buh da ka por ban leit bam khana ha katei ka jaka bad la kyntu ïaki paidbah ban peit ïaka por ban rung bad ban mih na katei ka jaka namar palat ïaka por 8 baje miet yn khang ïaka khyrdop.
Ka Dorbar shnong Ialong ka kyrpad jur ïa ki nongwan jngohkai ne ki nongleit bam khana ba kin iatreilang bad ka Dorbar Shnong Ialong kat kum ki aiñ shnong.
JOWAI: Ka Society for Urban and Rural Empowerment (SURE), Jowai ryngkat ka jingïatreilang bad ka North East Slow Food & Agro Biodiversity Society (NESAF) ka la pynlong ïaka ai jinghikai ban shna sboh haka shnong Mukhap, West Jaiñtia Hills District.
Kane ka jingai jinghikai ba shisngi la pynlong haka 21 tarik une u bnai kaba la wan ïashimbynta da ki nongshong shnong bad ki SHG’s na Mukhap bad Mynso.
Ka jingai jinghikai kadei na ka bynta ban shna sboh na ki phlang ki rnem, ki jhur ki jhep bad nalor ki jingthung kiba pyut tang hapoh 18 sngi bala tip kum ka ‘Berkeley Composting’, kaba ïarap ban ïoh ïaka khyndew bad ka jingbam kiba khuid ba suba.
Ha kane ka jingai jinghikai la don naduh ka dkhot ka SURE ka Daka Bareh, Kong Pasqualina Lamare kaba la ai ïaka jingbatai ïaki Local Group bad Self Help Group (SHG’s) shaphang ka jingtreikam jong ka SURE.Ka Kong Rika Lamare, Agricultural Development Officer (ADO) kala batai ïaka jingshna sboh ‘Berkeley Composting’.
JOWAI: Ka kynhun alehkai jong ka MLPFT kan leit ban aireng sha ka “67th BN.Mullik Memorial jong ka All India Police Meet Football Tournament 2018-19 kaban sdang haka 28 Kyllalyngkot haduh 7 tarik Rymphang 2019 ha Malapuram Kerala.
U Coach ka kynhun MLPFT u Bah Kyrsoi Mawphniang ula ïathuh ba kin mih na Jylla da ka jingkyrmen ban wanrah nam burom na kane ka lympung.
Baroh kawei ka kynhun kala long kaba pynkhreh ban leit ïakhun ha katei ka lympung.
Kane ka kynhun ka don ki pleiar thymmai kiba la ïalehkai haka Shillong League kaba pynkhlain shuh shuh ïaka kynhun Bisharlang Kharumnuit u ba ju ïalehkai na ka Rangdajied FC, U Chesterfield Nongdhar ba ju ialeh kai na ka Nangkiew irat, u Aldrin Ramsiej, u Everest Rynjah, u Everywell Khongjee, u Pynshai Kharshiing u ba dei ruh u Goalkeper.
Ki pleiar ba rim ki kynthup ïa u Niwan o Gatphoh, u Teibor Siangshai, u Donbok Khamdeit bad u Ambrose Syngkli u ba dei u Defender.
U Bah Kyrsoi ula ïaroh ïaka sur ïalehkai ba itynnad u Aldrin Ramsiej uba 21 snem ka rta u ba dang sdang khie rasong haka kam ïalehkai ka jong  wat la um pat ioh ban ïalehkai na ki club ba heh haka jylla.
Kiwei pat ki pleiar kilong u Honour Lucky Nongbri, u KiKi Syiemlieh,U Noraius Kharumnuit, u Denis Mawphniang, u Ramos Ingti bad u Rapioki Suting.
U Bah Kyrsoi ula ai khublei ïa ïa ka Commandant badon burom jong ki I Kong C Lyngwa bad u DSP u Bah EB Kyndiah kiba ba la ai mynsiem ïaka kynhun.
SHILLONG: Ka liang pyrshah ka Congress Party ka la ong ba kan pyndam ïa ka CAB lada ka poi ha ka bor ha ka Lok Sabha election.
U Mukul Sangma u la ong ba lada ka Congress ka wan ha ka bor ha ka Election Lok Sabha 2019, kan shim ïa ka jingai jingmut jong  baroh na ka bynta ban pyndam ïa ka CAB.Ka Sorkar pdeng hapoh ka jingsynshar jong ka BJP ka la passed ïa ka CAB kaba kane ka aiñ ka ailad ïa ki mynder nabar ka ri kum na Bangladesh, Afghanistan bad Pakistan ban wan buhai shnong sha ka ri jong ngi, kane ka aiñ ka long kaba la pyrshah da bun ki sengbhalang jong ka Shatei Lammihngi jong ka ri wat ha ka jylla Meghalaya.
U Dr Mukul u la ong “kane ka ain ka pyni ka jungduna ha ka jingstad khamtam haba iohi  ïaki jingeh ba la mad da ki jylla Shatei Lammihngi ba la wanrah  da kane ka Sorkar pdeng".
U la ong ruh "ba kumno ka Sorkar Pdeng ka  pyrshang ban pynkylla  ïa ka Assam accord kaba da ki bun bun snem la don ka jingia umsnam na ka bynta ban khanglad ïa ki bar ri ban wan rung sha ka ri jong ngi".
Jowai: U Ma Madonbai Rymbai, Chief Executive Member (CEM) jong ka Jaiñtia Hills Autonomous District Council (JHADC) ula ong baka Executive Committee (EC) kaba u ïalam bad ki dkhot kiba kyrshan ïaka EC ka jong u; ki pyrshah kaba jur  ïaka Citizenship Amendment Bill (CAB) 2016 namar ba kan ktah ïaka jaidbynriew rit paid ka Jylla bad ka thaiñ Shatei Lammihngi baroh kawei.
U Ma Madonbai Rymbai CEM JHADC haba kren bad ki nongthoh khubor haka jingïadonlang ki EM bad MDC ka konsil ula ong “Lada long kane ka CAB khlem pep ka jaidbynriew kan shah ktah bha bad ka thaiñ North East baroh kawei".
ula ïathuh ruh ba ka EC jong u kala shong jingïalang halor kane ka CAB bad kin ai da ka jingthoh sha ka Ministry of Home Affairs jong ka Sorkar India ban pynpaw ka jingpyrshah.
Ha ka juh ka por la kyrpad ban pyllait ïaka Jylla na kane ka aiñ.
“Ka Konsil ka ïeng pyrshah ban pynlong Aiñ ïa ka Citizenship Amendment Bill, 2016 bad u ngeit skhem ba ka Rajya Sabha kan nym mynjur ïa kane ka aiñ namar ba ki bar ri bar jylla kin sa ïoh ban leh trai khlieh ha kane ka  Jylla bad kin kylla bun paid namar ba ngi dei ki jaidbynriew rit paid", la ong u CEM JHADC Ma Madonbai Rymbai bad wer ïaki paidbah nongshong shnong ban ieng tylli ban pyrshah ïa kane ka aiñ ban lait na ka jingshah thombor ka riti ka dustur bad jinglong trai shnong trai ri.
Jowai: U Madonbai Rymbai Chief Executive Member (CEM), Jaiñtia Hills Autonomous District Council (JHADC), ula ai ïaka work order T.15 lak sha ka school managing committee jong ka Sohmynting Dongneiñ LP Skul, West Jaiñtia Hills District ban tei ïaka ïingskul thymmai haka 22 tarik u K’lyngkot 2019.
Kane ka work order bala aiti u CEM JHADC kadei T.5 lak ka dei na ka MDC skim jong u bad T.10 lak na ka pla jong ka konsil.
Ula plie ruh ïa u manongrim ban sdang ka tei iaka skul.
Kane ka skul la pynïaid da ka shnong bad la pynlong klas mynta haka ïing tnum bad naka por sha ka por ka bor pynïaid skul ka pynlong da ki fete ban pynmih pisa ban siew tulop nonghikai.
Hynrei da ka jingaiti u ma Madonbai Rymbai ïaka Work Order ka jingangud kaba la khamslem ki paid nongshong shnong ban ioh ka iing skul kaba paka bad ban pynbha ïaka kam jingtei katei ka skul kala urlong la ong u Ma Monjur Lyngdoh Pyrtuh.
U Ma MB Rymbai, CEM, JHADC ula ong ba bun ki paidbah kila kynthoh ïa u ba um lah ban wanrah jingmyntoi ne skim ïaki shnong hapoh ka Constituency jong u, hynrei ula pyni da ka kam bad pyndep hok ïaki juban lak kaba u khlei tang hapoh 10 bnai ba ula bat ïaka shuki CEM hakhmat u paidbah ka shnong Sohmynting.
Mynta ka Sohmynting ka dei ka shnong kaba ar ban ïoh kam bun ka skhim na ka shnong jong u ka Khliehtyshi kiba hap hapoh ka 4 Sohmynting Khliehtyrshi MDC Constituency bad ka jingtei tang n aka bynta ki skul kala kot T.30 lak.
“Kane ka shlem ka dei ka wait ba ki khun ki kti jong phi kin ïoh pyndonkam bad kin lah ban shut pynep ïaka jabieng bad ban ïeng hala ki jong ki kjat", ong u Ma Madon haba kren hakhmat u paidbah uba la kot palat 300 tam.
Ula kyntu ruh ïaki nongshong shnong ban pynrung skul ïaki khun ki kti jong namar ka jingstad ka dei ka waitlam kaba lah ban kieng haba donkam.
“.
phi la ïohi ïaka nuksa jong ki nongmihkhmat kiba bym nang thoh nang tar bad ki hap ban iehnoh ïaka saiñ hima sima namar ka jingduna haka pule ka puthi, kumta phi ki kmie ki kpa shim ka jingkitkhlieh ban phah skul ïaki khun ki kti jong phi ba kin long ki myntoi ka imlang ka sahlang".
Ula pynkynmaw ruh ba ka samoi ia jied MDC kala jan bad kynmaw ïaka shap jong u ka dei ka; ka Kot bad ïathuh ba u rung sha ka NPP National People’s Party  ka dei namar ba u la ïohi ïaki dak ki shin ba kan poi sha ka thong haka MLA bad ka don ruh ki nongialam kiba tbit.
“Nga kum u briew uba kwah ban shakri khambha ïaka thaiñ bad ka konsil,  nga la rung sha ka NPP ban ïoh trei bad ban wanrah kam pynroi bad kyrpad ïa ki paidbah ban bishar bin bin ïaki kam jong u hashuwa ban jied ïa u MDC", la ong u CEM bad ong ruh “Jied ïaki nongmihkhmat kiba lah ban trei bad wanrah ki kam pynroi".
Jowai: Ki lai tylli ki kynhun sengbhalang kila ka AJSU, HYC bad ka AJHSWO hynne ka janmiet kila pynlong ka jingthang mombati kum ka dak ban sngewlem ïaka khynnah ba 5 snem ka rta kaba la duh ei ka jingim naka jingshah lehbeiñ haka 17 tarik u bnai Kyllalyngkot ha kawei ka shnong ha West Jaiñtia Hills District.
Ïa kane ka jingthang mombati la pynlong ha Iawmusiang, Jowai bad la ïashimbynta da ki paidbah, ki nongïalam bad dkhot jong ki lai seng.
La pynrem jur ïa u ba shah kynnoh donkti u Dawanbiang Langstang bad la kyrpad ïaka aiñ ban pynshitom da kaba tyngeh ïa une u briew.
Jowai: U ma Brightstar Chyrmang ula ïoh ka jingkyrshan kaba pura naka Dorbar Shnong Mihmyntdu bad ki paidbah nongshong shnong  ban ïakhun ïaka MDC elekshon sha ka ïing Dorbar Thawaiñ ka JHADC naka 17-Jowai North MDC Constituency.
U Ma Brightstar Chyrmang u dei u nongïalam barim ka JYF bad un ïakhun ïaka MDC naka party National People’s Party (NPP).
U dei u kyrtong monlang jong ka Dorbar Shnong Mihmyntdu bad kala rai ban pynieng elekshon ïa u hadien ba ula jop ïaka elekshon hapoh shnong kaba pynlong da ka election committee jong ka shnong haka 28 Naitung 2018.
Haka sngi Saitjain (19/1/19), ka Dorbar Shnong Mihmyntdu kala khot ka jingïalang paidbah bad da kawei ka sur la rai ban kyrshan tylli ïa u Brightstar ba un jop haka MDC elekshon.
Ka Mihmyntdu kaba don haduh khyndai tylli ki kyntoit ba kynthup ïaka Loompyrdi, Lumchyrmang, Lumpyrtuh, Riatsaliya, Mookymphad, Lumchyrmit, Khliehmyntang, Salini Colony bad ka Moomon.
Ki don haduh palat 3873 ngut ki nongthep vote.
Jowai: Ka Khasi Students’ Union (KSU) kala suba sniew baka sorkar Assam kala pyntur da ka Balang Katholik, ka Jylla Niam Diphu ban shna skul haka shnong Moolaber, ka jaka ba ïakhajia hapdeng ka Assam bad Meghalaya.
Ka jaka kaba la thmu ban tei ïaka skul ka heh 42,000 square feet.
La kynnoh ba kane ka jingtei skul la pyntrei da Diphu Diocese Assam, West Karbi Anglong District ha Moolaber.
Ka jingtei kala ïaid shakhmat bad ka KSU marsien ïoh jingtip na ka bor shnong kala hiar sha katei ka thaiñ bad kala lap baka jingpyntrei kala sdang ha kaba la pynïeng ïaki paia.
Ka KSU kala kynnoh ba wat ki Pulit na Assam ki ai jingpahara ïaki nongtrei ba trei ïa kane ka skul.
Haka sngi Saitjaiñ ka KSU Laskeiñ Circle hapohka  jingialam u President Balawan Suchiang, General Secretary Peter Ram Sutnga,  bad u Assistant General Secretary  Garland S Manner  bad kiwei kiwei ki dkhot marsien  ïoh jingtip naki nongshong shnong halor ka jingtei skul ka Balang Katholik na Karbi Anglong ha ka shnong Moolaber, ka jaka ba ïaknieh hapdeng ka Assam bad Meghalaya kila leit jurip dalade bad lap baka jingpyntrei kala ïaid shakhmat.
Ka KSU bad ki nongshong shnong ka ieng haka nongrim ban pyrshah bad kala khanglad ba kin pyntrei ïa katei ka skul bad la kyntu ïaki nongpyniaid Balang Katholik na Assam ba kim dei ban wan pynbiej da ki kam pynroi tang ban ïoh knieh bad kam trai ïaka jaka.
Ka KSU kala maham ruh ïaka sorkar Assam ba ka KSU kam ailad ban ïaid ka jingpyntrei ïa kane ka skul.
“Ngim shah ban pyntrei da lei lei ruh ïa kane ka skul  namar ba ka Moolaber ka dang don hapdeng ka jing ia khajia pud (dispute area) haduh mynta" la ong ki nongialam ka Seng.
U Waheh Shnong Moolaber u la ïathuh ba la bun bun sien naka liang ka bor shnong kala ïakynduh ïa u Phadar Diphu Diocese ba pyntrei ïa kane ka skul bad pynpaw ka pyrshah jur ïaka jingthmu ka balang ban shna ïa kane ka skul, hynrei kala ïaid beit shakhmat da ka jingïasylla lang ki bor pulit ban ai pahara ïaki nongtrei bylla.
La ong ba u Phadar ula bthah ban ai daki jingthoh bad kane ka skul la peit da Jylla Niam Diphu, Assam.
Ka KSU kala pynpaw ka jingpyrshah kaba jur bad kala rai khanglad beit ïaka jingpyntrei ïa kane ka skul bad ki suba sniew ba kane ka jingleh ba ka sorkar Assam tang ban ïoh dakhol jaka kala pyntur da ka balang ban ïoh kyntu pud.
Ka KSU kala dawa mardor naka sorkar MDA ban pynbeit noh kloi ïa u pud u sam jong ka Jylla bad dawa ruh ban pynsangeh ïaka jingpyntrei namar kane kam dei ka kam mission ka dei tang ka jingdakhol jaka.
Jowai: Ka Jowai kala lehkmen ïaka jingïoh jylla ba pura ba 47th Snem da ka jingrakhe dap san snem ka jingïaid lynti ka skhim Rashtriya Kishor Swasthya Karyakam (RKSK) hapoh ka District West Jaiñtia Hills District.
Ka Dr.E.Challam, Additional District Medical and Health Officer kala pyni haka pyrda ïaka jingjop ka skim Rashtrya Kishore Swasthya Karyakram (RKSK) hapoh ka District.
Kane ka skim ka dei naka bynta ki khynnah bad kiba sdang samla kaba la mang kyrpang ban hikai ba kin bam ïaki jingbam kiba tei ïaka met ka phad bad bad ka kha ka pun bad kiwei kiwei.
Naduh u snem 2015 ka RKSK kala treikam ha Amlarem, Laskein and Thadlaskein C & RD Block ka don haduh haduh 644 Peer Educators.
Ban rakhe ïaka jingdap san snem ka RKSK la ïathuh ba yn pynlong har rukom ki prorkam ha ka District kaba la sdang naduh 14 Kyllalyngkot haduh 14 Rymphang ha kylleng ka District.
Ka mat pdeng jong ka  prokram ka long “The future is here, Act now.
" Ïaka Meghalaya Day ha Jowai la lehkmen ha District Library Auditorium.
Ha kaba u Wailadmiki Shylla MLA  Jowai Constituency ula long um u Kongsan, Ka kong JMQ Lyngdoh (Retd) Principal, Kiang Nangbah Government College, Jowai kum ka symbud kongsan haka jingïadonlang u Deputy Commissioner bad SP jong ka West Jaintia Hills District bad kiwei kiwei de.
Jowai: Katkum ki jingtip ba la iohlum ba thikna haduh 30 tylli ki post engineer ki la thylli ha ka tnat PHE bad haduh mynta ym pat lah ban thung ïa kine ki post.
Ha u snem 2018 ka Jaiñtia Students’ Union (JSU) ka la phah ïa ka dorkhas sha u Myntri ka tnat PHE ban khot application noh ia kine ki post lyngba ka MPSC bad u Myntri ruh ula kubur ba thylli ki post engineer bad u la kular ban leh ïa kane hynrei haduh mynta ka MPSC kam pat khot application.
Kine ki post ba thylli ki kynthup ïaka kam Assistant Engineer Civil, Assistant Engineer Electrical bad ka post Assistant Engineer Mechanical.
Kane ka jingpynslem kan ktah shibun ïa u paidbah bad ia ka tnat hi khamtam ha ka ban pyntrei ia ki Scheme kiba wanrah jingmyntoi ïa u paidbah jong ka District bad ka jylla hi baroh kawei.
Jowai: Ki VDP ne shipai shnong bad ki Pulit ka West Jaiñtia Hills District kila ïohkem ïa u suba donkti ban pynïap dusmon bad leh bein ïa I hep rit san snem ka rta ha West Jaiñtia Hills District.
Une u shah kynnoh donkti dei uba kyrteng u Dawanbiang Langstang (27).
Ki VDP bad ki Pulit hadien ka suba sniew kaba jur ïa une u Dawanbiang kila kem ïa u haka sngi U Blei.
Haka jingtohkit ula phla ba ula ïa kane ka kam sang pyrshah ïa kane ka khynnah haka ïing sah jong u bad hadien pat ula leit bret ïaka sha kawei ka hali kham pajih n aka shnong.
Kane ka khynnah kala jah na ïing haka 17 tarik bad lap ïaka metiap jong haka step 18 kham pajih na shnong ha hali, ka shnong kaba jngai kumba 50-52 KM na Jowai.
Ki Pulit kila pyngngat ïa u hapoh ka kyndon aiñ katkum ka case (Jowai PS Case.No 14 (1)18 jong ka section 302 IPC Rw Sec 3(a) / 4Pocso Act.
Ka JSU bad KSU Iooksi Unit kila kyrpad ïaki bor jong ka aiñ ban ai ka jingsaja kaba tyngeh namar ba um khein briew shuh bad shim wat ka jingim kiba lui lui kane ka khynnah.
Jowai: Iwei I hep rit ba dang san snem ka rta ila shah lehbeiñ bad shah pynïap dusmon ha ki runar haka miet sngi Palei ha West Jaiñtia Hills District.
Kane ka jingjia kala jia haka shnong kaba jngai kumba 50 KM na Jowai kaba don ha thaiñ Iooksi bad la lap ïaka metïap ka heprit haka sngi Thohdieng.
Katkum ki dak ki shin ki runar hadien ba kila dep lehbor bad thombor ïa kane ka heprit kila pynïap ïaka da ka ksih na ryngdang bad bret ïaka metiap kham pajih na ka shnong ba ka sah ha kawei ka hali.
La lap ruh ba ka jingdeng skhor kane ka heprit kala jah shilliang.
Ka khubor Pulit ka ïathuh ba kane ka khynnah kala jah na ïing haka por kumba 6 PM haka sngi Palei.
Ki Pulit ki suba jur ba la leh ïa kane ka kam sang da u briew uba dang shu lait phatok bad ki dang thwet ïa u.
Halor kane ka jingjia ka jingtohkit jong ki Pulit kala ïaid shakhmat haka jingïalam u Additional Superintendent of Police Crime bad ki ophisar Women Police ka District West Jaiñtia.
Haka juh ka por ka KSU Iooksi Unit, kala pynrem jur halor kane ka jingjia kaba sngewtriem jong ka jingshah pynïap bad shah leh khlem rain ka heprit.
Ka KSU ka kyntu ïaka tnad pulit ban shimkhia ban thwet ïa u runar ba donkti bad ban pynshitom katkum ki kyndon aiñ.
“Ngi kyrpad ïaki riewpaidbah ba lada don kiba ïoh jingtip halor kito kiba donkti ban leh dusmon ïaka heprit ba kin sngewbha ban pyntip kloi sha ki pulit lane sha ka seng ruh khnang banïioh kem ïa ki riew runar", la ong u kyrwoh naka KSU Iooksi.
SHILLONG : Ka ophis u District Sports Officer, East Khasi Hills District, Shillong ha ryngkat ka jingiatreilang bad ka ophis jong ka Deputy Commissioner, East Khasi Hills District kin rakhe ia ka ‘National Girl Child Day’ ha ka 24 th Kyllalyngkot, 2020 da ka “Run For Girl Child" ka ban sdang na  VIP Gate, J.N.Sports Complex, Polo, Shillong naduh kapor 6.30 baje mynstep.
Ka lynti ban mareh (Route):- VIP Gate, J.N.Sports Complex, Polo (0 Km) – Golf Link – Lailad Shyiap (1 Km) – PTS – Mawroh Junction (2 Km) – F.C.I Main Gate (3 Km) – MeECL Lumjingshai – Shillong Secondary School – B.S.N.L quarters (4 Km) – 67 CRPF Main Gate – Merin’s Restaurant – VIP Gate, J.N.Sports Complex, Polo (4.85 Km) Kane ka jingiamareh kan dei tang na bynta ki kynthei kiba hapoh 18 snem ka rta.
Ki nongjop kin ioh da ka song pisa ha ryngkat ki trophi bad syrnot.1 st prize – Rs 5000/-, 2 nd prize – Rs 3000/- & 3 rd prize – Rs 2000/- bad kan don ruh ka song pisa kaba Rs 2000/- na bynta iwei I nongiashim bynta ba khynnah tam.
Ki nongiashim bynta kin hap ban wan ai kyrteng ha ophis jong U District Sport Officer, Shillong kaba don ha J.N Sports Complex Polo, Shillong naduh ka 16 th -23 rd Kyllalyngkot, 2020 tang ha ki por long trei.
U District Sports Officer, EKHD ula khot bad iawer paidbah ia baroh ban iawan shim bynta ha kane ka jingiamareh kum ka dak ban pynpaw ka jingkmen bad ban rakhe pyndonburom ia kane ka sngi bakhraw.
KHLIEHRIAT : Ka Rural & Urban Development Society (RUDS), East Jaintia Hills District ka long kawei na ki Seng treimon sngewbha kaba trei naka bynta ka bha ka mait bad ka roi ka par jong ki nongkyndong bad sor hapoh ka district kala iengskhem halor ka nongrim ban pyrshah jur biang ia ka public hearing jong ka kharkhana dewbilat ka Star Cement halor ka jingthmu jong ka ban pynheh iaka par mawshun ha ka shnong Brishyrnot, Elaka Narpuh, East Jaintia Hills District.
Ka RUDS ka pyrshah jur ia ka public hearing halor kine ki mat: Halor kane ka nongrim ka RUDS katkum u kyrwoh bala phah u Haranki Syrti, president RUDS ula pynpaw ba kala dep ai jingthoh iaka jingpyrshah ia kane ka jingthmu kane ka kharkhana dewbilat ban pynheh ia ka par mawshun sha ka Meghalaya State Pollution Control Board (MSPCB), Shillong bad la kyrpad ban pynsangeh ia kane ka Public Hearing.
JOWAI: Ka ophis iong ka Society For Urban & Rural Empowerment (SURE), Jowai ryngkat ka jingiatreilang ka Nehru Yuva Kendra Sangathan Jowai daka jingkyrshan jong ka Synroplang SHG Sabahmuswang kala pynlong iaka District Youth Convention Program haka shnong Sabahmuswang haka 14 tarik u Kyllalyngkot 2020.
Haka jingialang ban plie pyndonburom ia kane ka prokram kaba la long ha ïngdorbar jong ka shnong Sabahmuswang la ïadonlang ruh u G Kharlukhi uba long u District Development Manager jong ka National Bank of Agriculture and Rural Development (NABARD), u R Rapsang District Youth Coordinator ka Nehru Yuva Kendra Sangathan (NYKS), Jowai, u Tellmi Phawa Waheh Chnong ka shnong Sabahmuswang bad kiwei pat.
Haka jingkren jong u kum u Kongsan haka jingïalang plie ïa kane ka prokram u G Kharlukhi ula kyntu ïa ki samla ban don kata ka jingbit jingbiang (fitness) ha baroh ki liang.
“Ki samla ki donkam ban don ka jingbit jingbiang haka met (physical fitness), ka jingbit jingbiang haka ïoh ka kot (financial fitness) bad ka jingbit jingbiang ha kaba kynja mynsiem (spiritual fitness).
Ki samla ki donkam ban don ïa kine baroh lai khnang baka jingsan jong ki kan long kaba bit ba biang bad kaba pura" U kyntu ruh ïa ki samla ban long kiba don ka jingkitkhlieh ïala la ki kamram ne ïa kino kino ki kam kiba la pynkhamti ha ki.
Kumjuh ruh ula pynshai shaphang ki lad ki lynti ban ïoh jingkyrshan lyngba ki ram na ki bank kum ka ram nongrep ne Kisan Credit Card bad ula ong ruh ba mynta na bynta ka ram kaba hapoh shilak hynriewphew hajar tyngka, ki nongshim ram kim donkam ban buh bynda.
Naka liang jong u R Rapsang DYC NYKS ula ïathuh shaphang ka jingïatreilang hapdeng jong ka SURE bad ka NYKS kaba la bun bun snem bad hakajuh ka por ula batai ruh shaphang ka District Youth Convention bad ïaka jingdonkam jong ka naka bynta ban pynroi ïa ki samla.
Hadien la ïoh ruh ïaka jingkren na u Chembha Lamare uba long u National Youth Volunteer, Laskeiñ block, West Jaiñtia hills district.
Ha kane ka sngi la ïoh ïaka jingbatai halor ki artylli ki mat ki lad ïohkam ïohjam bad ka jingdonkam ban lehkhuid bad ïa kine la ai da u Rev.H.H.Mohrmen, ka Coriniki Slong bad Somja Phawa kiba long ki staff jong ka SURE.Ïaka jingïalang la pynïaid da ka kong Pasqualina Lamare naka SURE, ka jingkren pdiang sngewbha la ai da a u Waheh Chnong Tellmi Phawa bad jingkren ai khublei la ai da u Lumlang Biam uba long u Secretary jong ka Synroplang SHG.Palat shispah ngut ki samla shynrang bad kynthei jong ka shnong Sabahmuswang kila wan ban ïashim bynta hakane ka program bad kila pynpaw ba kila ïoh jingmyntoi shikatdei eh na kane ka prokram.
Kane ka paw ruh naka jingshisha ba ki samla kila shongshit ban buh jingkylli hadien ba ki nongkren kila ai jingkren.
AMLAREM: Haduh 336 tylli ki masi la ïoh kurup ha ki 14 sngi haka thain Muktapur.
U Superintendent of Police of West Jaiñtia Hills District Bah Lakador Syiem ula ïathuh ba ïa kine ki masi la ïoh kurup naduh ka 11 tarik haduh 30 tarik u bnai Nohprah 2019 bad 1 tarik haduh 7 tarik u bnai Kyllalyngkot 2020.
Ïa kine ki masi la kurup da ki shipai BSF jong ka Muktapur BOP bad kim shym la ïohkem ïano ïano ha kane ka jingkurup ïa kine masi kiba shalan tuh sha Bangladesh.
La kyntu ïaki trai masi bad kino kino kiba don jingtip halor ka jingshah tuh masi ban wan mih ha ki pulit jong ka Muktapur PP.JOWAI: Uwei u briew ula shah kem ha ki Pulit jong ka Raliang  Police Out Post halor ka jingshah kynnoh byrngem pynïap bad theh da ka kynja dawai bih haka umbam umdih bad ki tiar shet jong kawei ka longïing ha Nongkynrih, West Jaiñtia Hills District.
Une u bah shah kem udei uba la tip kyrteng kum Leadernesship Synnah uba na shnong Nongkynrih.
Ki Pulit kila ïoh ka jingmudui ejahar kaba la mudui da kawei ka longkmie ka Wanda Bhoi ba une Leadernesship ula byrngem byrsit ban pynïap ïa baroh kawei ka longïing jong ka haka 7 tarik une u bnai bad haka sngi ba bud hadien ba kala wan na ka jingïathoh shongkurim jong kiba haiing kala lap ba don ba theh da ki kynja dawa haka syntex buh um bad ki tiar shet kaba la suba jur ba kadei ka bih.
Ki Pulit kila kem ïa utei u suba bad kila shimti ïaki tiar bad ka um ban test bad ka jingtohkit ki pulit kala ïaid shakhmat.
JOWAI: Ka Jaiñtia Students’ Movement (JSM) bad ka Hynñiewtep Youth Council (HYC) kala pynphai haduh 30 ngut ki bar jylla sha ka shnong kaba ki wan hadien ba kila lap ba kiwan trei bylla khlem ki kot khlem sla kiba biang ha West Jaiñtia Hills Districy.
Ïa kine ki bar jylla ka JSM bad HYC kala bat haka jingkhynra bar jylla kaba ïadonlang bad ki pulit haki ar jaka ha Toll Gate kaba don ha Hynniawmer bad haka hospital Woodland kaba dang ïaid ka jingtei ha Soomer.
Ha kane ka jingkhynra  jong kine ki ar seng la ïalam da u Roming Lamare na ak HYC bad  naka da u Edmund Lamare.
Kine ki nongialam kila pynpaw ba kine ki bar jylla kim lah satia ban pyni iaki kot ki sla kiba biang ban pynthikna ïaka shnong bad jaka shong jaka sah jong ki nalor ba kim don ki kot ki sla ban trei bylla ha kane ka district.
Kine ki ar seng kila phah leit phai ïaki na ka jaka kaba ki wan bad lada ki lah ban pynthikna bad pynbiang ki kot ki sla ki lah ban wan trei sha kane ka thain.
Ka HYC bad JSM kala maham bad mana ïaki kontrak kiba wanrah nongtrei kiba na bar jylla khlem da pynbiang ïaki kot ki sla ban pyntrei ïa kino kino ki jingtei.
JOWAI: Ka Southern Border Youth Welfare Association (SBYWA), Elaka-Rymbai & Lakdong, East Jaintia Hills District ka la pynpaw ka jingsngewkhia iaka jingwan thombor ki runar na Bangladesh kaba la jia ha Lad Darrang bad Amdoh, kaba hap ha Rongtilla BOP kaba wanrah ïaka jingmynsaw ïaki paidbah ba lui lui.
Halor kane ka jingjia shah thombor ki paidbah ha ki runar na Bangladesh ka SBYWA kala kyrpad ïaki bor jong ka aiñ ban shimkhia ban pynjur ïaka jingpahara ha khappud India-Bangladesh ban tem ïaki kam sniew bad ban shngaiñ ka leit ka wan jong ki paidbah.
Ka SBYWA ka ban jur ïa u SP East Jaiñtia Hills ban shimkhia ban pynbiang ki bor pahara ha ki shnong khappud naduh na Borkhat, Kwator, Hingaria bad kiwei kiwei ki shnong nmar ba ka jingrung jingmih ki nong Bangladesh kiba khaii beaiñ lyngba kitei ki shong ka jyllei bha bad ban pynshitom ïaki katkum ki kyndon jong ka aiñ.
JOWAI: U Director ka Indian Catholic Youths Movement (ICYM) Jowai Diocese, Rev.Phadar Manbha Pakem ula khot lawer ia baroh ki khun samla kynthei bad shynrang jong ka Jylla Niam Jowai ban wan iashim bynta ha ka Indian Catholic Youths Movement (ICYM) Convention, ka ban sdang naduh ka 10 tarik bad kan ban kut 12 tarik une u bnai haka shnong ha Umkiang, Parish Umkiang, East Jaintia Hills District.
Ula ong ba u snem 2020 u dei u snem jong ki samla bad yn rakhe ha baroh shisnem lynter bad kum ka dak ban sdang ïaka jingrakhe kin sdang da ka ICYM ha Umkiang.
Ia kane ka Convention ka ICYM yn wan plie da u ma Kyrmen Shylla MLA, uba long ruh u Myntri ka Sorkar Meghalaya ba dei peit ia ka tnat Social Welfare Etc.
Ha ka por 1.00 PM yn sdang ka sien shong  jingialang (Session), yn ioh ia ka jingkren waiphang da ka Sister Sandaris, halor ka phang “Young People With Roots" ha kaba kin iatai bad iaphylliew jingmut bad ia kren halor ka phang “Ngi Dei Ka Mynta Jong U Blei" Nangta bud sa ka Cultural Competition hapdeng ki Samla na ki 18 tylli ki Parish jong ka Jowai Diocese.
Ha ka 11 tarik pat ka Session kan sdang naduh ka por 9:30 AM bad ha kane ka Session yn ioh ia ka jingkren na ka Sister Linda Dkhar halor ka phang “Jesus Ever Young" bad ha ka por 1.00 nohphai sngi yn don ka jingiaid Rally hapoh ka shnong Umkiang bad ka jingthoh Wyrta “Save The Earth Save Life"bad yn ioh ia ka jingkren halor kane ka phang da u Phadar George Shinning Lyngkhoi bad jan miet bud sa ka Singing Competition hapdeng ki khun Samla jong ki 18 tylli ki Parish jong ka Jowai Diocese.
Katba ha ka 12 tarik pat (Sngi U Trai) ha ka por 10.00 AM yn don ka jingknia Mass Iukharist bakhuid da u Most.Rev, Victor Lyngdoh DD, Bishop ka Jowai Diocese bad bud sa ka jingialang ki khun Samla ban pynkut ia kane ka Convention kaba la pynlong da ka Indian Catholic Youths Movement, ka Jowai Diocese pynkut ka kyrwoh ba la phah da u Director ka ICYM, Jowai Diocese, Phadar Manbha Pakem.
DAWKI : Ka jingwan thombor bad lute ki khar Bangladesh ïaka ka ïing ha Amdoh, ka shnong kaba hap ha Rongtilla Border Out Post, kaba jngai 5 KM na Dawki la suba jur ba kadei ka jingthmu ban rahbor ïaka trai ïing kaba dei ka nongkhaïi mawshun bad kwai kaba kham paw ha War Jaiñtia.
Hynrei kane ka jingthmu jong kine ki khar Bangladesh kala pulom noh hadien ba u nongtrei jong kane ka nongkhaïi, Pratap Bareh da ka mynsiem kaba shlur ula ïaleh bad ïakhun ïa kine ki runar na Bangladesh kiba la wan da ka kynhun kumba 10-15 ngut.
Ka khubor kaba la ïohlum ba kane ka nongkhaïi kadei kaba na Nongtalang bad la suba jur ba kine ki runar hadien ba ki la bna ba kane ka nongkhaii ka sah ha Amdoh kila wan ban thombor bad lute lut ïaka jingdon jingem kane ka iing.
Kane ka jingwan thombor ki nong Bangladesh ha kane ka thain kala pynsyier ïaki nongshong shnong ha khappud namar ba kala jia khah khah ha kine ki sngi bad kine ki Khar Bangladesh kila leh bym salia ban kam sha shilliang u pud namar ba la suba jur ba don ba ïalam lynti ïa ki da ki trai shnong.
Ha kane ka jingjia shah thombor bad shah lute katei ka iing jong kane ka nongkhaii ka Long Nonglamin la iathuh ba tang uwei u briew uba tap dur khmat ïalade bad suba jur une u briew u dei uba kane ka longïing ka ithuh i thaw.
Kane ka jingwan thombor ki khar Bangladesh haka shiteng synia jong ka sngi Balang kala jia ha ki ar jaka ha kaba u Pratap Bareh bad ar ngut ki shipai Border Security Force (BSF) kila shah shoh haduh bala mynsaw ha ki runar na Bangaldesh kiba la knieh ruh wat ïaka suloi INSAS Rifles bad ka Suloi SBBL jong ka nongkhaii ha Amdoh.
U Bah Lakador Syiem MPS, Superintendent of Police, West Jaiñtia Hills District, ula ong ba ka kynhun kaba 10-15 ngut kiba na Ri Bangladesh kila wan thombor ïaka ïing kaba sah u Pratap Bareh ha Amdoh kaba don hajan ka Rongtilla Border Out post (BOP) bad rong tuh ka pisa T.35000, mobile phone bad ka suloi SBBL nalor kiwei kiwei kiba don ha ïarong pisa jong u Pratap.
U Pratap ula lait thaw ruh na ka jingshah rahbor ha kine ki runar hadien ba ula lait phet wat hadien ba kila teh la khum ïaka kti jong u.
Kane ka jingjia thombor kine ki Bangladesh ha katei ka ïing kala jia haka por 12 baje shiteng synia.
U Pratap haka jingïaleh ban ïada ïalade bad kiba don ha katei ka ïing ula ïoh siat shisien da ka suloi kaba la knieh noh da ki runar, ong u SP bad ula ong ruh ba u Pratap ula mynsaw hadien ba ula bom shah shoh da ki tiar ba nep ha kitei ki runar.
Ka thymmei khubor, ka ong ba uwei na ki runar ula mynsaw jur na ka jingshah siat haka ktang suloi bala siat u Pratap bad mynta u don hapdeng ka jingsumar ha Sylhet, kaba lah ban ïarap ïaki shipai bad Pulit tohkit halor kane ka jingjia.
Ha kane ka juh ka miet haka por 12:30 Am ki runar na Bangladesh shoh pynmynsaw ïaki arngut ki shipai BSF hajan ka ktem shipai ha Rongtilla BOP bad kila knieh ruh ïaka INSAS Rifles kaba la ioh biang kham pajih na ka jaka ba jia kaba la iehnoh ki runar.
Ïaki ar ngut kiba mynsaw la phah sumar Dawki PHC.U Deputy Inspector General of Police (Eastern Range) Meghalaya ula hiar sha Dawki bad ka jaka ba shah thombor ki Shipai bad ki paidbah ban pynkhlain ïaka jingpahara.
La iadonlang u DC, SP, SDO, SDPO bad BSF.Hadien pat kala don ka ‘flag meeting’ ki shipai BSF bad BGB ban ban iakren ban tem ïa kum kine ki jingjia.
JOWAI : Ka Dorbar Shnong Loompyrdi Iongpiah, Jowai kala aiti ïaki prize Lucky Draw 2019 sha  baroh ki nongjop haka 4 tarik une u bnai ha Madan Mynkoi Pyrdi, Jowai.
Ia kane ka lucky draw la pynkhalai haka 28 tarik u Nohprah 2019.
Iaka First Prize (Hyundai Venue) la ioh rah da u Da oo hi Laloo na Loompyrdi Iongpiah (Ticket No: 08888).
Ka Second Prize (Ksiar 3 Tola) la ioh da ka Dapmaya Shadap na Ladthadlaboh, Jowai (Ticket No: 08085) bad ka Third Prize (Scooty Yamaha) la ïoh da u Leonardo Laloo na Loomkyrwiang, Jowai (Ticket No: 18829) Ïa ki 10 tylli ki Consolation Prizes la wan kam tang da ki 6 ngut ki nongjop kynthup iaka Consolation No.2 (16111) ba la ioh da u Thnarki Laloo, No.4 (05455) u Shibu Shill, No.5 (07007) u Wyrta-i-bha Challam, No.6 (04137) u Hawasakiru Paswet, No.9 (01931) u Ram Passah bad ïa ka No.10 (17624) da u Samdaki Yoo Shullai.
Ka Dorbar Shnong kala kyrpad ïa kiwei ki nongjop jong ki Consolation Prizes No.1 (05444), No.3 (01767), No.7 (08233) bad No.8 (01931) ba kin wan kam ïaki prize hapoh ka por ba la buh.
Ka Dorbar Shnong Loompyrdi Iongpiah ka shim ka kabu ban ban pynpaw iaka jingsngewnguh ia baroh ki nongthied iaki ticket Lucky Draw bad ia baroh kiba iashimbynta bad kyrshan ïaka fete jong ka shnong Loompyrdi Iongpiah ban pynmih pisa iaka shnong bad ban kyntiew ïaki kam ba bha jong ka shnong.
SHILLONG: Ka Meghalaya SSA School Association (MSSASA) kan pynlong ia ka jingialang jong ki nonghikai SSA kiba hap hapoh ka East Khasi Hills District ha ka 10 tarik mynta u bnai ha ïing dorbar jong ka Riatsamthiah, Shillong kaba don marjan bad ka Christian Academy Higher Secondary School ha ka por 10:30 mynstep.
Ha u kyrwoh ba la phah da u Bah F Wanniang, Bah S.Khriam, Bah JJ Lyngkhoi bad Bah JL Khongsngi kiba la jied da ka MSSASA Central Body ban peit shipor ia ka MSSASA East Khasi Hills District Unit, kila pyntip ba ia kane ka jingialang (General Meeting) la khot katkum ka rai jong ka General Executive Meeting jong ka MSSASA Sengkmie kaba la long ha ka 8 tarik u Naiwieng, 2019.
Ha katei ka jingialang yn sa iadonlang ruh ki nongialam jong ka central body naduh u President Bah Aristotle C Rymbai, General Secretary Bah Ralbingland L Nonglait bad kiwei de ki dkhot ka Sengkmie ban pynsngew bad pynshai sha ki nonghikai SSA ka East Khasi Hills District ia ki rai jong ka general executive meeting nalor kiwei de ki kam kiba iadei bad ka jingiakynduh jingeh jong ki nonghikai SSA hapoh East Khasi Hills District  khamtam ha kaba iadei bad ka jingbym pyllait biang por ia ka tulop sha ki nonghikai SSA na ka por sha ka por da ka Office jong ka DMC bad SDSEO  hadien ba la pyllait ia ka fund da ka Office jong u State Project Director, SEMAM-SSA.Kumjuh ruh yn iakren halor ka jubab bala ioh na u Deputy Secretary, ka tnat ka School Education bad Literacy, MHRD, ka Sorkar India bad ka office jong ka State Education Mission Authority Meghalaya, Shillong (SEMAM) ha ka 14 tarik u Naiwieng, 2019 kaba iadei bad ka jingpan jingshai halor ki kam kiba iadei bad ka jingthungkam ia ki 5814 ngut ki nonghikai SSA Lower Primary bad 6727 ngut ki nonghikai SSA Upper Primary hapoh ka scheme ‘Samagra Shiksha’, kaba ha kine ki khyndiat bnai ba la dep la buh ia ki nonghikai SSA  ha ka jing kulmar jingmut hadien ba la paw ha ka Project Approval Board (PAB) 2019-20 na ka bynta ka Jylla Meghalaya ba ki nonghikai SSA Lower Primary kidei  contractual bad  ki nonghikai SSA Upper Primary kidei regular.
Yn pynsngew ruh ia ka kaiphot jong ka  jingiakynduh ki nongialam ka MSSASA Sengkmie ia u Myntri ka tnat pule puthi u Ma Lahkmen Rymbui ha ka 26 tarik u Naiwieng, 2019 ban buddien bad iakren ia katei ka mat nalor kiwei de ki mat jingdawa jong ka Seng kiba iadei bad ki nonghikai SSA.La kyntu ia baroh nonghikai SSA jong ka East Khasi Hills District ban pyllait por khnang khnang bad wan sha katei ka jingialang ban ioh ia ka jingshai kaba bniah.
JOWAI: Ka AJYWO Central Body bad ka East Zone hapoh ka jingialam u Bah MH Dkhar bad u Bah Heatermoon Ryngkhlem bad kiwei kiwei ki dkhot jong ka AJYWO kila kynmaw burom ïaka lyngkhuh sngi iap ba 157 snem jong U Kiang Nangbah, u Khlawait jong ka Ri Jaiñtia da kaba leit buh syntiew ha u mot dur jong ha Khliehriat.
Kumban shu pynkynmaw ba ïa une u mot la tei da ka AJYWO Central Body ha ryngkat ba ka jingiatrei lang ba ka District Administration, East Jaintia Hills District, ha u snem, 2016 kum ka daw ka ban pynsahnam bad kynmaw ieit ia utei u khun dap shynrang jong ka Ri Jaiñtia.
U Bah MH Dkhar  u la kren lyngkot ha khmat jong utei u Motdur jong U Kiang Nangbah da kaba kynmaw tympang halor ki kam bakhraw bad jinglen-lade jong U Kiangbah Nangbah,  na ka bynta ka Ri bad ka Jaidbynriew, kat haduh ba u la pha ia la ka jong ka jingim na ka bynta ban pynlait luid iaka Ri bad ka Jadibynriew na ka jingshah-tehmraw ha ka ka sorkar nongwei.
“Wat la ka Ri Jaiñtia ka la ioh ia ka jinglaitluid na ka kti ki dohlieh, hynrei kat kumba ka long mynta, ka Ri Jaiñtia ka ia kynduh shibun ki jingeh ha kiwei pat ki bynta ki ba ktah ia ka Ri bad ka Jaidbynriew naduh ka bamsap bampong, ka jingkynrei ki kam sniew bad ka kumjuh ka jingngop ki samla ha u drok," la ong u MH Dkhar bad la khot la wer ïa baroh ki nongshong shnong ban ïakhun ïaki kam sniew haka imlang ka sahlang da ka mynsiem shlur bad ka jingiatylli.
JOWAI: Ka Seiñ Kyntu Seiñ Raij 12-Daloi ka la pynlong iaka jingrakhe iaka lyngkhuh sngi iap ba 157 u Khawait ka Ri Jaintia u Woh Kiang Nangbah ha kti ka Sorkar Phareng ha u tyllai phasi.
Iaka jingrakhe la pynlong ophis treikam jong ha Thadmuthlong-C Phramer West Jaintia Hills District.
Haka por mynstep ka la don ka jingiakynduh lang ki khun jong ka Seinraij Muthlong bad ki dkhot nongkitkam na ki tnad Seinraij bapher bapher haka Bair Seiñraij Muthlong bad ha kaba la ioh iaka nguh Blei da u samla Pynshngain Pasi naka Seinraij Nangbah.
Hadien kane ka la sdang da ka jingiaid paidbah naduh na Biar Seinraij Muthlong shaduh ka ophis treikam ka SKSR -12 Daloi ha ryngkat ka risa ka kynhoi bad ka kynud phawar.
U President ka Sein Kyntu Seiñ Raij-12 Daloi u Rgh Wom Chyrmang ula pyniaid iaka jingialang ha kaba la buh ia u syntiew haka dur mot u Woh Kiang Nangbah ha phyllaw ka ophis treikam ka SKSR -12 Daloi da u Rgh Meliyo Lyngdoh uba long ruh u President ka Seiñraij Muthlong ha ryngkat u Rgh Wom Chyrmang President ka SKSR-12 Daloi bad pynbud ka jingbuh syntiew da ka Seiñraij Mukhla bad ka Seiñraij Muthlong.
Hadien kane la pynher ia ka lama ka seng da u Dr.GL Niang uba long u Ex-President ka Seiñ Kyntu Seiñ Raij–12 Daloi bad la ioh ruh Nguh Blei da u Rgh Moses Lyngdoh u Langdoh Niam ka Raij Dienchynrum.
La ioh ruh ki kyntien pdiang burom da u Kamailad Susngi Chairman Art & Culture Committee SKSR-12 Daloi bad iaka jingim jong u Kiang Nangbah la kren da u Rgh Barding Sari na ka Seiñraij Mukhla.
La ioh ka jingshad lariti tynrai, ka jingshad Pastieh na ka Seiñraij Nangbah, ka shad kyllain wait na ka Seiñ Raij Mukhla, ka shad tynrai ki khun ki hajar ka Seiñ Muthlong na ki kyntoit dong bapher bapher, ka jingshad na ki khun samla ka Seiñraij Shangpung Khliehmuchut Moolibang bad na ki longkmie ka Phramer.
Ka Seiñ Kyntu Seiñ Raij–12 Daloi ka pyllong ruh iaka jingiasiat khnam pyllah ha phyllaw ka ophis ka Seiñ Kyntu Seiñ Raij–12 Daloi ha kaba la ioh nyngkong da u Rgh, Langmet Phawa na ka Seiñ Raij Shnong Sabahmuswang Raij Tuber, ba Ar da u Rgh Klin Shylla na ka Seiñ Raij Shnong Mihmyntdu Raij Tuber bad ba Lai da u Rgh Barket Tang na ka Seiñ Raij Muthlong.
Hashwa kane kata haka 29 tarik ka Khynroo Khylood Committee ka SKSR-12 Daloi ka pynlong iaka Extempore speech ha kaba u Kathauni Ymbon ula wan haka kyrdan kaba nyngkong, ba Ar u Ruhi Lamare na ka Seiñ Raij Shangpung bad Lai u Trehikular Suchiang na ka Seiñ Raij Muthlong.
Iaki khusnam sha ki nongjop la sam da ki riew rangbah bad longkmie bad ha ka bynta kaba ku la ioh iaki kyntien ai khublei na u Rgh Treyo Lyngdoh na ka Seiñ Raij Mukhla uba long ruh ha ka juh ka por u Treasurer ka Seiñ Kyntu Seiñ Raij -12 Daloi bad la pynhiar iaka lama ka Seiñ da u Rgh Manbha Lamare na ka Seiñ Raij Shangpung.
JOWAI: Ka Eva Yan Pictures Society kan pynlong ia Musical Concert kaba nyngkong eh kaba la tip kum ka Countdown 2020 New Year Bash ban pdiang sngewbha ia u snem thymmai ha East Jaiñtia Hills District.
Kane ka concert kan long haka 31st December (Nohprah) 2019 ha Eastside Inn Ground, Jalyiah Bypass, Khliehriat, East Jaiñtia Hills District ha ka por 1 PM haduh 12 AM.Ha kane ka concert kin don ki jingïalehkai bad jingbam ba bun jait.
Kan don ruh ki bonfire bad ki kynhun nongtem bad nongrwai ba paw ki ban pynshongshit ha kane kas sngi na Mizoram-ki Avora Records, ka DJ Yanny na Arunachal, Dalariti & The Folks na Shillong, Ka Rapper Reble na Jowai, Rapper Kabir na Shillong bad Ki band Larger Than 90 na Jowai.
Ia ki tickets lah ban ioh na ka jaka ba pynlong iaka concert bad ka dor ticket ₹500 iaki Rangbah bad ₹100 na ka bynta ki khynnah hapoh 12 snem.
Ban tip kham bniah kino kino ki lah ban phone ha kine ki phone number 8787566798.8974739888.
JOWAI: Ka Dorbar Shnong Khliehmyntriang kala pynmih ka jingpynbna paidbah bad kala maham ïa baroh ki paidbah la ki dei ki trai shnong ne kiba na kiwei ki shnong kiba leh kmen snem thymmai ba kim bit ban pynjakhlia ïa ki um ki wah hapoh u pud u sam jong ka shnong Khliehmyntriang, East Jaiñtia Hills District.
Ka Dorbar Shnong Khliehmyntriang kala mana bad khang pyrshah ban bret bitor kyiad bad kiwei ki jait bitor, ki plastic bad ki ñiut kat shaba lap bashem.
Ka Dorbar Shnong Khliehmyntriang ka pdiang sngewbha ïa baroh ban wan shapoh u pud u ang ka shnong ban lehkmen leh sngewbha ban pdiang ïa u snem thymmai, hynrei la kyntu ïa baroh ba kim dei ban thaw klumar bad ban ban jur ban pynneh ïaka shongsuk shongsain hapoh shnong poh thaw.
U Ma Pleit Dkhar  Waheh Shnong Khliehmyntriang u la ong ba la da lap ïa kino kino kiba pynkhein ia aiñ shnong jong ka dorbar shnong kan pynshitom katkum ka aiñ shnong bad yn aiti ruh sha ka bor jong ka aiñ.
JOWAI: Ka Lei Synshar Cultural Society kala rakhe ïaka lyngkhuh sngi ïap ba 157 th U Kiang Nangbah da ka Youth Conference haka shnong Chyrmang ha LP Skul jong ka Chyrmang Nein.
Kane ka Youth Conference ka dei kaba 25 th kaba la pynlong da ka Lei Synshar Cultural Society kaba la sdang haka 29 tarik kan kut lashai ka sngi 30 tarik Nohprah.
Ki Samla na kylleng ki Raij, Seinraij kila wan ha kane ka conference ba kin ïoh ki jinghikai naduh ka longryngieng, ban hikai ïaki samla ban don ka mynsiem shlur bad ka jingïatylli hapdeng ki para samla kiba dei ki lawei jong ka Ri bad ka jaidbynriew.
Ha kane ka kynti la pynlong ïa kane ka conference da ka jingïatreilang jong ka Seinraiij Chyrmang.
Ka phang pdeng jong kane ka jingïakynduhlang ki samla kadei “Tylli hei pyrkhat wabha, U Symbe im khuid im suba" U Pa’iem Ainam Manik Syiem, Syiem ka Hima Mylliem ula wan ban plie ïa kane ka Youth Conference kaba la ju pynlong manla ka lyngkhuh sngi ïap u Kiang Nangbah bad u Tirot Sing ha rilum Khasi Jaiñtia.
U Pa’iem Ainam Manik Syiem haba kren ula ong ba U Kiang Nangbah u dei u riew shlur uba la ïakhun pyrshah bad ka sorkar phareng ban pynîoh laitluid ïa ngi.
Ula ong ba ki samla mynta ki dei ban bud ïaka nuksa jong U Kiang Nangbah ban im haka lynti kaba hok bad ban synñiang sha ka imlang ka sahlang ban ïakhun pyrshah ïaka jingshah thombor jong ka jaidbynriew bad ban pynneh pynsah ïaka jinglong kyrpang ka jaidbynriew Hynniewtrep.
U Ma Puramon Kynjing Dolloi jong ka Elaka Jowai, uba long u nongaibuit kane ka society, ula ong ka Lei Synshar Cultural Society kaba hikai ban pynlut ka por khambun ha ka ban pynïoh jingnang jingstad ïaki khynnah bad samla, khamtam kiba wan na ki longïing ba duk kala lah ban phah skul bad kolej haduh 2000 ngut na Rilum Khasi Jaiñtia.
Ka Lei Synshar Cultural Society ka hikai ruh ïaki samla halor ka niam, ka riti ka dustur bad ai mynsiem ïaki samla ba kin long ki riew shlur ban ieng haka hok bad ban long ki myntoi jong ka imlang sahlang.
Haba kren halor ka lyngkhuh sngi ïap U Kiang Nangbah, U Dolloi ula ong ba U Kiang Nangbah ula len lade ïaka jingim ban ïakhun pyrshah ïa u dohlieh uba pyrshang ban thombor ïaka riti dustur bad ïaka niam ka rukom jong ka jaidbynriew.
JOWAI : Ka DJ Daffy bad ka kynhun nongtem ba paw jong ka Jylla, ka Colours kin wan ban pynshongshit haka fete jong ka Loompyrdi Iongpiah, Jowai ka ban long haka 27-28 tarik u Nohprah (December) 2019 ha madan Iaw Iongpiah, Jowai.
Nalor ka DJ Daffy, Colours yn tem ruh ka Nexus Band na Jowai ha kane ka fete.
U General Secretary, Loompyrdi Iongpiah, ula pyntip ba ka don ka jingpynkylla ha kaba iadei bad ki nongtem haka 27 tarik bad haka jaka jong kynhun nongtem ‘Titans’ na Tura yn tem da ki Colours, nongtem ba paw ka sor Shillong ki Colours na ki daw bym lah ban kiar.
Ka Loompyrdi Iongpiah, Jowai ka khot bad wer sngewbha ïa baroh ban wan sha ka fete jong ka shnong khnang ba ki jingthmu ba bha jong ka shnong kin long kiba jop.
Ha kane ka fete kan don ka Lucky Draw, ka Housie nalor ki jingialehkai bad ki jingbam ba bunjait.
Ka Kong Joplymon Dkhar kala pyllait paidbah iaki ticket Lucky Draw jong ka Dorbar shnong Ladrymbai Datsimpein ha ka jingïalang kaba long ha ïing dorbar ka shnong ha haka 20 tarik u Nohprah.
Ka Dorbar Shnong Ladrymbai Datsimpein kala pyllait ïa kine ki ticket Lucky draw ka ban pynkhalai haka 11 tarik Kyllalyngkot (January) 2020 na ka bynta ban pynmih pisa ban tei pyndep ïaka community hall jong ka shnong.
Ka khusnam kalong da ka pisa, 1 st Prize: T.50 hajar, 2 nd Prize: T.30 hajar, 3 rd Prize: T.20 hajar bad 5 tylli ki consolation prize haka dor T.2000.
JOWAI: Wat pynbor ia ngi ban rah suloi, ai ILP iaka Jylla Meghalaya mih ka sur na ka jingiaid paidbah kaba la pynlong da ki saw tylli ki seng ka FKJGP, KSU, JSU bad ka HNYF ha Jowai mynta ka sngi.
Kane ka jingiaid paidbah kaba jai jai kaba la pynkut ha Iawmusiang da ka jingialang paidbah kala ioh ka jingkyrshan jong kiba bun ki sengbhalang naduh ka JYF, All Biate Students’ Association, ki nongshong iew, ka synjuk ki Waheh Shnong Ri Jaintia bad ki nongkyrshan jong ka seng sain hima sima ka Congress bad kiwei kiwei.
Kane ka jingiaid paidbah kala sdang naduh ka lad Kiang Nangbah Government College, Ladthadlaboh, Jowai haduh ha Iawmusiang.
La ïalam khmat da ki nongialam ka ka FKJGP, JSU, KSU bad HNYF kaba don lang naduh u General Secretary ka FKJGP u Dundee C Khongsit, u Tuesday Lytep President FKJGP, Jaintia Hills, u Ohibait Dkhar President KSU Jaintia Hills, Jersom Shylla General Secretary JSU bad kiwei kiwei.
Haba pynkut ïa kane ka jingiaid paidbah la pynlong da ka jingialang ha kaba baroh ki nongkren kila pyrshah jur ïaka Citizenship Act bad dawa ban pyntreikam ïaka ILP bad ka MRSSA ha baroh kawei ka Jylla.
Ki nongkren baroh kila ban jur ïa u paidbah ban long kiba iatylli bad ban pynduh iaka jingsngewpher bad lada ka sorkar kam lah ban pyntreikam ILP ha Jylla la byrthen ba nang pynjur iaka jingiakhih haka jylla.
Ka nongialam jong ka Jowai Traders Association ka kong Robila Mynlliempdah kala ong ba ki nongshong iew bad ki nongkhaii ki kyrshan ïaka jingdawa jong ki sengbhalang ban pyntreikam iaka ILP.“Ngim kwah ba u nongwei ne u poiwir un wan ban shong shnong ha kane ka ri jong ngi", la ong ka kong Robila bad kyntu iaki sengbhalang ban iakhih da kaba jai jai.
U Lamsuk Langstang President HNYF, U Jersom Shylla General Secretary JSU, u Ohibait Dkhar President KSU bad u Dundee C Khongsit General Secretary FKJGP Central Body kila dawa jur naka sorkar kmie ban pyntreikam iaka ILP haka jylla bad ban pyllait iaka jylla baroh kawei naka CAA ban pynduh lad iaki poiwir ka niam Hindu, Sikh, Buddhist, Jain, Parsi bad ki Khristan na Bangaldesh, Pakistan bad Afghanistan ban ioh syrnod nongshong shnong ka Ri India.
Kine ki sengbhalang kila rai ban ap ïaka rai kaba mih naka dorbar kyrpang ka jylla lashai ka sngi bad lada ka long pyrshah iaka jingdawa jong ki kin pynjur iaka jingiakhih.
“Ngim kwah baka jylla jong ngi kan long kum ka Tripura ban shah tyllep ha kiwei ki jaidbynriew, ngi dawa naka sorkar ban pynioh ILP bad ban pyllait iaka jylla baroh kawei na ka jingtreikam ka aiñ CAA," la ong u Dundee.
U Ohibait Dkhar ula ong “U nongwei udei u nongwei, ko nongshong shnong wat ong iaki kiba pli bad ai jaka sah ïaki namar hadien kin puh kylla ia ngi.
" “Ngi dawa ILP namar ba ka jylla jong ngi kadei ka khyrdop ba ioh rung suk u bar ri u poiei….
Ko Sorkar! Wat pynbor ia ngi ban rah suloi bad pyntreikam noh ïaka ILP ha Jylla," ong u Ohibait.
JOWAI: Ka kali pynlip ding jong ka Fire & Emergency Service, Jowai kala shah pakhang maw haka por baka thmu ban leit ai jingïarap ban pynlip ding kaba jia hynne ka miet ha ki ar jaka ha Meghalaya Transport Corporation, Jowai depot bad ha kawei ka kudam buh tiar lyngkhot lyngkhai ha Ladthadlaboh hajan ka Rymbai Gas Agency.
Kane ka jingjia pluh ding kala jia haka por kumba 1:20 Am ka por ba ïoh jingtip ka ka Fire & Emergency Service, hynrei ka kane ka kali pynlip ding marsien mih na ophis kala shah pakhang lynti da ki maw ha surok, hajan ka ophis jong ka ha Jowai By Pass.
La suba jur ba kane ka jingshah pakhang lynti jong ka kali pynlip ding ka dei kaba la leh khnang da ki runar ban pynslem ïaki kali ban poi sha ka jaka ba pluh ding.
Ki nongtrei ka Fire and emergency  kila shimkhia ban mih mar mar na ophis ban leit pynïoh jingïarap, pynban marsien mih na ophis kila lap da ki maw kiba la pakhang ha surok bad kila hap ban pynkynriah ïaki maw ban iaid ki kali.
Ki nongtrei jong ka Fire Service kila ïathuh ba  jingshimkhia jong ki paidbah basah marjan bad katei ka Rymbai Gas Agency la lah ban tem ïaka ding, katba ïaka ophis MTC pat kila poi khamslem bad ka ding kaba la klang jur kaba bamduh khoit ïa katei ka iing kaba dei ka iing tin ne iing  kaba la rim.
JOWAI: Ka Dorbar Shnong jong ka Panaliar kala pynkynriah sngi noh ïaka tamasa Jowai Winter Carnival kaba la thmu ban pynlong haka 13-14 tarik une u bnai hadien ba klumar naka jingmynjur ïaka Citizenship Amendment Bill 2019 ha Lok Sabha bad Rajya Sabha.
U Ma Careme Phawa ula ong ba iaka tarik ban pynlong ïa kane ka tamasa kin sa pynbna hadien.
Ka dorbar shnong naka bynta ban pynmih pisa ban pyniaid iaka skul bad ka kim pynroi ka shnong kala pynlong ïakane ka tamsa manla u snem bad ha u ne u snem ka shnong kala pynkhreh da ki DJ ba pawnam ka DJ Berry Gangsta na ri Lithunia (Europe), ka DJ Ritika na Kolkata bad kiwei kiwei ki nongtem ha Jylla bad kiwei kiwei, hynrei namar ba kala ktah ïaka shongsuk shongsaiñ kila pynsangeh ïa kane ka tamasa.
Ka dorbar shnong ka kyntu ia baroh ban iaishah bad ka shnong.
SHILLONG: Ka jingialang ba kyrkieh Jong ka CoMSO  mynta ka sngi ka la rai ban pyrshah tyngeh Ia ka Citizenship Amendment Bill 2019 bad ban dawa ban pyntreikam noh mardor ia ka ILP ha ka Jylla Meghalaya.
Ka CoMSO da lei lei ruh kan nym pdiang ba ka CAB 2019  kan treikam ha ka Jylla Meghalaya.
Ngi dap da ka jingsngewsih ba ka sorkar India ka leh kmie nah da kaba pyntreikam Ia ka ILP tang ha Manipur hynrei ia ka Meghalaya kaba la dawa la slem bah kim pyntreikam bad Kane ka dei ka Jing ibein ia ka jylla Meghalaya hi baroh kawei.
Ka CoMSO ka pynem jur Ia u Governor jong ka jylla u bym shem la ai ka jingmynjur ia ka MRSSA Amendment Ordinance 2019  bad ka dawa ba u dei ban ai muhor noh mardor ia kane ka Ordinance.
Kum ka dak ka jingpyrshah ia ka CAB ba kan treikam ha Meghalaya  bad ban dawa pyntreikam noh ia ka ILP ha ka Jylla ka kynhun kan pynlong ia ka jingleit tur sha ka jaka sah u Lat ha Shillong (Raj Bhawan ) ha ka 13.12.2019 ha ka por 2.00 pm.
Ha shwa ban leit tur sha Raj Bhawan ngin ia Lum shwa ha Motphran.
Kumta ngi khot ngi wer ia phi baroh ki para Ri bad ngin ia wan lang ha katei ka sngi.
Ngi kyntu ia ki Dorbar shnong ba phin shimkhia lem ban phah Ia ki nong shong shnong ban wan bad sngewbha iarap lem ban pynbna sha ki shnong jong phi.
Ngi kyntu Ia baroh ki sengbhalang, ki seng longkmie, ki seng samla shnong, ki association bapher kum ki association ki nong iew, ki nong niah kali, ki Seng ki nong hikai, ki student Union Jong ki college bad ki university bapher ba phin sngewbha ban wan khnang khnang sha kane ka jing pyrshah ia ka CAB bad ban dawa ia ka ILP.Ngi kyntu kyrpang ia ki MP, ki MLA, ki MDC bad ki nongialam ki Seng sain pyrthei ba phin sngewbha ban wan khnang khnang khem da pep ha katei ka sngi.
JOWAI: Ka Jingialang paidbah jong ka Kur Pale Central Body kan long haka 13 tarik u Nohprah (December) 2019 haka por 11 baje mynstep haka ïing dorbar jong ka Kur Pale, Ialong, West Jaiñtia Hills District.
U Secretary ka Kur Pale, u Dr.S Pale ula ïathuh ba ha kane ka jingialang yn iakren ha kaba iadei bad ki kam jong ka kur kumjuh yn pynkup burom ïaki riew paw khmat jong ka kur Pale bad ki samla pule kiba la pass bha bad iaki samla kiba kila jop ha kiwei ki kam haka jingim jong ki.
La kyntu iaki para kur ban shimkhia ban wan sha katei jingialang khnang baka jingthmu kin long kiba jop.
JOWAI: Ki sengbhalang ba kynthup iaka JSM, JSU, MUPF, EJNC, SBYWA kila pynrem jur iaka Agatha Sangma ka MP jong ka seng National People’s (NPP) na Rilum Garo Hills kaba la jingkyrshan iaka Citizenship (Amendment) Bill 2019 bad kila dawa ruh iaka UDP, HSPDP, PDF ban weng ka jingkyrshan naka sorkar MDA kaba ialam ka NPP namar ba kala kylla iaka sur jong ka da kaba pyrshah sha kaba kyrshan iaka CAB ha Lok Sabha.
“Ka Agatha Sangma ka MP ka seng NPP kala pyni ïaka dur ba shisha jong ka bad ka party NPP hadien ba kala ai ka ijngkyrshan hapoh ka ïing dorbar Lok Sabha iaka CAB haka sngi Nyngkong.
Kumta ka UDP ka dei ban weng ka jingkyrshan naka MDA lada ka ied iaka jaidbynriew riewlum bad rit paid ka Jylla," ong u President ka JSM u Leningstar Rymbai, uba la dawa ruh ban pyntreikam noh iaka ILP ha Jylla.
“U Conrad K Sangma u nongialam ka MDA kum u Chief Minister ula phiel hadien baka para jong ka Agatha Sangma National President ka party ka kyrshan ïaka CAB.," la ong  u Leningstar bad bynrap ba lada ki nongmihkhmat ne ki MLA jong ka UDP bad kiwei ki seng sain hima kiba kyrshan iaka MDA kim weng ialade naka MDA ka mut ba ki ruh ki kyrshan iaka CAB bad u paidbah u dei ban ai jingsneng ia baroh ki MLA kiba mynta haka elekshon 2023.
Ka MPUF ka pynpaw ia ka jingsngewkhia kaba khraw halor ka jing kyrshan jong ka Agatha K Sangma, MP jong jylla bad u Lat ka jylla Tathagata Roy iaka CAB.Ka MPUF ka pynpaw ia ka jingbitar ia u Lat ka jylla Tathagata Roy bad iaka Agatha Sangma MP ka jylla ba kila  kyrshan ia ka CAB ka bill ba wanrah daka sorkar BJP wat la ki tip ba kane ka bill kan ktah iaka jaidbynriew rit paid ka jylla.
Ka MPUF kala dawa iehnohkam ia u Tathagata Roy kum u Lat bad ka Agatha Sangma kum ka MP namar ba ki pyrshah iaka mon bad ka sur jong u paidbah ka Jylla bad ka thain shatei Lammihngi baroh kawei.
Ka MPUF ka pynrem iaka BJP kaba la iuhroit ia ka hok longtrai jong ngi ki rit pait da kaba wanrah ia ka CAB.U Michal Chyrmang, President MPUF ruh ula dawa n aka UDP, HSPDP, PDF ban weng jingkyrshan naka MDA namar ba ka party kaba ialam ia kane ka sorkar ka NPP kala kylla sur bad shet ia u paidbah.
Ka Southern Border Youth Welfare Association (SBYWA), Elaka- Lakadong & Rymbai, East Jaintia Hills District kala pynpaw ba ka jingpynlong ain iaka CAB kan ailad ïaki jaidbynriew na ka niam Hindu, Sikh, Buddhist, Jain, Parsi bad ki Khristan na Bangaldesh, Pakistan bad Afghanistan ba kin nym shah khein poiwir bad ban pynioh syrnod nongshong shnong ka Ri India.
Kane ka buh jingeh iaka jylla bad ka shah thombor ha kine poiwir bad ka jylla kan shah tyllep ha kine ki nong buhai shnong.
Ka SBYWA ka ai jingkyrshan iaka North East Students’ Organization (NESO) bad Kumjuh ia ka CoMSO bad kiwei kiwei ki seng ha kino kino ki jingiakhih jong ka na ka bynta ka iap ka im jong jaidbynriew Kane ka seng ka dawa na u Lat ka jylla ban ai muhor noh ia ka MRRSA 2019 khnang ba kane ka ordinance ba kan treikam ban tehlakam iaka jaidbynriew n aka jingwan buhai shnong u nongwei.
Ka JSU ruh kala pynrem jur ia ka  jingshet kylla ka Agtha da kaba kyrshan ia ka CAB ha Lok Sabha bad ka jingleit shim bynta u CM kum u kongsan ha ka phutbol ba lah pynlong ha Wahiajer haka sngi ba Ar khlem burom iaka jingkhot pakhang shnong ka NESO.Ka JSU kala kynthoh bad pynrem jur ia ka jingleh u Myntri Rangbah kumjuh ia ka party NPP ba ki lah shet kylla ia ka nong shong shnong ka jylla bad kumjuh ia ka North East baroh kawei.
Ka seng JSU ka dawa ruh ia ki seng riewlum ba ki dei ban weng mardor ialade na kane ka sorkar MDA namar ba u Myntri Rangbah ula leh bym suidniew ia ka jingsngew jong u paidbah Kawei pat ka seng ka EJNC kaba don haka shatri jong ka Confederation of Social Meghalaya Organisation (COMSO), ka pynpaw iaka jingsngewkhia kaba khraw halor ka jing Kyrshan jong ka Agatha K Sangma, MP jong ka NPP iaka Citizenship Amendment Bills 2019 jong ka Sorkar BJP.Ka Jylla Meghalaya baroh kawei kumjuh ka sorkar jylla ka bala lamkhmat daka NPP ki dang pyrshah jur iaka CAB, daka jingtieng ioh ba ngin sha thyllep noh ha kita ki poiwir ki ban wan na Bangladesh lyngba kata ka CAB, pynban kane ka MP jong ka NPP napoh Tura Constituency, ka kyrshan ia kane ka jingthmu buitpoh jong ka sorkar BJP ban pynduh jait iangi ki rit paid bad kane ka jingkyrshan ka Agatha iaka CAB ka dei ka jingshet kylla ia u nongshong shnong ka Jylla.
Ka EJNC ka dawa na Myntri Rangbah ka jylla uba long ruh u President jong ka NPP u dei ban pynshai halor kane, bad lada um lah ban pynshai ka pyni baka NPP ka ialeh kai Politics bad ka iap ka im jong ka Jaitbynriew.
Ka EJNC kala dawa na kiwei ki seng sain hima kiba don hapoh ka MDA ba ki dei ban pyni da ka kam hadien baka NPP ka kyrshan iaka CAB, bad kim dei ban pyrshah Cab tang haki kot khubor.
JOWAI: Ka ophis jong u Assistant Agricultural Engineer, Jaintia Hills kaba don ha Ladthadlaboh, Jowai ne hajan ka skul North Liberty HSS kala kem ding kynsan kynsan mynta shiteng synia haka por 12:30 AM.Kane ka jingpluh ding kala bam lut khoit ïa katei ka ophis.
La suba jur ba kane ka ophis kala pluh ding naka daw ka jingthud ka bording.
Ki Pulit pynlip ding kila poi ha katei ka jaka, hynrei ka ding kala klang jur kala pynjulor ia katei ka iing bad ki tiar ki tar kiba don ha katei ka ophis.
SHILLONG: Ka Meghalaya SSA School Association (MSSASA) Sengkmie kan pynlong ia ka jingialang jong ki nonghikai SSA kiba hap hapoh ka East Khasi Hills District ha ka 14 tarik mynta u bnai hapoh Riatsamthiah Community Hall, Shillong kaba don marjan bad ka Christian Academy Higher Secondary School ha ka por 11 baje mynstep ban ïakren sani halor ka jingbym thikna ka rukom ïoh tulop ki nonghikai SSA ha East Khasi Hills District bad kiwei kiwei ki jingeh ki nonghikai.
Ha u kyrwoh bala phah da u Bah F Wanniang, Bah S Khriam, Bah JJ Lyngkhoi bad Bah JL khongsngi kiba la jied da ka MSSASA Sengkmie ban peit shipor ia ka MSSASA East Khasi Hills District Unit kila pyntip ba kane jingialang (General Meeting) la khot katkum ka rai jong ka General Executive Meeting jong ka MSSASA Sengkmie kaba la long ha ka 8 tarik u Naiwieng mynta u snem.
Ha katei ka jingialang yn iadonlang ki nongialam jong ka Sengkmie naduh u President Bah Aristotle C Rymbai, General Secretary Bah Ralbingland L Nonglait bad kiwei ki dkhot ka Sengkmie ban pynsngew bad pynshai sha ki nonghikai SSA ka East Khasi Hills District ia ki rai jong ka General Executive Meeting nalor kiwei de ki kam kiba iadei bad ka jingiakynduh jingeh jong ki nonghikai SSA hapoh East Khasi Hills District  khamtam ka jingbym ioh tulop biang por ki nonghikai SSA wat hadien bala pyllait ia ka fund da ka office jong u State Project Director, SEMAM-SSA sha ka na office jong ka DMC bad SDSEO.Ha kane ka jingialang yn iakren ruh iaka jubab u Deputy Secretary, Department of School Education and Literacy, MHRD, Govt of India bad ka office jong ka State Education Mission Authority Meghalaya, Shillong (SEMAM) ha ka 14 tarik u Naiwieng kaba iadei bad ka jingpan jingshai halor ki kam kiba iadei bad ka jingthungkam ia ki 5814 ngut ki nonghikai SSA Lower Primary bad 6727 ngut ki nonghikai SSA Upper Primary hapoh ka scheme ‘Samagra Shiksha’, kaba ha kine ki khyndiat bnai ba la dep la buh ia ki nonghikai SSA  ha ka jingklulmar jingmut hadien ba la paw ha ka Project Approval Board (PAB) 2019-20 na ka bynta ka Jylla Meghalaya ba ki nonghikai SSA Lower Primary kidei  contractual bad  ki nonghikai SSA Upper Primary kidei regular.
Yn pynsngew ruh ia ka kaiphod jong ka  jingiakynduh ki nongialam ka MSSASA Sengkmie ïa u Lahkmen Rymbui Myntri ka tnat pule puthi ha ka 26 tarik u Naiwieng ban buddien bad iakren ia katei ka mat nalor kiwei de ki mat jingdawa jong ka Seng kiba iadei bad ki nonghikai SSA.La kyntu ïa baroh Ki nonghikai SSA jong ka East Khasi Hills District ban pyllait por khnang bad wan sha katei ka jingialang ban ioh ia ka jingshai kaba bniah.
JOWAI: Ka Audition jong ka ‘Miss Lukha 2020’ kan sdang lashai ka sngi (12 Nohprah) ha Wika Restaurant, Khliehriat, East Jaiñtia Hills District.
Ha Jowai kan long haka sngi kaba bud haka 13 tarik ha Infinity Restaurant, Ladthadlaboh bad ha Shillong kan long haka 14 tarik ha Hotel Assembly, Police Bazar.
Ïa kane ka ïakop thei bhabriew la pynlong da ka Sonapyrdi Tourism & Economic Development Society (STEDS), kawei na ki seng kaba ïakhun ban pynneh pynsah ïaka mariang ha Elaka Narpuh.
Ka STEDS kala pynlong ïa kane ka tamasa ban pynshlur ïaki samla ban mih shakhmat ban pyni iaka sap ka phong ka jong ki bad ha kane ka kynti la shah ïa baroh ki nongshong shnong ka Jylla Meghalaya ban ïashim bynta ha kane ka jingïakop.
Kiba jop ïa kane ka jingïakop kaba buh tarik ban pynlong haka 1 tarik u Rymphang (February) 2020 kin ïoh ka khusnam pisa T.20,000, ba ar T.10,000 bad ba lai T.5000.
Ia ka jingtip ba kham bniah phi lah ban phone ha kine ki number harum:  Daiapherbha Lamare. President.7005214330/9774742614. Tackmon L Gympad. Secretary.7005727223/9774485583.
JOWAI: Ka North Liberty Higher Secondary School, Jowai kan jied ïaki thei bad rang ïalehkai athletic bad football haka kyrdan U-14 bad U-17 haka 6 tarik u Kyllalyngkot (January) 2020 ha Kiang Nangbah Stadium.
U B Richard Uriah, Principal jong ka North Liberty HSS ula ong ba kane ka jingjied khynnah kalong haka kyrdan U-14 Boys bad U-17.
Haka U-14 yn jied tang iaki khynnah shynrang bad haka U-17 yn jied iaki khynnah shynrang bad kynthei.
U Principal ka skul ula ong ba kiba shah jied kin ioh ban rung skul ryngkat bad ka scholarship ha North Liberty HSS.Kino kino kiba kwah ban ïashimbynta ha kane ka jied ïaki khynnah ïalehkai ki dei ban wan shim ia ki form napoh skul ha Mookyrdup, Jowal, West Jaiñtia Hills District naduh ka 16th haduh 19th Nohprah (December) 2019 naduh ka por 10 Am haduh 2 PM.Ka tarik ba khatduh ban pynpoi ïa ki form kalong haka 20 tarik Nohprah (December) 2019.
Ki khynnah kiba wan sha kane ka jingjied khynnah ïalehkai kidei ban long ki khynnah kiba shah pyntbit bad kiba kilan man ka sngi.
Baroh ki khynnah ki dei ban wanrah bad ki tiar ïalehkai ryngkat ki original certificate ha katei ka sngi ban jied.
Ïa ka jingtip ba bniah phone ha kine ki number: 8132003424.8974405178.9863103073.
JOWAI: U Ma Sniawbhalang Dhar ula pan map naka North East Student’s Organisation (NESO) namar ba la pynlong iaka phainal football ‘2nd Sniawbhalang Football Tournament’ haka sngi bandh ne ka kynta pakhang shnong jong ka NESO haka jingïakhun final kaba long ha Mini Stadium Wahiajer haka sngi ba Ar.
Ula ong ba kim lah ban pynkynriah iaka tarik ïalehkai namar ba la pynbeit bad buh tarik ka ka tournament committee ïaka sngi final.
Ka Wahiajer SC kaba dei ka shnong u ma Sniawbhalang kala long ka lahduh hadien ba kala jop da 6-1 kol ïaka Umladang ka lahduh ba ar kaba dei ka shnong u CEM JHADC.Ïa kine ki 6 kol jong ka Wahiajer la thep da u Pynkhreh Talang (25) bad u Heimon Dkhar (29, 46, 55,61) bad u Eborlang Jat (75).
Shikol ka Umladang kala thep da u Romiuis Ryngkhlem (42).
Ïa ka nam Best Player la ïoh rah da u Wadajied Kynsai Ryngkhlem, Best Goalkeeper la ïoh da u Lasten Laloo bad ïa ka nam Top Scorer la ïoh rah da u Heimonmi Dkhar baroh lai ngut ki pleïar ki dei naka Wahïajer SC.ka Wahiajer ka lahduh kala ioh rah ka song pisa T.3 lak bad ka Umladang T.1 lak U Ma Sniawbhalang Dhar ula iathuh ba 60 tylli ki shnong kiba hap haka Nartiang Constituency kila shimbynta ha kane lympung bad 1500 ngut ki pleïar kiba la ïashimbynta.
Baroh ka jinglut jingsep ban pynlong ïa kane ka lympung ïalehkai ula pynlut T.35 lak.
U Conrad Sangma uba la wan sakhi ïa kane ka final kum u kongsan haka jingiadonlang Dy CM u Bah Prestone Tyngsong, ki Myntri Sorkar u Kyrmen Shylla, u Samlin Malngiang, u Dy Speaker TD Shira bad kiwei kiwei ki MLA bad MDC.Ïaka jingïalang la pynïaid da u CEM JHADC u ma Thombor Shiwat.
U Conrad K Sangma ula ong “U ma Sniawbhalang u dei u briew u ba treishitom bha naka bynta ban wanrah ïaka roi ka par jong ka thaiñ Nartiang.
Kiwei ki MLA ki dei ban bud ka nuksa u ma Sniawbhalang ban pynlong ia kum kane ki lympung ialehkai football ban pynshlur ïaki samla ban ïalehkai.
JOWAI: Kumba ju long manla u snem ka Dorbar Shnong jong ka Panaliar kan pynlong biang ïaka Jowai Winter Carnival haka 13 bad 14 tarik une u bnai Nohprah (December) ha madan ïalehkai ka shnong Panaliar.
U General Secretary ka Dorbar Shnong Panaliar u ma Careme Phawa, ula ïathuh ba ha kane ka sien yn ha kane ka tamasa naka bynta ban pynmih pisa ïaka dorbar shnong ban pynïaid shaphrang ïaki kam ak skul bad kiwei kiwei ki kam tei jingtei ka shnong, ka dobar shnong kala wanrah da ka DJ Berry Gangsta na ri Lithunia (Europe), ka DJ Ritika na Kolkata.
Nalor kine ki arngut ki nongtem DJ, yn wan tem ruh da ka Anthracite na Mumbai, ka Lords of Rock na Nagaland bad ki kynhun tem ba paw bapher bapher na Jowai.
La iathuh ba ha kane ka Winter Carnival kan don ka bam ka dih bad ki jingialehkai khynnah nalor kiwei kiwei ki jngialehkai ban pynbyrngia.
Kan don ruh ka Mega Lucky Draw bad ka Bumper Housie bad kiwei kiwei.
Ka Dorbar shnong Panaliar ka khot ka wer sngewbha ïa baroh ban wan sha kane ka carnival ban kyrshan ïaka shnong khnang ba ki jingthmu ba bha jong ka shnong kin long kiba jop.
JOWAI: Ka Dorbar Shnong jong ka Shnong Panaliar ka maham ïa kino kino kiba leh khlem akor bad leh jakhlia hapoh u pud u ang ka shnong Panaliar.
U Waheh Shnong ka Dorbar Shnong Panaliar, U Ma Riquoma Rq.Laloo, ula ong ba ka Dorbar Shnong Panaliar ka pdiang sngewbha ïa baroh ban wan kai leit kai hapoh u pud u ang jong ka shnong, hynrei la mana ba ym bit ban leh kino kino ki kam khlem akor bad ban leh jakhlia da kaba bret pathar ïaki jaboh plastic bad kiwei kiwei ki ñiut kat shaba lap bashem.
Ha kaba ïadei bad ka jingbam khana ha ki bynta ka Wah Myntdu bad Syntu Ksiar la kyntu ba hadien bala dep bam khana dei ban pynkhuid bad pynlang pynlum ban pynneh ïaka jingkhuid jingsuba ka Syntu Ksiar bad ki nbynta jong ka Wah Myntdu ha baroh shilynter.
“Ka Syntu Ksiar kadei ka jaka jngohkai bad ka jaka shangkai ha kaba naduh ki khynnah haduh ki rangbah ki wan kai sha kane ka jaka, kumta kino kino kim bit ban kren khlem akor ne thaw klumar ha kane ka jaka khnang ban ban pynneh ïaka burom jong ka shnong ka thaw bad ka sor Jowai baroh kawei," la ong u Ma Riquoma.
Ka Dorbar shnong ka khot ïatreilang ïa baroh bad kyntu ban bud ïaki aiñ shnong bad kino kino kiba pynkhein ïaka aiñ shnong kin shah pynshitom.
JOWAI: Ka Sur jong u paidbah kala jop ïaka ka politik bad sa shisien kala jied ïa u ma Kitbok Rymbai kum u Waheh Shnong jong ka Dorbar Shnong Khliehtyrshi.
Ka shnong Khliehtyrshi baroh kawei ka shaniah tylli ha une u rangbah uba la bat ïaka kam Waheh Shnong la lai samoi bad kala pynjop don burom ïa u.
Kane ka jingshaniah ka Khliehtyrshi ha une u rangbah kala paw shai haka elekshon kaba la long haka sngi ba Ar kaba la pynlong da u Dolloi jong ka Elaka Jowai, u Ma Puramon Kynjing.
Ha kane ka elekshon u ma Kitbok ula ioh vote haduh 1501 bad kiwei pat ki kyrtong Stamly Dkhar ula ioh vote 79 bad u Sainmi Rymbai 55 vote na ki 1682 ngut ki nongshong shnong kiba la wan ïashimbynta ban jied ïa u Waheh Shnong thymmai.
U Dolloi jong ka Elaka Jowai u ma Puramon Kynjing uba pynïaid ïa kane ka elekshon ula pynbna ba u ma Kitbok ula jop don burom.
Ha kane ka juh ka sngi la jied ruh ia u Ma Sainmi Rymbai kum u Assistant Waheh Shnong, Chairman u Ma Stamly Dkhar, Secretary u Ma Besar Rymbai, Assistant Secretary u Ma Hamedeibor Phawa bad Treasurer u Ma Ram Ryngkhlem.
Ki Auditor u ma Kitborlang Phawa bad ka Kong Safeful Shylla bad kiwei kiwei ki dkhot jong ka Executive body.
Kumban shu pynkynmaw ba kane ka jingjied Waheh Shnong kala poi sha ka  ïing bishar Meghalaya High Court hadien ba la ujor mukotduma Ma Kitbok Rymbai, Waheh Shnong barim jong ka Khliehrtyshi pyrshah ïaka JHADC bad kiwei kiwei katkum ka  WP(C) No.488 of 2019 bad ka WP(C) No.468 of 2019.
Ka iingbishar kala rai rem iaka JHADC kaba la pyndam ïaka rai u Dolloi ban pynlong elekshon kaba la thmu ban pynlong haka 21 tarik u Risaw.
Ka iingbishar kala hukum iaka JHADC ban phah ïa u Dolloi ban pynlong ïaka jingjied Waheh Shnong thymmai haka 10 tarik u Nohprah 2019.
Kane ka elekshon jied Waheh Shnong kala iaid beit iaid ryntih hadpeng ka jingpahara jong ki Pulit.
KHANDULI: San ngut ki briew kiba dei ki nong bylla pomdieng haka khlaw ba lilam ka Jaiñtia Hills Autonomous District Council (JHADC) kila shah kem ha ki nongtrei jong ka tnad Forest bad ki Pulit jong ka Sorkar Assam haka shnong Khanduli haka sngi Nyngkong.
Kine ki san ngut kiba shah kem ki dei u Chidame Pale, u Saibok Pyrtuh, u Vincent Dkhar, u Lamphrang Pyrtuh,  bad u Ripil Pyrtuh.
Baroh kine ki san ngut ki dei na ka shnong Khanduli, West Jaiñtia Hills District.
Kane ka khlaw ba pomdieng kine ki san ngut ka dei ka khlaw kaba la die lilam ka JHADC sha u Lieh Sungoh uba naka Mynsngat naduh u Bnai nailar 2019.
Kane ka khlaw ka dei ka khlaw kaba la tip kum ka Khliehlangho kaba la ri la sumar bad pynheh pynsan ïaki dieng da ka jingïatreilang bad ka Dorbar Shnong Khanduli.
Hynrei la kynnoh ba ki briew sorkar jong ka Assam kiba la wan da ka kynhun kila khang iaka jingpomdieng bad kam trai ïa katei ka jaka bad kem ïa kitei ki san ngut bad rah iaki sha Hamren.
U MDC jong ka Mynsngat Khanduli u ma Dawan Lyngdoh, ula pynpaw lka jingpyrshah kaba jur halor kane ka jingwan kam trai ka Assam ïa katei ka khlaw na ka por sha ka por bad ula dawa na u CEM JHADC ban pyllait ïa kitei ki san ngut naka sorkar Assam bad buria ïa baroh ki jinglut jingsep jong ki.
U Ma Dawan ula ong ba kane ka jingpomdieng ha katei ka khlaw kala sdang naduh u bnai Risaw, hynrei ka Assam kala wan pyndik bad kam trai ia katei ka jaka, katba ka Konsil haduh mynta mynne kam shym la pyni kino kino ki dak ki shin ba kan shimkhia ban iakren bad ka Sorkar Jylla lane bad ka Sorkar Assam halor ka jinglong trai ia katei ka jaka khlaw.
Une u MDC ula ong ba u CEM udei ban shimkhia ban iakren bad ka sorkar kumjuh ruh ban pynthikna ba katei ka jaka baka konsil ka lilam ka hap hapoh u pud u sam ka Jylla, khnang ba kan nym wanrah jingeh iaki paidbah ka thain khappud.
JOWAI: Ka jingkhot pakhang shnong jong ka North East Student’s Organisation (NESO) ban pyrshah iaka jingpynlong aiñ ïaka Citizenship (Amendment) Bill kala ioh ka jingkyrshan kaba pura na u paidbah kumjuh ki sengbhalang naduh ka KSU, JSM, CoMSO bad kiwei kiwei haka sngi ba Ar Ka NESO ka la khot pynlong ïa pakhang shnong kaba 11 kynta ka ban sdang naduh ka por 5:00 baje mynstep haduh 4:00 baje janmiet ha baroh kawei ka Thaiñ Shatei Lammihngi ka Ri India ban pyrshah ïaka Sorkar NDA ba la ïalam da ka BJP kaba la mynjur ïaka Citizenship (Amendment) Bill 2019 Ha kane ka kynta pakhang shnong ha baroh kawei ka Jylla kala ktah iaka khaii ka pateng bad la lap ba ki lynti ki syngkieng kila tylli bad kynjah kumjuh ki  ophis Sorkar Ka Jaiñtia Student’s Movement (JSM) bad ka Khasi Students’ Union (KSU), Jaiñtia Students’ Union (JSU), Hynniewtrep Youth Council (HYC), CoMSO kila ai ka jingkyrshan kaba pura ïaka pakhang shnong ka NESO.Ka JSM bad KSU kila pakhang iaki lynti da ki maw bad thang tyre ha East Jaintia Hills.
Ka JSM kum ka jingpynrem halor ka jingmynjur jong ka sorkar NDA iaka CAB kala thang iaka tyngshop jong u Myntri Rangbah Duh ka Ri, u Narendra Modi, U Amit Shah Myntri kam pohiing ka ri bad ka Agatha Sangma MP jong ka NPP na Garo Hills kaba kyrshan ia kane ka CAB.Ka JSM ka pynrem jur ïa ka sorkar kmie namar ka jingñiewbeiñ ïa ka jingsngew bad ka sur jong u paidbah jong ka thain Shatei Lam Mihngi (North East) kynthup iaka Jylla Meghalaya da kaba mynjur ïaka Citizenship Amendment Bill 2019 ha Lok Sabha ban ailad ïaki jaidbynriew na ka niam Hindu, Sikh, Buddhist, Jain, Parsi bad ki Khristan na Bangaldesh, Pakistan bad Afghanistan ba kin nym shah khein poiwir bad ban pynioh syrnod nongshong shnong ka Ri India.
Ka JSM bad ka KSU kila pynpaw ka jingsngewkhia halor ka jingmynujur ka sorkar NDA iaka CAB 2019 ha ïing dorbar thawaiñ Lok Sabha wat hapdeng ka jingpyrshah jur na ki ba bun ba lang ki nongshong shnong hapoh ka Ri India khamtam thain Shatei Lammihngi (North East) baroh kawei.
“Ngin nym shong kli kti bad ngin khynra naphang ïaki poiei kiba thmu ban rung sha kane ka Jylla naduh mynta ka sngi bad dawa ruh naka sorkar ban pyntreikam ïaka ILP ban iada ïaka jaidbynriew na ki poiwir bad ki bar ri," la ong u Leningstar Rymbai President ka JSM.Ka CoMSO kala thang tynshop ha kylleng ka jylla.
Ki katto katne ki jaka ki long ka Khliehriat, Jowai, Shillong, Nongpoh, Mawkyrwat, Nongstoin, Williamnagar bad Tura.
JOWAI: Hapdeng ka jingkthang mynsiem jong ki paidbah jong ka thain Shatei Lammihngi na ka daw jong ka jingwanrah bad jingmynjur jong ka Citizenship Amendment Bill (CAB) da ka Sorkar kmie Lok Sabha, U Chief Minister jong ka Jylla u Conrad K Sangma un wan sha ka Shnong Wahiajer ban sahkhi ia ka phainal jong u Sniawbha Dhar Football Tournament lashai ka sngi.
Ka thymmei khubor kaba thikna u Conrad un wan beit sha ka Shnong Wahiajer namar la khot sngewbha ia u da u Myntri ka tnat Transport u Ma Sniawbha Dhar bad pynlut por wat hapdeng ka jingkhot pakhang shnong da ka Seng North East Students’ Organization (NESO).
Ka Seng NESO ka la khot ia ka pakhang shnong naduh ka por 5 baje mynstep haduh 4 baje janmiet lashai ka sngi ban pyrshah ia ka CAB.Ia ka CAB la mynjur ha ka Lok Sabha mynta ka sngi haba 293 ngut ki MP jong ka seng BJP bad ki paralok jong ka ki la kyrshan ia katei ka Bill katba 82 ngut ki MP ki la pyrshah ia katei ka bill.
Ka Seng NPP kaba la khliehduh da u Conrad K Sangma ka long kawei ka ka seng kaba kyrshan ia ka Sorkar BJP ha Delhi bad ha ka Jylla Meghalaya ka la kdup ia ki arngut ki MLA ka Seng BJP.Ha kawei pat ka liang, ka Sorkar Jylla mynta ka sngi ka la hukum ia ki ophisar bad nongtrei sorkar ban wan trei lashai ka sngi khlem pep bad lada mano mano ba pep ka sorkar kan pynshitom ia ki.
Ka Skul Bah North Eastern Hills University ka la pynkynriah noh ka examination jong ka Degree level kaba la pynbeit lashai ka sngi sha ka 14 th tarik mynta u bnai.
JOWAI: Ka Jaiñtia Student’s Movement (JSM) ka pynrem jur ïa ka sorkar kmie namar ka jingñiewbeiñ ïa ka jingsngew bad ka sur jong u paidbah jong ka thain Shatei Lam Mihngi (North East) kynthup iaka Jylla Meghalaya da kaba wanrah ïaka Citizenship Amendment Bill 2019 ha Lok Sabha ban ailad ïaki jaidbynriew na ka niam Hindu, Sikh, Buddhist, Jain, Parsi bad ki Khristan na Bangaldesh, Pakistan bad Afghanistan ba kin nym shah khein poiwir bad ban pynioh syrnod nongshong shnong ka Ri India.
U Publicity Secretary ka JSM, u Skhembhalang Dkhar, ula ong baka JSM ka dap da ka jingsngewkhia bad pynrem jur ïaka sorkar kmie wanrah iaka CAB 2019 ha ïing dorbar thawaiñ Lok Sabha wat hapdeng ka jingpyrshah jur na ki ba bun ba lang ki nongshong shnong hapoh ka Ri India khamtam thain Shatei Lammihngi (North East) baroh kawei.
Ka JSM kala rai ban kyrshan pura North East Students’ Organization (NESO) kaba la khot pakhang shnong lashai ka sngi bad kala kyntu ruh iaki paidbad jong ka Bri U Hynniewtrep ban iasnohktilang ha kane ka jingiakhih n aka bynta ka lawei jong ka jaidbynriew.
“Ka 10 tarik Nohprah ka dei ka sngi kyrpang kaba la tip kum ka World Human Rights Day" hynrei ka sorkar India ka la pynkhein ïaka hok jong u paidbah ka thain Shatei Lammihngi.
“Ngim kwah ïa kane ka aiñ CAB kaban wanrah ka jingshah tyllep ka jaidbynriew rit paid jong ngi bad ngi dawa ruh n aka sorkar ban pyntreikam ïaka ILP ban iada ïaka jaidbynriew na ki poiwir bad ki bar ri," la ong u Leningstar Rymbai, President JSM.JOWAI: Ka Jaintia Students’ Movement (JSM) kan pynlong iaka general meeting kaba hynriew jong ha ka 14 tarik une u bnai ha ka shnong Khliehmyntriang.
U Publicity Secretary JSM Central Body u Skhembhalang Dkhar, ula ong ha kane ka jingialang yn wan naduh ki nongialam bad ki dkhot central body bad ki tnad treikam ka JSM na kylleng.
Ha kane ka jingialang yn iakren iaki kam bad ki ishu kiba sahteng jong ka JSM.U Ma Skhembhalang ula ong ruh ba ka samoi treikam jong ka Central Executive Committee barim ba ialam da u Leningstar Rymbai kala kut, kumta ha kane ka dorbar yn jied thymmai ruh ia ki nongialam ba thymmai ka Central Executive Committee.
La khot bad wer ïa baroh ki nongialam bad dkhot ong ki tnad treikam ka JSM ban wan sha katei ka jingialang khnang ba jingthmu jong ka JSM kin long kiba jop.
JOWAI: Da ki hajar ngut ki riew ngeit ka Balang Katholik jong ka Jylla Niam Jowai kila ïashimbynta shitrhem haka jingiaseng Iukharist Proseshon kaba long ha Jowai Parish haka Sngi U Blei.
Ha kane  ka proseshon Iukharist, ki paid riewngeit Katholik na kylleng ka Jowai Diocese ki shim bynta ha ka Mass Bakhuid ba la ialam  da u Most Rev.Bishop Victor Lyngdoh ha ka  jingiasynran lang ki lyngdoh Sohblei baroh ka Jylla Niam Jowai.
La skhi ruh da ki spah ngut ki khynnah ki khynnah kynthei bad shynrang kiba pdiang ïaka Communion Bakhuid haka sien ba nyngkong eh kila shimbynta shitrhem.
U Most Rev.Bishop Victor Lyngdoh jong ka Jylla Niam Jowai  haba sam ïaka khubor ula ong ka Iukharist Bakhuid kadei ka lad jong ka jingpynim kaba aibor iaka met bad mynsiem jong u paid riewngeit bad ka wanrah ia kiba bun ki kam phylla haka jingim briew.
Ula ong ruh ba uno uno uba ieid ïaka Iukharist u kiar na ka pop ka sang, ka klim ka khalai ka dih buaid bad kiwei kiwei ki kam kiba pynsngewsih ïa U Blei bad iaki para briew.
U Bishop ula kyntu ïaki riewngeit ka Balang Katholik ban ieid ïa U Blei bad ban iied ïaki para briew bad ki marjan bad ban bud ruh ïaki hukum U Blei.
Haka nohphaisngi ki riew ngeit ka Balang Katholik ïashim bynta haka jingïaid proseshon kaba la sdang na Marian Hill, Iawmusiang, Tpep Pale bad mih sha Mission Compound, Iawmusiang bad la pynkut ha Madan Marian.
Ka Iukharist Proseshon jong u snem 2020 kan long ha Khahnar, East Jaintia Hills.
JOWAI: Kum ba julong manla u snem ka Dorbar Soo Langdoh la pynlong ïaka mynta ka Sngi U Blei ha madan Lariang, Madan Soo Langdoh, Ialong bad ha kane ka sngi la pynbna paidbah ïaka tarik lehniam Behdieñkhlam jong u snem 2020 hapoh ka Elaka Jowai.
Ka Behdienkhlam kaba nyngkong eh kan long jong u Langdoh Kongwasan, Raij Chyrmang bad la buh sngi ba kane ka Behdieñkhlam kan long haka 25 Iaiong 2020.
Ka Behdeiñkhlam kaba ar kadei jong ka Seiñraij Jowai kaban long haka 08 Naitung 2020.
Ka Behdieñkhlam jong ka Seiñraij Tuber kan long haka 24 Naitung 2020 bad ka Behdieñkhlam ka Seiñraij Ialong kadei haka 09 Nailar 2020.
Ha kane ka Dorbar Soo Langdoh kaba long ha madan Lariang la ïadonlang u Dolloi ka Elaka Jowai u ma Puramon Kynjing, ki Langdoh na kitei ki Saw Raij bad kynthup ïaka Chyrmang, Tuber, Jowai bad ka Ialong.
La iadonlang ruh ki President bad ki Secretary jong ki seiñraij bad kiwei kiwei bad u riewngeit jong ka niam tynrai.
Ïaka jingïalang la pyniaid da u Pator u ma Raymond Nartiang.
Hadien bala dep pynbna ïaka tarik Behdieñkhlam, u Dolloi ula suit ula shor bad ai ka nguh ka dem ïaki blei ki syiem ban kin ïada ïa u nongshong shnong bad u bar shnong bar raij ban ioh ïa ka shongsuk shongsaiñ hapoh ka Elaka baroh kawei.
JOWAI: Ki shipai Border Security Force (BSF) jong ka Muktapur BOP kila ïoh kurup haduh 62 tylli masi kiba thmu ban shalan tuh sha Bangladesh naduh ka 23-27 tarik u bnai Naiwieng.
U Superintendent of Police, West Jaintia Hills District ula ïathuh ba ïa kine ki masi la kurup ha ka por ba ki shipai ki dang pahara ha u pud u sam ka ri kaba hap ha Muktapur PP.Ula kyntu ïaki trai masi bad kino kino kiba don jingtip halor ka jingshah tuh masi ban wan sha Muktapur PP ban leh iaka jingdonkam ka aiñ.
JOWAI: Ka Dorbarbah Kur Shylla kan long haka 14 tarik une u bnai ha Shnong Ialong, West Jaiñtia Hills ha Madan Lyngkien.
Kane ka dorbar jong ka Kur Shylla kan long ha ka por 11.00 AM.U ma Almeki Shylla, General Secretary, Seiñ Kur Shylla Khasi Jaiñtia ula khot ula wer ïa baroh ki para kur ban ïa poi ryntih khnang ba kane ka sngi kan long kaba jop.
KHLIEHRIAT: Ka Seiñ Kur Dkhar Jaiñtia Hills- Wapung Circle kala pynkup burom ia ki samla pule kiba la pass ha ki kyrdan bapher bapher bad ki riewpawkhmat jong ka Kur Dkhar haka jingïalang pynkup burom kaba long ha Wapung haka 30 tarik u Naiwieng.
Ka “General Meeting (Dorbar Kur) cum Excellence Award – 2019", jong ka Seiñ Kur Dkhar Jaiñtia Hills- Wapung Circle kum ka dak ka jingithuh bad ai mynsiem ïaki samla kiba n aka kur Dkhar kiba la wanrah nam burom ïaka kur kumjuh ïaka iing ka sem jong ki, ka Kur Dkhar kala pynkup burom bad ai ïaki khusnam bad ki syrnod sha ki 25 ngut ki khun jong ka Kur Dkhar.
Kine ki 25 ngut ki dei kiba la shah pynkup burom kidei kiba la shakri haki kam bapher bapher naduh ki nongmihkhmat paidbah, doctor, engineer, advocate, nonghikai bad ki samla pule kiba dang bteng ïaka jingpule ha ki kyrdan bapher bapher La pyniaid ia katei ka jingialang dobar kur bad ka jingpynkup burom da u M H Dkhar, Adviser jong ka kur Dkhar.
U ma Phasmon Dkhar ula long kum u kongsan, u ma Justine Dkhar, Ex.MLA, nongshahkhot sngewbha ba kyrpang bad kiwei kiwei ki nongialam jong ka Kur Dkhar na kylleng ka Rilum Jaiñtia.
Ka Sein Kur Dkhar Jaintia Hills, Wapung Circle kala pynkup burom ïa u CA Premi Dkhar na ka Iongkaluh, Dr.Wanroi Dkhar, MBBS (OBG), Iongkaluh, Dr.Pynthymmelangki Dkhar, MBBS, Wapungshnong, Dr.Sooki Dkhar, BHMS, Jaliyiah, Dr.Mercy L Dkhar (PT), Iongkaluh, u Deil Dkhar, B.Tech, in Computer Science Engineering, Wapungshnong, ka Deimonhi Dkhar, B.Tech, in Civil Engineering, Tuber Shohshrieh.
La pynkup burom ruh ia u  Victor Dkhar, B.Tech, in Civil Engineering, Wapungskur, u  Simon Pius Fidelish Dkhar, B.E, in Electrical & Electronics, Iongkaluh, Adv.Pynshai Kupar M Dkhar, BA.LL.B (Hons), Wapungshnong, Adv.Joplangki Dkhar, BA.LL.B (Hons), Wapungshnong, Adv.Deimonmi Dkhar, BA (Eng.) LL.B, Wapungskur, Adv.Shan Miki Dkhar, BA.LL.B (Hons), Ka Riakor Dkhar, MA (Sociology), B.Ed), Wapungshnong, u Shiningstar Dkhar, M.Sc (Chemistry) Iongkaluh, ka Embhalang Dkhar, MA (Khasi), Wapungshnong, ka.
Premica Dkhar, B.Sc (Hospitality & Hotel Admn.), Wapungskur, ka Miranda Dkhar, Bachelor of Design (Accessory Design) bad kiwei kiwei ki khynnah kiba la pass haka matrik.
ka Kur Dkhar kala pynkup burom ruh ia u Ma Phasmon Dkhar, MDC, EM, JHADC, Jowai uba kum u nongmihkhmat ula ai ka jingshakri kaba pura ia u paidbah.
U ma Phasmon haba kren ula iaroh iaka jingtrei shitom ka kur Dkhar, Wapung Circle halor ka jingtrei shitom jong ka ban pynlong ia kane ka prokram kaba ai mynsiem ia ki khun jong ka Kur Dkhar ban kin pynneh pynsah iaka nam ka burom jong ka kur pateng la pateng.
U ma Justine Dkhar, MLA barim ka thain ula kyntu ia ka Kur Dkhar ba kin buh ia ka jingiaieit, ka jingiatylli, ka jingiasngew jan bad ruh ka jingiarap ba markylliang ha khmat eh la ki kino kino ki bynta ba donkam ban roi ban par ka kur.
KHLIEHRIAT: Wat hadien san snem bala khang ïaka jingtih dewiong hynrei ka um acid haka bynta jong ka Wah Lunar ka dang shyrkhei bad kaba ym bit satia ïa uno uno u jingthaw ba im ban pyndonkam ïaka um, katba ka Wah Lukha ki bynta ba shaneng jong ka kalong kaba khuid kaba suba bad lap ruh ïaki dohkha kiba im.
Ïa kane la lap haka jingjurip lang jong u Deputy Commissioner, East Jaiñtia Hills District u Bah FM Dopth bad ki tnad sorkar kiba ba don bynta naka bynta ban sdang ïaka River Rejuvenation ban  pynmiat pynbha bad ban pynkhie im ïaki Wah naduh ka tnad kam khlaw, ki PHE, Water Resource, Agriculture, Meghalaya State Pollution Control Board (MSPCB) bad kiwei kiwei haka sngi Thohdieng.
Ha kane ka jingjurip ïa kine ki ar tylli ki wah, la leit ruh haka jaka ba ïakynduh ka Wah Lunar bad ka Wah Lukha.
La test bad la shim nuksa ïa kim um bad la lap tynkrein ba ka um ha Wah Lunar ka don ka pH Value 4.9 kaba mut ba shyrkhei bha ka um acid, katba ka wah Lukha ka pH Value jong ka 8.3 bad kane ka um ka khuid ka suba bad la lap ruh ïaki dohkha kiba im hapoh um.
La jurip ruh ïaki jaka ba suba pyntuid um jakhlia bad ki phngit kiba tam naki kharkhjana dewbilat.
Ka ophis u DC bad ki tnad sorkar kin sa leit jurip shuh shuh ïaki wah ki thwei ban pynbha ïaki wah kiba jakhlia ha katei ka District khamtam ban wanrah biang ïaka nam ka burom jong ka Wah Lukha.
Yn sa ialam ruh ïaki riewstad ban wad ki lad ki lynti kumno ban pynkhie im biang ïa kine ki wah kiba la iap ha katei ka district.
Ha kane ka jingjurip la ïaadonlang ki nongïalam 6-Shnong Wah Lukha Association naduh u Secretary u Ma Daiapherbha Lamare, u Min Lamare Waheh Shnong Kuliang bad u Michal Suchen bad kiwei kiwei.
KHLIEHRIAT: Ki nongkhaii masi bad nongkit masi bym lah satia ban ithuh kiba suba jur ba ki dei ki nongkhaïi masi beaiñ sha Bangladesh kila bret pathar iaki masi bala iap kat sha ba lap ba  shem ha shi lynter ka surok bah NH 6.
Ïa kane la lap haka taiew kaba la dep haka sngi Thohdieng na Lumshnong, East Jaiñtia Hills District bad ki masi katto katne kiba la pyut ha surok bah NH 6.
U nongialam ka Jaiñtia Student Movement (JSM) u Leningstar Rymbai ula ong ba dangshen kila dep ai ka jingujor sha ki DC bad SP jong ka East ba West Jaiñtia ban khanglad ïaka jingbret pathar ïaki masi bad kiwei ki mrad mreng kiba la iap kumjuh ia kane ka kam beaiñ, hynrei haduh mynta kam don kano kano ka jingshimhkhia ban khynra ïa kane ka kam beaiñ bad ki trok kit masi miet bad step ki ïaid khlem tieng ïaki bor jong ka aiñ.
Ula ong ka Jaiñtia Student’s Movement (JSM), Federation of Khasi Jaiñtia & Garo People (FKJGP) bad ka Khasi Students’ Union (KSU) kila pynrem jur ia kane ka kam beaiñ bad ka jingbret pathar ïaki masi bala iap naduh na Ribhoi bad West bad East Jaiñtia Hills.
Ula ong ba kane ka jingshalan masi tuh ka jur bha na rilum Jaiñtia kaba la wanrah ka jingkiew dor ka doh ha iew namar ka jingduna masi ban shoh  doh.
Ïa kine ki masi kiba la kit na Ri Bhoi bad Assam la pynhiar Umkiang bad Ratacherra bad kiwei kiwei ki jaka ha East Jaiñtia Hills bad ha West Jaiñtia Hill pat lyngba ka Amlarem, Pdengshakap bad Muktapur ban shalan tuh sha Bangladesh, ka ri kaba jur bha ka jingdawa masi.
“Ngi la dep ujor sha ki bor district, hynrei haduh mynta mynne kam don kano kano kano ka jingshimkhia ban tem ne khanglad ïaka jingshalan beaiñ iaki masi," la ong u Leningstar bad la kyrpad ia ki bor synshar district jong ka East bad West Jaiñtia Hills District ban shimkhia ban tem ïa kane ka kam beaiñ.
JOWAI: “Ka long ka jingjah burom kaba khraw ïaka Executive Committee jong ka Jaiñtia Hills Autonomous District Council (JHADC) kaba ïalam u ma Thombor Shiwat namar ba ha kibun ki khep kala shah pynïaid haka ïing bishar," la ong u Ma Andrew.
“Naduh ka kam Waheh Shnong ha ka shnong Sohmynting bad Khliehtyrshi, ka ïing bishar kala pynksan ïa u paidbah bad ki hukum jong ka JHADC kila ïap,"la ong u ma Awhai Andrew Shullai MDC jong ka Congress haba kren bad ki nongthoh khubor hadien bala wai ka Dorbar Tlang.
Ula ong ba mynta sa ka kam Chairman ruh u kyrmen baka court kan ai ka jingbishar kaba hok khnang ban ieng skhem ki aiñ bad ban pynbha ïaka ka rukom pynïaid kam ka konsil.
Kiba bun ki mukotduma ka JHADC la rai rem ïaka namar ba ka Executive Committee ka long kaba tlot.
Ha kum kane ka por ba ka ioh ka kot jong ka JHADC ka hiran, hynrei ki mar pohkhyndew kum u dewiong u mawshun ki ïaid tuh bad la duh ei ïa ki khajna.
Kam don kano kano ka jingkitkhlieh naka EC ban khanglad ïaka khaii tuh ïa u dewiong, ula ong shuh shuh u ma Andrew.
Ha kaba iadei bad ki skhim MDC “Ma ngi kiba don haka liang pyrshah ngim ïoh eiei kynthup naka Special Assistance Grant (SAG) kaba ka sorkar kmie kala ai jingïarap ban theh ki kam pynroi sha baroh ki constituency," la ong ma Andrew.
“Mynta kala poi ka samoi Khristmas, ka jingsiew bai skul ïaki khun ki kti kala poi kaba ktah bha ïaka jinglut jingsep, hynrei kane ka EC kaba ïalam u Ma Thombor kam shym la shimkhia eiei ban peit ïaka bha ka miat jong ki nontrei," la ong u ma Lakhon bad bynrap ba ki nongtrei ka konsil kila ai da ka dorkhat sha u CEM ban dawa pynioh tulop kaba 6 bnai, arrear jong ka revised pay katkum ka Fifth Pay Commission," la ong shuh shuh u Ma Lakhon.
“Kane ka EC kadei kaba tlot tam bad kam don mat treikam bad kam don kano kano ka jingshimkhia ban ïakren ïaka iap ka im ka konsil," ong u Ma Lakhon Biam bad bynrap ba kane ka EC imat kam don pisa shuh ha kaba dei na kane ka daw baka pynïaid bakla wat ïaka pisa SAG ban siew tulop ïaki nongtrei jong ka konsil haduh T.16 Klur.
Halor ka T.16 klur u CEM Ma Thombor ula ong ba kym shym la pynïaid bakla iaka skim SAG bad kim lah ban siew tulop da ka skim SAG namar ba ki han ban buh thik thik ïaki kyndon.
Ka liang pyrshah kala dawa na u CEM ba un hiar shuki dalade bad ailad ïa kiwei ban ialam ïaka konsil, namar hapoh ka jingilam jong u ka EC committee kala phiel bad kam lah wat tang ban ïakren bad ka sorkar ban khang ïaka jingshalan dewiong beaiñ kaba la pynduh khajna da ki klur iaka konsil.
“Mynta u paidbah ula sah haka umdum namar ba ka konsil kam pyrkhat eiei halor ka jingpynjari iaka aiñ Mine and Minerals (Development and Regulation) Act 1957 ha ka jylla Meghalaya bad kane ka Act kaba buh iaki kyndon kumno ban tih dewiong bad ktah ïaka jinglong trai jaka," ong u ma Lakhon Biam.
JOWAI: Ka Sorkar Jylla kala kham pynsting ïaka jingkit jong ka Jaiñtia Hills Autonomous District Council (JHADC) hadien ba kala pyllait pisa naka bhah kaba ïohlum naka khajna mar pohkhyndew kaba la kot T.26 Klur.
U Chief Executive Member (CEM) jong ka JHADC, Ma Thombor Shiwat uba bat halade ïaka pla tyngka jong ka konsil ula ong “Ka Sorkar Jylla kala pyllait ïaka bhah jong ka naka khajna mar pohkhyndew haduh T.26 Klur.
Kane ka jingpyllait jong ka sorkar jylla ïa kane ka pisa kala pynsting ïaka jingkit jong ka JHADC khnang ba kan ïoh siew iaka tulop jong ki nongtrei kaba la sah la bun bun bnai.
" “Da kane pisa yn siew ïaka tulop jong ki nongtrei ka konsil haduh 3 bnai kaba kynthup ïa u bnai Jylliew, Naitung bad Nailar," ula ong u CEM ma Thombor Shiwat.
U CEM ula pyshai ruh ïaka jingkynnoh jong ki MDC ka Bharatiya Janata Party (BJP) baka Executive Committee kaba u ialam kala pyndonkam bakla ïaka pisa jong ka skim Special Assistance Grant (SAG) jong ka sorkar kmie haduh T.16.