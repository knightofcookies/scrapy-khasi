U MLA ka South Tura legislator u la ther kylla, ba u la kylli ia kane namar ba u myntri u la pynthikna kham mynshwa ba kin phah da ka mashin CT Scan thymmai hynrei khlem lerkam haduh mynta.
“Nga sngew lyngngoh ba u myntri u la kren pynban ia ka mashin kaba la sniew ka bym lerkam shuh.
Ngam sngew salia ia ka mashin ka bym lerkam hynrei ka jingsngew khia jong nga ka long ia ka jingkular u myntri ban wanrah da ka mashin CT Scan thymmai ha katei ka hospital", la ong u MLA.
Shillong, 12 Lber:U Myntri Rangbah ka jylla u Dr.
Mukul Sangma hynne ka sngi Palei u la plie ia ka tamasa phlim kaba lai sngi kynthih ha ka nongbah ba la don lang u Bimal Julka u Secretary ka tnad Information & Broadcasting  ka sorkar pdeng ha U Soso Tham Auditorium.
Ka nongbah Shil long ka la pdiang ia kane ka tamsa la ar snem kynthih.
Ka jingthmu ba kongsan jong kane ka tamasa phlim ka long ban kyntiew ia kane ka kam ha kane ka jylla kaba dang duna shibun.
Haba kren ha kane ka jingplie,  Myntri Rangbah u la ong ba kane ka jylla ka don shibun ki sap ha kane ka liang hynrei namar bun ki jingduna, ym pat lah ban iakop shabar.
U la ong ba ka jingpynlong ia kane ka tamasa kan long kum ka jingplie lad ia ki samla bad ki briew jong kane ka jylla ha kane ka bynta ba kin shim kabu ha ka kam shna phlim.
U la ong ki nongshna phlim ki lah ban shim ia ka lad ban pyndap ia ka jingiapher hapdeng ki jaidbynriew.
“Ka rukom im jong ki briew kane ka thain ka iapher bak bak ly bak na kiwei ki bynta jong ka ri bad ka jingshna ia ki phlim kan wanrah ia ka jingpynsngewthuh ia ki bad ban pyniadei bad kiwei bynta jong ka ri", la ong u Myntri Rangbah.
Shwa ia kane u myntri ka tnad Information and Public Relations ka jylla u Bah  A.
L.
Hek u la ong ba kane ka tamasa kan long kum ka rynsan ia ki samla bad ki briew jong kane ka jylla.
Katba u Secretary ka tnad I & B, u Bimal Julka u la iathuh, ia ki lad ki kabu ba ka tnad ka la leh na ka bynta ban kyntiew ia kane ka kam khamtam ia ki paidbah jong kane ka thain Dong Mihngi.
Ia kane ka tamasa kaba la pynlong da ka tnad Directorate ka Film Festivals ka sorkar pdeng ba ka tnad Directorate ka Information & Public Relations, Meghalaya kan neh lai sngi kynthih bad yn pyni ia ki phlim ba bun kum ka Ri, Songs of the Blue Hills, Ranjana Ami Ar Ashbona, A Dream Never Dies, Ankhon Dekhi.
Shillong, 13 Lber:U Myntri Rangbah ka jylla u Dr Mukul Sangma u la ong ba ka sorkar ka dei ban jop ban pynneh ia ka jingduna pisa tang hapoh 3 percent ha kine ki lai snem ba la dep.
Katkum ka jingong u Dr Sangma,  ka jingduna pisa la buh ha ka 2.
08 percent jong u snem 2013-2014, 1.
74 percent ha u snem 2014-2015 bad ha kane ka snem 2015-16 la buh ha ka 2.
08 percent  katkum ka mang tyngka.
“Ka jingduna pisa ka long hapoh 3 percent kaba long katkum ka FRBM Act (Fiscal Responsibility and Budget Management Act,", la ong u Myntri Rangbah ka jylla hapoh ka iing dorbar mynta ka sngi haba jubab ia ka jingkylli.
U Dr Sangma u la kubur ba ka jylla ka la iakynduh jingeh ha ka jinghiran pisa namar ba ka la don ka jingkhang tih dewiong ha ka jylla.
"Ngi la tip ba ka jingioh lum khajna kaba bun eh ka wan na u dewiong bad ka jingkhang ka NGT ka la ktah jur ia ka iarong ka jylla," u la ong.
U Myntri Rangbah u la ong ba ka sorkar jylla ka la shim ia ki lad ki lynti na ka bynta ban tehlakam ia kane ka jingduna pisa ha ka jylla.
U Myntri rangbah u la ong ruh ba ka sorkar ka la ot noh ia ka mang tyngka kaba 20 percent ban tehlakam ia ka jingshah ktah na ka jingduna iohlum ia ki khajna.
"Kane kam dei ka sien ba nyngkong ba ka sorkar jylla ka la ot ia ka mang tyngka.
Wat ha ki snem ba la dep ruh ka la ju leh teng ia kane da kaba ot 10 percent na ka non-plan" , la ong u Dr Sangma.
Hynrei u myntri rangbah u la ong ba ka sorkar ka lah ban pynlait ia kane ka jingot na ka mang tyngka ia kito ki tnad kiba kham biang.
“Ka sorkar ka la kham phai khmat ha ka surok namar ba ka dei ka bynta ba kongsan ha ka roi ka par jong ka jylla", la ong u Dr Sangma.
Shwa ia kane, u MLA ka Shillong West u Bah Paul Lyngdoh u la buh jingkylli kumno ka sorkar kan tehlakam ia kane ka jinghiran pisa khamtam ba ka 14th Finance Commission ka la bhah pisa tang T.
1770 klur ia ka jylla na kaba ka pan T.
52,000.
U Dr Mukul u la ong ba ka jingai bhah duna ia ka Meghalaya ka dei namar ba ka kham kiew ha ka roi ka par haba ianujor bad kiwei ki jylla kane ka Dong Mihngi.
U myntri rangbah u la ong ba ka sorkar ka la duh bun ki skhim kiba ai na ka Jawaharlal Nehru National Urban Renewal Mission (JNNURM), namar ba kam lah ban bud ia ki kyndon ba la buh da ka sorkar pdeng.
Shillong, 13 Lber:Ka kyrwoh na u Chairman ki Khlieh nong synshar u bah John F Kharshiing ka la ong ba katkum ka ripod ba la phah da ka National Commission for Scheduled Tribes, (NCST) sha ka President jong ka Ri ka Pratibha Patil ha ka 18 tarik u jylliew 2012, ka Commission ka la buh jingkylli balei ba dang donkam ia ki district Council ha ki jylla Meg halaya bad Mizoram, namar ba ha Meghalaya ki nongshong shnong ki dei ki Khasi, Jaintia bad Garo bad hapoh jylla la synshar da ma ki hi.
U bah John u la ong ba ia katei ka jingthoh la lap ha ka website jong ka NCST ha ka sla ba 16.
U bah John u la ong ba ka sorkar jylla ka donkam ban pyrkhat sani bha halor katei ka ripod jong ka NCST ha kaba iadei bad ka iktiar, ka bor jong ki District Council, u la ong ba donkam ban bishar bniah ia ki AD Rule ban tip kaei kaba ki MDC ki dei ban trei ne leh kum ki nongmihkhmat hapoh Council.
U la ong ba hato ka don ne em ka jingtyngkhuh kaba ia trei ia ka juh ka kam hapdeng ki bor bapher bapher kum ki MDc, MLA , ki Dorbar shnong , Dorbar Raid  bad dorbar Hima, u la buh jingkylli ruh balei ba lada ki MDC, MLA, MP ki don skim, ki dorbar shnong, dorbar Raid, bad dorbar hima pat kim don skim.
Hato kim dei kiba jied hi da u khun u hajar?, ong u bah John ha ka kyrwoh.
Haba pynkut ia ka kyrwoh u bah John u la ong ba la  ai ia ka Sixth Scheduled ban iada ia ki Riti ki Dustur, ka jingkylli ka long hato ki MDC ki dei ki ba bat ia ki kam Dorbar Shnong, Dorbar Raid bad Dorbar Hima, hato ki dei ma ki ki ban iada, pynneh bad ban pynsah ia ki Riti Dustur, Khasi, Jaintia bad Garo?.
Shillong, 13 Lber:U Myntri rangbah ka jylla u Dr Mukul Sangma u la khot ia baroh ki seng sain pyrthei ka jylla na ka bynta ban iakren iasyllok ban wad ia ki lad ki lynti ban pyn ngeit ia ka sorkar pdeng ban thaw ia ka Border Commission ban weng noh ia ka kam iakajia pud bad ka Assam kaba la neh naduh ba la thaw ia ka jylla.
Haba jubab ia ka jingkylli halor ka jingkren jong u Lat ka jylla hynne ka sngi, u Myntri Rang bah u la ong ba ia kane ka kam, dei ban shim ia ka jingkitkhlieh lang jong baroh, ym tang kawei ka party ban pynngeit ia ka sorkar pdeng ba kan thaw ia ka Border Commission.
U la ong ba ki seng sain pyrthei ki bym don MLA ruh yn khot lang ha ka jingiasyllok halor kane ka kam kaba jwat.
U Dr Sangma u la ong lada ba ka sorkar jylla kan iai bteng ban iakren bad ka sorkar Assam,  ka jingthmu kan nym poi shano shano ruh bad kan shu kut tang ha lyer.
Haba iathuh ia ka khana, u Myntri Rangbah u la ong ba ki nongialam sain pyrthei ka Assam kim shym la shim khia ia kane ka kam namar ka jingtieng ha ka sain pyrthei khamtam ba la jan ka elekshon ha Assam.
Halor ki kam wanrung ki briew nabar, u Myntri Rangbau u la pynthikna ba ka sorkar ka la dep ban pynthikna ia ki jaka ba dei ban buh khyrdop ban peit ia ka jaka mih bad jaka rung jongki briew sha kane ka jylla.
U la ong ba ka sorkar ka la pynkhreh na ka bynta ban pyntreikam da ki lad ki lynti kiba pyrkhing ia ki briew kiba wan nabar.
Katkum ka jingong u Myntri Rangbah ka jylla, u Dr Sangma u la ong ba ka sorkar jylla ka la pynmih ia ka jingbthah na ka bynta ban shim jaka ban shna ia ki khyrdop peit briew bad jaka rung briew ha ka jylla.
U la kdew ba ki jaka rung bad ki jaka mih ha ka jylla kin sa treikam noh da kaba sdang shwa ban pyntreikam da kaba phiah ha ki bynta ki bynta.
U la ong ba ka sorkar kan sa buh ruh ia ki jaka mih bad jaka rung ha steshon rel ha ka jylla.
Shillong, 13 Lber:Ha ka por 4:30 -5:00 baje eiei mynta ka janmiet ki paidbah ki la ia lynniar bad kyndeh myn siem ban iohi ba ka don ka synduk kaba la ieh ha Khyndailad khlem don ba kam trai, bad la suba jur ba hapoh katei ka synduk lah ban don u bomb uba la buh da ki runar.
Hynrei ha ka jing shisha katei ka synduk ka dei kaba la buh hi da ki pulit ka nongbah Shillong, ban peit ia ka jingtreikam ka CCTV kaba ki la wah ha Khyndailad.
Katei ka jingbuh bomb thok ki pulit ha Khyndailad ka dei ruh ka jingleh mynleh  kumno ban leh haba don ba buh bomb ha ki jaka paidbah, ne haba don ba ieh ia ki tiar ba ipher ha ka jaka kaba ia bun briew, kiba lah ban dei pynban u Bomb.
Ki pulit ki la leh ia katei ka mockdrill ha Khyndailad ban peit ia ka jingkhlain bor ka CCTV Camera kaba ka sorkar ka la pyndait ha ki jaka paidbah ka nongbah Shillong,  da katei ka jingleh kan pyni haduh katno ka jingkhlain ka CCTV ban bat ia ka dur u briew uba la buh ia katei ka synduk , bad ka pyni ruh kaei ki pulit ki leh ban weng lada jia ba dei u bomb.
Kiba bun ki paidbah kiba iaid lynti lyngba ka Khyndailad da ki kjat ne da ki kali kim shym la tip ba ka dei ka jingleh mynleh ki pulit, hynrei namar ka jingialum briew ki la shim ba ki pulit ki dang pyrshang ban law ia u bomb uba la buh da ki runar, bad da katei ka jingbym tip kiba bun ki la mareh pynsted wut wut na katei ka jaka sha ki jaka ba kham pajih bad kiba bun ruh ki shu peit kai na jngai.
Ka jingher syrngiew u paidbah ha katei ka jingleh mynleh buh bomb ki pulit ha se map kali ha Khyndailad ka dei namarba ki la iohi ba la pynbiang lut ki kali pynlip ding , ki kali kit nongpang ha katei ka jaka.
La weng ia u bomb thok da ki pulit weng bomb kaba ialam da u Additional SP U Bibhuti Purkayastha.
Shillong, 13 Lber:U MLA ka Shillong West u Bah Paul Lyngdoh u la ong ia ka myntri kam pohiing ba ka dei ban bthah ia ki pulit ba kim dei ban ang shyntur pathar haba kim pat tip ia kano kano ka jingshisha halor kano kano ka jingjia.
U MLA ka Shillong West u la ong ia kane ha kaba iadei bad ka jingkren lymmuh jong u heh ki pulit ka Ri-Bhoi u Superintendent of Police (SP) uba la kam ba u officer in charge (OC) ka Pathar khmah Outpost u Bah PJ Marbaniang u la pyniap hi shi sngi hadien ba la mih ka jingjia khlem da bishar bniah ia ka jingshisha.
“U SP um dei ban kren kum kane ka jingjia lada um pat thikna ia ka jingshisha jong ka jingjia.
Ka jingkloi kren jong u SP khlem da tip ia ka jingshisha, ka wanrah ia ka jingktah ia ki pulit namar ba ka lok jong u Bah Marbaniang ka la pyrshah jur ia kane ka jingkren nong u SP", la ong u Bah Lyngdoh.
U la kdew ba ka jingiap jong u Bah Marbaniang ka don jingiadei bad ka jingkhang dewiong ka NGT namar ba utei u pulit ophisar u la khlad tang hadien ba u la bat ia ki trok kit dewiong beain ki bym don ki kot ki sla kiba biang.
Haba jubab ia kane, ka myntri kam pohiing ka jylla ka Kong Roshan Warjri ka la ong ba ka State Investigation Team (SIT), kaba la aiti ban pynlong ia ka jingtohkit ban tohkit ia ka jingiap jong u Bah Marbaniang, kan bishar bad tohkit ia baroh ki liang.
Ka la ong ruh ba kane ka kam la aiti ha ka SIT ha ka 6 tarik Rymphang hapoh ka jingpeit jong  u Inspector General of Police (CID) bad ia kane ka jingtohkit yn pyndep hapoh  90 sngi.
"Naduh ba ka SIT ka shimti, ka jingtohkit ka dang iaid bad ym pat la ka don ne em ka jingpynduh ia ki sakhi", la ong ka myntri kam pohiing.
Shillong, 15 Lber:U MLA ka South Tura u John Leslee u la takrain tyngeh ia ka tnad ka koit ka khiah kaba khrong ia ki kali kiba wan buh nongpang ha ki hospital sorkar.
Kane ka jingleh jong ki bor hospital sorkar ban khrong bai pynieng ia ki kali ha phyllaw ka hospital ka dei ka kam tha mula bad ka bym lah ban pdiang namar ba kiwei ki hospital shimet ruh kim ju leh kumne, la ong u Leslee haba kren hapoh ka iing dorbar ha kane ka sngi Thohdieng.
“Nga pyrshah jur ia ka jingkhrong pisa ia ki kali ba wan buh ia ki nongpang khamtam kiba bun kiba wan ha hospital sorkar ki dei na nongkyndong kiba duk kiba raitoi", la ong u Leslee.
‘Nga sngew lyngngoh ba ym don kawei ruh ka hospital shimet ha ka jylla kaba khrong ban wan buh nongpang ha phyllaw hospital", la ong u Leslee.
Kane ka jingleh jong ka sorkar ka la long ban khnoit ban pynynjar shuh shuh ia ki nongkyndong kiba pang ba shitom nalor ka jingduk, kumba la jia ha Tura Civil Hospital kaba khrong haba wan buh nongpang ki kali, la ong u MLA ka South Tura.
Shillong, 15 Lber:Ka tamasa phlim kaba lai sngi kynthih ka la kut ha kane ka sngi Saitjain ha U Soso Tham Auditorium ha kaba ki samla, ki khynnah ki la iatuid ban leit peitkai ia ki phlim ha kine ki lai sngi kynthih.
Ha kine ki lai sngi, la pyni ia ki phlim kum ka ‘Kuttram Kadithal’ na Tamil Nadu, ‘Ek Hota Kau’, ‘Othello’ na Assam ,  ‘Ankhon Dekhi’ nalor kiwei pat.
Nalor ka jing pyni phlim ka la don ruh ka workshop ia ki samla ha ka liang ka jingshna phlim.
Ia kane ka tamasa phlim la plie da Myntri Rangbah ka jylla u Dr.
Mukul Sangma ha ka sngi Palei.
Ka nongbah Shil long ka la pdiang ia kane ka tamsa la ar snem kynthih.
Ka jingthmu ba kongsan jong kane ka tamasa phlim ka long ban kyntiew ia kane ka kam ha kane ka jylla kaba dang duna shibun.
Ia kane ka tamasa kaba la pynlong da ka tnad Directorate ka Film Festivals ka sorkar pdeng ba ka tnad Directorate ka Information & Public Relations, Meghalaya kan neh lai sngi kynthih bad yn pyni ia ki phlim ba bun kum ka Ri, Songs of the Blue Hills, Ranjana Ami Ar Ashbona, A Dream Never Dies, Ankhon Dekhi.
Shillong, 15 Lber:U Myntri Rangbah ka jylla u Dr.
Mukul Sangma u la ong ba ki politishian bad ki babu sorkar ki dei kiba shah bishar bha ha ka rukom pyniaid ia ka synshar ka khadar bad u la kyntu ia ki babu MCS ka jylla ba kin long kiba tbit bad trei da ka jingkut jingmut ban pynkylla dur ia ka jing khmih lynti jong ki paid bah ka jylla.
Haba kren ha ka jingialang ba shisien shi snem ka Meghalaya Civil Service Officers’ Association (MCSOA) kaba long ha kane ka sngi Saitjain ha Hotel Pine wood, u myntri rangbah u la ong ba  ba ki babu MCS, ki dei kum ki shipai ka sorkar namar ba ki iadei bad iajan bha bad ka synshar ka khadar bad kiba iakynduh ia ki jingeh ba bun ban wanrah ia ka jingkylla bad ka roi ka par ha ka jylla.
U la ong ba ki kam bad ki prokram ka sorkar ki shaniah tylli ha ki ophisar  ban pyniaid ia ki khnang ba kin long kiba jop.
U myntri rangbah u la ban ruh ia ka jingdon kam ban ioh ia ka jinghi kai kaba paka jong ki babu sorkar khnang ban pynlah ia ka jingpyniaid ia ki kam ki jam ha ka rukom kaba jop bad kaba larkam.
"Ngi dei ban long kiba shemphang ha baroh ki liang naduh ki myntri sorkar bad ki babu sorkar", la ong u Dr Sangma.
Ki don haduh mynta 178 ngut ki babu sorkar MCS  ha ka jylla.
Shwa ia kane, u Chief Secretary u Bah P B O Warjri u la ong ba ka synshar ka khadar ka long kaba donkam ban shim ia ki rai kiba biang bad kiba shisha kiba long katkum ki ain.
U la ong ba ka seng jong kiba babu MCS ka dei u budlum jong ka sorkar ban shim ia ka jingkitkhlieh kaba biang ban pyniaid ia ki kam ki jam khlem kano kano ka jingshah shiliang.
U la pynpaw ia ka jingsngew kmen ha kaba ki don ruh bun ki kynthei kiba pas MCS bad kane ka pyni ba ki kynthei ki long kiba tbit ban shimti ia ka kam synshar khadar.
Shillong, 15 Lber:Ha ka jingshah bat bor jong kawei ka Sister tymmen, kaba la 75snem ka rta ha Nadia, ha ki 8ngut ki ehrang, kaba ha West Bengal, la iathuh ba kawei ka Sister, kaba na Shillong bad kaba la shongthait, kam shym la ngat satia, ha katei ka jingjia ba sniewbok.
Katei ka Sister, kaba don mynta ha Krishnagar jong ka Ranaghat Nadia District lem bad kiwei kiba don ha katei ka jaka, kim shym la ngat satia ha katei ka apot jot, ong ka kyrwoh na U bah John F Khar shiing, uba dei uwei na ki nongialam jong ka Synjuk ki Nongsynshar Hima.
[pule ruh sla 5].
Shillong, 16 Lber:Ym tang ha ki jaka paidbah ha sor Shillong, hynrei ka sorkar mynta ka la thmu ban buh ia ki kor syntiat ring dur ne ‘CCTV ha baroh ki khyr dop khrong khajna ha ka jylla khnang ban tehlakam ia ka jingait ei ki khajna na ki leh bymman.
U Myntri Rangbah ka jylla u Mukul Sangma u la ong ia kane haba jubab ia ka jingkylli ba la wanrah da u MLA ka Shillong West  u Bah Paul Lyngdoh hapoh ka iing dorbar.
"Ngi la thaw ia ka Task Force Committee ban ai jingmut halor kane ka jingthmu ka sorkar", la ong u Myntri Rangbah.
U Myntri Rangbah u la ong ba ym lah ban lap ia ka jinglait ei ki khajna ne ka jingiadei hapdeng ki nongtrei bad ki nongsiew.
U Bah Lyngdoh u la kynnoh ba ka jinglum khajna kam shym long kaba biang ha ki khyrdop ba la buh da ka sorkar.
Dr Sangma u la ong ba baroh ki khyrdop khrong khajna yn buh da CCTVs ban pynthikna ba ka jingioh lum khajna kan long kaba biang bad kan nym lait ei.
U la ong ba ka sorkar ka la wad ia ki jaka na ka bynta ban shna ia ki khyrdop lum khajna bad kawei na kiba la jied ban buh ka long ha Dainadubi.
Shillong, 13 Lber:Ki nonghikai ka Sacred Heart Boys Higher Secondary School Mawlai ki hap nguh hap dem ia u Principal ka skul lada ki kwah ban ioh tulop.
Katkum ka kyrwoh khubor ba la pyllait da ka KJDSTA Mawlai Unit, ki la ong ba mynta ka sngi ka la mih ka jingiahylla ba jur pyrshah ia u Principal ha ophis treikam jong u, namar ba pynslem palat ia ka tulop jong ki nonghikai ki bym shym pat ioh haduh mynta ruh.
Kane ka jingpyn slem tulop kam pat ju jia ha ki samoi treikam jong kiwei pat ki Principal hynrei dei tang hapoh ka jinglong Principal jong une uba mynta ba ki nonghikai kim shym la ioh ia ka tulop.
Ym tang katta une u Principal u ju mlien ban pyndik ia ka tulop jong ki nonghikai bad dei mynta ka sngi ba ki nonghikai kim lah shah shuh ki la leit ban dawa ia ka hok jong ki ha kaba la mih ka jingiania kaba jur, la ong ka KJDSTA ba la pyllait da u MS Lyngdoh u Pre sident bad u G Kharmujai Secretary ka seng.
Kawei pat ka daw kaba pynbitar shuh shuh ia kiba bun ki nonghikai ka long ba ki shym ba don ka jingleh shilliang khmat ha kaba ia kito ki nonghikai kiba u sngewieit sngew iadei u la dep ai ia ka tulop jong ki naduh ka 9 Lber 2015 bad ia kane la pynshihsha haba la iohi ia ka cheque kaba u la ai ha uwei na ki nonghikai.
Hynrei hab kiwei pat ki nonghikai ki la leit ban iakynduh ia u ban dawa ia la ka hok, ha kaba nyngkong u la ai daw bym don pisa hynrei katba nang iaid ka jingiania u la ong pynban ba tang kito kiba kyrpad na u un ai ka pisa bad ia ki bym leit kyrpad un nym ai, la ong shuh shuh kitei ki nongkitkam ka KJDSTA Mawlai Unit.
Ka jingkylli kaba ki nonghikai ki la buh hakhmat jong u ka long, hato ka dei mo ban hap kyrpad ban ioh ia ka jong ka hok, la buh jingkylli ka seng bad ka la bynrap ba ki nonghikai ki bym pat ioh ia ka tulop kin sa leh ia kaba donkam pyrshah ia utei u Principal.
Chynrem, (Bangladesh)14 Lber:Ha ka sngi saitjain jong ka taiew, ka la don ka jingialang kyrpang hapdeng ki khlieh nongsynshar jong ki shnong kiba don ha khappud bad ka Bangladesh ( thain Dawki)   bad ki rangbah shnong jong ki shnong Khasi kiba don ha ri Bangladesh.
Katei ka jingialang ka la long ha Narzimgarh Resort kaba don ha ka shnong Chyn rem Rim, Bangladesh.
Ha katei ka jingialang na ki khlieh nongsynsharjong ka thain Dawki la wan ban mihkhmat da u Sordar ka Mukertila u bah Phrenly Kongwang, u Rangbah Shnong ka Pyrdiwah u Gary Francis Lamin, bad kiwei pat ki riew rangbah kiba la wan mihkhmat na ka shnong Pyrdiwah bad Umsyiem.
Ki Rangbah Shnong jong ki shnong Khasi kiba don ha Bangladesh kiba la wan sha katei ka jingialang ki long u bah Thomas Ryngksai Rang bah shnong ka Chynrem ( Rim bad thymmai), u bah Welcome Lymba Rang bah shnong ka Nohksiar, u bah Elvis Lamin Rang bah shnong ka Kyntuh, u bah Shon Kongwang Rangbah shnong ka Lamapunji (shnong soh), u bah Lin Lamin rangbah shnong ka Borla, ka kong Nero Tangsong kaba dei ka trai khyndew ( Zamin dar) jong ka shnong Chynrem, u bah Johi Kongwang uba dei u Vice President jong ka Bangladesh Indige neous People Forum, ka seng ki rit paid ha Ri Bangladesh kaba kynthup ia ki jaitbynriew Khasi, Garo, Chakma, bad kiwei pat ki jaitbyn riew rit paid.
Tang mar ia poi ha ka shnong Chynrem , ri Bangladesh kitei ki nongialam shnong na baroh ar ri ki la ia khublei ieit iwei ia iwei bad ki la ia kren lung mynsiem, namar ba bun na ki ki dang ia dei shi ing shisem, hynrei ka dawbah ba la pyniakhlad ia ki haduh ba kim lah ban ia kynduh khah khah ka dei namarba ki la ia sah ha la ka jong ka jong ka ri.
Ha katei ka jingiakynduh la iohi ia ki khmat samrkhie jong ki ryngkat ki ummat kiba lang, kaba long ka jingdak ba ki pyni ia ka jingkmen ban ia kynduhshiing shisem , para doh para snam, para khasi khara.
Ka la don ka jingia ai khublei mar kylliang bad ka jingiakren ban pynpaw ia ka jingsngewkmen ba ha ka sien ba nyngkong eh ki la ioh ban ia kynduh.
Katei ka jingialang ka long ban ia kren halor kumno ban wanrah ia ka jingshongsuk shongsain, bad ban ia kren na bynta ka jingshngain jong ki paidbah Khasi kiba sah ha ka ri Bangladesh.
Ha katei ka jingialang ki riew rangbah bad ki rangbah shnong jong ki shnong Khasi kiba don ha Ri Bangladesh ki la kyrpad ia ki khlieh nongsynshar ka thain Dawki kiba don ha khappud bad ka Bangla ba lada ki lap ia ki nongtuh nonglute kiba rung tuh na ri Bangladesh sha u pud u sam ka India kiba ju wan ban tuh ia ki kwai tympew bad kiwei pat ki mar-rep, kim dei ban siat ne pyniap ia ki kumba la ju jia ha ki sngi kiba la leit noh, hynrei ki dei ban bat ban kem bad ban aiti sha ka ain.
Ki la pynkynmaw ba ha ki por ba la dep, ki la don ki nongtuh kiba rung tuh na ka ri Bangladesh sha India , ban leit tuh mar-rep na ki shnong ba marjan, hynrei haba ki trai bri ki lap ki pyniap ia ki, hynrei tang mar ia jia kiba kum kitei ki jingjia ki khar Bangladesh ki la tur sha ki khasi, ba shong ha katei ka ri ban pyntieng pynsmiej ia ki laiphew jait, bad ka la ju don ruh ka jingbyrngem byrsit ia ki, kaba la pynlong ia ki ban shong rit mynsiem.
“Tang mar ia jia kiba kum kitei ki jingjia shah pyniap, baroh ki nong Bangladesh ki la kdew kti beit ba dei ki Khasi, ki khasi ki khasi ki ia ong, bad la ju thoh pynrem ruh ha ki kot khubor Bangla ia ki Khasi" ong u bah Johi Kongwang uba kren tiak tiak da ka ktien khasi paka, ka ktien Sohra.
Ha kaba ia dei bad katei ka jingpynsngew na ki khasi kiba shong ba sah ha ri Bangladesh, u Sordar Mukertila, u la ong ban ia pynbeit ban ia shong biang sa kawei ka jingialang, ha kaba un lum lut ia baroh ki khlieh nongsynshar kiba hap hapoh ka Raid Mukertila bad ia ka jingialang yn lum shen ha u bnai ban wan ha ka shnong Umsyiem, ha kaba kin ia donlang ruh kitei ki Rangbah shnong khasi na ka ri Bangladesh, bad ha katei ka jingialang kin pynsngew ba kim dei shuh ban pyniap ia ki khar Bangla kiba wan tuh hynrei ki dei ban shu kem bad aiti sha ka ain.
Katei ka shnong Chynrem, lem bad kiba bun kiwei pat ki shnong, kiba don marjan jongka, ki hap ha ka Raid Mukertila bad wat haduh ha kine ki sngi, ki nongshong shnong Khasi, ki dang ithuh ia U Sordar jongki, wat la, ki la don ha kawei pat ka Ri.
Ha katei ka jingialang kaba la long ha ka shnong Chynrem rim, ka shnong kaba hap hapoh ka Sylhet-4 MP Konstitwensi, Bangladesh bad kaba iohi kyndiang na Umsyiem bad Dawki, ki khasi kiba shong ba sah ha ri Bangladesh, naduh ki kulong kumah jong ki kaba la shu shim jingkhein antad ba ka dei la kumba shihajar snem eiei naduh u Syiem Bordoloi Manik Syiem, Syiem ka Jaintia pur, ki la pynpaw ba ki kwah dik dik ban don ha kane ka ri India, bad wat ia ki kyrteng thep vote ruh ki la ong ba ki kwah ban rah sha India, lada ka don lad, hynrei kumba long mynta ki don ia ki kyrteng thep vote ha ri Bangladesh, namar ba ki dei ruh ki nongshong shnong ba pura ka Bangladesh.
Shillong, 15 Lber:Ka sorkar pdeng lyngba ka jingiakren ka sorkar jylla ka la pdiang ban plie ia saw tylli ki iew khappud ha kane ka jylla kiba don markhap bad ka Bangladesh na ka bynta ban kyntiew ia ka ioh ka kot jong ki paidbah.
Hynrei kaba pyn diaw mynsiew ka long ia ki paidbah ka thain khappud Dawki, Lyng khat namar ba ym shym la don satia kano kano ka jingthmu ban plie ia ka iew khappud ha katei ka thain kaba ju iathied iapet bha ha ki por naduh mynshwa shwa ban wan ka thma India bad ka Bangladesh kaba la kylla kham rit noh mynta, wat la ka dang don ka iew malu mala.
Haduh mynta ka sorkar ka la pdiang ban plie sa saw tylli ki iew khappud ha kane ka jylla kynthup lai tylli ha Khasi bad kawei ka Garo Hills.
Kiba ha rilum Khasi ki kynthup ia ka Iew Khappud ha Bholaganj ha Shella kaba markhap bad ka Sylhet, ka Bangladesh, ka Iew Khappud ha Nalikata kaba don ha West Khasi Hills kaba markhap bad ka Saydabad ka Bangladesh bad ka Iew Khappud ha Ryngku ka thain Balat kaba markhap bad ka Bagan Bari ka Bangladesh.
Bad kawei ka dei ha Shibbari kaba don ha South Garo Hills kaba don markhap bad ka Bhulyapara ka Bangaldesh.
Ka jingpynkhreh ban plie ia kine ki iew ka la iaid shaid shaid bad la dep aiti ruh sha ka sorkar India ka tnad Commerce and Industry na ka bynta ba kan mang pisa ia kine ki iew, la ong u Myntri Rangbah ka jylla u Dr Mukul Sangma haba jubab ia ki jingkylli ha iing dorbar.
Shillong, 29 Jylliew:Ka General Meeting jong ka All Meghalaya Grade IV Employees Association, Jaintia Hills District,Unit kan long ha ka 4 tarik u naitung ha ka por 10.
30 baje mynstep  ha D.
C Office Conference Room, Jowai.
Kumta la kyrpad ia baroh ki dkhot jong ka Association bad ia ki Collectors kiba ha ki ophis bapher bapher jong ka West bad East Jaintia Hills District ba kin  sngewbha ban wan pyllait por khnang ban iawan sha kane ka jingialang jong ka Association,ong ka kyrwoh khubor.
Chynrem( Bangladesh), 15 Lber:Ka long kaei kaei kaba pynkyndit ia ki paid bah ba kumjuh ruh u nong thohkhubor ban tip, ba wat shabar ka ri India ruh, kata sha ri Bangladesh ki don haduh 75 tylli ki shnong Khasi bad ha kitei ki shnong ba la tip kum ki shnong Khasi ki shong ki sah tang para khasi, hynrei ia ka kam rep kam riang la peit da ki khar Bangla bad ki khasi ba la tip kum ki Zamindar ki ai jaka shong jaka sah ia ki ba kin trei bylla ia ka rep ka riang jong ki.
Nalor ki shnong Khasi, ki don ruh ki shnong Garo, ha kaba ha kitei ki shnong ba ju tip kum ki shnong Garo la shong la sah tang para Garo hi kumba long ki shnong Khasi.
Ha ka sngi saitjain jong ka taiew u Rupang u la ioh ban ia kren bad katto katne ngut ki riew rangbah kiba dei ki nongsynshar shnong ha ki shnong khasi kiba don ha Bangladesh.
Ha ka jingiakren uwei na ki riew rangbah uba bat ruh ia ka kam Vice President jong ka seng ki rit paid ha ri Bangladesh baroh kawei, ne ka Bangladesh Indigeneous Peple Forum  bah Johi Kongwang u la ong ba ki don haduh 75 tylli ki shnong khasi ha ka ri Bangladesh baroh kawei.
U bah Johi u la ong ba tang kiba don marjan bad ka Dawki ki don haduh hynniew tylli bad kita ki long ka Chynrem Rim , Chynrem thymmai kaba don kumba 50 ing tam, ka Nohksiar ka don kumba 70 ing tam, ka Lamapunji ( shnong soh) ka don 43 ing, ka Kyntuh ka don 20 ing tam, ka Borla ka don 15 ing, ka Mukam ka don 30 tam, ka Jaintapur ka don 35 ing.
U la iathuh ba khambun ki shnong Khasi ki don sha Shiliang Sylhet bad katto katne tylli ha ki thain ka Sylhet, ha baroh ki shnong kiba dei ki shnong Khasi, u la ong ba ki don la ki jong ki jong ki Rangbah shnong bad la ju khot beit ia ki Rangbah shnong kumba ju long ha ki shnong Khasi ha ri India.
Kitei ki 75 shnong u la ong ba ki kren ha la ki jong ki jong ki ktien, don kiba kren ktien War-Jaintia, don kiba kren Jowai, don ruh kiba kren Sohra.
Tang ki hynniew shnong kiba don hajan ka Dawki ruh, u bah kongwang u la ong ba ki ia pher ka rukom kren bad ki ia kren ha la ki jong ki jong ki ktien, ka chynrem u la ong ba ki kren Umsyiem, Pyrdiwah, ha Jaintapur ki kren Jowai, bad ha la ka jong ka jong ka ktien.
Haba ia kynduh para ma ki kiba sah na kawei ka shnong sha kawei pat ka ktien pdeng jong ki  ka dei hi kumba long ha kane ka jylla jong ngi kata ki ju ia kren beit da ka ktien Sohra.
Kitei ki khasi ki la shong lasah ha ka ri Bangladesh naduh ka por ki mei tymmen pa tymmen jong ki , kaba la shim jingkhein ba ka jingwan poi ki kulong kumah sha ka ri Bangladesh ka la dei naduh ki hajar snem mynshuwa, mynba katei ka jaka ka dang dei lang hajuh ha ka por ba synshar ki phareng.
(sngewbha pule biang  ia kane ka khubor ka ban dang bteng , ban tip aiu ki trei ki ktah, ka pule puthi  ka shongkha shongman, ka niam ka rukom, ka synshar ka khadar bad kiwei kiwei kiba ngin pynmih ha ka sngi kaba bud).
Ki ehrang Islamic State, ki la hiar thma ha ki jaka pahara jong ki shipai, ha ki bynta ba shatei jong ka Sinai, kaba la pyniap ia 38ngut ki shipai.
Katei ka jinghiar thma, ka dei tang hadien ar sngi jong ka jingbthei bom ha kawei ka kali, jong u heh nongbishar jong katei ka Ri, U  Hisham Barakat.
Haba kren ha ka jingialang sngewlem, na bynta utei u nongbishar, U  President jong katei ka Ri, U Abdel-Fattah el-Sisi, ula rai ba un bteng haduh ar snem kynthih ban thwet ia kitei ki ehrang, kiba don ha katei ka Ri.
Ka jinghiar thma, kaba tyngeh mynta ka sngi, ka dei ka jingialeh, kaba ki ehrang, ki la iai bteng ban thap bha ia ki shipai jong ka Egypt, ha ki bynta ba shatei jong ka Sinai.
Lait noh, na ka jinghiar thma ha ka Officer’s Club, hynrei kiba bun ki jinghiar thma, ki dei ha ka nongbah jong ka  Sheikh Zuweid, ha kaba ki la leit hiar thma, ha ki hynriew tylli ki ktem jong ki shipai, ong ki lad khubor.
Ki ehrng, ki la rah bor ruh ia ki shipai bad ki la kurup ia ki tiar ialeh jongki bad kiwei de ki tiar ialeh.
Ha katei ka jingshah hiar thma, ki don sa 54ngut ki shipai, kiba la mynsaw.
Ha ka jingialeh, ki shipai, ki la ioh ruh ban pynjot ia kawei na ki kali ialeh thma, kaba la ioh kurup da ki ehrang bad kaba ki la ialeh pyrshah ia ki shipai jong ka Egypt.
La iohi, da u nong ai ktien jong ki shipai, U  Brig Gen Mohammed Samir, ba ka jingialeh, ka dang iai bteng hapdeng ki shipai bad ki ehrang, kat haduh ka por ba thoh ia kane ka khubor.
Ki khubor sorkar, ki iathuh ba ki don da ki phew ngut ki ehrang, kiba la leit hiar tham ia ka kut jong ki pulit ha  Sheikh Zuweid, ha kaba ki la hiar thma ia ki pulit, kiba don ha katei ka thanat.
Ha ka taiew ba ladep, u nongkren jong ki ehrang ISIS, U  Abu Mohammed al-Adnani, u khot ia ki ehrang, ba kin mynjur ia ka jingialeh thma pyrshah jongki, ha kane ka jingrakhe Ramadan, kaba la poi mynta sha ka taiew kaba lai jongka.
Shillong, 15 Lber:Ki pulit jylla ha ka sngi saitjain jong ka taiew, ki la leit ban khynra lehnoh ha ki thain ka Garo Hills, hynrei ha katei ka jingleit khynra lehnoh ka la mih pynban ia ka jing iather kuli markylliang kaba jur hapdeng ki leh noh ka GNLA bad ki pulit.
Katei ka jingjia ka la jia ha ka por 6 baje mynstep ha ka shnong Rewak kaba don ha South Garo Hills.
Ka shnong Rewak ka jngai kumba 53 kilo mitar na sor Baghmara, ki pulit ki la kam ba ha katei ka jingiather kuli ki la don ki lehnoh kiba ngat kuli bad ki la mynsaw jur hynrei ki la ioh lad pat ban phet krad.
Katei ka jingleit khynra ki pulit ha ka shnong Rewak ka dei hadien ba saw ngut ki pulit ki la iap hashen ha ka jingther kuli ka GNLA ha ka por ba ki dang iaid lynti ha ka sngi hat majai, ong ki khubor pulit.
“Ka kynhun jong ngi ki la buddien ia ki lehnoh kiba la ther kuli ia ki pulit, ha ka sngi hat majai bad la ioh jingtip kaba thikna ba ki don ha ka shnong Rewak, mar mar ka kynhun jong ngi kaba la pynkhreh bha ka la leit sha katei ka jaka hynrei ki la ioh phet noh" ong u bah  Lakador Syiem,  SP ka South Garo Hills.
U bah Syiem u la ong ba ki pulit kim ioh lad bha ban ia khun ha katei ka jaka namarba ki don bun ki riew paidbah, “Ngi sngew thikna bha ba u Sohan D Shira ruh u donlang ha katei ka ktem, kaba ngi la h pynpra, hynrei ngim lap eiei" ong biang u bah Syiem.
Ha kaba iadei bad ka jingther kuli ka GNLA ia saw ngut ki pulit kiba la iap bad ar kiba mynsaw, ki pulit ki la kem ia uwei u dkhot ka  United Liberation Front of Asom (Independent) uba la suba ba u dei uwei na kiba donkti lang, la kem ia u na  Mahadeo, “Udei u ba na  ka kynhun jong ka Dristi Rajkhowa" pynkut u bah Syiem.
Shillong, 1 Naitung:Ka khubor ba bha ia ka Meghalaya, ka long ba ka sorkar pdeng ka la jied ia ka nongbah Shillong ban pynrung kum ka Smart City napdeng ki 100 tylli ki nongbah ha ka ri.
Ha ka jingshisha ka sorkar Meghalaya ka la tieng ba ka lah ban duh na kane ka skhim ba la pyn bna da ka sorkar u Naren dra Modi kum u Myntri Rangbahduh ka ri.
Ka Myntri sor ka Kong Ampareen Lyngdoh ka la  ong ba yn don haduh 100 tylli ki nong bah ba la jied ka sorkar ban pynlong kum ka Samrt City katkum ka jingdon jong ki nong shong shnong bad ki nongbah ha ka jylla bad ka jylla Meghalaya ka la ioh ia ka nongbah Shil long.
Katkum ka jingong ka Kong Lyngdoh, ka jingjied ka long katkum ki kyndon ba la thaw da ka sorkar pdeng.
Ka  Smart City Plan (SCP) la thaw hadien ba la iasyllok bad ki briew, ki nongshong shnong bad ka dei ban don ka dur ka dar kaba paka ha ka rukom bei pisa.
"Ia mynta la jied tang ia ka Shillong bad hadien kito ki nongbah ki bym pat lah ban shna ia ki jingdonkam, yn sa pynkhreh ban phah biang sha ka sorkar pdeng ba kan pynrung kum ki Smart City", ka la ong ka Kong Lyngdoh.
Ka jingpyntreikam kan long lyngba ka Special Purpose Vehicle(SPV) bad kan don ka Mission kum ka Central Sector Scheme bad ka jingbei pisa kan long san snem bad man u snem kan long T.
100 klur shi snem.
"Nalor ka jingbei pisa ka sorkar pdeng, ka sorkar jylla ka hap ruh ban pynmih pisa na lade ban pyniaid ban pyntreikam ia kane ka skhim.
Ia ka Smart Cities Mission la plie da u Myntri Rangbahduh ka ri u Narendra Modi ha ka 25 tarik Jylliew  2015.
Shillong, 1 Naitung:Ha ka 30 tarik Jyl liew 2015, por 3 baje mynsngi u Bah John F Kharshiing, Co-Chairman, Meghalaya State Planning Board, Chairman, Grand Council of Chiefs of Meghalaya, Spokesperson, Federation of Khasi States, u la shah khot sngewbah ban ai sakhi hapoh Committee Room, ‘D’ Parliament House Annexe, New Delhi, hakhmat ka Department Related Parliament Standing Committee  on Personnel, Public Grievances, Law & Justice, ban ai jingmut halor ka phang  ‘kumno ban thaw lad ban don ka jingiatrei lang hapdeng ki rukom bishar, ki dorbar bishar tynrai jong ki riewlum bad ki iing bishar ka Ri India ‘synergy between Tribal Justice System and Regular Justice System in the Country’.
Na ka liang u Bah John F Kharshiing, u la kdew ia ka kyndon 2 (b) jong ka Instrument of Accession and Annexed Agreement 17 August 1948, ha kaba katei ka jingiateh bad ka jingiakut ka kdew shai ba kan don ka iing bishar jong ka Federation of Khasi States, hynrei namar ba khlem pynpaw ia kitei ki dulir hapoh ka Riti Constitution Ri India kitei ki hok ki sah kut baroh bad u la kyrpad ia ka Committee ba kan shim khia ban bishar bniah ia kitei ki jingeh baroh.
U la kdew ruh ia ka kyndon 5  Legislation jong ka Annexed Agreement ha kaba la ong ba ki Khasi States kin ioh nongmihkhmat hapoh Assembly bad baroh ki AIN Ri India kin long kiba ithuh ia ki Hok ki Riti Dustur kiba don hapoh ki Hima/Elaka Khasi States, hynrei haduh kine ki sngi ki Khlieh Nongsynshar kim don nongmihkhmat hapoh Assembly.
Kumta, u bah John F Kharshiing, u la kyntu jur ia katei ka Committee ba kan shim khia ban thaw ki lad ban pyndep ia kitei ki jingkular katkum kitei ki jingiateh ba la mynjur da ka Sorkar India ha ka 17 tarik August 1948.
Nalor kitei ki kam u Bah John F Kharshiing, u la ai ruh ia ka jingthoh kaba la phah na ka liang ka seng Movement for Indigenous Peoples Rights and Livelyhood, (MIRPL), lyngba u Bah Erwin K Syiem Sutnga, Vice Chairman, i/c Legal Affairs, ha kaba la ai jingmut kiba bun bad kiba bniah halor kumno lah ban pynbeit thymmai, kyntiew, iatreilang hapdeng ki Dorbar Bishar tynrai jong ki riewlum, bad ki Iing Bishar ka Ri India.
Kum ban shu pynkynmaw ba katei ka Department Related Parliament Standing Committee  on Personnel, Public Grievances, Law & Justice ka kynthup ia kumba laiphew ngut ki MP napoh Lok Sabha bad Rajya Sabha,  ka la wan poi sha Shillong mynshem snem ha u bnai October 2014, bad u Bah Vincent H Pala, MP (Lok Sabha), Shillong, u long uwei na ki dkhot jong katei ka Committee, bad u la don lang ha katei ka jingialang.
Katei ka Committee ka la khot ruh ia u Bah HS Thangkhiew, Senior Advocate, Shillong, bad kiwei kiwei ba kin ai jingjingmut halor katei ka phang.
Ia ki rai bad ki jingai jingmut na ka liang ka Committee sha ka Parliament kin sa mih ynda ki la dep bishar bniah ia baroh ki jingai jingmut ha ki sngi ban wan.
Shillong,  01 Naitung:Ka Ri Bhoi district kadei kawei na ki shnong kaba hap ha khappud bad ka Assam ka la shah pynduh ia ka skhim  Border Areas Development Scheme (BADS), la ong ka Hynniewtrep People’s Federation (HPF) ka  Ri Bhoi unit haba kren mynta ka sngi balang sha ki nongthoh khubor.
“Ka sorkar jylla kam shym la lah ban pyn trei kam ia ka skhim BADS ha kane ka district, katba kiwei ki district ki ioh ia kane ka skhim", la ong u President ka HPF u bah Vicky Syngkli.
U bah Syngkli u la ong ba kane ka skhim BADS kadei ka skhim ba la ai da ka sorkar pdeng naduh u snem 1987-88 khnang ban wanra ia ka roi ka par ha ki thain khap pud ka jylla Meghalaya.
Ia kane ka skhim la pyntrei kam  naduh u snem 2012.
“Ka jingthmu jong kane skhim ka long na byn ta ban ai bording, surok, ai um, mar bam mardih, ka rep ka riang bad na bynta ka pule puthi," la ong u bah Syngkli.
U general secretary ka HPF u bah Clever Jana u la ong ba haduh mynta palat 2000 ngut ki khynnah kiba hap ha ka shnong khappud ki la duh ia ka bai bam kyrpang.
“Ngi la ioh bun ki jingujor na ki khynnah kane ka thain ba kim shym la ioh ia ka bai bam", u la ong.
“Nalor kane bun kiwei ki skhim pynroi kim shym la lah ban treikam ha kine ki shnong khappud" la ong u bah Jana bad u la bynrap ba kane ka jingbym lah ban pyntreikam ka sorkar jylla ia kane ka skhim ka la pynlong ia ka sorkar Assam ba kan wan skud jaka ha kane ka jylla da kaba pynbeij da ki kam pynroi.
Ka HPF ka la dawa ba ka sorkar jylla kadei ban pyntikna ba kadei ban pyntreikam ia  baroh ki skhim kumba long ha kiwei ki District ha kane ka jylla.
Ka la dawa ruh ba ka sorkar jylla kadei ban buh ia ka ophis jong ka Border Area Development (BAD) ha kane ka  district khnang ba ki skhim baroh kin treikam na bynta ka roi ka par ki thain khappud.
Lah ban kdew ba kane ka skhim ka dei kaba la ju ai da ka sorkar India ia ki briew kiba sah ha thain khappud bad kiwei ki ri.
Nongstoin, 1 Naitung:Myn ha ka sngi balang jong ka taiew ka seng Hynniewtrep Youth Council (HYC) Nongstoin Circle, ka la lap ia ar ngut ki khar Nepali, kiba la pynkylla ia la ka jong ka kyrteng bad ka jait sha ka kyrteng bad jait khasi.
Ia kitei ki ar ngut ki bar jylla ym pat lah satia ban tip ia ka kyteng ba shisha, hynrei ki la kam pat  ia lade da ka kyrteng Birilius Marngar bad Pyntngenbor Dkhar kiba sah ha New Nongstoin WHKD.
Na ka liang jong ka HYC hapoh ka jingialam jong u President u samla Lumlang Kharsyiemlieh, khnang ban lap ia ka jingshisha ka la leit ban wad jingtip na  ka ophis jong ka tnat election, ban lap ia kitei ki kyrteng lyngba ka Electoral Roll bad ha katei ka jingleit wad jingtip jong ka seng ka la lap shai ba kitei ki ar ngut ki Nepali ki la shu kam bad pynkylla jubor ia lade sha ka jait bad kyrteng Khasi.
Shuh shuh u samla Kharsyiemlieh haba iakren bad ki nongthoh khubor u la ong ba na ka liang jong ka seng kan sa leit ban ia kynduh ruh ia ki Rangbah Kur Marngar bad Kur Dkhar bad wad bniah  halor katei ka jingkam jait Khasi kitei ki ar ngut ki Nepali, u la ong ruh ba ka seng  kan sa leit iakynduh ruh ia u Deputy  Commissioner  halor katei ka kam.
Na ka liang jong ka seng kan iai bud dien ia kitei ki ar ngut bad ka seng ka maham tyngeh ruh ia kino kino ki poiwir  ban shu kam tuh ia ka kyrteng bad jait khasi kaba ktah jur ym tang ia kitei ki ar kur hynrei ia ka ri bad ka jaitbynriew hi baroh kawei, ka seng kan sa leh ruh da ka ba tyngeh ia kum kitei ki poiwir kiba thmu ban wan kam trai bad leh don bor hapoh ka Bri U Hynniewtrep.
Shillong,1 Naitung:Ki dkhot ka kynhun “KI KLIAR" ka kynhun kaba la rah ia ka nam lah duh ha ka jingiakop jong ka Meghalaya’s Got Talent-Season I, (MGT) ki pynpaw ka jingai khublei kaba khraw ia baroh ki nongkyrshan ia ki lyngba ki Vote kaba ki la ai.
Ka jingieit bad jing kyrkhu kyrdoh jong ki paidbah ka la pynlah ban rah syndon ia ka jingjop ha kane ka rynsan MGT kaba la long ha ka sien ba nyngkong eh ha ka jylla, ong ka KI KLIAR.
“Ka jingkhublei ka leit sha ki kmie ki kpa, kiba haiing hasem bad ki lok ki jor baroh kiba la kyrshan bad ai buit aibor ia ngi naduh kaba sdang haduh ban da kut, ngeit ba phin nang iai kyrshan bad ai mynsiem ba ngin lah ban nang rah ia ki sur jingput jingtem tynrai sha Kliar kumba long kiwei pat ki jingrwai pareng bad Hindi," ong KI KLIAR.
Ka kynhun ka ai khublei kyrpang ruh ia ki nongpyniaid jong ka MGT naduh ki Organiser jong ka MSPWDO bad kumjuh ruh ia ki nongbishar (Judge) kiba la ialam jingmut shibun eh kumno ban nang lah ban pynjanai ia ki sap ba ka kynhun ka don.
“Dei lyngba jong phi ngi la ioh lad ban ieng ha kum kane ka rynsan ban pyni ia la ki sap kiba U Blei ula ai," ong katei ka kynhun.
Ka la pynpaw ruh ka jingai khublei ia ki nongai jingrwai kiba la ai sngewbha ia ki jingrwai jong ki ba ka kynhun ka la rwai ha kane ka jingiakop, ki jingrwai kiba la long ki jingkyrkhu ia ka kynhun bad ia ki paidbah baroh kiba la iohlad ban sngap ia ki.
Ka kynhun ka ai khublei kyrpang ruh ia ka Assembly Institute of Music, Shillong kaba la long ruh ka jaka pule jong ka kynhun.
“Ngi kitbok ia baroh ki nongiashim bynta ba phin nang lah ban iai pynjanai ia la ka sap ka phong kaba phi don," ong ka kynhun KI KLIAR ha ka kyrwoh khubor.
Shillong, 1 Naitung:U Lat ka jylla u la pynbna ia ki District Magistrate  jong ki 11 tylli ki district ka jylla Meghalaya ba kin pyntreikam ia ka bor jong ki ia ka section 5 jong ka kaba de ka jingshah leh tohmet ki kynthei ha ki jaka trei ne ka Sexual Harassment of Women at Work Place (Prevention, Prohibition and Redressal) Act, 2013 (Central Act No.
14 of 2013) hapoh ki jaka kiba ki dei peit.
La bthah ia ki Majistor ba kin thaw ia ka komiti kaba la tip kum ka ‘Local Complaints Committee’ ban ioh ia ki jingujor halor ka jingshah leh tohmet ki kynthei ha ki jaka treikam jong ki kiba ym pat don ia ka Internal Complaints Committee kaba duna palat 10 ngut ki nongtrei lane la ka jingujor ka dei ia ki nongaikam ruh.
La bthah ia ki Majistor ba kin thaw ia katei ka komiti katkum ka  Section 7(1) (a) haduh  (d) jong katei ka Act.
Jowai, 1 Naitung:U Rangbah shnong ka shnong Sankhat ha ryngkat u Secretary Shnong bad ar ngut ki dkhot shnong ki la ioh jamin mynta ka sngi na ka iing bishar jong ka Fisrt Class Magistrate, Amla rem Civil Sub-Division.
Kitei ki nongialam shnong ki la shah kem halor ka jingujor kawei ka longkmie ka kong Yurish Khongjoh (40) kaba na katei ka shnong ki bad kaba la kynnoh ba kitei ki nongialam shnong ki la beh shnong ia ka bad ia ka khun ba dang khyndai snem halor, ka daw ba ki la suba menai ksuid.
Ki pulit ki la iohkem hynnin ka sngi ia kitei ki saw ngut ki nongialam shnong kiba kynthup ia u Rangbah Shnong u ma Headrick Dhar, u Secretary Shnong u ma Elwis Khongiong bad ki ar ngut ki dkhot kiba kynthup ia u Long Dhar bad u Baloi Das.
Mynta ka sngi Balang la wanrah ia ki sha ka iing bishar bad ka iing bishar ka ka ai jamin noh ia ki.
Katkum ka khubor, ka kong Yuris Khongjoh ka la ujor sha ki pulit ba ka la shah beh shnong na katei ka shnong da kaba suba men-ai-ksuid.
Ka la phet na shnong naduh u bnai Lber bad ha u bnai Jylliew ka la leit phai biang sha shnong ha kaba ka la kynnoh ba ka la shah byrngem ha kitei ki saw ngut bad dei halor kane la ujor sha ki pulit bad ki pulit ka west Jaintia Hills ki ka kem ia kitei ki nongialam shnong.
Shillong, 01 Naitung:U SP (Crimes) ka East Khasi Hills u Bah Vivek Syiem u la kyntu ia ki paidbah ban husiar na ki nongtyrwa ba kiba leh mynleh tyrwa ia ki ksiar tad namar ba kine ki dei ki nongthok ban shukor ia ki paidbah.
Haba pynmih ia kane ka khubor, u SP u la ong ba la ioh jingtip ba don ki briew kiba phun kiba kam ba dei na Lakhimpur District,ka Assam ba ki thmu ban die ia ki ksiar ha ka dor kaba tad.
Ki paidbah ki dei ban husiar ia kine ki jingpynbiej namar ba ki nongphun ki dei ki runar ban lute pisa  bad ka buit jongki, ka long ban rahbor ia ki briew ban pynlait pat hadien ba  la siew ia ka pisa.
Katto katno ki briew ki la don kiba ngop ha kane ka jingtyrwa pynbiej jong kine ki runar bad ki dang jah klep haduh kine ki sngi khlem pat lapdien bad ki pulit ka Assam ki dang pynlong ia ka jingthwet ia ki, la ong u Bah Syiem.
Shillong, 01 Naitung:Ka UDP Mylliem Unit ka la ther  kylla ia u MLA kaMylliem u Bah Ronnie V Lyngdoh halor ka jingkynnoh jongu ba ka UDP kala leh politik halor ka jingthmu shim jaka jong ki shipai haduh 18akar ha 7 Mer.
Ka UDP ka la kam ba kan pynshai ia ki paidbah ba kane ka jing pyrshahka UDP ia ka jingthmu shim jaka jong ki shipai kam dei kumba la kynnohu  MLA.
“Kane ka dei ka kam kaba khia bad kaba khraw bha kaba ngi la rah banpyrshah", la ong u President ka UPD Myl liem u Bah Hamlet Doh ling  haki nongthoh khu bor mynta ka sngi Hatmajai.
U la bynrap, lada ym iakhihpyrshah mynta, yn sa duh noh ia ki jaka jong ki paidbah kane ka thain.
“Ngim pdiang ia ka jingong u MLA ba ngi leh politik da kaba pyrshahia kane ka jingthmu shim jaka ki shipai namar ba kane ka dei ka kamkaba khia kaba ktah ia ka lawei jong ka ri bad ka jaitbynriew", la ongu Bah Dohling bad bynrap, ba ka jingma ka ap, lada ailad ia ka jingkwahka sorkar ban shim jaka haduh 18 akar kaba dei jongka tnad AnimalHusbandry and Veterinary Department ha 7 Mer ban ai sha ki shipai suinIndian Air Force.
U Bah Dohling u la ong ba la dep aiti ia ka jinglap ka jingwad jingtip, sha u MLAka Mylliem khnang ba un pule ia ka bad un ioh jingshai na ka sorkarshaphang kane ka mat.
“Kum u MLA, u Bah Lyngdoh u dei ban pan jingshai na ka sorkar baleikam shym la ai jingtip ia u bad pynsah umdum ia ka rai jong ka jingialang kaba khadkhyndai jong ka Rajya Sainik Board (RJB) ha kabala shim ia ka rai ban ai jaka haduh 18 akar sha ki shipai suin", laong u Bah Dohling.
“Kane kam dei ka jingong jong nga hynrei ka dei katkum ka jinglapna ka ain wad jingtip paidbah, kaba kdew shai shaphang jingiateh", la ong u Bah Dohling bad bynrap, “Nga sngew lyngngoh ba u MLA um shai wat hadien ba la pule iaka ain wad jingtip paidbah, da kaba ong ba ka UDP ka dei ban pyni hangno la shim ia karai".
“Katkum ka jingtip, ka number 25 ka kdew shai ba ka long kabadonkam ba ka jaka ba 18 akar ha 7Mer  kaba syndah ka Air Force yn ai noh sha ki shipai suin ne Air Force ban shna ia ka Disaster Management Centre", la ong u Bah Dohling bad bynrap ba ka ain wad jingtip paidbah, ka la ong ruh ba kishipai Air Force ki la pyni ia ka map bad ka jaka ba donkam ha u Myntri Rangbah uba dei u president ka Board, uba pdiang ia kane ka jingdonkam ban ai sha ki shipai bad la bthah ban leh ia ka jingjurip bad ki Air Force, Revenue Deptt, Animal Husbandry, DC East Khasi Hillskloi katba lah.
U Bah Dohling u la ong ruh ba ka jinglap, ka la pyni ba uMukul Sangma u la soi ia kane ka jingiateh ym tang  kum u  presidentka Board hynrei kum u Myntri Rangbah.
“U MLA ka Mylliem u dei ban pynshai lada u ong ba kane kam dei karai jong ka sorkar", la ong u Bah Dohling bad bynrap baroh kiba wan hakatei ka jingialang ka Board kum ki heh sorkar ym kum ki riew shimet.
Kane ka pyni ba ka sorkar ka la shim ia ka rai ban ai ia katei kajaka sha ki shipai suin bad kam lah ban len.
U la kyntu ia ki paidbah ka jylla khamtam ki paidbah ka  MylliemConstituency ba kim dei ban shah ialam bakla ha u MLA uba pyrshang banshu dap rapjot ia ka jingshisha.
“Ngi pyrshah jur ia kane ka jingthmu ka sorkar namar ba ngim kwah kijaka jong ngi kin duh ha ki shipai", la ong u Bah Dohling bad bynrapba ki shipai ki la klun jaka jubor da kaba ker kynroh ha  Lummawbahbad ha Nongkseh hynrei u MLA u sngap man man.
“Kine kim dei ki mat ba thymmai, hynrei naduh ba u Bah Ronnie Lyngdohu la long MLA, kine ki kam ki la ju mih paw man ka por, kiba kum kipaidbah ngim lah ban pdiang", la ong u Bah Dohling.
“Wat hadien shiteng snem ba la thmu ban shim jaka, u MLA um donjingtip ia kane ka kam kaba dei ka jinglehrain ia u", la ong u BahDohling bad u ong ba u MLA ka Mylliem u dei ban leit kylli na u Mukul Sangma, kumno u la kular ha ka jingialang ka Board ban ai jaka sha kishipai khlem ka jingtip jong u MLA ka thain kaba dei ka jingleh bein bad bym khein briew jongu Myntri Rangbah ia u MLA.
Shillong, 3 Naitung:Ka Iew Sohphan kaba shi sngi ka thnem bha ha Tura hynne ka sngi ha kaba bun ki briew ki la wan ban sakhi ia kane ka iew kaba la pynlong halor ka phang ‘Wan, Peit bad Pyrkhat" ha   madan   Police Parade ground, Tura.
Ia kane ka prokram la pynlong lyngba ka jingkyrshan pisa ka  Integrated Basin Development & Livelihood Programme, Tura unit bad ka Meghalaya Institute of Entrepreneurship (MIE), Tura  lem bad ka College Home Science, Central Agricultural University, Tura.
Ha kane ka Iew Sohphan, la batai bad pyni ia ki jingmyntoi kiba lah ban ioh na u sohphan kum u Um Sohphan, Ashar, jingbam chip bad kiwei de.
U MLA ka  North Tura uba long u Parliamentary Secretary ia ka PHE u Noverfield R.
Marak bad u P.
K.
Sangma u Chairman kaGaro Hills District Autonomous District Council (GHADC) ki la iadon bynta kum ki kongsan.
U Marak u la ong ba u sohphan u dei u jait soh ba ju bam ki briew naduh mynshwa bad ka jingpynlong ia kane ka iew kan ai jingmyntoi shibun ia ki nongrep sohphan ban kyntiew ia ka jingkamai jongki.
Shwa ia kane, u  Pravin Bakshi u Deputy Commissioner bad u Chairman ka IBDLP, Tura u la ong ba kane ka iew sohphan ka dei shi bynta ba ka sorkar ka thmu ban kyntiew ia ka ioh ka kot jong ki nongrep.
U la ong ba ha ri Bangladesh, ia u sohpha, la niew kum u soh jong ka ri.
ha kane ka iew, baroh 17 tylli ki Block na ki lai tylli ki district ki la wan ban iashim bynta kynthup ki  SHG.
Shillong, 3 Naitung:Tang shi snem ruh ym pat dap bha, hynei ka Iew dielang ia ki jhur ki jhep kaba don ha Sanmer jong ka tnad ka rep ka riang ka jylla ka la thap dam mynta bad ia kane la lap da ka BJP Samla (BJYM) ha ka jingleit jurip jongka ia kane ka iew hynne ka sngi.
Ia kane ka iew la sdang ban pyniaid kam  naduh u Nailur 2013 bad ha katei ka por  ka Agricultural Marketing Board ka tnad ka Rep ka Riang ka jylla ka la ai pyniaid ha kawei ka Society ka Iaijyrngam Society kaba dei peit ia ka Mylliem bad ka Blok Mawphlang.
“Kumba lai bnai eiei ka iew dielang jhur ka thnem bha ha ka por ba pyniaid katei ka Society hynrei mar ia sangeh katei ka Society ban pyniaid, jlam kynjah katei ka iew", la ong u President ka BJYM u Bah Egenstar Kurkalang.
Kane ka jingleh ka sorkar kampher eiei na ka jinglute bad pynsyrwa kai ia ka pisa u paidbah ban shu shna ban pynlut da ki lak khlem ioh jingmyntoi eiei ki nongrep, la ong u Bah Kurkalang.
Haba kylli kaei ka daw ba katei ka Society ka la jah klep ban pyniaid ia ka iew, u President ka BYJM u la ong tip thikna ia ka daw balei ka jah bad ka seng ka dang wad jingtip bniah shuh shuh halor kane ka iew dielang ia ki jhur.
“Ngi la leit ban jurip ban lap ia ka jingshisha hadien ba la ioh ia ka jingud na ki paidbah nongrep ba ka jingbym don nongpeit ia katei ka iew, ka la pynduh nong ia ki", la ong u nongialam ka BJYM.
U la ong ba ha ka jingshisha, ki nongrep ki la ioh jingmyntoi bha ha ka por ba plie ia katei ka iew ha ka por ba dang peit katei ka Society namar ba ki kham jan ban leit rah ia ki jhur ki jhep, ka kham duna ka bai kali, bai kit bai bah.
“Ki dang shibun ki paid nongrep na ka thain Mylliem bad kiwei ki jaka ba kwah ba katei ka iew ka dei ban plie biang", la ong u Bah Kurkalang.
Ha kane ka iew ki don kumba 50 tylli eiei ki dukan hynrei mynta ki thohmut thohmat tang kumba san tylli naduh ba la jah kleh katei ka society kaba pyniaid ia katei ka iew.
U la iathuh ba ha ka jingshisha, ka seng ka la leit ban iakynduh ia un Secretary katei ka Board hynrei ka la pulom noh namar ba um shym la don ha ophis.
“Ngin leit ban wad jingtip bniah ha kine ki sngi balei ka sorkar kam lah ban pyntreikam ban pyniaid ia katei ka iew", la pynkut u Bah Kurkalang.
Shillong, 01 Naitung:Ka sorkar Megha laya kam pat ia ka jubab ha ka Kashari ka National Green Tribunal haduh2 mynta halor ka jingujor ba la thep da u Naba Bhat tarcharjee uwei na ki nongshong shnong ka nongbah Shillong ban pynkhuid junom ia ki wah kynthup ka Wah Um khrah bad ka Wah Um shyrpi kiba don ha ka nongbah bad ka wah Umiam.
Haba iakren bad u Bhattarcharjee mynta ka sngi, u la iathuh ba a NGT ka la rah ia kane ka mukotduma na Shillong ban pynlong ia ka jing bishar ha Kolkata kaba dei ka jaka treikam ka NGT Eastern Circuit Bench.
Haduh mynta ka sorkar kam thep ia ka jubab jongka halor ka jingujor jong nga ban pynkhuid ia kine ki wah", la ong u Bhattarcharjee.
U la  ong ruh, “ngam tip shuh balei ka sorkar ka slem ban ai jubab halor kane ka mukotduma kaba donkam ban pynlong ia ki wah ba khuid".
"Lada ka sorkar ka ai jubab ngan ruh ngan sa ai jubab shuh",  u la ong.
Hynrei ha kawei ha ka liang, la iathuh ba ka sorkar jylla ka dang pynkhreh ban ai jubab sha ka NGT halor kane ka kam bad ka la pan por shuh na ka NGT ba kam pat lah ban pynbiang ia ka jubab.
U Bhattercharjee u la ong ba ka mukotduma jongu ka iapher na ki jingtei beain ha Polo namar ba u la sngew khia bad ujor beit tang ia ka jingjaboh ki wah, ym ia ki jingtei beain.
Ha ka  jingshisha, ka NGT ha ka por ba pynlong ia ka jingbishar ha ka  29 tarik Kyllalyngkot 2015, ka la bthah ba ka sorkar ka dei ban pynkhuid ia ki wah khamtam ka Wah Umkhrah, Umshyrpi.
Ka NGT ka la hukum ruh ia ka MUDA ba kan kyndang naphang ia ki jingtei beain ha ka thain Polo hapoh lai bnai hynrei ka kam ka sang teng haba ka sorkar jylla ka la pan por bad ai daw ba ka dang hap ban pynbiang bad pule bniah shwa.
Kham mynshwa, ka MUDA ka la dep jurip ba ki don haduh ar spah tam ki iing ne jingtei beain kiba ieng ha shi lynter ka wah Umkhrah ha ka thain Polo.
Ka kynhun ka Greater Iew Polo Welfare Association (GIPWA) ka la ujor pyrshah ia ka jinghukum ban kyndang ia ki jingtei beain bad namar kane ka daw, ka kam ka dang sahteng haduh mynta khlem pat poi shano shano.
Ha ka 29 Kyllalyngkot 2015 , ka NGT hadien ba ladep ka jingbishar ka la pynmih ia ka hukum ba ka MUDA kadei ban bishar bad ban pynpra ia baroh ki jingtei ba la tei beain hakhap kitei ki wah hapoh ka lai bnai.
Ka jingpynslem ka MUDA ka dei namar ba ki hap ban pule ban bishar bniah ia ka hukum ba la pynmih  da ka Gauhati High Court ha 2011 halor  ki jingtei beain ha wah umkhrah.
Ha ka hukum ba la ai da ka Gauhati High Court ha 10 tarik June, 2011 hadien ba la ujor da ka Greater Iew Polo Welfare Association (GIPWA), ka la pynsahngeh noh ia ka jingthmu ban pynpra da ka MUDA.
Ka hukum ba la pynmih da ka iing Kashari, la kdew shai ba lada ka MUDA, hadien ba ka la dep pynlong ia ka jingwad bniah, ka shem ba kitei ki jingtei ki long beain ka lah ban pynpra noh ia ki.
Hosur, 3 naitung:Ka TVS Motor Company ka la nangkiew ha ka jinglah die jong ka da 8% ha une u jylliew 2015 ha kaba ka jingdie mar jong ka ka la kiew na ka  205,403 units  kaba la shim jingkhein ha u jyl liew 2014 sha ka 222,099 units ha u jylliew, 2015.
Ha kaba ia dei bad ka kam shalan mar shabar ri katei ka kompeni ka la kiew da 26% ha kaba katkum ka jingkhein jong ka ha u jylliew 2014 ka la lah ban die 34,103 units hynrei mynta pat haduh u jylliew 2015 ka la nangkiew sha ka 43,025 units.
Ki ar shaka ki la nang kiew da 25% na ka 26,681 ha u jylliew, 2014 sha ka 33,233 units ha u jylliew, 2015.
Haba khein kyllum ia ki ar shaka katei ka kompeni ka la kiew  da 7% na ka 196,486 units ha u jylliew 2014 sha ka 211,002 unit ha u jylliew 2015, ki ar shaka hapoh ri lajong ki la lah die da 5% na ka  169,805 units ha u jylliew 2014 sha ka  177,769 units ha u jylliew, 2015.
Ki scooter ki la nangkiew da 5% na ka  58,328 units ha u 2014 sha ka  61,241 units ha u 2015.
Ki thuk thuk ki la kiew da 16% na ka  76,734 units ha u 2014 sha ka   88,675 units ha u 2015.
Ki lai shaka ki la nangkiew da 24% na ka 8,917 units ha u jylliew 2014 sha ka  11,097 units ha u jylliew 2015.
Ha ka jingiakhein ia diah ba nyngkong jong ka laibnai ka jingdie mar ka  TVS Motor Company ka la kiew da 9% na ka 5.
84 lakh units  kaba ka shim jingkhein ha ka jingiakhein ba nyngkong ha u snem 2014 sha ka 6.
38 lakh units u 2015.
Kia r shaka ki la kiew da 9% na ka  5.
59 lakh units sha ka 6.
08 lakh units, ki lai shaka ki la kiew da 21% na ka 0.
25 lakh unit sha ka  0.
30 lakh units.
Mawkyrwat,03 Naitung:Kum shi bynta ban rakhe ia ka Taiew Digit alIndia ba la pyntreikam da u Myntri Rangbahduh ka ri, ka  bor synshar District ka South West Khasi Hills District, Mawkyr wat  ka la pynlongia ka prokram ha kane ka sngi Thohdieng ha  Multipurpose Hall DCComplex Mawkyrwat ha kaba ki paidbah, ki sengbhalang, ki samla kolej,khynnah skul ka thain bad ki ophisar sorkar ki la wan ban iashimbynta.
U Symbud Myntri Rangbah ka jylla uba dei u MLA ka Mawkyrwat u BahRowell Lyngdoh haba kren kum u kongsan u la iaroh u Myntri Rangbah duhka ri u  Narendra Modi u la wanrah ia kane ka prokram ban pynkup boria ka imlang sahlang bad ka jingtip ia ka ioh ka kot ha kaba ki riew madan kin tip ia ka jinglong bad ka jingtreikam kane ka juk stadmynta.
“Kane kan iarap shibun ia ki paidbah ban ioh ia ka jingtip bad kan pynsuk ia ki ban lum jingtip  da kaba shu pyndei tok ha u khnai kacomputer", la ong u Bah Lyngdoh.
U Bah Lyngdoh u la ong ba kano kano ka jingtip kaba thymmai, kajingmyntoi bad ka jingduh jing myntoi ka iaid lang.
Namarkata, ka longkaba donkam ba ki samla kim dei ban pyndonkam na ka bynta kaba sniew da kaba pyndonkam bakla ia ka jingtip hynrei pyndonkam hok na ka byntakaba bha.
Kiwei kiba kren ha kane ka sngi ki kynthup ia ka DC ka Kong  RipnarLyndoh, u Rajib Bhatacharjee na District Informatics Associate, NICMawkyrwat, u Kevin Gordon Chyne, IT Manager DRDA, Mawkyrwat  bad u KM.
D Kharshiing, District Nodal Officer ka DIW.
Ha kane ka sngi la plie ruh ia ka smart Classroom ha Maharam HigherSecondary School, ka jingshad na ki khynnah skul ka Seng KhasiNonglang bad ia ka jingbatai halor ka Digital India la ai da u  D Marwein.
Shillong,3 Naitung:Ka supreme Court ka la kyntait ban tuklar ia ka hukum ka National Green Tribunal kaba la khang pyrshah ia ka jingtih dewiong ha kane ka jylla naduh  u snem ba la dep.
Ka iing bishar ka la weng ia ka jingkyrpad ba la phah da ka State Co-Ordination Committee of Coal Owners Miners and Dealers Forum ( SCCC OMDF) , Shillong da kaba bthah ia u nongiasaid jong ka ba un weng noh ia katei ka jingkyrpad jong u.
Katei ka hukum ka la ong ruh ba la bthah ia u  nongiasaid ain jong katei ka kynhun ban un pan jingbit na ka iing bishar ba un leit rah biang ia katei ka mat ha khmat ka NGT, Principal Bench, New Delhi.
Katkum ka jingong ka SCCCOMDF ka la ong ba la pynrung ia katei ka kes hakhmat u Chief Justice ka India ha ka 1 tarik u naitung.
“Hynrei ka ing bishar kam shym la pdiang ia katei ka jingkyrpad bad kam kwah ban tuklar ia ka hukum ba la pynmih da ka NGT bad ka la hukum ia ki ba kin leit rah biang ia katei ka mat sha ka NGT" ong ka khubor na katei ka Forum.
Ha kajuh ka por u nongsaid ain katei ka kynhun ruh um shym la lah shuh ban pynkohnguh ia ka ing bishar bad u la weng noh ia katei ka jingkyrpad bad u la pan jingbit ban leit rah biang ia katei ka mat sha ka NGT.
Jowai, 3 Naitung:Kane ka juk Inter net,  Technology, Digital ages, ka long kaba ai jingmyntoi shibun eh ia ki paidbah nongshnong shnong bad ka India hi baroh kawei ka la rakhe ia ka 1 tarik haduh 7 tarik une u Naitung kum ka taiew kyrpang kaba la tip kum ka India Digital Week.
Ha ka nongbah Jowai ruh mynta ka sngi, la rakhe ia kane ka taiew mynta ka sngi ha Chutwakhu Indoor Stadium.
Ia kane ka jingrakhe la pynlong da ka tnad Electronics and Information Technology, ka sorkar Meghalaya bad ka District e- Governance Society, Jowai.
U Deputy Commissioner uba dang thymmai jong ka District, u Arun Kumar Khembhavi u la long u kongsan.
Ki ADM kynthup ia u bah DM Wahllang, DP Kharsati bad SC Laloo, nalor ki EAC kiba kynthup ia ka kong V Hynniewta bad HML Kynta, ka District Information Officer  NIC, Ida Rymbai, ka e-District Manger, P Mawlong, ki nongmihkhmat jong ka Village Level Entrepreneurs jong ka District bad Block Level, ki khynnah skul, ki nonghikai bad ki riew pawkhmat ka district ki la iadonlang.
Haba kren ha katei ka jingrakhe ia ka Digital India Week, na ka liang u Deputy Commissioner, u la ong ba kane ka jingrakhe ka long shi bynta jong ka Digital India Week kaba ka jingthmu jong ka ka long ban pynkupbor ia ki paidbah nongshong shnong ba kin ioh ia ki jingtip bapher bapher halor ki skim sorkar, ka rukom trei ka sorkar ban kiwei kiwei kiba donkam bad ka sorkar ynda da kaba leit mih sha ki tnad ophis sorkar hynrei lyngba ki kor Digital bad Internet.
Na ka liang u DC u la kyntu pat ia ki paidbah ba kin dei pat ban long ki mraw jong kine ki jingstad thymmai, hynrei kine ki jingstad thymmai ki dei ban long ki mraw jong ngi.
Kham hashwa, u bah DM Wahlang u la kyntu ia ki khynnah skul khamtam ban pyndonkam ia kini ki jingstad thymmai bad ia ka Internet ym ha ki kam kai hynrei na ka bynta ban pynmyntoi ia ki.
“Kine ki jingstad thymmai ki dei ki ba bha lane kiba sniew, hynrei ngi dei ban pyndonkam ia ki da ka jingstad bad jingshemphang jong ngi khnang ba ngin ioh ia ki jingmyntoi.
Ha kane ka sngi la sam ruh ia ki khusnam sha ki lai tylli ki Village Level Entrepreneurs kiba treikam ha West Jaintia Hills.
Kine ki kynthup ia ka Nongtalang, Nartaing bad Ummulong.
Ha Jaintia Hills- East bad West ki don haduh 25 tylli ki VLE bad ha WJH lai tylli ki la ioh ia katei ka khusnam.
Ha kane ka sngi la pynlong ruh ia ka jingiakop kyntip ha kaba ki khynnah skul ki la ia shim bynta shongshit bha.
Shillong, 3 Jylliew:U MDC ka Mawlai u bah P.
T Sawkmie u la ong ba ki paidbah ka Maw lai ki la wan ud ha u ban iathuh ba ki shem jing eh na ka daw ka hukum jong ka MUDA ba ki hap ban pan jingbit na ka, shuwa ban shna ing lym kumta kin ym ioh ban tan bording ha ing jong ki.
Halor katei ka jingeh ki paidbah u la kyrpad ia ka kong Ampareen Lyngdoh ba kan weng noh ia katei ka hukum ha kaba iadei bad ki shnong kiba hap shabar ka Municipal Area.
U la ong ba katei ka jingpynmih hukum ka MUDA  ka long kumba ka pynshitom ia ki paidbah kiba kwah ban shna ing bad ban tan bording, u la ong ba katei ka dei ka jingjia ka bym pat ju jia ha kaba mynshuwa  ki paidbah ki hap ban ioh jingbit beit tang na ki Rangbah shnong ban shna iing ne tan bording.
Shillong, 3 Naitung:U bah D.
D Lapang President MPCC mynta ka sng u la ia kynduh ia ka President ka AICC ka Sonia Gandhi ha New Delhi.
Ha katei ka jing iakynduh u bah Lapang u la ai ia ka kaiphod, kaba iadei bad ka elekshon shiteng samoi ha Chokpot ha kaba ka Bluebell R Sangma ka la jop na ka seng Congress.
Ka Sonia ka la ai khublei ia u, ia ka Bluebell bad kumjuh ia ki nongtrei ka Party Congress.
U la ai ruh ia ka kaiphod, halor ka jing pynrung dkhot, ha kaba ka Sonia ka la kyntu ia u bah Lapang ban un nangtrei shitom bad ban peit ba kan don ka jingiatylli hapoh ka seng Congress.
U la ia kynduh ruh  ia u V Narayanasamy uba dei u nongpeit ia kane ka jylla Meghalaya ha kaba u Narayanasamy u la kwah eh ban wan noh sha Shillong ban ia kynduh ia ki nongtrei Party bad ban thawlad thaw lynti ban nang pynkhlain shuh shuh ia ka seng Congress.
Gurgaon, 3 Naitung:U Jitendra Kumar uba shong basah ha Gurgaon Sector -4 u la kyndit ban lap ba ka bai thangding jong u ka poi haduh T.
75 klur tyngka kaba dei ka bai thangding ha katei ka ingsah jong u.
U la kynnoh ba haduh  mynta ruh ki bor peit ia ka tnad bording kim shym la pynbeit ia katei ka jingbakla jong ki.
U la ong ba ha katei ka bai thangding la pyni ba ka dei na bynta ar bnai, “Nga la ioh ia ka bill kaba ar bnai  kaba la poi haduh T.
75 klur tyngka, ha u bnai ba la dep nga la ioh ia ka bill kaba T.
9 hajar tyngka bad shuwa ia katei ka bill jong nga ka dei T.
5 hajar tyngka, nga la kyndit marsien ioh ia katei ka bill, T.
75 klur te wat ka ing jong nga ruh kam pat shongdor, ngan hap ban shong noh ha surok lada ngan siew ia katei ka bill" ong u Kumar.
U la ong ba da ki phew kylla u la leit sha ka ophis bording ban ia krne ia katei ka kam hynrei ki bor pyniaid kim shym la lah ban pynbeit “Haba nga leit sha ka ophis bording ki ong ba kin sa pynbeit, ki phah ap ia nga shabar ophis, nga la ap la ar kynta ha katei ka ophis, bad ki la ong ba ngan sa ioh ia ka bill"u la ong biang.
Agartala, 3 Naitung:Ka  Bangladesh  kan pyniar shuh shuh ia ka jingiadei jong ka bad ka ri India da kaba pynjan bad ka thain shatei Lam mihngi da kaba kyntiew ia ka kam khaii pateng, ka jingiadei para briew  bad ki 8 tylli ki jylla ka thain shatei lam mihngi, ha kaba saw tylli na ki ki dei ki khappud ba marjan eh.
Ka Dhaka mynta ka don ka kad bah ha Tripura, ha ka nongbah jong ka ha Agartala.
“Ka New Delhi ka la pdiang ia ka jingtyrwa ka Dhaka ban plie ia ka Deputy High Commission ba thymmai ka Bangladesh ha Guwahati, Assam" iathuh u ophisar ka tnad  korbar ri ka Bangladesh sha ki lad khubor.
Utei u ophisar u bym shym la kwah ban pynpaw kyrteng u la ong ba ia ka ktem ka Bangladesh ha Agartala yn kyntiew kyrdan noh kum ka Assistant high Commission.
“Ka Deputy High Commission ha guwahati kan hap ban peit lut ia ka jylla Assam, Meghalaya, Mizoram, Manipur, Nagaland bad Arunachal Pradesh" ong utei u ophisar.
L aong ruh ba katei ka Deputy High Commission ha Guwahati la thmu ban plie noh la shem snem katba ha Agartala pat yn pyndep noh hapoh u nailur mynta u snem.
Ka Bangladesh ka la don lypa ka kad bah jong ka ha New Delhi, Kolkata bad Mumbai, katba ka Bangladesh pat ka la shah ia ka New Delhi ban plie ia ka Assistant High Commission jong ka ha Khulna bad ha Sylhet, iathuh utei u ophisar.
Shillong,3 Naitung:La pyntian smai ia ka MLA ba dang shu shah jied ha ka elekshon shiteng samoi na Chokpot konstitwensi ka Bluebell R Sangma mynta ka sngi da u Lamphang ka ing dorbar thaw-ain ka jylla u A T Mondal.
Ka Bluebell ka dei riew kynthei kaba san ban leit sha ka ing dorbar thaw-ain ka jylla.
La iohi ba ha katei ka jingbam smai kum ka nongmihkhmat paidbah la synran ia ka Bluebell da ka kynhun ki myntri sorkar.
Haba kren sha ki nongthohkhubor hadien ba la dep ban bam smai ka Bluebell ka la pynpaw ba ka thong ba hakhmat eh jong ka, ka dei ban wanrah ia ka shongsuk shongsain ha ka jylla khamtam ha ri Lum Garo bad kumjuh ruh ban ia khun ban pynduh jait ia ki lehnoh ha ri Lum Garo.
Ka la ong ruh ba kan ia trei ryngkat ryngkat bad ka myntri kam pohing ka jylla, ka kong Roshan Warjri ban pynurlong ia ka jingangnud jong ka.
Hynrei kiwei pat ki lad khubor ki la iathuh ba ka don ka jingthmu ban pynrung ia ka Bluebell ha ka thup ki myntri sorkar.
Ki lad khubor ki la iathuh ruh ba ka Bluebell wat la ka dei ka nongmihkhmat kaba dang thymmai hynrei kan lah ban ih ia ka bynta jongka, ban pynrung noh ia ka, ha ka jaka ka kong Roshan Warjri kum ka myntri kam pohing.
Lah ruh ban kdew ba ha ka jingiakren bad ki nongthohkhubor mynta ka sng ka Bluebell ka la ai ksai ba ka kwah ban shim ia katei ka bynta da kaba ka kren ba ka  shongsuk shongsain bad ki kam ia khun lehnoh dei ki thong jong ka.
Lah ruh ban kdew ba kham mynshuwa ka kong Roshan Warjri ka la risain teng na ka kam myntri pohing ka sorkar jylla, hynrei hadien katto katne ka la shimti biang ia katei ka kam kaba ki lad khubor ki la ong ba la pynbor ia ka ba kan wan phai biang sha ka shuki jong ka.
Shillong, 3 Naitung:Ka Help Desk ne ka Miej Iarap Nongiew’ ka KHADC ba la buh ha ka por ba long CEM u Bah Ardent M Basaiawmoit ka la jah noh mar ia hap shuki u Bah Basaiawmoit.
Ha ka por u Bah Ardent, la plie ia kane ka Miej Iarap paidbah kham tam ia ki nongiew ba shong ha Iewduh ba kin leit ban ujor sha ka KHA DC lada ki lap ne shem ia kano kano ka jingeh ha Iewduh.
“Ka Miej Iarap paidbah ka la jah noh mar ia iehnoh CEM u Bah Ardent", la ong ka thymmei khubor na KHADC.
Katkum ka jingtip, kane ka Miej Iarap paidbah ka KHADC ka la treikam tang shi bnai eiei namar ba ki CEM kiba wan hadien jongu Bah Ardent, kim buddien shuh ia kane ka kam.
La iathuh ba ha ka por ba ka dang treikam katei ka Miej Iarap paidbah, la ioh bun jait ki jingujor jingkyrpad na ki nongshong iew na Iewduh kiba ka Council ka shem jingeh ban ai ia ka jingiarap.
Ka thymmei khubor, ka iathuh ba ki jingujor kiba ki nongshong Iew ki wan ban pan jingiarap ka long kum ka jingbym shah shong die jingdie ki bar jylla hakhmat dukan, ka jingkren baheh bad kiwei kiwei.
"Bun ki jingujor ki nongiew, la shem jingeh ban iapynbeit bad don kiba la lah ruh ban pynbeit", la ong ka thymmei khubor.
Lah ban kdew ba ha ka por ba long CEM u Bah Ardent, ki nongshong iew ha Iewduh ki shongshit puk ban kyrshan ia u namar ka jingshim khia jongu ban pynbha ban pynkhuid ia ka Iew hynrei kane ka long tang kum ka tamasa shi sngi ha kaba ka la jah noh jar tang mar ia hap shuki u Bah Ardent.
Shillong, 3 Naitung:Ka tnad kaba thew ba woh ia ka bor mariang ka tnad Meteorology ka la lap ba baroh shibnai kynthih ha u jylliew, 2015 kam don shi sngi ruh ka sngi ban ym hap slap ha Sohra bad Mawsyn ram.
U Khlieh jong katei ka tnad u Vijay Kumar Singh haba kren sha katto katne ki lad khubor mynta ka sngi  u la ong  ba kitei ki ar tylli ki jaka kiba hap hapoh East Khasi Hills District ki dei ki jaka ki ba jur slap tam ha ka pyrthei  haduh ba thoh ia kane ka khubor.
Kat kum ka jingong u Singh u la ong ba kitei ki ar tylli ki jaka ki mad ia ka jingjur slap kaba 4300 mm tam tang ha u bnai jylliew, 2015.
U Singh u la ong ba ha u jylliew ka Sohra ka la ioh mad ia u slap uba heh haduh 4355.
5mm kaba dei ruh ka sien kaba nyngkong hadien ka 20 snem ba katei ka shnong ka la ioh mad biang kum utei u lapbah.
Lah ban pynkynmaw ba dei ha u snem 1995 ka Sohra ka la ioh mad ia u slap uba jur tam uba katkum ka jingkhein jingdiah ka long haduh 4710.
9 mm.
Ka Mawsynram pat ka shnong kaba don mar pyrshah ia ka Sohra, la ong ba ka khamtam ia ka Sohra ha  ka jingjur ha u bnai jylliew 2015, katkum ka jingthew jong ka Regional Meteorolgical Department Centre jong ka Indian Meteorological Department kaba don ha Guwahati ka la ong ba ka Mawsynram ha u bnai jylliew ka la mad ia u slap uba heh haduh 4781.
2mm.
Ki bor ba peit ia katei ka tnad ki la ong ba lada shim ia katei ka jingkhein ka Mawsynram ka la dei ban ioh ia ka nam kum ka shnong ba jur slap tam ha ka pyrthei, hynrei ka don pat ka jingiakren namarba katei ka jingkhein jong ka kam long ryntih ha baroh shi aiom kum ka Sohra.
Kawei pat ka daw la ong ba ha Mawsynram kam don ka ophis jong ka tnad ka thew ka woh ka ban shim ia ka jingkhein kaba thikna hynrei la shim ia ka jingkhein tang da ki briew jong ka sorkar Meghalaya kiba ki heh jong katei ka tnad ki la ong ba ki dei ki briew ki bym pat don jingtbit ha katei ka kam.
Ka tnad bat hew ba woh mariang ka la antad ruh ki dang don kiwei pat ki shnong kiba don marjan bad ka Sohra ne Mawsynram kiba la mad ia u slap uba kham jur hynrei na ka daw ka jingbym biang ki tiar ki tar ban leit shim jingthew na manla ki shnong la shu shim kyllum beit tang ia kitei ki ar tylli ki shnong.
Shilllong, 3 Naitung:Ka Khasi Heritage Conservation Forum (KHCF) ka la takrain tyngeh ia ka jingkynnoh u MDC uba dei u EM barim ha ka por ba synshar ka KHUDA bad ka ARPA u Bah Teinwel Dkhar   ba ka KHCF ka pyndonkam bakla ia ka pisa ban pynlong ia ka Tamasa Mawbynna ne Monolith Festival ha Mawphlang ha ka 25 bad 26 tarik Risaw u snem 2013.
Haba pynshai halor kane ka jingshah kynnoh, ki dkhot ka KHCF kynthup u secretary bah Allan West Kharkongor, ki la ong ba ka long kaba lyngngoh ban iohi ia ka jingkren lymmuh u EM barim ka Arts and Culture u Bah Teinwel Dkhar ha iing dorbar ka Council ba dang shu kut shen kumba la paw ha ki lad pathai khubor.
“Ka Kam jong ka KHCF ka long beit ban pynkhreh ia ki jingdonkam jong ka Tamasa Mawbynna kaba ar sngi bad kam don eiei halor ka jingshna ia ka jaka, kumba la kynnoh bakla", la ong u secretary ka Forum u Bah Kharkongor.
“Kumno u Bah Teinwel um tip kum u EM ka Arts and Culture ia ka jinglut bad ka jingioh ka KHADC haba pynlong ia ka Tamasa Mawbynna", la ong u Bah Kharkongor bad bynrap, “U la long EM ha ka por ba synshar ka KHUDA, bad kumjuh ha ka por ba synshar ka ARPA ha KHADC, ka long kaba lyngngoh ba um tip bad kren lymmuh ia ka bym shisha", la ong u Bah Kharkongor.
U la ong biang, “Ngi dei tang ki nongiarap ia ka KHADC na ka bynta ki Tamasa Mawbynna hynrei kaba sngewsih ka long ba shah kynnoh nongtuh pynban".
U la ong ba ka KHCF lyngba ka jingkyrpad ka KHADC ban iarap lem ban khrong pisa, ka la ioh lum baroh T.
7974976 ban pyndonkam ia ki jingdonkam ha kitei ki ar sngi bad kam don bynta ha kata ka T.
6.
38 klur ka KHADC.
“Lyngba ka jingphah ka KHADC ban wad pisa na ka bynta kine ki ar sngi ban pynlong ia ka Tamasa Mawbynna, ngi la lah ban pynmih pisa T.
58 lak", la ong u Bah Kharkongor bad bynrap ba ki nongai pisa kiba la ioh lum ka KHCF ki long ka Lafarge Minig Pvt Ltd ka ai T.
10 lak, ym T.
30 lak kumba la kynnoh u Bah Teinwel, T.
20 lak na NEC, T.
5 lak na ka tnad Arts and Culture, T.
3 lak na ka tnad Tourism bad T.
20 lak la ai da ka KHADC.
Halor ka jingbym submit ia ka Utilisation Certificate (UC) kumba la ong u Bah Teinwel, u Bah Kharkongor u la ong ba ki dkhot ka KHCF ki la sngew kulmar mar ia dep ka Tamasa Mawbynna ha kaba ki MDC ki bunkam noh ia ka elekshon bad hadien wan sa ka EC ka  ARPA bad haba ki leit ban iakren bad u Bah Teinwel halor kane ka kam, u kyntait bad u la phah ban leit iakynduh ia u CEM bad ki la iakynduh ia u CEM u Bah Ardent M Basaiawmoit uba la bthah ia u secretary ka Council ban khot ia ka jingialang ha kamra jongu bad ki dkhot ka KHCF hynrei haduh mynta khlem ioh shithi eiei ban don ka jingialang.
“Dang shen, ka la poi ka shithi na ka Council kaba bthah ban aiti noh ia ka UC bad katkum ka shithi la thoh 10 tarik Jylliew 2015, hynrei nga dang shu ioh pdiang ia ka shithi ha kane ka taiew ba la dep", la ong u Bah Secretary ka KHCF bad bynrap khlem pynslem ka la pynkhreh ia ka Audit report bad la submit ha kane ka sngi Thohdieng.
Ha ka por ka ARPA kam ju don ka shithi ba la phah ban submit noh ia ka UC bad ka jingkren jong u Bah Teinwel ba la pan UC na ka KHCF ka dei ka jingthok jinglamler, u la ong.
U la kren shai ba ki dkhot ka KHCF kim don bynta eiei bad ka jingshna ia ki jingdonkam ia ka Tamasa Mawbynna kum ki painkhana, iing, ka madan, surok bad kiwei.
“Ka kam jong ngi ka long ban pynbiang ia ki kali, ia ki nongshad, ki nongiashim bynta, ki tynghung bad kiwei kiwei kiba dei tang ha kitei ki ar sngi jong ka Tamasa", la ong u Bah Kharkongor.
Ka KHCF ka la byrngem ban ujor sha ka ain lada dang iai mih ki jingpynbudnam ia ka kaba khlem don kti eiei halor katei ka T.
6.
38 klur kuma la kynnoh, la ong ki kdhot ka KHCF ba kynthup ia u Desmond Kharmaw phlang, kong DM lyngwa, Bah Kyntiewbor War.
Shillong, 6 Naitung:Mynta ka step ha ka por 1:45 eiei ki runar ki la thang ia ka kali Tata Safari (ML-05H-1054) kaba dei jong ka tnad  Ministry of Health & Family Welfare, ka sorkar India kaba la pynieng ha phylllaw ka jaka sah jong ka Director at Motinagar, Shillong.
Katei ka kali ka la julor bad ki pulit ki dang tohkit ia ka jingjia.
Shillong, 6 Naitung:Ha ka miet 4 tarik u naitung kaba dei ka sngi saitjain uwei u khla thap sim u la wan poi ruma ha ing jong ka kong Veronica Khonglah ha ka shnong Dawki.
Ka kong Veronica ka la lap ia utei u khla na khrum ing jong ka bad mar kumta hi ka la pyntip sha ki katto katne ki samla bad rangbah katei ka shnong bad hadien ba ki la wan poi ki la kem noh ia utei u khla.
Hadien ba la ioh kem ki la pyrshang ban ai bam ia u, hynrei um treh bam eiei kumta ki la leit ban pyllait biang noh ia u sha khlaw ha kajuh katei hi ka miet, ki la leit ban pyllait ia utei u khla ha kawei ka khlaw kaba doh hajan ing mane Katholik Dawki.
Hynrei ha ka step sngi u Blei ka 5 tarik u naitung, la lap biang ia utei u khla ba u la wan phet na khlaw bad leit ban shong khop shadien ka ing mane Katholik.
La lap biang ia utei u khla da u bah Angelus Talang uba dei u ba haing jong i kong Veronica.
U bah Angelus u  la lap ia utei u khla hadien ba la wai jingiaseng namar ba u la ioh sngew ba la don ka jingwiar ksew shadien ing mane bad haba u la leit peit u shem pynban ba utei u khla uba ki la pyllait ha ka por mynmiet u la wan phai biang.
Ha katei ka sngi u bah Angelus bad ka kong Veronica hadien ba ki la ioh kem biang ia utei u khla ki la wanrah noh ia u sha Shillong bad ki la ai ha ki bahaing bahasem jong ki kiba sah ha Mawlai ba kin leit aiti sha ka tnad Wildlife.
Hadien ba la pyntip sha ka tnad Wildlife shaphang ka jingioh kem ia utei u khla la wan ban shimti da uwei na ki nongtrei katei ka tnad u bah H.
Budnah na u bah Debesiekimin Khonglah.
Shillong, 6 Naitung:U Lat ka jylla u V Shanmuganathan u la buh sngi ban long dorbar ka KHADC ha ka 9 tarik Naitung ban jied ia u lamphang ba thymmai.
Kat kum ka jingpyn bna ba la pynmih, la ong ba ka elekshon ban jied ia u lamphang thym mai jong ka Council la buh ban long ha ka 9 tarik Naitung.
Ka jingjied ia u lamphang ba thymmai ka KHADC ka la donkam hadien ba ka lamphang, ka Kong Teilinia Thang khiew ka la iehnoh ia kane ka shuki shwa ba kan shah pynkhyllem ha ka liangsynshar ka PDF ha kane ka dorbar mang tyngka kaba dang shu dep shen.
Ka liangsynshar ka PDF ka la wanrah da ka jingbym shaniah shuh ia ka lamphang, ka Kong Thangkhiew ha kane ka dorbar ba la dep hynrei ka la iehnoh hi ia ka kam shwa ban poi sha ka jingiatynjuh bor.
Ka kong Thangkhiew ka dei ka longkmie kaba nyngkong ban shimti ia ka kam  chairperson jong ka Council bad ka la don ha kane ka shuki kumba shi snem tam.
Ha kawei ka liang ka liangsynshar ka PDF ka la thmu ban pyniakhun ia u Bah Mansturdy Nongrem ban shimti ia ka kam lamphang ka Council.
U bah Nongrem u dei u CEM barim ka Council shwa ba un shah pynhiar shuki noh ban shimti pat u Bah Pynshngain N Syiem ha ki snem ba la dep.
Shillong, 6 Naitung:Tang shi khyllip mat uwei u nongkhaii heh spah u la duh ei T.
10 lak tyngka ha surok,  bad katei ka dei ka jingjia kaba la jia mynta ka sngi ha ka por 11:30 baje eiei mynstep ha kaba uwei u heh spah uba la tip kyrteng kum u shri Rahul Ali na ka shnong Umjarain Mawkyrwat u la wan sei pisa na State Bank of India T.
10 lak tyngka  bad u la iaid da ka kjat ban hiar sha Khyndailad bad u la rah ia katei ka T.
10 lak tyngka ha poh pla jong u.
Haba la poi ha Khyndailad utei u heh spah u la iaid lyngba ka lynt iaid kjat kaba don ha G.
S Road hynrei ha katei ka por ki runar ki bym ithuh ki la kawang da ka jaboh na shadien utei u rangbah.
Ha katei ka por utei u heh spah u la pyllait noh ia katei ka pla tyngka jong u ban pynkhuid ia ki jaboh bad u la rung ha kawei ka dukan ban thied sopti noh da kaba thymmai namarba la jaboh kaba rim.
Hynrei tang shi khyllip mat ka pla jong u ka la jah bad ki la rong ei ki nongtuh, hynrei kaba kham sngew phylla ka dei ba uwei na ki san ngut ki nongtuh kiba la rong ei ia katei ka pla tyngka jong u –u dei uba wan ban iarap ai um ia u ba un sait ia katei ka jaboh.
Ki pulit ki dang buddien ban lap ia kitei ki 5 ngut ki nongtuh.
Ki pulit ki la bthah ia  kino kino ki briew kiba wan sei pisa na bank ba ki dei ban long kiba husiar bha bad kim dei ban shaniah ia kino kino ki briew kiba kim ithuh ha lynti ne ha surok bad kim dei ban pyllait ia kip la tyngka jong ki wat la ki jain ki sopti jong ki ki shah pynjaboh lane lada don ba kawang da ki kynja powder kiba ban pyndait buit, hynrei ki dei ban bat triang ia ki pla jong ki haduh bad ki dei ban tur shajan ba don ki pulit kynthup ki pulit pyniaid kali ha surok.
La bthah ruh ba ki ban gat ha katei ka apot ki dei ban pyntip mar mar sha ki thanad ba jan eh khnang ba kan pynsuk ia ki pulit ban kem ia ki nongtuh.
Nongpoh, 6 Naitung:Namar ka jingmlien palat ki nongniah kali ban iaid sha ka bynta bym dei (wrong side) bad ban tur rak rak kaba la wanrah ia ka jingjia aksiden bunsien ha ka surok Four Lane, ki pulit ka Ri-Bhoi ki la maham tyngeh ia ki nong niah ba ki dei ban bud ia ki kyndon niah kali lym kymta kin sa syllad ban ai jingsneng da ka kam.
U Superintendent of Police (SP) ka Ri Bhoi District u Bah Bah Goldenbert G Kharwanlang u la ong ba kito ki nongniah kali kiba ju mlien ban iaid na ki liang bym dei,  lada ki pulit kin iohbat kin pynngat ha ka jingpynsajia kat kum ka ain khlem jingmap satia.
U la ong ba   ka jingiaid khlem akor ki nongniah kali  ka la buh jingma  ia ka jingim ki nongiaid nong ieng, ki briew ba shong kali bad kaba lah ruh ban wanrah ia ki jingiatakhuh kali kiba shyrkhei.
U SP u la ong ba u la bthah ia ki Pulit jong ki tnad bapher bapher ba don ha surok bah  ba kin leh da kaba tyngeh kat kum ka Aiñ ia kiba pynkheiñ ia ki kyndon niah kali.
Shillong, 6 Naitung:Shi bynta ban rakhe ia ka taiew Digital India, Ka Kong Roshan  Warjri (Kong Kei) ka myntri kam pohiing ka jylla ka la plie mynta ka sngi Nyngkong ia ka kamra klas Digital ha skul Government Boys’ Higher Secondary School, Shillong.
Kane ka dei hapoh ka North Eastern Council’s (NEC)  kaba la pyntreikam da ka sorkar India lyngba ka Digital Classroom.
Haba kren ha kane ka jingplie, ka Kong Warjri ka la ong ba ka jingplie ia ka kamra hikai Digital Classroom ha kane ka skul kan pynkiew shuh ia ka jingstad bad ka jingshemphang jong ki khynnah skul bad ka rukom hikai.
Ka la ong ba ka teknoloji ka pynkylla dur ia ka pule puthi bad ruh ia ki samla pule bad ka pyrthei baroh.
Ka la kyntu ia ki khynnah pule ban shim kabu ban pyndonkam hok ia kane ka lad ba la ioh na ka bynta ka jingmyntoi jongki ha ka jingpule ban saindur ia ka lawei.
Ka Kong Warjri ka la ai mynsiem ruh ia ki nonghikai ba kin trei shitrhem ia ka kam ban kyntiew ia ki khynnah.
Ka jingmut jong ka jingpule kam dei tang ia ka kot ban pynioh mark shibun ia u khynnah hynrei ban saindur ia u khynnah ban pat ban siew kylliang sha ka imlang sahlang.
Shwa ia kane la ioh ruh ia ka jingkren na u Bah D.
P.
Wahlang u Comssioner & Secretary ka tnad Information Technology uba la ong ba ka buit jingstad teknoloji ka trei borbah ha ka jingpule bad ha kane ka pyrthei stad.
Ha ka jingialang la donlang  u  A.
Ch.
Marak u Director ka School Education and Literacy,  Ka kong L.
M.
Iangap ka Principal Government Boys’ Higher Secondary School,  ki nonghikai bad ki samla pule.
Ha kawei ka khubor, ka BSNL ka la pynlong ia ka jingiakop tainia jong ki samla pule ha St Anthony’s College, Shillong kum shi bynta ban rakhe ia ka Digital India.
Shillong, 6 Naitung:Ha ka step 6 tarik mynta u bnai u Shri Dinesh Rai kumba ju leh man la ka sngi u la leit ban plie ia ka dukan die mobile jong u kaba don ha Paltan Bazar , Shillong bad u la kyndit ban iohi ba haduh 60 tylli ki mobile ki la shah tuh na katei ka kudam buh mobile jong u kijba la shong dor baroh T.
7,60,000 , ki pulit ki dang tohkit ia ka jingjia.
Shillong, 6 Naitung:Uwei u pulit sub inspector ka jylla u la pyniap hi ialade da kaba sdien phasi ha jaka jah jong u ha  quarter ha police reserve ha ka step sngi nyngkong.
Kane ka jingjia ka la jia ha ka por kumba 9.
30 mynstep ha kaba une u pulit ba la tip kyrteng u Madan Basumatary u la sdien phasi ialade hapoh tyngkong iing.
U SP (city) u bah Vivek Syiem u la ong ba u Basumatary  dang shen u la shah kem halor ka jing kynnoh ba u  pyrshang ban jrong kti ia kawei ka long kmie ha police reserve.
U bah Syiem u la ong ba une u Basumatary u dang shah sospon na ka kam namar na kane ka jingjia ki pulit ki dang pynlong ia ka jingtohkit ia u.
Guwahati, 7 Naitung:U myntri sorkar pdeng uba peit ia ka tnad Sports and Youth Affairs u Sarbananda Sonowal bad kiwei pat ki nong ialam ka BJP ki la mynsaw hadien ba ka rynsan kaba ki shong ka la khyllem, katei ka dei ha ka jingia lang paidbah kaba la long mynta ka sngi ha Chawal khowa ha Dibrugarh District, Assam.
Katei ka jingjia ka dei ha ka jingialang jong ka Bharatiya Janata Yuva Morcha (BJYM) ban rakhe ia ka lyngkhuh sngi kha jong u  Syama Prasad Mookherjee u nongseng ia ka Bharatiya Jana Sangh.
U President ka BJYM ha baroh kawei ka ri India  u Anurag Thakur uba la don lang ha katei ka jingialang u la mynsaw.
Katei ka jingkhyllem ka rynsan ka dei tang mar ia dep kren u nongialam ka BJP ba peit ia ka jylla Assam Mahendra Singh ha ka por 2:30 baje noh sngi uba dang kren ai khublei ban pynwai noh ia ka jingialang.
Hynrei ha katei ka por kumba 140 ne 150 ngut ki nongtrei ka seng BJP kiba shong jingialang ki la mareh shakhmat bad don kiba la leit tur sha rynsan ban ai khublei ia u Sonowal, bad dei ha katei ka por ba ka rynsan ka la khyllem jrain.
Hadien katei ka jingjia la sop la spain ia u Sonowal bad u doctor ba sumar ia u u la pyntip ba um lei lei shuh.
Shillong, 16 Lber:U Myntri Rangbah ka jylla u Dr.
Mukul Sangma mynta ka sngi u la iakynduh ia ki nongthoh khubor ka ri Asia ha Shillong kiba wan ban pule ia ka jinglong jingman kane ka jylla ar sngi kynthih.
Ia kane ka prokram la kyrshan pisa da ka sorkar India kum shi bynta ban iakylliang ia ki jingtip hapdeng ki ri Asia na ka bynta ban pynkhlain ia ka jingiadei.
Kane ka kynhun ki nongthoh khubor ka don 17 ngut na ri South East Asian kynthup na ri Philippines, Myanmar, Thailand, Singapore, Laos, Vietnam, Indonesia, Malaysia bad na Cambodia lem bad ki heh ka tnad External Affairs Ministry.
Ha kane ka jingiakynduh la don lang u myntri ka Information & Public Relations ka jylla u Bah A L Hek, u Chief Secretary u Bah P B O Warjri bad u Director IPR, Bah H M Shangpliang.
Haba pdiang sngewbha ia kine ki nongthoh khubor, u myntri rangbah u la ong ba kane ka thain ka don hajan bad ki ri Asia.
U la kyntu ia ki nongthoh khubor ba kin peit ia kiei ki lad ba ki lah ban kyntiew ia kane ka thain.
Ka jingiakren ka long ruh halor ka jingduna ka roi ka par ha kane ka thain namar ba kam don ki jaka hiar liengsuin ba biang bad kumno ban kyntiew ia ka.
U la ong ba ka kam pyntriem ha kane ka thain, ka don hynrei da ka jing iatreilang jong baroh ki jylla kane ka Dong Mihngi lem bad ka sorkar pdeng ban rat dyngkhong.
Shwa ia kane, kane ka kynhun ki nongthoh khubor ka leit jngoh ruh ia ka NEHU bad ka la iakynduh ia u Pro-Vice Chancellor, Dean of Students’ Welfare bad ki nonghikai.
Ki iakynduh ruh ia u Secretary ka North Eastern Council, u A.
Luikham.
Shillong, 16 Lber:U MLA ka Nong thymmai u Dr Jemino Mawthoh u la pynpaw ia ka jingsngew lyngngoh ba ka sorkar ka la ai skhim ia kito ki longkmie kiba iaphet lok lyngba ka Chief Minister Scheme for Social Assistance.
“Kane ka skhim ka sorkar ka long kumba pynshlur ban iaphet lok bad kam long kaba iahap", la ong u MLA ka Nongthymmai haba wan rah ia ka jingkylli hynne ka sngi hapoh ka iing dorbar.
"Nga sngew ba kane ka jingai skhim ia kito kiba iaphet lok kan pynshlur ia ki kynthei ban iaphet lok.
Namarkata, nga kwah ban tip kaei ka daw ba ka sorkar ka ai skhim ia ki longkmie ba iaphet lok", la ong u Dr Mawthoh.
Haba pynksan nia ia kane,  ka Myntri ka Deborah Marak ka la ong ba kam iahap ia kane ka jingong jong u MLA ba kan pynshlur ban iaphet lok.
"U Myntri Rangbah u la shim ia kane ka rai ban ai skhim ia ki longmie ba iaphet lok namar ba ki dei hok ban ioh skhim namar ba ki dei na ki longing ba duk", la ong ka Marak.
Haba jubab ia ka jingkylli u Dr Mawthoh, ka myntri ka la ong ba ka kyndon ba kongsan jong kane ka skhim ban ioh ka long ba ka longing kam dei ban palat ia ka jingkamai T.
12000 shi snem.
Ka la pyntip hapoh ka iing ba ki don 48,234 ngut kiba ioh ia kane ka skhim kynthup 23309 ngut kiba duna dkhot met, 24409 ngut kiba iap lok bad kiba iaphet lok bad 7043 ngut kiba long marwei.
Shillong, 16 Lber:U MLA ka Nong thymmai  u Dr Jemino Mawthoh, u la ai jingmut ia ka sorkar ba kan khang noh mardor ia ka jing pynlong kam khaii ia ki jaka pule kum ki skul, ki kolej bad ki skulabh kiba la oh da ki dor baheh ban rung skul.
“La donkam ban khang noh ia kane ka jingpynlong kam khaii ia ki jaka pule da ki kynhun shimet ha ka jylla kham tam ha ka nongbah", la ong u Dr Mawthoh haba wanrah ia ki jingkylli ha kane ka sngi Nyngkong ha iing dorbar.
Katkum ka jingong u Dr Mawthoh, ka jingpynlong kam khaii ia ki jaka pule ka dei kaba sniew tam ka jingjia bad u la ong ba ka pule pule ha kine ki sngi ka long palat ia ka jingkot bor jong kiba duk ba rangli namar ka jingshah oh da ka dor kaba rem ha ki jaka pule kaba la buh jingeh ia kiba duk.
“Ka jingrem ka bai pule ka la khate ia ka mang tyngka jong kiba bun ki longing bad kane ka la ktah jur ia kiba duna ka jingioh", u la ong bad bynrap, kaba sngewsih ka long ba ka sorkar kam shym la leh eiei ban peit ia kane ka jingpynlong kam khaii ia ki jaka pule.
Ki jaka pule shimet ki la iai bteng ban shim da ka dor kaba heh bha bad kane ka long ka jingkit kaba khia bha ia ki kmie ki kpa", la ong u MLA ka Nongthymmai.
"Ka sorkar ka dei ban pynshlur ia ki riew shimet ban seng ia ki jaka pule hynrei ha kajuh ka por ka dei ban peit ba kim dei ban buh da ka dor kaba rem" u la ong.
U la ong ba ka jingwan ki kynhun bym dei sorkar ban seng ia ki jaka pule ym shym la iohi ba ka dei ka daw ban pynduh ia ka jinglong ki jaka pule, hynrei ka pyni pynban ia ka jingeh kaba wanrah ban shim da ka dor kaba rem bha na ki paidbah.
Kumjuh u MLA ka South Tura  u John Leslee K Sangma u la ong ba ka sorkar ka dei ban sangeh shi syndon ia ka jingpyndonkam bad bret ia ki kot pule ha ki jaka pule bym dei sorkar.
Haba pynpaw ia ka jingshem jongu kum u riew shimet, u Leslee u la ong ba ki jaka pule shimet, kim shym la shah ia ki khynnah ban pyndonkam da ki kot pule kiba rim kiba kiew klas hynrei ki bthah ban thied beit da kaba thymmai watla ka dei ka juh ka kot.
“Ki bor pyniaid skul ki la pynbor ia ki khynnah ban thied ia ki kot thymmai wat haba ki kot kiba rim ki dang biang", la ong u MLA ka South Tura.
"Nga kwah ban pynthikna ba ka sorkar ka dei ban pynsangeh shi syndon ia kane ka buit ban bret ia ki kot rim bad pyndonkam kot thymmai kiba dei kijuh", la ong u MLA ka South Tura.
Ha kajuh ka por, u Symbud Myntri Rangbah ba peit ia ka pule puthi u Dr  RC Laloo u la ong ba ka tnad ka la ioh ia kane bad ka la thung ia ka komiti tohkit ban eksamin ia ka jingpynlong kam khaii ia ki jaka pule.
U la ong ba kane ka komiti la thaw ha u Iaiong mynshem snem bad la bynshet ban peit ia ki jingujor jong ki paidbah halor ka jingshim dor kaba rem da ki jaka pule bym dei sorkar ha ka jylla.
“Ka kaiphod jong ka komiti dang eksamin da ka tnad ba dei peit", la ong u Dr Laloo.
Ia kane ka komiti la khlieh da u W Challam, u District School Education Officer, Shillong bad la don lang u TM Pyngrope u Special Officer DSEL bad u LM Iangngap u Sub-Divisional School Education Officer, Shillong.
U Dr Mawthoh ha kawei ka liang, u la pan jingshai la ka sorkar ka don jingthmu ne em ban thaw da ki ain ban khang lad ia kane ka jingpynlong kam khaii ia ki jaka pule.
Hynrei na ka liang u Dr Laloo u la ong ba ka DSEL ka la thoh sha baroh ki SDSEO ban pynlong ia ka jingjurip ia ka jingshim bai skul jong ki skul bym dei sorkar bad ia ka kaiphod la dep aiti sha ka Directorate.
U Dr Laloo u la pynthikna ba ka sorkar kan pyndonkam ia ka jabieng jongka halor kane ka kam.
U la ong ba ka sorkar ka la ioh jingtip ruh ia ka jingmih ki skulk um ki tit bad ka dang pynkhreh kumno ban tehlakam ia kane.
Haba u Dr Mawthoh u la pan jingshai katno tylli ki skul kiba pdiang ia ki khynnah ba wan na longing baduk, u Dr Laloo u la ong ba ka sorkar kam don jingtip ia kane, hynrei u la ong katkum ka RTE Act, ki skul ki dei ban pdiang la kumno kumno 25 per cent ia ki khynnah na ki longing baduk.
Halor ka jingujor u Leslee ba don ki skul ba phah thied kot da kiba thymmai ki bym pdiang ia ki kot kiba rim kiba dang bha, u Dr Laloo u la ong ba lada don ka jingujor sha ka sorkar kaba kum kane, ka sorkar kan leh ia kaba donkam ban pynshitom ia kiba leh kumta.
Shillong, 16 Lber:U MLA ka Nong thymmai u Dr  Jemino Mawthoh u la ong ba ka jingwan tuklar ka NGT ban khang tih dewiong ha ka jylla ka dei namar ba ka sorkar ka thiah thai khlem pyntreikam ia ka Mining Policy.
"Ka NGT kan nym wan tuklar ban khang tih dewiong lada ka sorkar jylla ka la pyntreikam ia ka Mines and Mineral Policy, 2012," la ong u Dr Mawthoh haba wanrah ia ka jingkylli hynne ka sngi hapoh ka iing dorbar thawain.
U la ong ba kaei ka ain jong ka sorkar pdeng kaba khang lad ban pyntreikam ia ka  Mining Policy ka jylla.
Haba jubab ia kane, u Myntri Rangbah u   Dr Mukul Sangma u la ong ba ki don shibun ki ain ka sorkar pdeng   kiba khang lad ia ki ain ka jylla kiba iadei bad u dewiong.
u Myntri Rangbah u la ong ka Mines and Minerals Development Regulation Act, 1957 bad ka Coal Mines (Nationalisation) Act, 1973 jong ka sorkar pdeng ki la khang lad ia ka policy ka jylla.
“Ngi la ong ba watla ka Mining policy ka la don ha kti naduh u snem 2012 hynrei ki don ki bynta kiba iatyngkhuh bad ki ain ka sorkar pdeng, bad nga la ju leit iakren bad u Myntri Rangbah barim ka ri u Dr Manmohan Singh ha u Jymmang 2014 bad u Myntri Rangbah ka ri ba mynta Narendra Modi  ha ka 28 tarik Naitung mynshem snem" la ong u Myntri Rangbah.
U la ong ba ka NGT ka la iaid la ka lynti ban khang tih dewiong ha kane ka jylla bad halor kane, ka sorkar pdeng bad ka ophis jong u Prime Minister Office (PMO) ka la pynmih ia ka jingthoh bun bha sha ki tnad bapher bapher kynthup ia ka Coal bad ka  tnad kampohing ka ri.
U Dr Mukul u la ong ba ka sorkar ka la thaw ruh ia ka komiti ba kynthup ia ki dkhot naduh u Cabinet Secretary, Home Secretary, Secretary ka  Coal Ministry, Law Secretary bad u Chief Secretary ka Meghalaya ban thaw ia ki lad ki lynti halor kane.
U la ong kane ka komiti kaba la long mynshem snem, ka la phah ia ki rai sha ka sorkar kynthup ia ki jingthoh ba la phah da ka jylla ban pynlait noh ia ka jingkhang tih dewiong katkum ka Para 12 A (b) ka  Sixth Scheduled.
“Ka jingweng noh ia ka Para 12A (b)  ka Sixth Scheduled,  khnang ba ki ain ka sorkar pdeng ha kaba iadei bad ka jingtih dewiong kan nym treikam lyngba ka jingpynbna jong u President ka ri.
Hadien kane, ka sorkar jylla ka lah ban pyntreikam ia ka Mines and Minerals Policy, 2012," la ong u Myntri Rangbah.
Halor ka jingkyrpad ka sorkar, ka Coal Ministry ka la thaw ia ka Expert Group ba la leh da ka Central Mine Planning and Design Instituted Limited ban pynkhreh ia ki kyndon ban tih dewiong ha ka jylla bad ka Directorate of Mines Safety (DGMS) kan pynkhreh ia ki kyndon kiba iadei bad ka koit ka khiah bad ka jingshngain.
“Namar ba ka sorkar jylla kam don ki stad ki jhad, ka jingiarap jong ki stad ka Expert Group ka Coal Ministry kan long kaba donkam ban pynkhreh ia ki kyndon ban tih dewiong katkum ka jingstad mynta" la ong u Myntri Rangbah.
Halor ka jingkylli jong u MLA ka Shillong West u Bah Paul Lyngdoh,  u Dr Mukul u la ong ba ka jingduh khajna na ka jingkhang tih dewiong ka la kot sha ka T.
600 klur ha u 2014-15.
Shillong 16 Lber:Halor ka jingmih ka kynrum kynram ha KHA DC, u Myntri Rangbah ka jylla u Dr Mukul Sangma u la ong ba imat baroh ki MDC ka KHADC ki kwah ban long CEM.
"Lehse ki dkhot ka KHADC ki kwah ban long CEM" la ong u Dr Sangma haba kren kaei ka jingsngew jongu ia ka jingmih ka kynrum kyn ram ha KHADC.
U Myntri Rangbah u la ong, “Tang hapoh shi snem, katno tylli ki EC la kylla bad katno ngut la long CEM bad katno ngut ki CEM ba ki iapyrshah".
Halor ka jingkylli hato la donkam palat ban don noh ka ain khang pyrshah kyntiap seng, u Myntri Rangbah u la ong, kane ka dei ka mat kaba la iakren la bunsien da ki seng sain pyrthei.
"Ha ki snem ba la dep, ngi la don ka sorkar synrop bad ki seng riew lum, ngi la iakren ia kane ha ka Parliamentary Party (PP).
Ka donkam ban eksamin la ka ain kyntiap seng kumba don ia ki MLA, ka donkam ne em ha ADC", la ong u Dr Sangma.
U la ong ba u la ju kren bunsien ba ka jing synjor ka sorkar ka wan rah ia ka jingsahkut lut ki kam ki jam bad ki paidbah kin iakynduh jingeh.
"Ka donkam ban don ka jingskhem ha ka sorkar ne ha ki District Council khnang ba kan lah ban pyntreikam ia ki kam pynroi namar ba khlem ka jingskhem, kan wanrah ka jingeh ia ki paidbah bad ka jylla", la ong u Dr Sangma.
Halor ka jingkynnoh ki seng riewlum ba dei ka sorkar kaba pynkhihwin, u Dr Sangma u la ong, ba ki MDC ki seng riewlum ki dei ban long kiba kohnguh sneng ia la ki party jongki.
"Ha ka kyrteng ka party ki leit sha ki paidbah ban pan ia ka bor, lada kim lah ban pynbeit ia la iing ha ka rukom kaba dei, ki dei ban sangeh ban kdew kti ia kiwei ki seng sain pyrthei", la ong u Myntri Rangbah.
Shillong, 16 Lber:U Myntri ka tnad PWD u Bah Sniawbhlang Dhar u la ong ba kam don kano kano ka jingbuh por ban pynlait ia ka bill ne pisa jong ki kontrak hynrei la shu ai beit haba ioh pisa.
“Ka pisa ba la pynlait sha ki kontraktor ka long T.
34792.
30 lak", la ong u Bah Dhar haba jubab ia ka jingkylli jong u MLA ka Shillong West u Bah Paul Lyngdoh hapoh ka iing dorba mynta ka sngi.
U Myntri u la ong ba ka sorkar ka la shim ia ki lad ki lynti ban tehlakam ia ka jingdonkam katkum ka kam bad ban kiar ban mang pisa haba ym don pisa lait noh tang ha ki katto katne ki khep ba donkam kyrkieh.
“Ngi la pan ruh ban bhah pisa ha ka mang tyngka", la ong u Myntri.
Haba jubab ia kawei ka jingkylli u Bah Paul Lyngdoh jong ki bill ba sahteng jong ki kontraktor, u Myntri u la ong ba kam don kano kano ka kyndon kaba buh ban siew ia ki bill ba sah teng.
Halor ka jingkylli shuh shuh u bah Paul Lyngdoh hato don ne em ki bill ba sah bun snem,  u myntri u la ong, ka tnad kan sa pyrshang ban pynduna ia kane ka jingeh hynrei u la kren shai ba ka jingpynlait ia ka pisa ka shong katkum ka jingioh pisa ka sorkar.
Shillong, 16 Lber:Hadien ba la ioh ka jingtip ba thikna ba ki don ki briew kiba thmu ba leit ia kynduh ia ki dkhot ka GNLa kiba don mynta hapoh Shillong District Jail, ki pulit ka Special Cell ki la buddien bha ia katei ka jingioh jingtip jong ki  ha kaba ha ka por 10:30 baje mynstep ki la ioh ban kem ia ar ngut ki samla kiba thmu ia kynduh ia ki GNLA ha phatok, la kem ia ki na phyllaw ka District Jail, Shillong.
Kitei ki ar ngut kiba la shah kem ki dei kiba la tip kyrteng kum u Amar Thapa, 20 snem karta na Dudnoi Bak hrakhuti , Goalpara bad uwei pat u Niksang  Marak 18 snem karta na Rangra , Baghmara, na kitei ar ngut ki pulit ki la ioh kurup ka pisa T.
50 hajar tyngka, bad hadien ba la shah kem ki la phla ba ia katei ka pisa ki la thmu ban pynpoi sha ki dkhot ka GNLA kiba don hapoh phatok.
Kham hadien, ki pulit ki la leit ban khynra hapoh phatok, ha kaba la set ia ki dkhot ka GNLA kiba la shah kem, bad ha katei ka jingleit khynra ki la ioh kurup ia ki Simcard kiba dei jong kitei ki ar ngut kiba la ai ban pyndonkam u William A Sangma, u dkhot ka GNLA uba don ha phatok uba dei na Bakrapur, Baghmara, u Anthony P Marak, 27 snem uba na Rajai Borsora, u Johny A Marak 22 snem karta na Boldak Ading , Tura.
Lashai ka sngi ki pulit kin leit rah sha kashari ban pan jingbit ba tohkit ia kitei ki briew ha along pulit, u wei na ki u William u dei uba la wanrah na Tura Jail bad u la shah kem, namar ka jingdawa pisa, na kawei ka kynthei ha nongbah Shillong lyngba ka phone.
Halor katei ka jingioh lad ki dkhot ka GNLA ban pyndonkam mobile hapoh phatok ki pulit ki la suba jur ba ka dei lyngba ka jingiasuh buit bad ki nongtrei phatok, bad ki la rah ia ar ngut ki nongtrei ba la tip kyrteng kum u Phrangsngi Kyndiah bad u Rupam Kuri bad shen kin pynshisha la ki tei ar ngut ki donkti ne-em ha ki kam buit tuh bad ki dkhot ka GNLA ba don ha Jail.
Shillong, 16 Lber:Haba kynthoh halor ka jingtyrwa ban long ksiang jong u chairman barim ka HNLC uba dei u MLA ka Mawhati mynta u Bah Julius K Dorphang, u Myntri Rangbah ka jylla u la ong ba ia kane ka kam dang iakren bad ka sorkar pdeng namar ba ka seng HNLC ka dei ka seng ba la niew beain.
“Ngi hap ban iarai lang bad ka sorkar pdeng namar ba ka seng HNLC ka dei ka seng ba la khein beain bad ngi dang ap ia ka jubab jongka halor kane", la ong u Myntri Rangbah mynta ka sngi sha ki nongthoh khubor.
U Dr Sangma u la ong ba ka long kaba shisha ba ba ka seng HNLC ka la pynpaw ba ka kwah ban iakren bad ka sorkar.
Hynrei u la ong, ka sorkar ka kren shai ba ka HNLC ka dei ban sangeh ban rah suloi bad kiwei ki kam beain lada ka kwah ban iakren bad ka sorkar.
“Ki dei ban pyni ba ki sangeh ban leh ia ki kam pyrshah ri", la ong u Dr Sangma.
U la ong ba watla ka sorkar ka la iai kyntu ba kan kiar na ki kam beain hynrei ka HNLC ka iai bteng ban leh ia ki kam beain bad kane ka la wanrah ia ka dur kaba sniew ia ka jingthmu ban khot sha ka miej iakren.
Shillong, 17 Lber:Ki dkhot ka liang pyrshah mynta  ka sngi ki la takrain tyngeh ia ka sorkar jylla ka bym lah ban kem ia u Sub Inspector  u Nirul Islam uba la donkti ban leh beijot ia ar ngut ki kynthei ha Ampati ha u snem 2013.
U MLA ka NPP u James K Sangma u la ong ba ka jingbym lah ka sorkar ban kem ia u pulit SI u Nirul Islam ka pyni ba ka sorkar ka la tlot ha ka jingtreikam.
U la ong ba ka long kaba lyngngoh wat hadueh shi snem tam, une u heh pulit um shym la shah kem bad u la phet rieh na kti ka ain.
Ka sorkar ka dei ban shim ia ki lad ki lynti kiba tyngeh ban kem noh ia une u heh pulit khnang ban ioh biang ia ka jingshaniah ia ki paidbah, la ong u James.
U James u la ong ba u Islam u la phet rieh la slem bah naduh ba u la shah thwet ha ka ain namar ki kam runar ba kynsha jongu.
Lada ka sorkar kam lah ban kem ia u, kan buh ia ka jingshaniah jong ki paidbah ha ka jingartatien ia ka tnad pulit, la ong u James.
Katba na ka liang ka myntri kam pohiing ka Kong Roshan Warjri ka la ong ba ka sorkar ka la sam ka jingbthah sha baroh ki SP ka jylla, ka Assam bad ka India ki registrar ka Assam ruh, ki Commandant CISF, LGB, International Airport, North East Frontier Railway, bad ia u Regional Passport Officer, Dispur, Assam nalor ka jingpynmih ia ka jingpynbna paidbah ha ki kot khubor ka Meghalaya bad ka Assam, ban buddien ia une u heh pulit runar.
Hynrei na ka liang u James, u la kylli hato ka sorkar ka la sangeh noh ban thwet ia une u pulit, na ka liang ka Kong Warjri ka la ong kam long kumta bad ka sorkar ka dang iai thwet ban kem ia une u heh pulit.
U James u la kwah ban tip ruh la ka tnad pulit ka don jingthmu ne em ban ai khusnam ia kiba ai jingtip ia u Nirul Islam, na ka liang ka Kong Warjri, ka la ong ba ka sorkar kan leh ia kaba donkam halor kane ka jingai jingmut u MLA ka NPP.
Na ka liang u MLA ka UDP u Bah Paul Lyngdoh u la pan jingtip ki don katno ki pulit bym dei na Meghalaya namar ba katkum ka jingtip  u Nirul Islam u dei na Barpeta, Assam.
Halor kane, ka Kong Warjri ka la ong ba kan peit ia kane.
Katba ia ka jingkylli na u Dr Donkupar Roy uba kwah ban tip ia ka jingtip halor u Nirul Islam, ka Kong Warjri ka la ong ba kan pynbiang ia kane hapoh ka iing.
Shillong,16 Lber:Ka ri Bangladesh ka dei ka ri kaba la tip kum ka ri jong ki riew ngeit niam Muslim, ha kaba jan baroh ki paidbah kiba shong basah ha katei ka ri katkum ka jingkhein Census, la iohi ba ki dei ki Muslim.
Kumba long ha kane ka jylla bad ka ha ri India hi baroh kawei, ki Khasi kiba shong basah ha katei ka ri, ki don la ka jong ka jingngeit niam kaba ia pher bad ki nong Bangla  bad ka jingiangeit niam jong ki ruh ka long hi thik kumba long ha kane ka jylla.
Ha ka jingiakren bad u Rupang ha ka sngi saitjain jong ka taiew ba la dep, ki khasi kiba shong basah ha ka ri Bangladesh ki la iathuh ba kiba bun na ki kiba sah ha katei ka ri na ki 75 tylli ki shnong ki dei kiba ngeit ha ka niam Kristan bad don pat kiba ngeit ha ka niam tynrai ( niam Khasi).
Ki riew rangbah kiba dei ki rangbah shnong ha ki shnong khasi ha ka jingiakynduh bad u nongthohkhubor ki la iathuh ba ki don bun tylli ki balang kristan ha kylleng ki shnong khasi kiba don ha ka ri Bangladesh, ki don ki balang Presbyterian, ki balang Katholik, ki balang u blei bad kiwei pat ki jait balang, hynrei kham bun na ki ki dei na ka balang Presbyterian.
Haba ia kren bniah bha bad uwei u rangbah u bah Johi Kongwang, Vice President ka Bangladesh Indigeneous Forum u la iathuh ba kham niar ban shem ia ki khasi kiba sah ha ka ri Bangla kiba long niam Muslim, bad u la ong ba katkum ka jingtip jong u kim pat don haduh mynta kiba long Muslim, hynrei ki bun ki kristan bad ki niam tynrai, ha kaba iadei bad ki Kristan u la iathuh ba jan baroh ki jait balang ki la don la ka jong ka jong ka ing mane.
Utei u rangbah u la iathuh ba ki khasi kiba shong bas ah ha ri Bangladesh tang kaba u lah ban tip thikna u la ong ba ki sei haduh 4 ngut ki Pastor na ka balang Presbyterian, 3 ngut ki phadar na ka Balang Katholik, ar ngut ki Sistar na ka balang katholik kiba shakri ha kylleng ka ri Bangladesh.
Nalor ka jingngeit niam utei u rangbah u la iathuh ruh ba watla ki dei tang ki rit paid, hynrei ki la don bun ki khasi kiba trei kum ki heh ki hain ha ki ophis jong ka sorkar Bangladesh, bad u la ong ba u la don uwei u khasi uba la bat teng kum u chief Secretary ka sorkar ha Bangladesh, nalor kata u la ong ba ki Garo ruh ki la lah ban sei ia ki khraw pyrkhat ha katei ka ri, ha kaba uwei napdeng ki Garo u dei u Social Welfare Minister ka sorkar Bangladesh.
Ha ka jingiadei pat bad ka shongkha shongman, u bah Johi u la ong ba kiba bun hi ki khasi kiba shong ba sah ha ka ri Bangladesh ki ju ia poi kha para khasi hi, hynrei don pat wei ar ngut kiba ia poi kha bad ki nong Bangladesh, hynrei u nong Bangla ne ka nong Bangla kiba ia poi kha bad ki ruh ki kylla noh ka rukom im jong ki sha ka rukom im ki khasi.
Ka rukom synshar shnong jong ki u la iathuh ba ka long hi thik kumba ju leh ki khasi kata ki don la u jong u Rangbah shnong , u secretary ki Executive Member bad ka don ruh ka dorbar shnong.
Haba phai sha ka pule puthi utei u rangbah, u la ong ba ha ki jaka nongkyndong ki don ki skul rit hynrei haba la lait na ki skul rit ki ju phah skul ia ki khun jong ki sha ki jaka ba kham sor kum sha Sylhet ne Chitagong.
Shillong,16 Lber:Ka la don ka jingpyni bor hapdeng ki samla jong ka seng Congress ( ka Indian Youth congress) bad ki pulit ka nongbah Delhi, ha kaba ki pulit ki la hap ban synreit da ka um bad bom da ki lathi ban pynsangeh ia ka jingiakhih jong ki kaba ki tur shaduh ka ing dorbar bah ka ri ka Parliament.
Katei ka jingiakhih ki samla Congress ka dei halor ka ain khyndew kaba ka sorkar BJP ka wanrah hapoh ing dorbar bah ka ri.
Ki nongialam ki samla Congress ki la mih madan ha surok ban pyrshah ia katei ka ain khyndew ha nongbah Delhi mynta ka sngi.
Ki la ia pyrta da ki kyntien kiba long pyrshah ia u myntri rangbah duh ka ri u Narendra Modi kaba ki ong ha ka ktien Hindi ‘Kisan Virodhi Narendra Modi kaba , ki nongrep ki nongiakhun pyrshah ia u Modi.
Ia katei ka jingiakhih la ialam da ki nongialam ka seng Congress ba kynthup ia u Jairam Ramesh, Raj Babbar, Randeep Surjewala bad u President ka Indian Youth Congress u  Amrinder Singh Raja Brar, ha katei ka jingiakhih ki la tur ruh sha Jantar Mantar.
Katba ka la poi ka kyrwoh lyngba ka email na u President jong ka Meghalaya Pradesh Youth Congress , ha kaba u la iathuh ba ha ka por ba u phah ia ka kyrwoh ha ka por nohsngi por 3:30 baje u la ong ba ki nongialam jong ka Indian youth Congress ba kynthup ia u National President u Amarinder Singh Raja Brar, ki dang don hapoh phatok ha Parliament Police station, bad nalor ki nongialam ka Congress na Delhi kiwei pat kiba la shah set lang ki kynthup ia lai ngut ki nongialam ka Meghalaya Pradesh Youth Congress ba kynthup ia u President Richard Marak, u General Secretary Banang Tynsong, u President Shillong LYC u Kyrshan Pamsong.
Ha ka kyrwoh u Richard Marak u la  ong ba katei ka jingshah set jong ki ka dei halor ka Kisaan Satyagraha kaba ki pyrshah ia ka ain ba ka sorkar ka BJP hapoh ka jingialam u Narendra Modi ka wanrah kaba ki la kynnoh ba ka long pyrshah ia ki nongrep.
Katei ka jingiakhih ka la sdang na ka shnong  Bhatta-Parsaul , ka shnong kaba don ha Greater Noida district ka  Uttar Pradesh bad ki la poi sha Rajghat mynhynin ka miet.
“Ka jingiakhun jong ngi kan dang iai bteng ha ing dorbar bad shabar ka ing dorbar pyrshah ia katei ka jingpynkylla ain khyndew" ong u Ramesh haba kren sha ki nongthohkhubor ka Delhi.
“Ngi pyrshah jur ia katei ka jingpynkylla ain , h akatei ka ain la ong ba ki nongrep kim don hok shuh ban tuklar ha ka khyndew kaba ki long trai, wat haba nga kren ia phi nga hap ban pan jingbit na phi, kumno ka lah ban long ba ki nongrep , kaba ka khyndew ka dei ka kmie jong ki , la phah ba kin ai shano shano khlem ka mon jong ki" ong u Ramesh.
“Kane ka dei ka jingiaid paidbah ka India Youth Congress (IYC) na  Bhatta-Parsaul sha Parliament, ain u modi kan jah noh yn tap noh ia ka dur khmat pyrshah nongrep ka BJP, ka Congress bad ki nongrep kan jop" ong u  nongialam ka seng Congress u Randeep Surjewala.
Shillong,16Lber:Mynta ka sngi ka Meghalaya Editors and Publishers Association ka la phah da ka jingthoh sha u Myntri Rangbah ka jylla u Dr.
Mukul Sangma, bad ha katei ka jingthoh kaba la soi da u President ka u bah R Monarch shabong ba u General Secretary u bah Phillip Marwein ka MEPA ka la ai kopi ruh sha u shongknor ka Ing Dorbar Thaw-ain ka jylla bad kumjuh sha u nongialam ka liang pyrshah ka MEPA ka  la dawa ba u myntri rangbah u dei ban weng noh ia ki jingkynthoh  pyrshah jong u ia ki lad pathai khubor kaba u la kren ha ing dorbar thaw-ain ka jylla ha ka 10 tarik u lber, 2015.
Hadien ba la mih ki jingkynthah mationg ia ki lad pathai khubor na u MR ha ka dorbar, kaba la long ha ka 10 tarik mynta u bnai ka MEPA ka la shong ia ka jingialang kyrkieh jong ka ban ia sani bha halor ki jingkynthoh u Dr.
Mukul Sangma, myntri rangbah ka jylla ia ki lad pathai khubor.
Hadien ba la bishar sani ia kane ka kam, ka MEPA ka la shem ba kine ki jingkynthoh jongphi ki long kiba la ktah jur bad ki jingkynnoh kiba palat pud, kiba  u Dr.
Mukul u la ong   “ki lad pathai khubor ki long tang ki nongpynphriang khubor jong ki kynhun pyntriem" bad ruh ba “ki lad pathai khubor ki pynmih ia ki khubor hadien ba la ioh pisa"  ka MEPA ka la ong ba kitei ki jingkyntoh ki dei tang ki  jingkynnoh kiba khlem nongrim, kiba pynjah burom, kiba khlem jingkitkhlieh bad ruh kiba kam  lah satia ban pdiang.
Shuh shuh, halor ka jingong u Dr.
Mukul kaba u la ong  “Ngan pynbeit ia ka rukom iaid ki lad pathai khubor……….
Ngan thaw ka ain kaba pyrkhing ban teh lakam ia ki lad pathaikhubor namar ka jingiaidbeit ka ain bad suk ka sain katkum ka kamram ka Sorar Jylla" ka la ong ba ki long tang ki jingbyrngem ba pyllein pyllein jong u ia ki lad pathai khubor da ka jingthmu ban set sbak ia ka sur laitluid ban pynpaw kaba  dei ka hok ba la ai da ka Riti Synshar Ri.
Ka la pynkynmaw ba ka Riti Synshar Ri ka la buh lypa ia ki kyndon kiba shai kumno bad haduh katno ki lad pathai khubor ki lah ban trei katkum kata ka hok jong ki.
Ka la ong ba ha ka  jingshisha, ha ki por kiba la leit noh, ki bor sorkar ha ka Ri, khamtam ha ki por Synshar Emergency, ki la pyrshang tyngeh bunsien ban set sbak bad teh lakam ia ka hok ki lad pathai khubor, hynrei kita ki jingpyrshang baroh ki la pulom, ba ka la buh ruh da ki kyntien ha u MR da kaba ong  “Lehse, mynta ruh kita ki jingthmu jongphi ban wanrah ia kata ka ain ban teh lakam ia ki lad pathaikhubor kin sa pulom  hi kumjuh".
Ban tei bad ban wanrah biang ia ka jingiadei kaba bha hapdeng ka sorkar bad ki lad pathai khubor namar ka jingbha jong ka jylla, na ka liang ka MEPA ka kyrpad ia u Dr.
Mukul Sangma kum u khlieh duh jong ka Sorkar Meghalaya ba un weng noh mardor ia kito ki jingkren jong u kiba phi la kynthoh pyrshah ia ki lad pathai khubor ha Iing Dorbar Thaw Ain ha kato ka sngi.
Shillong, 18 Lber:U Myntri Rangbah ka jylla u Dr Mukul Sangma u la ong ba ka sorkar ka la buh thong ban weng ia ka jingduk baroh hapoh u snem 2022,  kaba dei ruh ka lyngkhuh snem ba 50 jong ka jing ioh jylla Meghalaya.
“Ka jylla Meghalaya ka don shibun ki spah mariang ba la kyrkhu bad ka dei ban lah ban weng ia ka jingduk ha ka por ba ngin rakhe ia ka jingdap 50 snem ka jingioh ia ka jylla", la ong u Dr Sang ma haba wanrah ia ka mang tyngka mynta ka sngi Balang.
Ban jop ia kane ka thong, ka long kaba don kam ban pynthikna ba ki spah mariang ki dei kiba donkam bha bad kin long kiba iai neh.
“Ia kane ka thong lah ban jop tang lada baroh ki nongshong shnong ki iadon bynta bad ka sorkar ban rat dyngkhong ia ka jingduk", la ong u Myntri Rangbah.
Halor ki kam karkhana, u Myntri Rangbah u la ong ba ki don 152 tylli kynthup kiba rit bad kiba heh kiba la ioh jingkyrshan na ka sorkar ha une u snem bad ka sorkar ka la theh pisa T.
19 klur.
“Sa 82 tylli ki karkhana yn ai jingiarap ha ka jinglut kaban long T.
38.
89 lak.
191 tylli ki karkhana ki dei ha Prime Minister Employment Generation Programme kaba la ai kam 662 ngut ki briew", la ong u Myntri Rangbah.
Nalor kiwei pat u Myntri Rangbah u la maitphang ruh ia ka jingpyntreikam ia ka Greater Shillong Water Supply Scheme Project (Phase III) kaba dang iaid shaid shaid.
Na ka bynta ban kyntiew ia ki samla kiba pule ha ki lain jingpule bapher bapher, ka sorkar kan sa pyntreikam noh ia ki medical college bad ki ngineering college.
U la ong ban pynpaw pyrthei ia ka Meghalaya, ka jylla kan pdiang ruh ia ka Indigenous Terra Madre ka “Mei Ram ew"  u Naiwieng mynta u snem.
Shillong, 18 Lber:Ki riew rangbah kiba long ki dkhot dorbar jong  ka dorbar shnong Umwai, ki la mih jyndat na ing Dorbar katei ka shnong ha ka 23 tarik u rymphang, 2015 ha ka dorbar kaba la sdang naduh ka por 6:30 baje mynstep, bad shuwa ban mih jyndat  napoh ing dorbar ka la mih ka jingiahylla ia kyrkait ban pyni ia ka dak ba ki pyrshah ia ka jingthung Acting Sordar ia u bah Lukas (Homer) Sohkhlet ha katei ka shnong Umwai, da u Acting Sirdar ka Dorbar Mawlong Sirdarship u bah Stephan Laloo.
Katkum ka rai ka dorbar shnong Umwai kaba la mih ha ka 19 tarik u naitung, 1999 ki lad khubor ki la iathuh  ba ka ong ba ia ka jingthung Acting Sirdar hapoh ka shnong Umwai dei ban pynlong da ka dorbar bad ban ioh ka jingmynjur na u paidbah uba shong dorbar.
Hadien ka jingshah sospon jong u sordar ka shnong Umwai u bah Tynshain Wanwar ka la don ka jingkynnoh ba u Acting Sirdar ka Mawlong Sirdarship u la thung acting sirdar sop sop ia u bah Sohkhlet ha ka shnong Umwai, bad ha ka 21 tarik u rymphang ki paidbah ki la kyndit ban ioh sngew ba la don ka jingpyrta shnong ba kan don ka dorbar shnong ha ka 23 tarik u rymphang ha ka por 6:30 baje mynstep bad baroh ki khlieh rangbah ki dei ban ia wan dorbar bad uwei u rangbah u dei ban mih na kawei ka ing, bad ia kane la ong ba la pyrta shnong da u bah Bosli Jitem, ong ka lad khubor.
La iathuh ruh ba haba sdang ka dorbar u Bah Homer Sohkhlet u  la pule ia ka shithi kaba mih na ka ophis u Acting Sirdar Mawlong u bah Stephan Laloo kaba la  pynbna paidbah hapoh u pud u sam jong ka shnong Umwai la thung ia u Bah Homer Sohkhlet ban long kum u Acting Sordar jong ka shnong namar ba ia u Bah Tynshaiñ Wanwar sordar Umwai la sospon.
Hadien kane ka la don ka jingiakren ha kaba na ka liang ki riew rangbah ki la ia pyni kumba ju long ha ki snem ba mynla leit ha ka por ba sospon  ia u sordar Umwai u Bah Hetlar K Moina u Sirdar barim ka Mawlong,  u Bah Ednel Diengdoh ula thung ia u Bah Nobelstar Malngiang ban long kum u Acting sordar ka Umwai ha kaba ki paidbah kim shym la pdiang, ka la jia ha u snem 2009 ha ka por ba u sirdar barim ka Mawlong (L) H Wahlang ula sopon ia u Sordar barim Umwai, u Bah Paskha Dohling bad la thung Acting ia u Bah HK Moina ia kane ruh ki paidbah kim shym la pdiang namar ba kat kum ka rai dorbar ha ka 19 tarik u naitung  1999  ka la rai ba ia ka jingthung Acting hapoh shnong Umwai dei ban pynlong da ka dorbar bad ban ioh ia ka jingia mynjur lang na u paidbah.
Hynrei la iathuh ba u bah Bah Homer Sohkhlet, ula pyrshah ia katei ka jingiakren bad u la pyniaid jubor ia ka dorbar , bad dei hangtei ba la mih ka jingiahylla, jingiakyrkait bad ki dkhot dorbar ki mih jyndat noh napoh ing dorbar ha katei ka 23 tarik u rymphang.
Hadien katei ka dorbar ha ka 11 tarik u lber, ki rangbah na ka shnong Umwai ki la phah da ka jingthoh sha u Acting Sirdar ka Mawlong ban pynpaw ba ki pyrshah jur ia ka jingthung  Acting sirdar ia u bah Homer Sohkhlet, hynrei la ong ba u Acting Sirdar ka Mawlong um pdiang ia ka jingpyrshah jong ki ia utei u sordar u bym shym la jied da u paidbah.
La ong shuh shuh ba wat hadien ba la mih kitei ki jingpyrshah ia u Acting Sordar ka Umwai, pynban mynta ka sngi u Acting Sirdar ka Mawlong u bah Stephan Laloo ryngkat u bah Lukas ( Homer) Sohkhlet ki la leit ban jurip ia ka shnong Umwai kum ki Khlieh nongsynshar, ban a ka liang ki paidbah ruh la ong ba ki pynpaw ia ka jingpyrshah jur ia katei ka jingleit jurip jong ki.
La ong ba mynta ka shnong Umwai  ka don hapdeng ka jingbym shong suk shong sain na ka daw ba ki paidbah kim hun ia ka jingthung sop sop ia u sordar uba ki paidbah ki khlem jied da ka Dorbar shnong Umwai.
Shillong, 18 Lber:Ki Rangbah Shnong ka Ri-Bhoi District hapoh ka lama jong ka Dorbar ki Rangbah Shnong Ri-Bhoi District ki la rai syndon ban pynlong da ka jingialang paidbah halor ka hukum ba la pynmih da ka iing Kashari High Court.
Kane ka jingkhot jingialang ki Rangbah Shnong ka long halor ka hukum ba la pynmih da ka iing Kashari High Court ban sloit noh ia ka iktiar jong baroh ki Rangbah shnong ha kane ka jylla.
Ha kane ka jingia lang paidbah yn mih khmat da ki Rangbah Shnong bad ki Secretary Shnong na ki shnong bapher bapher ka Ri-Bhoi District.
Ia kane ka jingia lang paidbah ki nong mihkhmat jong ki shnong bapher bapher la rai ban pynlong ha ka 25 tarik u Lber ha Auditorium ka Umsning Town Dorbar bad ka jingialang kan sdang beit naduh ka por 11 baje mynstep.
U General Secretary ka Dorbar ki Rangbah Shnong Ri-Bhoi Distirct, u Bah C.
B Syiem, u la ong ba ka Synjuk ka la rai ban pynlong ia kane ka jingialang namar ba ki Dorbar Shnong ki la shah sloit iktiar noh ha ka High Court.
Ha kane ka jingialang kin dawa na ka sorkar ba  kin ithuh noh ia ka iktiar ki Rangbah Shnong da ka ain.
Lah ban kdew ba ka sorkar ka la thung da ka Special Committee ba la lam khmat da u bah D.
D Lapang kum u Chairman ka Committee bad ryngkat ki CEM ki lai tylli ki District Council na ka bynta ban  shim ia ki lad ki lynti ban ithuh noh ia ka bor ne ka itkar ki Rangbah Shnong kumba la ju long naduh ki por hyndai hynthai kumba la pynkup bor da ki paidbah.
Ha kawei ka bynta, u la ong ruh ba ka Dorbar ki Rangbah Shnong Ri-Bhoi District ka la kyrpad ruh sha ka sorkar jylla ba kan kynthup ruh ar ngut ki nongmihkhmat na ka Dorbar ki Rangbah Shnong Ri-Bhoi District ban long ki dkhot ha katei ka Special Committee ba la thung da ka sorkar ban pyrkhat bniah halor ka jignshah sloit ki iktiar jong ki rangbah shnong ha ka jylla.
Shillong, 18 Lber:Ka jaka ba la pyn ieng ia u mawbynna kaba don hajan ka mala jong ka jaka ieng kali Bhoi hajan ka Traffic Point ( Garikhana) ka la kylla long kum ka jaka bret niut paidbah la bun bun snem mynta.
Ha kaba iadei bad kane na ka liang ka KHNAM ka la ong ba ka katei ka jingbret niut pathar ka la wanrah ia ka jinghiar dor ka riti dustur jong u paid hynniewtrep, bad  ka wanrah ruh ia ka jingma ha ka ba iadei bad ka koit ka khiah jong u paidbah u ba bun, kham tam eh jong kito kiba iaid lynti ne ap kali ha katei ka jaka.
Namar ka jingjaboh palat katei ka jaka kaa la lang da ki niut bad ki jaboh ba bunjait ka  KHNAM Youth Wing, CEC ryngkat ka KHNAM 18 Shillong West Constituency ha ka 16 tarik u lber ka la hiar ban pynkhuid ia katei ka jaka khnang ban wanrah biang ka ka khuid ka suba, bad sa shisien pat u Mawbynna u la iphuh iphieng biang.
Ban khanglad ia ka jingbret niut pathar bad ban pynsngewthuh ia ki paidbah, ka KHNAM ka la ap pahara bad peit siar ar sngi ha katei ka jaka bad ka la lap ia ki briew kiba wan ban bret niut pathar ha katei ka jaka , bad ka la lap ba ki niut ki dei kiba wan na ki ing briew bad ki dukan.
Haka ba iadei bad ki niut ba wan naki iing khamtam eh na ki shnong ba hajan, ka la ong ba ki paidbah ki la  iathuh ba ka daw ba ki leit ban bret ha katei ka jaka ka dei namarba  ba ki kali kit niut jong ka Municipal kim juh wan ban lum ia ki niut na shnong jong ki.
Halor katei ka jinglap jong ka na ka liang ka KHNAM ka la phah jingthoh sha u CEO ka Municipal Board ba u dei ban buh noh da ka jingthoh ban mana ban bret niut ha katei ka jaka, ban phah noh da ki kali kit niut sha ki shnong ba marjan, ban sam jingpyntip sha ki dukan ba marjan, ban pynkhuid noh ia kin ala sawdong ia katei ka mala ba ieng kali bhoi, bad ban buh da ka kali kit niut shajan ka Stand Bhoi baroh shisngi.
Ha ka jingthoh ba la phah sha u CEO la soi da u President KHNAM 18 Shillong West Konstitwensi u bah Lamphrang Nongbri Passah, bad u President ka KHNAM Youth Wing u bah Thomas Passah.
Shillong, 18 Lber:U Myntri ka tnad shna iing ka jylla u Zenith M Sangma u la shah takrain hynne ha ki dkhot ka iing namar ka jingsuki ban pynkhreh ia ka skhim shna iing thymmai ka Affordable Rural Housing, wat la ka la long ar snem ba ka sorkar ka la pyn khreh ia ka.
U nongialam liang pyrshah u Dr Donkupar Roy u la kylli kaei ka daw ba ka sorkar ka slem ban pyndep ia ka jingshna ia kane ka skhim.
Na ka liang u Zenith u la ong ba ka sorkar ka dang khot Expression of Interest na ki kompeni ban iathuh ia ka dor ban shna iing katkum ki dur ki dar ba iadei.
“Ngi la dep ban pynkhreh bad kaba sah ka long sa ban shu pyndep ia ka", la ong u Zenith.
U Zenith u la ong ba kane ka skhim ka iadei bad ka jingshna ban shna dur da ka sorkar katkum ki buit ba la shna dur da ki kompeni ba la pdiang ka sorkar, ka jingiadei bad ki bank ban shim ram bad namatakata, ka slem ban pyndep.
U la ong ba ka dor ban shna ia ka iing ka long hapdeng T.
1.
50 lak haduh T.
3 lak katkum ka jingkwah jong ki nongioh bynta tangba lada ki kwah ban shna ia ka iing palat na ka bor ba la ai da ka sorkar.
“Kane ka skhim ka long na ka bynta kito ki briew kiba duna ka jingioh ka jingkamai", la ong u Zenith.
U la ong ba ka jingpynmih ia kane ka skhim thymmai ka long hadien ba ka sorkar ka la pynduh noh ia ka skhim sam tin kaba ju ai ha ki por mynshwa.
Shillong, 18 Lber:U Lamphang ka iing dorbar thaw ain ka jylla u AT Mondal hynne ka sngi Palei, u la kyntait ia ka Zero Hour Notice ba la wanrah da u MLA ka NPP u James K Sangma halor ka jingshah leh beijot jong ki sister ha jylla West Bengal kaba dang jia shen.
Haba kyntait ia kane ka Zero Hour, u Lamphang u la ai daw ba katei ka jingjia ka long shabar ka jylla jong ka Meghalaya bad namar kata, ym lah ban pdiang ia ka jingiatai hapoh ka iing dorbar thawain ka jylla.
Namar kane ka jingkyntait jong u Lam phang ban nym ailad ban iakren ia kane, na ka liang ka jingthmu jong u James K Sangma ban iakren ia kane ka mat hapoh ka iing dorbar ka la kut noh.
“Ka dei ka jingjia ba sngewkhia hynrei ka jaka ba jia ka long shabar ka bor jong ka sorkar jylla bad namarkata, nga kyntait ban pdiang ia kane ka Zero Hour", la ong u Lamphang.
Lah ban kdew ba ki runar ki la leh beijot ia kawei ka sister ha jylla West Bengal kaba la 60 snem eiei ha katei ka jylla kaba la pynkhihwin ia ka ri bad khamtam ia ka jylla West Bengal halor kane ka jingjia pohjait ba la leh da ki riew pohjait.
Shillong, 18 Lber:Ka iing Kashari High Court ka la pyn kynriah biang ia ka jing thmu ban bishar mukot duma ia ka jingbam ar maloi ki MLA/MDC ha dien ar taiew.
Ha ka jingshisha kane ka jingbishar ia katei ka kam bam ar maloi ki MLA/MDC la buh hynne ka sngi hynrei namar ka jingbym don u nongbishar ka iing Kashari High Court la hap ban pynkyn riah biang, la ong ka kong Agnes Kharshiing ka President ka CSWO kaba la ujor pyrshah ia ki MLA/MDC kiba bam armaloi.
Ia kane ka jing bishar mukotduma halor kitei ki MLA/MDC ka iing Kashari ka la buh sngi biang hadien ar taiew.
Lah ban pynkyn maw ba ia katei ka kam la ujor sha ka ing bishar da ka President ka CSWO ka kong Agnes Kharshiing pyrshah ia ki phra ngut ki nongmihkhmat bam ar maloi, kiba dei ki MLA bad ha ka juh ka por ki long MDC ruh.
Ki phra ngut ki MLA kiba long MDC ha ka juh ka por ki long u bah Sanbor Shullai ka NCP, bah Metbah Lyngdoh ka UDP, bah Brolding Nongsiej ka UDP, bah K P Pangniang ka HSPDP, bah Ardent M Basaiawmoit ka HSPDP, u bah HDR Lyngdoh ka Congress, bah Pyn shngain N Syiem ka Congress bad u bah Stephan Mukhim.
Halor ka kam kaba iadei bad ka jingshah ujor ki nongmihkhmat kiba bam ar maloi kiba dei ki MLA bad ha ka juh ka por ki MDC, U Chief Justice ka Meghalaya High Court (Acting) U Uma Nath Singh, uba shong bishar ban iakren ia katei ka kam ha ka 4tarik Rymphang 2015, u la ong ba ka kam nongmihkhmat ka dei ka kam shakri paidbah, bad kam lah lait na ka ain pyrshah bamsap ka prevention of Corruption Act.
U nongbishar, ula ong shuh shuh ba ka ka Meghalaya, ka don jingiadei ruh bad ki Articles 158, 173 bad 191 jong ka riti synshar ka ri India, ha kaba la pynhap hapoh ka 6th Schedule jong ka riti synshar kaba la ailad ban thaw ia ki District Council, ha kaba ia ki nongmih khmat kiba la shah jied la siew da ka tulop kaba dei na ka pisa u paidbah.
Shillong, 18 Lber:Wat la  ka National Green Tribunal ka la khang pyrshang ban tih ban khaii ia u dewiong, hynrei haduh mynta dang bun kiba pynkhein ia ka ain jong ka NGT ha kane ka jylla.
Kane ka hukum jong ka NGT kam treikam satia khamtam eh ha kine kipor ba la iohi tyngkrein ia ka jingioh kem bad bat jong ki pulit kiba bun tylli ki trok ba kynthup ruh ia ki nongniah kiba pyn khein barabor ia katei ka hukum.
Ka tyllong khubor ba la ioh jingtip lyngba ki nongshong shnong jong ka thain Jaintia Hills, la ong ba haduh kine ki sngi na ka liang jong ki nongkhaii dewiong ki dang kit bad shalan tuh ia u Dewiong sha Guwahati.
“Wat la khang ban khaii ia u Dewiong, hynrei ha ki thain jong ka shnong Sawkilo, ka Rymbai bad kumjuh ruh ka Umsong kiba don ha Jaintia Hills ka tih bad kit ia u Dew iong ka dang iaid beit ha kaba ka don ka jingpynkit ba jar jar ia u dewiong da ki trok barit ban leit pynhap sha ki Dipu bad nangne pat ha kaba la lum thup bha la pynkit pat sa da ki trok bah eh ban leit pynhap bad shalan sha Guwahati," ong ka tyllong khubor na ki nongshong shnong haba kren bad ki katto katne ki nongthoh khubor mynta ka sngi.
Ka tyllong khubor na ki nongshong shnong kitei ki thain kila iathuh ruh ba ka jingkit bad tih ia u Dewiong ka sangeh tang ha ka por ba wan khynra ki pulit bad ha kaba ka la don ka jingphet rieh kaba jur na kiba leh ia katei ka kam bad hadien ba ki la ioh jingtip ba ki pulit ba wan khynra kim don shuh ne kila leit, nangta kila sdang ban iamih ban bteng biang ban pyndep ia ki kam.
Kumta ha kaba iadei bad kane na ka liang jong ki nongshong shnong ki bym kwah ban iathuh kyrteng kila ong ba ka jingkhang jong ka NGT ban shalan bad tih dewiong kumba la iohi kam shim la treikam hok satia ha kitei ki shnong namar haduh kine ki sngi kane ka kam ka dang iaid beit.
Shillong, 18 Lber:U Myntri Rangbah ka jylla u Dr Mukul Sangma uba peit ia ka pla tyngka ka jylla u la wanrah mynta ka sngi ia ka mang tyngka jong ka jylla, na ka bynta  u snem 2015-16 kaba duna T.
819 klur.
Katkum ka jing khein ba la wanrah ha ka mang tyngka, la khmih lynti ba ka sorkar kan ioh lum khajna T.
9282 klur kaba kham duna na kaba mynshem kaba long T.
11,156 klur.
U Dr Sangma u la kam ba ka jingbuh thong ka sorkar ban ioh lum khajna duna mynta u snem ka dei namar ba ka jingkhang tih dewiong ka NGT.
Ka jingduh khajna ka sorkar na kane ka jingkhang ka NGT kan long haduh T.
600 klur.
Ka jingsiew ram mynta u snem la mang (2015-16) T.
471 klur bad ka baibam tymmen la mang T.
446 klur.
U Dr Sangma u la ong ba ka jingmih ka jingkhang ka NGT ka la ktah ia ka iarong pisa ka jylla bad namar kane, ka la pynlong ia ka sorkar ba kan trei kham bun ban pynmih ia ka khajna kaba duna.
U Dr Sangma u la ong ba ka jingduna ka jingioh lum khajna ka jylla Meghalaya ka kham duna na kiwei ki jylla bad kane ka pyni ba ka jylla ka la leh khambha ban ia kiwei ki jylla kane ka Dong Mihngi.
Ha kane ka mang tyngka ka la sorkar ka la pynngat biang ia ka khajna 50 paise, na ka  shi liter ka umphiang diesel, kaba la pyntreikam ha ka 1tarik Naitung 2011 bad ban nang pynkiew ia ka khajna  kaba 12.
5 percent sha ka 13.
5 per cent ha ka diesel.
La weng noh ruh ia mar shiteng ka khajna, kaba la pyllait mynshwa na  ka T.
1.
13p, na man  ka shi litar jong ka Petrol, kaba la pyntreikam ha ka 14tarik Jylliew 2012.
U myntri rangbah ula pynkiew ia ka khajna na u sikret bad biris bad kiwei kiba kum kine sha ka 7 per cent na ka 20 per cent kaba mynta bad kitei ki khajna haneng, kin iarap ban pynmih pisa sha ka T.
30.
91 klur ha ka shi snem.
Shuh shuh la pynkiew khajna ruh ia ka dewbilat na T.
20  shi metric ton, na ka bynta ban bei pisa ha ka pule puthi.
Ia u mawshun la pynkiew khajna na T.
20 sha ka T.
40 shi metric ton, ki kynja jingmih ba sain na ka khyndew na ka T.
5 sha ka T.
20 shi metric ton bad u sillimanite na ka T.
300  sha ka T.
350 shi  metric ton na ka bynta ban pyndonkam sha ki skul primary.
U Dr Sangma u la pynkiew khajna ruh na ka 13.
5 per cent sha ka 14.
5 per cent jong ka Meghalaya Value Added Tax Act bad kane kan lah ban pynmih khajna T.
25 klur shi snem.
Ka sorkar ka la mang na ka bynta ki kam pynroi ka long T.
681.
88 klur kynthup  ha ka pule puthi T.
555.
2 klur,  ka surok bad jingkieng T.
509.
9 klur,  ia ka C&R department T.
380.
5 klur, ia ka koit ka khiah T.
147 klur.
Halor ka skhim sam Tablet, u myntri rangbah, u iathuh ba ia ki Tablet, kiba don bad ki lynnong kot jong ka Meghalaya Board of School Education bad kumjuh bad ka Medical & Engineering Entrance Examination, la sam sha ki samla pule Class XII ha u snem 2014-15.
La iathuh ba ia katei ka skhim, yn nang bteng shuh ban ai Tablet ia ki khynnah skul bad ia ki nonghikai ruh kumjuh ha ki Higher Secondary School.
Ka jingpynbiang ia ka internet wifi, ka dang iaid shakhmat, ha ki skul Higher Secondary ha ka Jylla bad la mang pisa mynta T.
25.
50klur na ka bynta u snem 2015 – 16.
Ki jingmang pisa ia ki tnad bapher bapher jong u snem 2015-16 ki long Education – T.
681.
88 klur, Road and Bridges – T.
555.
20 klur, Community & Rural Development – T.
509.
90 klur, Health and Family Welfare – T.
380.
50 klur, Water Supply & Sanitation – T.
309.
40 klur, Soil & Water Conservation – T.
263 klur, NEC Schemes – T.
180 klur, Water Resources – T.
169.
80 klur, Urban Development T.
169 klur, Social Welfare – T.
152.
30 klur, Agriculture & Horticulture – T.
147 klur, Tourism – T.
107 klur, Power – T.
96 klur, Forest & Environment – T.
81.
30 klur, Commerce and Industries – T.
70.
50 klur, Revenue & Disaster Management –T.
60 lak, Animal Husbandry& Veterinary – T.
50.
50 klur, Sport & Youth Affairs – T.
40.
85 klur, Housing – T.
43.
20 klur, Border Areas Development – T.
39.
50 klur, Sericulture & Weaving – T.
34 klur, Arts & Culture – T.
30 klur, Labour – T.
25.
72 klur, Information Technology – T.
25.
50 klur, Fisheries – T.
23 klur, Cooperation – T.
14 klur, Transport – T.
7.
44 klur, Personnel – T.
7 klur, Civil Defence & Home Guards – T.
5.
35 klur, District Council – T.
5.
50 klur, Mining & Geology – T.
5 klur, Prisons – T.
4.
50 klur, Food, Civil Supply & Consumer Affairs – T.
1.
30 klur.
Shillong,18 Lber:Ka sorkar jylla hapoh ka jingialam u myntri rangbah u Dr.
Mukul Sangma mynta ka sngi ka la shim ia ka rai ba u Lat, u dei ban pynjari da ka synshar Administrator ha KHADC bad ka la phah  da ka jingthoh sha u Lat, da kaba kam ba kiba bunbah ki kynrum kyn ram ki mih hapoh ka kynhun synshar ha KH ADC ka ARPA.
Ka sorkar ka kwah ba u Lat un pynjari noh da ka synshar Administrator kaba hyn riew bnai ha kaba u Deputy Commissioner ka East Khasi Hill u Sanjay Goyal un long u Administrator.
Ka sorkar ka la shim ia katei ka jing mynjur ban synshar noh u Lat ha KHADC, hadien ba ka la kam ka don ka jingbym shaniah bad ka jing artatien ia ka jinglong jingman hapoh ka ARPA ha District council.
Ka sorkar ka la kdew ar tylli ki daw kiba pynartatien jur ia ka ia ka kam synshar hapoh District Council, kawei na ki daw ka dei ba ka jingdon kyrteng ki ar ngut ki MDC ka kong Grace Mary Kharpuri bad u bah James Sylliang ha baroh ar kynhun, bad kawei pat ka jingbym hiar shuki u CEM ba mynta u bah Adelbert Nongrum uba dang shong triang haduh mynta ha ka shuki CEM.
Ka sorkar ka la kynthoh ba ha ka 10 tarik , ka ARPA ka la leit buh jingthoh ha ka ophis u Lat ban ia thuh ba ka la jied thymmai ia u nongialam jong ka u bah Metbah Lyngdoh, bad ha ka jingthoh ka la pynpaw ia ka jingsoi ki 16 ngut ki MDC jong ka bad la thoh ruh sha u Lat ba haduh mynta kitei ki 16 ngut ki MDC ki ia long tylli mlon kawei.
Ka ARPA  ka la kyntu ruh ia u Lat ba u dei ban pynlong dorbar kyrpang noh na ka bynta ban pynlong elekshon CEM.
Hynrei ka sorkar ka la ong ba ka ophis u Lat ka la pynphai noh ia katei ka jingthoh jong ka ARPA ha ka sngi kaba bud ka 11 tarik u Lber ba ka ARPA ka dei ban peit bha biang sa shisien namar ba ki juh ki kyrteng jong ki 2 ngut ki MDC ki don ruh ha ka thup kyrteng jong ka People Democratic Forum ( PDF) , ryngkat ka soi ka sain.
Ka sorkar ka la ong ruh ba haba ia nujor ia ka jingthoh kaba la poi sha u Lat na ka PDF bad ka ARPA ka pyni ba ki 2 ngut ki MDC ki kyntiap na kawei ka kynhun sha kawei pat ha kajuh hi ka sngi, kaba pyni ka jingma ka sain pyrthei ha KHADC.
Shuh shuh sa kawei pat ka daw ba ka sorkar ka la kdew ka dei halor ka jingbym hiar shuki u CEM ba mynta u bah Adelbert Nongrum, wat la ka ARPA ka la dep ban jied thymmai ia u nongialam jong ka, ka la ong ba katei ka jingbym  hiar shuki u CEM ka pyni ba um shym la ai dak eiei na bynta ka elekshon CEM ka ban pynlong, katei ka jingbym risain u CEM ka sorkar ka la ong ba ka pyn ia ka jingartatien bad kaba lah ruh ban pynshlur ia ka jingryngkoh seng bad ryngkoh kynhun ki MDC.
Ha ka jingthoh ka la pyni ba la don kaba kum katei ka jingjia, ka sub paragraph (2) jong ka Paragraph 16 jong ka 6th Schedule ka ong ba lada ka mih ka jingbym lah ban synshar hapoh District Council, u Lat u lah ban synshar dalade hi lane ban aiti ha kino kino ki bor ban synshar hapoh District council.
Ka sorkar ka la pyni ruh ha ka jingthoh sha u Lat ba ha ka 10 u lber ka tnad District Affair ka jylla ka la ioh jingthoh na u bah Pynshngain N Syiem, Chairman ka PDF ba ka PDF ka don 16 ngut ki MDC , ha ka ing ba don 30 ngut ki MDc bad ka jingdon ka PDF 16 ngut ka pyni ba ka ARPA hapoh ka jingialam u bah Adelbert ka la duh ia ka jingshaniah jong ka ing.
Halor katei ka jingthoh ka sorkar ka la ai jingthoh sha u Lat ba u dei ban khot ia ka dorbar tynjuh bor  ha ka 12 ne 13 tarik u lber bad ban pynlong ia ka elekshon jied CEM.
Shillong, 19 Lber:U Myntri ka tnad district council ka jylla u Bah HDR Lyngdoh u la ong ba ka sorkar kam pat pynmih ia ka jingpynbna ia ka Committee Rangbah Shnong kaba la rai da ka jingialang ba la khot da u Myntri Rangbah dang shen halor ka rai jong ka Meghalaya High Court.
Haba jubab mynta ka sngi, hapoh ka iing dorbar thawain halor ka mat ba la wanrah da u MLA ka Nongthymmai u Dr Jemi no Mawthoh, u Bah HDR Lyngdoh u la ong ba ha ka jingshisha ka sorkar ka la dep pynkhreh ia ki kyndon jong kane ka komiti rangbah shnong kaba la khlieh da u Bah DD Lapang hynrei kam pynmih ia ka jingpynbna halor kane.
“Ka sorkar kan sa pynmih ia ka jingpynbna shen halor kane", la ong u Bah HDR Lyngdoh.
U la ong ba ka sorkar jylla ka la shim khia bha hadien ba la mih ka rai jong ka High Court ka Meghalaya ban sloit ia ka bor jong ki rangbah shnong bad namarkata, u Myntri Rangbah u la lum ia ka jingialang ia baroh ki khlieh nongsynshar, ki CEM, ki seng sain pyrthei ban iakren ia kane ka kam kumno ban pynskhem ia ki dorbar shnong ha ka rukom ban ithuh da ka ain.
Ha kajuh ka por, u Bah HDR Lyngdoh u la ong ba ka sorkar kan sa phah noh sha u Lat ka jylla ia ka Village Administration Bill ka KHADC kaba la thaw na ka bynta ka bor bad ka iktiar jong ki rangbah shnong.
U la iathuh ruh ba ka sorkar kan nym tuklar ia ki kam jong ki district council katkum ba la pynkup bor da ka sixth scheduled ka riti synshar ka ri.
