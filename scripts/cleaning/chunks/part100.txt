Ka jing pynmih hukum jong ka sorkar Megalaya, ka iathuh shuh shuh baRules 134(1) jong ka Assam and Meghalaya Autonomous Districts (Constitution of District Councils) Rules, 1951 la pynkylla sha ka T.
3hajar bad ka jinglut na ka bynta ka elekshon, kaba batai katba kum ka  Rules 176 jong ka  Assam and Meghalaya Autonomous Districts (Constitution of District Councils) Rules, 1951 la buh dor T.
5,00,000 lak.
La pyntip ruh ba ka don ka shap(NOTA) bad la ong shuh shuh, ba lada jia ba ha ka jingialeh, ka vote jong u NOTA, ka kiew bha, kumta uwei pat u kandidet, uba ioh ia ka jingbun vote kaba bun eh, kumta un long noh u nongjop.
U Anna Hazare,  uba don ha ka jingshah thngan ha kine ki sngi, ula kam, ba ula shah pyndonkam ha ka BJP, na ka bynta ba kan jop ia ka elekshon Lok Sabbha ha u snem 2014.
“Hoid, ka BJP, ka la pyndonkam ianga ha u snem 2014.
Baroh ki tip, ba ka dei ka jing iakhih jongnga ia ka Lokpat, kaba la pynkhlain bor ia ka BJP bad kumjuh ruh ia ka seng  Aam Aadmi Party (AAP).
Mynta nga la ijli tasam ia ki" ong Uha ki kotkhubor ha ka shnong jongu ha  Ralegan-Siddhi.
U Narendra Modi, ula shu thok ia ki paidbah jong ka Ri bad ula wan rah da ka jing synshar thombor bad ula ong shuh ba ka sorkar BJP ha Maharashtra, ka la shu kren lamler, ha ki saw snem ba ladep.
“Sa katno kane ka jingthok, kan dang iai bteng?" ong U Hazare, uba don 81 snem ka rta.
Halor ka jing kylli, U Hazare, u ong ba u pdiang sngewbha ia U Arvind Kejriwal, ba un ia snoh lang ha ka jingshah thngan, tangba u ong  “Ngan nym ailad ba un shong lang hangne bad nga".
U Hazare, ula shah thngan mynta la hynriew sngi kynthih bad ula byrngem ruh ban pynphai noh ia ka khusnam  Padma Bhushan, kaba ula ioh, kaba dei ka khusnam, kaba wan ha ka kyrdan ba lai, kaba la ithuh da ka sorkar India.
Haba la kylli halor ka jinglong ka koit ka khiah jongu, U Hazare, ula ong “Wat khuslai ngam lei lei.
U Blei u don bad nga bad yn nym don jingwit satia ianga, na ka bynta sa san sngi kynthih".
New Delhi: Ka Supreme Court, kan shong bishar lashai ka sngi, na ka bynta ban wad jingtip, halor ka jingshah set kut jong ki 15ngut ki nongtih dewiong ha Ryngksan, jong ka East Jaintia Hills, kaba la bteng mynta la ar bnai kynthih.
Ka ben jong U  Justice AK Sikri, kaba shong bishar mynta ka sngi, ka kynthoh “imat, ym don shuh kiba dang im".
Ha ka 28tarik Kyllalyngkot, ka kashari, ka bthah ia ka sorkar India bad ia ka sorkar Jylla, ba kin iai bteng, ha kaba wad ia kitei ki nongtih dewiong, kiba sahkut hapoh Um.
Lah ban pynkynmaw, ba ki shipai um, ki la ioh ia ka met iap kaba nyngkong, ha ka 26tarik Kyllayngkot 2019 bad hadien kata, kim pat ioh sei satia ia kiwei pat ki met iap, wat la ki shipai um, ki iohi, ba ka don sa kawei pat ka met iap, kaba don ha ka jing jylliew kaba 280 phut shapoh um.
Shillong: Hadien ka jingthep kyrteng jong U Bah HDR Lyngdoh,  mynta sa U Bah John F Kharshiing, ula thep kyrteng ialade, na bynta ban ioh tiket na ka seng Congress, na bynta ka elekshon Lok Sabbha 2019.
La kyrshan ia ka kyrteng jong U bah John Kharshiing, da ka Nongkrem Block Congress Committee bad ia ka shithi jong u Bah John, la phah sha U President jong ka MPCC bad kumjuh sha U President jong ka AICC.
Da ka jingthep kyrteng jong U bah John, mynta ki la don 3ngut kiba pynkhreh ialade ban ialeh MP bad kitei ki kynthup ruh ia U Ma Vincent Pala, uba dei U MP ba mynta jong ka Shillong Constituency, uba dang pynkhreh ban iakhun biang sa ha  kane ka kynti kaba mynta ruh.
U Narendra Modi, myntri rangbahduh ka Ri, u kren shai hynnin ka sngi, ba ka sorkar jongu, ka la rai ban pyniaid beit shakhmat ia ka ain jong ka  Citizenship (Amendment) Bill, 2019, kaba dang sahkut mynta ha ka jingmynjur jng ka  Rajya Sabha.
U Modi, u ong ruh ba ka sorkar jongu, kan ieng skhem bad ki khun jong ka  “Maa Bharati (Mother India)" kiba la shah lah niew bein ha Pakistan, Afghanistan bad ha Bangladesh.
Ha ka jingialang paidbah hynnin ka sngi ha  Vijaypur jong ka Jammu, ha Jammu and Kashmir.
U Modi, ula ong  “(Ki don bun bah ki khun jong ka India ha Pakistan, Afghanistan, Bangladesh kiba la shah leh niewbein bad mynshwa ki dei ki nongshong shnong jong kane ka Ri jongngi.
Ngi hap ban ialeh ban ioh ia ka hok ban iada ia ki, kiba la don mynshwa bad ka India, hynrei kiba la ia khlad noh ha u snem 1947″.
U Modi, ula ther tyngeh ia ka Congress, namar ba kam shym la niewkor satia ia kitei ki hynmen ki para, ha ka por ba ka don ha ka sorkar.
“Ngi la wan rah ia ka  Citizenship (Amendment) Bill da  ka jing sngew kit khlieh bad lada ki la shah niewbein, namar ba ki don ha ka kynhun niam bapher, kumta ka Ri, kan iai bteng ban iarap ia ki".
Kolkata: Ka Mamata Banerjee, myntri rangbah ka West Bengal, ka dang iai bteng ia ka dharna jongka, kaba ka la sdang naduh hynnin ka miet jong ka Sngi U Blei, ban pyrshah halor ka jingleit tohkit, ki pulit jong ka CBI,ia U Rajeev Kumar, u heh duh jong ki pulit jong ka West Bengal bad ka da kynnoh tyngeh, ba U Narendra Modi bad U Amit Shah, ki thmu ban pynhap jubor ia ka sorkar jongka ha katei ka Jylla.
Mynta ka step, ki nong kyrshan jong ka seng TMC, ki la mih ban khang lynti ia ka surok bah NH 60 jong ka  Gangajalghati ha Bankura district, hynrei ki pulit, ki la beh krad noh ia ki, na katei ka jaka.
Na ka liang jong ka CBI, la iathuh ba kan leit mynta ka sngi sha Supreme Court ban ujor pyrshah, halor ka jingshah khanglad jongka ba kan pyndep ia la ka jong ka kamram.
La iathuh ba ki dkhot jong ka seng TMC, ki dang pynkhreh, ban pynlong jingialang paidbah ha kylleng ka West Bengal, ka ban sdang naduh ka por 2baje nohsngi mynta ka sngi, ban pyrshah halor katei ka jingleh thombor jong ka sorkar India, ia ka sorkar ha West Bengal.
Shillong: U President jong ka seng Congress ha East Khasi Hills uba dei ruh u MLA barim ka Mawphlang u bah Kennedy C Khyriem u la ong ba lada ki seng riewlum ki sngew ba ki ieit shisha ia ka jaitbynriew kumba ki ju ia pyrta ki dei ban mih noh shisyndon na ka sorkar MDA kaba lamkhmat da ka NPP.
“Ka UDP ka don 8 ngut ki MLA bad mynta ki don 10 ngut ki MLA da ka jingwan iasoh jong ki MLA shimet hynrei katei ka Party kam nud ban rahkti ban pyrshah.
Lada phi ieit shisha ia ka jaitbynriew bad ia ki khun ki ksiew jong phi, phi dei ban mih noh na kane ka sorkar jong u Conrad namar ba kane ka dei ka sorkar jong ka BJP" ong u bah Kennedy haba kren ha ka jingialang paidbah jong ka seng Congress kaba la long ha Sohiong ban pyrshah ia ka Citizenship Amendment Bill, 2016.
U bah Kennedy u la ong ba khyndiat por myn shuwa ka seng HSPDP ka la pynpaw ba ka pdiang ia ki nong Pakistan ba kin wan long nong India, “Ka HSPDP lei ka pdiang ia ki nong Pakistan haba kumta phi ieit Ri ne phi ieit mynder Ri" u la ong.
U la ong ba ka seng Congress ka la mih ha madan ban pynlong jingialang paidbah ban pyrshah ia katei ka Bill bad ka la pyrshah ruh ha ing Dorbar, naduh madan haduh ing Dorbar ngi ieng pyrshah ia kane ka Bill.
“Hynrei aiu kine seng riewlum ba pyrta ieit jaitbynriew ki la leh, katno tylli ki jingialang ki la pynlong, mynno ki la rah lama iong, ki sengbhalang ki la ia pyrshah ha madan bad da ka jingbun paid hynrei kynmaw ba haba kano kano ka sengsaiñpyrthei ka pyrshah ka don ia ka nongrim naba ka don ruh ka bor ban ia kren hapoh Ing dorbar" u la ong.
U bah Khyriem u la kynnoh ba kane ka sorkar MDA ka dei ka sorkar jong ka BJP ha kaba u la ong ba baroh ki seng rit kiba don ha kane ka sorkar ki dei tang ka syrngiew jong ka BJP.
“Ka BJP bad NPP ki dei ki Bhai bhai, tang ka kyrteng ruh kajuh la shu pynkylla na ka Dkhar sha ka phareng bad na ka phareng sha dkhar".
Haba pyrshah jur ia ka CAB u bah Kennedy u la ong “Ha ri India katkum ka Census 2011 ki don 13 klur ngut ki nongshong shnong bad na kine 79.
8% ne 95 klur 70 lak ngut ki dei ki hindu, ki Muslim ki don 19 klur bad kiwei pat ki niam kim ki Kristan, ki sikh, ki niam tynrai ki don tang 6 klur, ki nongshong shnong ha Meghalaya ki don 30 lak ngut bad lada kheiñ tang ia u Khasi bad Garo 20 lak ki poi ne-em ngam tip, hynrei ha Bangladesh ki Hindu ki don haduh 17 million ngut.
Katno eh kita ki Kristan, ki Sikh, ki Jain bad kiwei ki niam ki don, kane kam dei kaei kaei ruh ka dei tang ka jingthmu ban pynkylla ri Hindu ia ka ri India".
Shillong: U Chief Executive Member ( CEM) ka KHADC u bah H.
S Shylla u la pynbna ha ka sngi saitjaiñ jong ka taiew ba un ym don bynta shuh ha ka politik nangne shakhmat.
Katei ka jing pynbna jong u bah Shylla ka dei hadien ba u la sha hjied kum u nongialam ba pura jong ka Synjuk Ki Rangbah Kur ka Bri u Hynniewtrep.
“Ngan ym ia khun elekshon shuh la ka long ka MDC.
MLA ne MP, nga la rai ba ngan ym phai shuh sha ka politik" ong u bah Shylla ha ka jingialang jong ki Seng Kur, u la ong ba u la risaiñ na ka jinglong dkhot bad ka NPP bad un don jingmut shuh ban ia soh bad kano kano ka seng saiñpyrthei.
U la ong ba ka 31 tarik u kyllalyngkot, ka jingialang bah ha Madan Student kan dei ka rynsan kaba khadduh eh ia u ba un kren kum u Politishian bad u la shim ruh ia ka rai rangbah ban kein noh ia ka politik.
U la kyntait ruh ia ka jingkynnoh ba un dei u kyrtong MP jong ka CoHSO.
“Nga kren shai ruh ba kane ka Synjuk kan ym long ka rynsan na ka bynta politik" u la ong.
U la ong ba mynta u don ka jingmut ban pynkhlaiñ ia ka Synjuk ki Rangbah Kur bad un shim ia kiba bun ki ishu kiba dei na ka bynta ka jaitbynriew.
Shillong: Ha ka sngi sait jaiñ jong ka taiew ka 2 tarik u rymphang u Basan ka Raid Saw Kur Nong kseh u bah Nathaniel Thangkhiew u la plie paidbah ia u mot sahnam ba la tei da ka kong Manosha Thangkhiew bad u kurim jong ka.
Utei u mot u dei uba jrong 12 mitar na kjat ha khlieh bad u dei uba la tip ha ka ktien nongwei kum u mot Mausoleum.
Ka kong Manosha ka la iathuh ba ka la tei ia utei u mot naduh u snem 2012 bad la shim por da ki snem ban pyndep namarba la pynwandur tiak pa tiak katkum ki jingdro ha ka kot sada bad katkum ki jingpynbeit pynbiang lyngba ki kor kompitor.
Ka la tei ia utei u mot ha kper ing jong ka kaba don ha Lummawbah.
Utei u mot u dei uba don 2 tylli ki tnum ba la pynwandur kum ki Pyramid kiba don 6 dong, Ka jingïar jong ka tnum kaba nyngkong bad kaba heh duh ka long 61 square meter katba ka tnum kaba ar ka long tang 19 square meter.
Ha une u mot sahnam ka don ka jaka peitkai ïa kaba lah ban kiew ne hiar lyngba ka jingkieng ba la tip kum ka spiral staircase, bad la ker sawdong ïa ka da ka jingker ba la tip kum ki balustrade bad ki railing ba la shna kyrpang da ki maw granite.
Ha kliar utei u mot la pynwandur bad oh shrong da ka dur jong u ‘iar ryngkuh ban pynsah nam ia ka jingngeit Khasi tynrai bad ia utei u syiar la pynwandur da ki maw granite.
Ha tbian jong une u mot ka don ka krem ïa kaba la tip ha ka ktien nongwei kum ka columbarium, na ka bynta ban buh ïa ki shyieng lane ki dpei jong kiba iap ba kin ïoh ka jaka shongthait ka bymjukut.
Hapoh utei u mot ba dang shu plie thymmai la buh nyngkong eh ia ki shyieng jong I Paieid Wolip Sing Langstieh bad Mei-ieid BlinsilaThangkhiew kiba long ka kmie bad u kpa jong i kong Manosha Thangkhiew.
Ka jinglut ban tei ia utei u mot ka kong Manosha ka la ong ba ka kot hi ban thied ar tylli ki kali SUV ruh, ka la ong ba ka jingtei ia utei u mot ka long ban sahnam ka longing longsem jong ki ha k ipateng pakit ban wan.
Ha katei ka sngi la ia don lang ki rangbah Raid bah AL Thangkhiew ba ju khot ieid i bah Io, bad bah Everest Thangkhiew ryngkat u bah R Thangkhiew ba ju khot ieid i Pun, la ia donlang ruh ka kong Clarissa Thangkhiew Superintendent of Taxes (Retd) jong ka sorkar jylla bad ka kong MarcleThangkhiew, ki para ba ïa jan eh jong ka kong ManoshaThangkhiew,lem bad kibahaïng jong ki.
Shillong: Ha ka sngi sait jaiñ jong ka taiew la pyllait paidbah ia ka Quran kaba la pynkylla sha ka Khasi, katei ka dei ka kot bakhuid jong ki riewngeit Muslim.
La pyllait paid bah da u MLA ka Phulbari u Estamur Monimin ha ka jingialang kaba la long ha Deba Kumar Hall ha Bishnupur ha ryngkat ka jingdonlang u MLA ka 19th Shillong South u bah Sanbor Shullai, u Professor ba la shongthait ka NEHU u K Ismail bad u Sartaz Ahmed uba la wan na Kanpur.
La pynkylla Khasi ia ka Quran lyngba ka jingpyniaid jong ka Sengbhalang Islam, Shillong.
Ka Seng Bhalang Islam ka la pyntip ba ka shim por haduh 12 snem ban pynkylla Khasi ia ka Quran bad hadien ba la dep pynkylla da ka Editorial Board ruh la hap ban peit janai bha sa shisien ba kan long kaba bit ba biang khlem jingbakla.
U President ka Seng Bhalang Islam u bah Mubarak Lyngdoh, u la ong ba la shim ia ka rai ban pynkylla Khasi dei lyngba ka jingkwah jong kiba bun ki paidbah ban tip aiu ka jingthoh Quran bakhuid jong ki Muslim ka kren bad u la ong ba katei ka kot kam shym la kren tang ia ka niam Muslim, hynrei ka ai jinghikai ruh ia kiba bun ki bynta.
Kiwei pat ki nongkren ki la ai jingiaroh ia ka Sengbhalang Islam kaba la lah ban pynkylla sha ka ktien Khasi bad ki la ong ba katei ka Quran Khasi kan ai shibun ki jingtip shibun ia ki paidbah.
Kane ka dei ka sien kaba nyngkong ba la pynkylla ia ka Quran sha ka ktien jong ki riewlum , ka Quran ka don ia ka jingthoh kaba 1250 sla bad ha khmat duh jong katei ka kot bakhuid ki Muslim la thoh ka Jutang Ba Khadduh Kur’an.
La pynkylla Khasi hapoh ka jingialam jong u Chief Editor u MA Haider.
Ia katei ka jingthoh Kur’an la peit bniah shuwa ban pyllait da ki nongthoh Khasi kum u bah Sumar Sing Sawian, Bakhia Rynjah, Ibajanai Wanniang bad Barihun Myrthong.
Ia katei ka kot la shon 3000 tylli ha kane ka sien kaba nyngkong bad la ong ba kan sa don ka jingpynbeit biang kham hadien bad ban shon biang lada i donkam.
Shillong: U MLA/MDC barim ka Sohra u bah Titos W Chyne u la ong ba u MDC ka Sohra u bah Donevan Kharwanlang un hap ban shim ia ka jing kitkhlieh halor ka jingmih ki kynrum kynram mynta hapoh ka Hima Sohra haduh ba la poi u pud ba ka District Council ka la pynjari da ka synshar Administrator.
U bah Titos u la ong ba kane baroh ka la jia dei na ka daw ka jingtlot bad ka jingleh bym salia jong u MDC ka Sohra u bym shym la lah satia ban pynbeit ia ki kynrum kynram hapoh katei ka Hima bad kane ka pyni ruh ba um don satia ka jingkitkhlieh kum u nongmihkhmat uba ki paidbah ki la jied.
Ka KHADC mynta ka la knieh shipor ia ka bor synshar na ka Dorbar u Syiem ka Hima Sohra hadien ba ka la mih ka kynrum kynram hapoh katei ka Hima.
Dang shen ruh ka la mih ka jingdawa na ka Raid Majai ba dei ban sloit noh ia ka Majai na ka Hima Sohra bad ban pynkylla noh kum ka Elaka.
U bah Titos u la ong ba u pyrshah jur ia kane bad u la ong ba ka Majai ka dei ka bynta jong ka Hima Sohra naduh ki por ka sorkar phareng bad ka Hima Sohra ka la ioh ia ka Majai na ka jingiakylliang bad ka sorkar phareng, ka Hima Sohra ka la ai ia ka sorkar phareng da ka Saitsohpen katba ka sorkar phareng pat ka la aida ka Majai.
Utei u MLA/MDC barim ka Sohra u la ong ba lada knieh ia ka Majai na ka Hima Sohra kan dei ka jingiuhroit kaba shyrkhei bha bad kum u shakri paidbah uba la mih khmat ia ka thaiñ Sohra un ym ailad satia ba kan jia kumta.
U bah Titos u la ong ba um pdiang satia ia katei ka jingsynshar Administrator ha Hima Sohra bad lada jia bad u la ong ba lada un wan ha ka bor un weng shisyndon ia katei.
“Ngam pdiang da lei lei ruh ia katei ka synshar Administrator, lada ngan wan ha ka bor ngan weng beit" ong u bah Titos.
Photo Series byReference:U Lei Shillong, ia uba la tip kum U Blei jong U Khasi, U la phah ia ka khun baieid eh jong U, ka ‘Pah syntiew’ sha ka pyrthei, ban wanlam ka jingiadei ka ba jan hapdeng jong U bad u Khunbynriew.
Kata ka khunsyiem ka la shong rieh ha kawei ka krem, harud shnong briew.
Ki khana shaphang jong ka, ki la saphriang jngai bad iar, tangba ym ju don ba nud ban rung ha kata ha krem namar ba ki mutdur ba ka dei tang ka rngai.
Ha kawei ka sngi, lah don U wei u rangkynsai uba shlur, u ba la thmu ban ia kynduh ia kane ka thei bhabriew.
U la rieh bad ap khmih ha rud ka krem ban ioh jngoh ia ka.
Na ka jaka rieh, u lah iohi ia ka Pahsyntiew, bad shisyndon, ka jngbhabriew jong ka, ka la pyniapmat ia u haduh katta katta.
U ne u rangkynsai u la ngeit skhem ba kane ka thei bhabriew, kam dei kum kiwei pat, hynrei ka “Puri Blei".
Ha pyrem, ki phuh ki syntiew ki ba laiphew rong, kiba thaba kum u sympyllieng habar kata ka krem ba ka shong.
Ka khunsyiem ka la iapmat ia ka jingphylla jong kita ki syntiew bad ka mih ban leit kheit iaki.
Syndet, ka lah iohi liak ia une u rangkynsai bad ka la kyndit thret! Ha ka jingtieng, mar mar ka la kynran dien.
U ta U rangkynsai pat u la bud dien iaka, hynrei u lah shem jynjar ban rung namar ka jing khim jong kata ka krem.
……….
Ka Mamata Banerjee,  myntri rangbah ka West Bengal, ka la pynlong ia ka dharna, kaba ka ai kyrteng ban iada ia ka riti synshar ri bad katei ka long halor ka jingthmu ka CBI, ban leit tohkit ia U Rajeev Kumar, uba dei U Police Commissioner ka Kolkata bad ka Mamata, ka kren shai ba kane ka jingleh, ka long kum ka jingthmu ban pynhap jubor ia ka sorkar jongka ha West Bengal.
Ka jaka shah thngan jong ka Mamata, ka dei hajan jong ka jaka kaba la shah thngan ban pyrshah ia ka jingplie ia ka Tata Nano ha Singpur ha u snem 2006.
“Ngan bteng ia ka dharna ha khmat jong ka metro, katba kane ka jingthombor kam pat sangeh" ong ka Banerjee.
“Lashai ngin don ka mang pisa bad ngin rah sha ka jaba ka kyrpang, na ka bynta ban pynlong ia ka jingialang jong ka Cabinet ban mynjur ia ka mang pisa" ong ka Mamata.
Ka Mamata ka kren shai, ba ka jingialeh jongka, kan iai bteng, haduh ban da pynbeit ia kane ka kam.
Ka rai jong ka Mamata, ka long, haba ka leit jngoh ia ka jaka sah jong U Police Commissioner, hadien ba ka kynhun jong ka CBI, ka leit sha ka jaka sah jong U Commissioner bad hadien kata, ki pulit ki la bat noh ia kitei ki pulit CBI.
“U Narendra Modi bad U Amit Shah ki ia trei lang ban pyntroin ia ka Bengal bad ki thmu ban pynhap jubor ia ka sorkar, namar ba nga pynlong ia ka jingialang ki liang pyrshah ha ka 19tarik Kyllalyngkot.
Kane ka long ka jingleh kaba palat ia ka Emergency" ka la ong shuh shuh.
Shillong: Mynta ka sngi Robibar, da ki phew hajar ngut ki paidbah ba dang don ha ka jingngeit niam tynrai na kylleng ka ri Khasi kynthup u Bhoi u War, u Bhoi, Lynnngam ki la wan ban kiew pyneh rngiew sha ka duwan ne ka jaka kyntang halor u Lum Sohpet Bneng uba don ha syntai lum sha kliar ka Umiam.
Ka jingkiew pyneh rngiew ka dei kaba ju pynlong da ki phew snem mynta da ki paidbah ba dang don ha ka niam tynrai ban pyneh ia ka bok ka nusip, ban ioh ka koit ka khiah bad ban roi parum pareh ha kane ka mewi ramew.
Naduh ki khynah, ki samla ki tymmen ki kro ki la kiew pyneh ia une u Lum Sohpet Bneng uba la ngeit ba shisien mynno la don ka Jingkieng Ksiar ban pyniasoh ia ka Bneng bad ka Khyndew mynba ka hok ka dang synshar ia u Khyn Hynniewtrep.
Shwa ban pynlong ia ka jingkiew sha kliar u Lum, la don ka dem ka nguh da ki rangbah ka seng tynrai kynthup u Bah Shkor Jala uwei na ki riew tymmen riew san na ka Seng Khasi Kmie, Mawkhar, bad la buh ruh ia u khaw, ka um ba la duwai ha kaba ki paidbah ki lah ban shim ban eh ka rngiew ka rwiang.
Ka jingpynlong ia ka jingkiew lum ka long ban pyneh rngiew ban beh noh ia ka khlam ka ngoh ka pang ka shitom bad ban duwai na u Blei ba un da un ker ia ka ri na ki jingma kiba la thmu ban pynjot thiaw ia kane ka ri.
Halor jong u Lum sohpet Bneng la pynlong ia ka jingknia ka jing khriam bad ka nguh ka dem da ki longshwa ryngkat ka um khuid um suba bad ka jingshad pyni kolshor kaba ju long man u snem.
La don ruh ka jingpyni riti kum ka shad halor jong une u lum, bad ki paidbah ki la ia tuid ruh ban leit nguh leit dem halor ka duwan ba la pynkyntang.
Ka jingkiew ban poi sha kliar u Lum sohpetbneng la hap ban iaid lyngba ki thiep, ki lynti, ki surok.
Shillong:Hynnin ka sngi, ki kynhun sengbhalang, ba kynthup ia ka Garoland State Movement Committee (GSMC),  ki la lah ban beh noh ia kumba 50ngut ki briew kiba rung beain sha ka nongbah Tura bad kiba wan na sha ki bynta jong ka thain shatei jong ka India.
La iathuh ba ki kynhun sengbhalang, ki la iohi ia kitei ki bar Jylla, hajan ka  jaka ieng taksi ha  Chandmari bad haba ki iohi ia katei, ki la pyntip ia ki bor District, ha kaba la phah noh ia kitei ki briew, kiba kynthup ia ki shynrang, kynthei bad ki khynnah ruh kumjuh.
U Ram Singh, Deputy Commissioner jong ka West Garo Hills, u iathuh ba ki pulit bad ki Magistrate, ki la leit ban shimti ia kitei kiba wan beain bad ki phah noh sha ka jaka kaba ki wan.
“Ki wan poi ha ki ar tylli ki kali na Paikan ha Assam ban wan sha Tura, hynrei namar ba kim don ia ki kot ki sla kiba biang, la phah noh ia ki sha Paikan ha kajuh hi ka janmiet" ong U DC.
U Nikman Marak, uba dei u nongialam ka GSMC, u iathuh ba kitei ki briew, ki dei kiba wan na Rajasthan bad ki la wan khnang sha Tura, ban die balun na bynta ka lehniam Sobha ka ban sa long shen bad kitei ki don jingthmu ban die balun ha ki rud surok bad nangta ba kin shong kin sah ruh ha Tura.
La iathuh ba kitei ki briew, ki rah ia ki aadhar number jongki, hynrei la shim ba kitei ki kot ki sla jongki, kim pat biang satia.
Shillong: Ki nongialam jong ka  North East Students’Organization (NESO) ba kynthup ia ka  AASU, AAPSU, MZP, KSU, GSU, TSF, NSF, AMSU ki la ia kynduh mynta ka sngi, ia U Conrad Sangma, myntri rangbah ka  Meghalaya ha ka jing ia don lang jong kiwei de ki nongialam sain pyrthei, na ka bynta ban iakren bad ki halor ka jingshim bynta lem jongki, ban pyrshah ia ka  Citizenship Amendment Bill (CAB).
Ha katei ka jing ia kynduh, la don lang U Bah Samuel Jyrwa Chairman ka NESO, U Samujal Bhattacharya, nalor kiwei pat ki nongialam jong ki seng samla pule jong ka thain shatei lam mihngi, kiba ia kynduh ha ka iing sah jongu ha Delhi.
Shillong: Ka Miani D Shira, MLA na Ampati, ka la shah jied kum ka Working President jong ka Meghalaya Mahila Congress, hynnin ka sngi.
La thung ia ka Miani, da U Rahul Gandhi, President ka AICC.
Ka Miani, ka dei ka MLA, kaba dang shu jop ha ka sien kaba nyngkong na Ampati.
Shillong: U Conrad Sangma, myntri rangbah ka Meghalaya, u iathuh mynta ka sngi, ba ka jing ia kynduh hapdeng U Rajnath Singh, myntri kam poh iing ka sorkar India bad ki myntri rangbah jong ka thain shatei lam mihngi, ka long kaba ai mynsiem shibun ia ka thain shatei lam mihngi.
Ki myntri rangbah, ki la ia kynduh ia U Rajnath Singh ha New Delhi, na ka bynta ban iakren ia ka  Citizenship (Amendment) Bill (CAB).
U Conrad, u ong ba ha ka jingialang, ki la pynpaw ia ka jingsngew pyrshah jur jong u paidlang ka thain shatei lam mihngi, ia katei ka ain, ha kaba u myntri kam poh iing, ula ai ia ka jubab kaba ai mynsiem ia ki myntri rangbah.
“U la pynpaw, ba u sngap bha ia ka jingsngew jong u paidlang ka thain shatei lam mihngi, wat la ka dei ka mat, kaba donkam bha ia ka jinglong jingman jong ka Ri" ong U Conrad ia ka jubab jong U Rajnah Singh.
La iathuh da U Conrad, ba mynta ia ka ain kaba dang pynkhreh, yn aiti shwa sha ki seng sain pyrthei lem bad ki seng bhalang bapher  bad la iathuh ba ia ka rai kaba kut, yn sa shim, ynda haba la dep iakren bad baroh kiba don bynta ha ka jingiakren ia sngewthuh.
U Conrad, ula ong shuh shuh ba ka thain shatei lam mihngi, kan khanglad tyngeh, ia ka jingthmu ban pynurlong ia katei ka ain.
“Ngin pynthikna ba katei ka ain, kan nym urlong satia bad ka jing iai pyrshah jongngi, kan iai bteng nangne shakhmat" ong U Conrad.
Shillong: Hynnin ka sngi, arngut ki la thep kyrteng, na bynta ka elekshon MDC 2019 bad kitei ki long U bah Bah Fantin Joseph Lakadong, uba dei u kandidet jong ka seng Congress na Laitumkhrah Constituency, uba dei ruh u kurim jong ka kong Ampareen Lyngdoh bad nangta sa U Bah Latiplang Kharkongngor, u ban iakhun, kum u kandidet shimet na Nongthymmai.
Ka jingthep kyrteng ba khadduh, kan dei ha ka 7tarik Rymphang 2019 bad ka jingpeit bniah ia ki kyrteng, kan long ha ka 8tarik bad ka jingweng kyrteng ha ka 9tarik Rymphang 2019.
Ka Kiad :- I mei ieit I thied u thiad bad u khaw na ïew.
Ha ïing i ialeh shitom ban pynbiang nadong shadong bad lut sa ka dieng thang ban shet kiad.
Ka jingiaishah bad ialeh shitom ban ap da ki bun bun kynta namar shijaw-shijaw ka um ban pynlang ban ioh shi bilor ka kiad.
Hap ban shah shitom ban ioh ia ka kiad haduh ban da ioh ban die ne pyniaid ïew ia ka.
I mei ieit ila ioh Pisa ban bsa bad pyniaid ia ki kam ïing kam sem jongka.
Uno uno uba dih ia ka kiad ym ju don uba biang khlieh, u pynlut ia ka pisa ban thied kiad, ynda poi ha ïing, u iamai bad ka Lok ki Khun, ka wanrah tang ia ka huri-hura.
Ym juh don uwei ruh u nongdih kiad uba lah ban wanrah ia ka shongsuk shongsaiñ la ha ïing ha sem ne hapoh shnong Pohthaw.
Ki kam sih baroh ki sdang dei na Ka kiad.
Kumta la shim ba ka kiad ka dei ka nongpynsniew ia ka imlangsahlang.
### Hato ngin pynksan ia I mei ieit ba iohja bad bsa ia la ka ïing ka sem da ka kiad ne ngin shim ba ka kiad ka long be-aiñ ban die namar ka long ka thymmei ba pynsniew ia ka imlang sahlang.
???‌U Dewiong :- U dewiong u don hapoh khyndew ha kper jongphi hi, phi tih bad phi Lum thup(stock) ha jaka lajong hi.
Haba tih ia u dewiong ka long kaba shitom bha, namar hap pynbiang ki mohkhiew, ki lyngka, ki narpuh, ka belcha, ki dieng bad Kajar, ka tractor ban sam thliew, ki dynamite ban pynbthei bad kiwei-kiwei de.
Ban ioh ia u dewiong teng-teng hap ngam da ki laispah sawspah phut.
Haduh ban da ioh ia u dewiong, ka jinglut ka lapoi da ki phew lak tyngka.
Don tengteng haba mih ki jing thud, ne jingpynwit na ki daw u pud u sam, lane na kiwei kiwei ki daw, ka don ka jingdom kaba shyrkhei bha na ka liang uto uba la dep pynlut da ki phewlak tyngka.
Ngi sakhi ba ka spah dewiong ka ai jingmyntoi shibun ia kiba bun ki longïing longsem.
‌‌Phi tih ia u dewiong na kper jongphi, phi lumthup ha ka jaka jongphi hi bad phi la pynlut da ka pisa jongphi hi, hynrei phim lah ban pynjah ia kato ka umbih ba mih na ka krem ba phi tih dewiong bad phim lah ban pynjah ia kato ka umbih ba mih na ka jaka ba phi lumthup ia u dewiong jongphi.
Namar ka umbih ba mih na krem dewiong bad ka umbih ba mih na ki jaka ba phi lumthup ia u dewiong ha ki por hap slap, ka saphret kylleng-kylleng ki jaka.
Ka leit pynsniew ia ki Hali-hator jongki nongrep, ka leit rung bad pynsniew ia ki tyllong umbam Umdih jong uba bun balang, ka pynsniew ia ki wah rit bad wahduid jongka thaiñ baroh kawei.
Kumba la ia sakhi lang da baroh.
Ba naduh ba ka jingtih dewiong ka la sdang iaid ïewbha kata naduh u snem 1984-85 ter-ter.
Ki umbam Umdih ki la sdang sniew ha u snem 1986-1987 terter haduh mynta.
‌Ka jingrep kba ruh ka la duhnoh suki suki naduh kitei ki snem khamtam ha ki thaiñ Khliehriat, Dkhiah, Rymbai, Ladrymbai bad ka pur kylleng kylleng ki thaiñ ka ri Jaintia.
‌‌Don teng teng kiba tih dewiong ki da peit siar ruh hangno don ki jaka paitbah, kum ki jaka sorkar, ki surok sorkar, namar shapoh kpoh ka mei-ramew, ym don pud don sam, ki iarung bad tih ia u dewiong wat sha jaka paitbah ruh, namar ka jinglalot spah jongu briew kamdon pud.
Ngi la sakhi ruh ia kiba bun tylli ki jingiakhajia kiba iadei kum kane ka bynta.
‌‌Hato ka jingtih dewiong ka pynjynjar ne pynmyntoi ia uba bun balang???.
Shillong: Ki pulit ki la lap ia kawei ka met iap, ha basa die Sohsaw, ha kaba ka dei ka briew, kaba la kem ding ka met jongka.
La lap ha ka janmiet Sngi Palei ia katei ka met, ha ka por 6baje eiei, ia katei ka met, ha kaba la antad, ba ka dei kaba ha ka rta 22 snem eiei.
Ka jingiap jong katei ka briew, ka dei na ka daw ba ka ding, ka la bam ia shibun ki bynta jong ka met jongka.
Kat  haduh ba thoh ia kane ka khubor, ym shym la tip bniah satia shaphang jongka.
Shillong: La iathuh ba uwei u pulit, uba ap pahara ia ka Amita Sangma, ula siat pathar sha suin hynnin ka sngi bad la kynnoh, ba utei u pulit, uba kyrteng U Bah T Wahlang, ula buaid jawsheh ruh bad ula leh ia katei ka kam, ha ka iing sah jong ka Amita ha Madanryting.
U Bah Wahlang, u dei u nong pahara ia ka Amita.
Hadien katei ka jingjia, la iathuh ba ki khun ka Amita, ki la tieng her bad ki la phone ia ka kmie jongki, kaba la wan beh mar mar sha iing.
Ka daw jong katei ka jingjia, ka dei namar ba U Bah Wahlang, u la mut siat ia uwei u ksew, uba don hangtei hajan, hynrei haba ki khun ka Amita ki la khang ia u, kumta, ula shu siat ruma ban jah dait kti.
Ka Amita, ka kynnoh ba utei u nongap jongka, u dei uba ju buaid jawsheh man ka por bad ka la dawa, ban weng noh ia u, na ka jing pahara ia ka.
Ki pulit ki la leit sha iing jongka bad ki la shim noh ia ka suloi kaba don ha u, hynrei la iathuh shuh, ba U Bah Wahlang, um shym thmu ban siat iano iano, hynrei ka suloi jongu, ka la bthei, katba u dang pynkhuid ia ka.
Ka Amita, ka ioh ia ka jing pahara na ki pulit, hadien ba ka la mih na ka jingshah sumar ha NEIGHRIMS, hadien ka jingshah shoh jongka bad ka kong Agnes Kharshiing, ha ka 8tarik Naiwieng 2019.
Shillong: U Chief Electoral Officer (CEO) ka jylla u bah FR Kharkongor u la ong ba ki mashin thep vote ki Electronic Voting Machine (EVM) ki dei kiba shngain bad ki bym lah ban leh tuh.
“Ha India la dep ban pynlong elekshon kumba 110 tylli kiba kynthup ia ki MLA bad lai sien la dep ban pynlong ia ka elekshon MP da kaba pyndonkam da ki mashin EVM", la ong u bah FR Kharkongor haba kren ha ka jingpynshai shaphang kine ki mashin ba la wan iashim bynta ki seng sain pyrthei ba la pynlong ka tnad elekshon mynta ka sngi ha Shillong.
Ha kane ka sngi, la iohi ba ki nongmihkhmat na ki seng sain pyrthei ki duna bha kiba wan ban iashim bynta lait noh tang na ka UDP, Congress bad na ki katto katne ki seng.
U la ong ba ka jylla Meghalaya ka la mad ia ka jingpyndonkam ia ka EVM kaba don ka Voter Verifiable Paper Audit Trail (VVPAT) kaba nang kham pynskhem shuh ia ka jinglong shngain ia ki paidbah nongjied, ha kaba ki lah ban iohi iano ki jied.
Hynrei ha kajuh ka por, u la ong ba ka lah ban don ka jingthut ha ka mashin hynrei kam mut pat ba lah ban leh tuh.
U la ong ba ki mashin ki lah ban thut kumba thut ka mobile namar ka jingbakla ban pyndonkam hynrei ka don ka jingiapher na kaba leh tuh kaba da thmu khnang namar ba ia ki EVM ym lah ban leh tuh.
“Lada ka eroplein ka thut, kam mut ba ngin leit shong kali kulai biang hynrei ka donkam ban pynbeit ia ka jingthut", u la ong.
U la kam ba kito ki jingpyni ba saphriang ha ki social media ia ka jingthut ne jingleh thok ia ki EVM, kim dei ki mashin ba la pyndonkam da ka Election Commission ka India hynrei ki dei jong kito ki elekshon bym pyniaid da ka Election Commission ka India.
U la ong ba ki mashin ban pyndonkam ha ka MDC elekshon ki iapher na ki mashin ba pyndonkam ka Election Commission kiba la biang ka jingshngain hynrei ki mashin ka elekshon MDC ban pyndonkam da ka tnad District Council Affairs ki lah ban nym don ki jinglong shngain.
“Ki mashin bym dei jong ka election commission ki lah ban don jingma namar ba kim don ki kyndon kumba la leh ka Election Commission ka India", la ong u bah FR Kharkongor.
U la kam ba ka jingthut jong ki mashin EVM ka long tang malu mala bad katkum ka jingkhein ha ka ri baroh kawei ka long tang 5 percent bad ha Meghalaya ka kham duna shuh ia kane.
Ha kane ka sngi, u CEO u la pynlait paidbah ruh ia ka kot lyngkdop kaba batai shaphang ki EVM bad ka VVPAT.
Nongstoiñ: Ka Party Congress lyngba ka Nongstoiñ Block Congress Committee (NBCC), kan pynlong ïa ka jingïaid paidbah mynta ka sngi, ban pyrshah ïa ka Citizenship Amendment Bill 2016.
U Samla Hubert Kharbani President District Youth Congress Committee, u la ong ba ka jingïaid paidbah ka dei beit ban pynpaw ïa ka jingpyrshah kaba jur halor katei ka bill ba la thmu ban pynurlong da ka sorkar NDA.
Kumta u la khot la wer sha baroh ki paidbah nongshong shnong jong ka thaiñ Nongstoiñ bad ka District hi baroh kawei, kiba sngewkhia bad kiba don ka jingkitkhlieh ïa ka jaidbynriew, ba kin ïa mih paidbah bad ïasnohktilang ha katei ka sngi.
Ka jingïaid paidbah kan long na Bishop Hall Nongstoiñ haduh Congress Bhavan bad ha shwa kane ka jingïaid rally, kan don shwa ka jingïalang bah jong ka party ha Bishop Hall ha ka por 11:30 mynstep.
Hadien ka jingïalang bah jong ka party, yn pynlong pat sa ïa ka jingïaid paidbah na katei ka jaka.
Shillong: Ar tylli ki seng riewlum ba kham heh ha ka jylla, ka UDP bad ka HSPDP, kin bteng ban iatreilang bad iasngewthuh jingmut, wat la kan kham eh ban poi sha ka jingiatylli.
Haba kren sha ki lad pathai khubor mynta ka sngi, u general secretary ka HSPDP, u bah Renikton L Tongkhar u la ong ba“Ngi kwah ban iatreilang ki seng riewlum hynrei kam mut eh ban pyndam ia ki seng riewlum hynrei lada ka don ka jingkhot na u paidbah, yn sa pyrkhat bad ngim pat don ka jingiathir kaba jylliew ban poi sha ka jingpynduh ia ki party", u la ong.
U la kubur ba ka la don ka jingiakren ban iatreilang ban iasngewthuh jingmut hynrei kam dei satia ban pynduh.
Ha kajuh ka por, u la ong ba ka HSPDP bad ka UDP kin bteng ban iatreilang ha kane ka MDC elekshon kumba long ha ka MLA elekshon.
“Ngin bteng ban iatreilang para seng riewlum da kaba kyrshan kawei ia kawei pat.
Ha kane ka MDC bad ha MLA mynta ruh la leh kumjuh da kaba iatreilang", u la ong.
Halor ka jingtyrwa kyrtong monlang ia ka MP elekshon, u bah Renikton uba la tyrwa da ka party sha ka MDA, u la ong ba ka shong ha ka jingialang ka MDA ban rai iano ka ibit bad ula kyntait ban don kano kano ka jingiapait iapra.
“Ym don jingiapait iapra ha ka MDA tang ba la tyrwa kyrtong, ka dei ka bynta ha ka kynhun ban iatyrwa bad ka shong ha ka ban rai", u la ong.
Halor ka jingphet noh u bah Ardent M Basaiawmoit, u bah Renikton u la ong ba um lah ban ong eiei namar ba ka dei kam shimet bad ka mon jong u briew.
Ha kane ka kynti, ka HSPDP ka la pynkhreh ban pyniakhun ia kane ka elekshon MDC kumba 13 ngut eiei bad kyrmen ba kin ioh lut ia ka jingjop.
Nongpoh: U Bah Donlang Sohklet, u nongkyrshan ka NPP bad uba dei ruh uwei na ki nongpan ia ka tiket NPP ban iakhun ha kane ka Ilekshon MDC na Umsning Constituency, u la iehnoh na ka jinglong kum u nongkyrshan jong ka Party NPP.
Ha ka shithi kaba u la phah sha ki nongkitkam ka NPP, u Bah Donlang Sohklet, u la pynpaw ba ka daw hi kaba la pynlong ia u ba un mihnoh na katei ka Party, ka dei namar ba katei ka Party ka la pynslem palat halor ka jingpynbna ia ka Tiket MDC, ha kaba u la suba ruh ba ka lah ban don kata ka jingthmu ban nym ai ha u ia ka Tiket ban iakhun ha kane ka Ilekshon MDC.
Shillong: Ka UDP ka la pynlait shuh ia ki kyrtong na ka bynta ka elekshon MDC kaban long ha ka 27 tarik mynta u bnai sha ka KHADC bad ka JHADC.
Kine kiba pynbna myn hynnin ka sngi ki long u bah Jambor War na Mawthadraishan ka West Khasi Hills sha ka KHADC bad u Bah Amos Dkhar na Musniang Rngat sha ka JHADC, la ong ka kyrwoh na u Dr Jemino Mawthoh u Secretary State Election Committee.
Shillong: Ki khun Samla ka Hima Sohra, ki la ia kynduh bad ki Rangbah ka Hima Sohra ha ka 1tarik Rymphang 2019 bad ha katei ka jing ia kynduh, ki la iakren halor ka jing kam trai U Sordar Majai ia ka Majai bad ka jingdawa jong u ban pynlong Elaka ia ka Majai.
Katei ka jing ia kynduh, ka shim, ba ka dei tang ka jingkren biej kren laplah ne umdum bad kumta ki khun ki hajar, ki pynpaw ka jingpyrshah jur halor katei ka jingkren ka jong u Sordar Majai ha ki lad pathai khubor.
Ki khun ki hajar, ki pynrrem jur ia u bah HS Shylla C.
E.
M KHADC u ba la shu thombor ban knieh jubor ban pyniaid hi noh ia ka Majai kaba hap hapoh ka jingpeit bad jingsynshar da ka Hima Sohra bad la shim ba kane ka dei ka jingiuhroit ia ka riti ka dustur jong u CEM ia ka Hima Sohra.
“Da leilei ngin ym ailad ban knieh jubor ia ka Majai naduh u snem 1829.
Ka Majai ka dei kaba la ju peit bad synshar da u Syiem ka Hima Sohra haduh mynta" ong shu ka kyrwoh.
Ha kane ka jingialang da kawei ka sur ka la rai ban lum ban lang ia ki Samla Rangbah, ki Rangbah kiba dei ki khun ki hajar ka Hima Sohra halor katei ka phang, ong ka kyrwoh na U Bah M.
Bynnud (8794347469) bad U Bah W Nonglait (9863272277).
Nongpoh: Ki kynrum kynram na ka jingbymhun jong ki paidbah ha kaba iadei bad ka jingjied rangbah shnong ha Mawshut, ka la iaibteng khlem da lah ban pynsangeh shuh, ha kaba mynta lei ia katei ka shnong ka la kylla long kum ka shnong kaba khlem u Rangbah shnong.
Kum ban shu kdew hangne, ba dangshen na ka liang ki nongkitkam ka Raid Iapngar ki la aiti ia ka Sanad sha u Bah Hilarious Suting, hynrei myn hynnin ka sngi pat ki la hiar biang sha katei ka shnong, da ka jingthmu ban pynlong ia ka jingiajied rangbah shnong ba thymmai, hynrei katei ka jingthmu ka la pulom noh hadien ba ki paidbah ha katei ka shnong kiba la don arliang mamla, kim shem la mynjur ia katei ka jingthmu pynlong ia ka jingiajeid rangbah shnong da ka District Council bad ka Raid.
Ha ka por ba ki briew na ka District Council bad Raid Iapngar, ki la thmu ban pynlong ia katei ka jingjied rangbah shnong, la jan mih ka huri hura hapdeng kitei ki paidbah kiba don ha katei ka shnong, ka daw hi ka long ba ka don ka kynhun kaba kwah ban jied bad kawei ka kynhun kam kwah ban pynlong ia katei ka jingiajied rangbah shnong, da kaba kynnoh ba kitei ki paidbah bad u kyrtong rangbah shnong um dei shuh u briew na ka shnong Mawshut.
Haba iohi ia ka jingbitar jong u paidbah, na ka liang kitei ki briew kiba la thmu ban pynlong ia katei kak jingiajied rangbah shnong, kim banse ban pynsangeh noh ia katei ka jingjied rangbah shnong bad ki la shim pat ia ka rai ba katei ka shnong kan hap shwa hapoh ka jingpeit jingkhmieh da ka Raid bad ba kan long kum ka shnong kaba khlem u Rangbah shnong.
Ki briew na ka Raid bad District Council kiba la don ha kane ka sngi ki kynthup ia u Bah Swell Rymbai, Basan rymbai ka Raid Iapngar, Donatus Shadap lem bad ki Basan ka Raid Iapngar.
Shillong: Ka elekshon MDC na bynta ka KHADC bad JHADC kan long ha ka 27 tarik mynta u bnai.
U Commissioner and Secretary uba peit ia ka District Council Affairs jong ka sorkar jylla u la ong ba la mang ba ka jingpynlut na bynta katei ka elekshon kan long T.
10.
78 klur tyngka.
Ia katei ka pisa u la ong ba yn pynlut da ka sorkar jylla bad hadien yn sa ot na kitei ki District Council lyngba ka bhah ba ki dei ban ioh na ka sorkar.
U la iathuh ba ki nongthep vote baroh kiba don ha KHADC ki long 7,95,143 bad 3,83,633 dei ki shynrang katba 4,11, 468 pat dei ki kynthei.
Ha JHADC pat ki don 2,49,334 bad 1,20,675 dei ki shynrang katba 1,28,592 pat dei ki kynthei.
U la pynbna ruh ba ki kyndon elekshon kin treikam naduh mynta ka sngi ka 2 tarik u rymphang bad la bthah ia ki Deputy Commissioner ba kin peit bha ba kan ym don ka jingpynkheiñ ia ki kyndon elekshon.
Ka jingpyndonkam pisa ha ka por elekshon kan dei kawei na ki mat ba la bthah ban peit bha.
U la pynbna ba naduh lashai yn ym lah ban pynbna ia kano kano ka skhim MLA ne MP bad yn ym shah ban sam Work Order lane ban plie mawnongrim ne khap ribon ia kino kino ki jingtrei bad yn ym lah shuh ban pynbna skhim.
Yn ym shah ruh ia ki kyrtong ban rah pisa palat ia ka T.
50 hajar tyngka.
La kham pynjynsur ia ka jingpynlut ki kyrtong mynta ka kynti bad mynta la shah ba kin pynlut ym palat ia ka T.
5 lak tyngka na kaba mynshuwa T.
2.
5 lak tyngka.
Ha kane ka sien ba mynta yn don ruh u NOTA ha ka elekshon MDC bad kane kan dei ka sien kaba nyngkong ha ka elekshon District Council ha kaba yn buh NOTA ha ki EVM.
U la ong ba mynta ki don 1925 tylli ki EVM bad yn thied thymmai shuh sa 820 tylli bad la mang ban pynbiang 2745 tylli ki EVM ha kane ka elekshon.
Ha KHADC ki don 1433 tylli ki Poling Station , mynshuwa ki don 1148 tylli hynrei la pynmih thymmai sa 285 tylli.
Ha JHADC ki don 408 tylli ki Polling Station mynshuwa ki don 334 tylli hynrei la pynmih thymmai biang sa 64 tylli.
New Delhi:Ki nongialam sain pyrthei jong ka thain shatei lam mihngi, ki don ha ka nongbah New Delhi mynta ka sngi, na ka bynta ban ia kynduh ia ki nongialam jong ki seng bapher, kiba don ha ka kynhun jong ka National Democratic Alliance (NDA).
Kitei ki nongialam, ki kynthup ia ka  National People’s Party (NPP), Asom Gana Parishad (AGP), United Democratic Party (UDP) bad kitei ki la ia kynduh ia ki nongialam jong ka Shiv Sena, JDU, Akali Dal bad ka Lok Jan Shakti, ha kaba ki pan jing kyrshan na ki, na ka bynta ba kin kyrshan halor ka phang kaba ktah ia ka thain shatei lam mihngi.
“Ma ngi, kum ki seng sain pyrthei jong ka thain shatei lam mihngi, ngi sngew pyrshah jur ia ka CAB bad ha ka jing iakren bad ki paralok, kiba na ka kynhun NDA, ngi la ioh pdiang ia ka jingkyrshan jong kiwei de ki seng, kiba don ha ka kynhun NDA bad ki la mynjur ruh ban vote pyrshah ia katei ka bill, lada yn wan rah ha Rajya Sabbha" ong U Conrad Sangma, myntri rangbah ka Meghalaya.
Kiwei pat ki khubor, ki iathuh ba U Narendra Modi, myntri rangbahduh ka Ri, un wan sha Assam, ha ka 8tarik Rymphang 2019, ha kaba un plie ia ki projek ba donkam ha Assam bad un leit ruh sha Tripura bad sha Arunachal ruh, ha katei hi ka sngi.
La iathuh ba U Modi, un ia kynduh ia ki nongialam jong ki seng sain pyrthei ba pher, ha ka 8 bad 9tarik Rymphang ha Guwahati bad kumjuh ruh ia ki nongialam jong ka seng BJP, na ka bynta ban pynkhreh ia ka elekshon Lok Sabbha.
Shillong: Ka Shillong Lajong ka la duh ban rung sha kawei pat ka kylla jong ka Hero Elite Youth League ka U-18 Youth League hadien ba ka la shah rem ha ka jingiakhun myn hynnin ka sngi pyrshah ia ka Reliance Foundation Young Champs da 2-1 ha Goa.
U Thoi Singh u la thep 2 kol ia ka Reliance Foundation kaba la wan ha ka 29 bad 58 minit katba kawei ia ka Lajong la thep da u Dajiedlang Wanshnong ha ka 41 minit.
Ka Minerva Punjab bad ka Chennaiyin FC ki dei ar tylli ki kynhun na ka Group B kiba la ioh rung sha ka Quarter jong kane ka lumpung.
Ka dorbar Rajya Sabbha, kam shym la pynrung satia ia ka  Citizenship (Amendment) Bill,  ban iakren ha kane ka dorbar kaba mynta, ong ka khubor.
La iathuh ba ka sorkar India lem bad kiwei ki liang pyrshah, ki la rai mynta ka sngi, ba kin pdiang ia ki katto katne ki bill kiba dei ban leit rah ha ka iing dorbar jong ka Rajya Sabbha, kaba kut noh ha ka 13tarik Rymphang 2019.
Na ka liang jong U M Venkaiah Naidu, u lamphang ka dorbar Rajya Sabbha, ula pynsngew ia ka sorkar India bad kumjuh ia ki liang pyrshah, ba kin iakren ia sngewthuh para ma ki, halor ki bill kiba dei ban leit rah sha Parliament bad U Naidu, u ong ba kane ka dei ka dorbar kaba khadduh ha shwa ka elekshon, kumta ka donkam ban pyni ba ka iing kan iaid beit iaid ryntih bad ban pyni ia ka khubor kaba bha sha u paidlang ka Ri.
Ki bill, ki ban shim ha kane ka dorbar ba mynta ki kynthup ia  kine harum –Kito kiba poi sha katei ka jigialang, ki long U Ravishankar Prasad, Minister of Law and Justice, Bhupendra Yadav (BJP), Anand Sharma (Congress), Ram Gopal Yadav (SP), Satish Chandra Mishra (BSP), Derek O` Brien (TMC), Kanimozhi (DMK), TK Rangarajan (CPM), D.
Raja (CPI), CM Ramesh (TDP), Prof Manoj Jha (RJD).
Shillong: Ka Anti Corruption and Human Development Organization (ACHDO) ka kwah ban tohkit da kaCBI halor ka jinglait tuh ka jingkylli  thoh eksamin jong ki nonghikai  ka MTET.
Katei ka jingkylli ka la lait tuh ha ka step  31tarik u kyllalyngkot kaba dei ka sngi ba ki  nonghikai kin thoh ia katei ka eksamin jong ki.
U President ka ACHDO u Ishraful Hogue u la ong ba katei ka eksamin ka dei ka eksamin kaba yn jied ia ki nonghikai kiba donsap ban hikai ia ki khynnah skul hynrei ka la shu long lehnohei  noh bad katei ka jinglait tuh ka la long lehnohei noh na ka bynta ki nonghikai kiba dei hok ban ioh.
U la ong ba katei ka jingjia ka la pynlehraiñ ia ka jylla bad ka pyni ruh ia ka jingthurmur ka tnad pule puthi ka jylla bad ka dei ruh ka bamsap ba shyrkhei.
Ka ACHDO ka la dawa ba dei ban phah tohkit da ka CBI halor katei ka jingjia bad dei ruh khot eksamin da kawei pat.
Lah ban kdew ba ka jingkylli eksamin MTET ki nonghikai ka lalait tuh ha ka step phyrngap jong ka 31 tarik bad ia kane la ujor FIR da u nongiasaid aiñ ka Meghalaya High Court.
U Rahul Gandhi, President jong ka seng Congress, ula pynpaw ia ka jingsngew phoilia kaba jur jongu, halor ka mang pisa kaba dang shu pynbna da ka sorkar BJP mynta ka sngi, ha kaba ka la pynbna ban bei pisa ia ki nongrep bad U Rahul, ula ong ba katei ka jing pynbna, ka dei ka jingniew pohjait ia ki nongrep, ha kaba u ong shuh ba ka sorkar U Modi, ka la pynjot thiaw ia ka jingim jong ki nongrep.
Haba thoh ha ka peij jongu ha ka twitter, U Rahul, ula ong " Dear NoMo, san snem ka jing synshar jongphi, ka la pynjot thiaw ia ka jingim jong ki nongrep.
Mynta phi ai T.
17 shisngi, ka dei ka jingleh pohjait kaba jubor justi kaba phi leh ia ka jingim kaba man ka sngi jongki".
U Piyush Goyal, myntri pla pisa jong ka sorkar India, ula leit rah ia ka mang pisa ba khadduh jong ka sorkar India, ha shwa ka elekshon MP 2019.
Ha kane ka mang pisa ba mynta, U Goyal, ula pynbna ba ka sorkar India, kan nym shim khajna ia kito kiba kamai hapoh T.
5lak ha ka shisnem bad nangta la pynbna shuh shuh ia ka jingbei pisa kaba  T.
75,000 klur, kaba dei ka jingiarap sha ki nongrep kiba duk lane ka bai bam tymmen jong kito ki bym don ka jingtrei kaba biang.
Ym tang katta, la pynbna shuh U Goyal, ba lada jia ba u briew u siew thikna ia ka provident fund bad sa kiwei ki jingsiew kiba iadei bad katei ka fund, kumta, lada jia ba u ioh kamai T.
6.
5lak ha ka shisnem ruh, yn nym shim khajna satia bad katei ka long ba un hap ban pynlut T.
1.
5lak ha kitei ki skhim haneng.
U Goyal, u ai jingmut ruh ba ka rukom ot pisa na bynta ka khajna kaba long  T.
40,000 mynta yn buh noh T.
50,000 bad katei kan pynmyntoi ia ki 3 klur ngut ki nongsiew khajna kiba pdeng kamai.
Ka sorkar BJP, ka la pynbna ruh ia ka mang pisa kaba T.
600 billion, na bynta ki kam pynroi nongkyndong bad nangta sa T.
190 billion, na ka bynta ban shna surok sha ki nongkyndong.
La pynbna ruh ba yn siew T.
6,000 ha ka shisnem sha ki nongrep kiba duk bad kiba duna tang ar hectare ka jaka bad ia katei ka skhim, yn jer kyrteng da ka  Pradhan Mantri Kisan Samman Nidhi, ha kaba yn sam da ka pisa sha kitei ki nongrep.
Kin don 12klur ki nongrep, ki ban ioh T.
6,000 ha ka shisnem, ha katei ka skhim jong u myntri rangbahduh, ha kaba ia ki pisa, yn thep sha ki account jong kitei ki nongrep, ha ki lai sien kynthih bad ia kane ka snem mang pisa, la mang T.
20,000klur.
Ka sorkar ka la buh ruh ia ka national commission lane ka  Rashtriya Kamdhenu Aayog, ha kaba la mang pisa T.
500klur, na ka bynta ka bha ka miat jong ki masi bad U Goyal, u ong “Ka sorkar, kan nym phai dien satia, na kaba ai jingiada ia ki  Gau Mata.
"La ong shuh shuh ba ka sorkar India, kan bei pisa T.
3hajar shibnai, ia 10klur ngut ki nongshong shnong, kiba la palat ia ka 60snem ka rta.
Katei ka skhim, kan long ba kitei kiba palat ia ka 60snem, kin siew tang 100 shibnai bad kin ioh palat T.
3hajar shibnai bad kitei ki dei ki bym don ia ki kam ba thikna ba kin trei.
U paidbah byllien u la mih bad u la pyrta,bad kiwei kiwei de ki jingpyrta.
ryngkat ki jingïakyndu rwai ieit ri… Ka Madan Student ka la shlei, ka Motphran ka la khapngiah da ki paidbah.
Hynrei u dak jingkylli u baheh u mih.
Hato kin urlong kine ki jingdawa?.
Mynta ka sngi, ki la mih biang ki nong iaid lyngkhuh ha ka nongbah Guwahati, ha khmat jong ka Secreteriat jong ka Assam, ha Dispur ban pyrshah ia ka ain buhai shnong ki poiwir.
Uwei na kitei u iaid lyngkhuid beit, katba lai ngut kiwei pat ki phong tang ki patlun poh jongki.
Ki pulit kiba don ha katei ka jaka, ki la shimti mar mar ia kitei ki nong iakhih bad la sop ia ki da ki blanket bad la ialam sha Khanapara.
Kitei kiba iaid lymbuit ki dei U  Sonaram Das, U Harakanta Das, U Bubul Deka bad U Naren Kakoti.
Kitei ki iaid bad pyrta shla, ba dei ban pynduh pyndam noh ia ain  Citizenship Amendment bill.
Uwei na kitei uba iaid lyngkhuid baroh shi rynieng, u kyrteng U Naren Kakoti.
Shillong: Ka Mawmluh Cherra Cements Ltd, ka khot aplikeshon na bynta ka kam General Manager bad ka kam Sr Manager Accounts.
Ki kam ki long kumne harum –invites application from eligible Indian citizens for the followingvacancies.
The last date of submission of application is:- Not less than 45 years of age as on 01-01-2019.
– Not mentioned.
Interested and eligible candidates may send their application in a plain paper toThe date for interview shall be notified to the eligible candidates.
The postal address/ E-mail ID/ Contact mobile number should be clearly mentioned in the application form.
The following documents should be attached with the application form:-:- MCCL/SH/ADVT/RC/2018-19/113For more details, Please check the.
Shillong: Ka jingdheng kali, ka la trei bah sha ka thain Upper Shillong, tangba mynta ka sngi, la imat, kumba kam da jur than satia, namar ki kali kim shym la sahkut satia sbak, hynrei ki ia iaid bad ia sangeh shipor shipor.
Ka tnat Directorate of School Education and Literacy (DSEL), ka donkam ia U Project Assistant, ha ka jingsiew kaba T.
35hajar shibnai bad ka donkam ia kito kiba la pyndep ia ka BCA,BSc,IT.
Ka kwah ruh ban thung da kito kiba la ju trei ia katei ka kam la 5snem kynthih.
Shillong:Bun ki jingkren ki la mih ha kine ki sngi ba u CEM ka KHADC u bah H.
S Shylla un iakhun ia ka eleksho MP Lok Sabha ka ban lo ng mynta u snem.
U bah Shylla u la pynbna ruh un ym ia khun ia ka elekshon MDC.
Myn hynnin ka sngi ha ka jingialang ha madan Student u bah Shylla u la pynsngew ba ka CoHSO ka kynhun jong ki phew tylli ki seng bhalang ka dei ban sei ia u kyrtong MP bad u la beiñ ia baroh ki Party ha kane ka jylla da kaba ong ba ki paidbah kim shaniah shuh.
Ha katei ka jingialang u bah Shylla u la pynpaw ba u kwah ruh ba ka CoHSO kan khot lang ia ka KSU ban ia long tylli kawei, na katei ka jingkren u bah Shylla la sngewthuh ba lada ka CoHSO kan sei kyrtong u bah Shylla un dei u kyrtong jong ka.
U bah Shylla u la pynpaw ruh ba u kwah ba ka CoHSO kan khot biang sa shisien ia katei ka jingialang kaba heh bad un ai T.
5 lak tyngka ka bai kali ban wanrah paidbah.
Shillong: Myn shisngi u Vijay Raj u la risaiñ noh ialade na ka kam Vice Chairman hadien ba ka KSU ka la byrthen ban leh da kaba tyngeh lada ka sorkar kam weng noh ia ki.
Myn hynnin pat sa u Pawan Sharma u la risaiñ na ka kam Vice Chairman kaba u bat namar katei ka kam, ka KSU ka la kynnoh ba kitei 2 ngut dei ki nongialam jong ka Non Tribal Youth Union (NTYU) bad ka la ong ba ki dei ki nongshun jong ka jaitbynriew.
Ha ka shithi risaiñ kaba u la phah mynta ka sngi sha u myntri rangbah ka jylla u Conrad K Sangma, u Pawan Sharma, u la ong ba ka daw ka jingrisaiñ dei namar ka jingialang pyrshah CAB kaba la long ha ka 30 tarik mynta u bnai kaba la dawa ia u ban risaiñ,wat la ka dei ka jingialang ka bym don jingiasnoh eiei bad katei ka jingthung kam ia u.
U la kynnoh ba kane ka jingdawa ia u ban risaiñ ka dei tang ka kam politik, hynrei namar ba u kwah ba ka jylla kan shongsuk shongsaiñ un risaiñ noh.
Nongpoh: Namar ka jingslem ka Party NPP ban pynbna ia u kyrtong MDC na Umsning Constituency, hynnin ka sngi ki riew rangbah na katei ka Constituency bad kiba dei ruh ki nongkyrshan ba radbah na ki Party kiba kynthup na ka NPP, PDF, UDP bad Congress, hynnin ka sngi ki la leit ban kynduh ia u Bah Donlang Sohklet, uba dei uwei na ki Nongpan tiket na ka Party NPP ban iakhun na Umsning ha kane ka Ilekshon MDC 2019.
Kane ka jingleit kynduh jong kitei ki riew rangbah, ka dei ba ki kwah ba u Bah Donlang Sohklet un iakhun ha kane ka Ilekshon MDC na Umsning Constituency, kata hadien ba u la pan ia ka tiket na ka NPP.
Haba iakren bad u Bah Donlang, la ong ba ka jingwan kynduh jong kitei ki riew rangbah lem bad ki samla, ka dei ba ki kwah ia u ban iakhun ha kane ka ilekshon MDC, ha kaba u la ong ruh ba ka jingkwah jong kitei ki riew rangbah kiba dei ruh ki nongkyrshan jong kiwei pat ki Party, ka long ba un iakhun beit watla ka dei ban long kum u kyrtong shimet, hynrei kaba kham bha eh bad kaba don jingkyrmen ban poi sha ka thong ka long ba lada un ioh tiket na ka Party NPP.
“Ha kane ka kynti kaba mynta, bun hi ki nongkyrshan na kiwei kiwei ki Party, kata la ka long na NPP, PDF bad UDP ki wad ia ka kyrteng u Bah Don, hynrei kane ka jingpynslem da ka NPP ban pynbna noh ia ka Tiket na katei ka Constituency, ka la pynkulmar shisha ia ki nongkyrshan jongnga bad khamtam eh ia ki nongkyrshan ka NPP" ong u Bah Donlang Sohklet.
Kaei kaba la jia mynta ka sngi, kam dei ba nga khot ia ki, hynrei dei ma ki hi kiba la wan ban wad ianga bad ha kane ka jingwan wad jong ki ianga, ki da pynbor ruh ianga ba ngan iakhun ha kane ka ilekshon MDC bad ka sur na kitei ki paidbah hi ka long ban iakhun beit la ka long ha kano kano ka rukom ruh, bynrap u Bah Sohklet.
Haba iadei bad ka jingpynslem ka NPP halor ka Tiket na Umsning, hynrei ngam dei u briew uba iaid lait na ki kyndon treikam ka Party, kumta haba iadei bad ka rai iakhun ne kynran dien noh ngan sa peit ha kine ki khyndiat sngi, u la ong.
Lah ruh ban kdew hangne, ba u Bah Donlang Sohklet, udei uwei na ki riew pawkhmat ha Ri Bhoi, kumta haba iadei bad kane ka Ilekshom MDC, ki paidbah ka Umsning Constituency, ki da khmieh lynti bha ia u ba un long kum u kyrtong MDC bad khamtam eh hadien ba u la leit pyniasoh sha ka NPP bad pan tiket na katei ka Party, kaba dei ruh ka Party kaba la ialam ia ka sorkar jylla.
Shillong: U Working President ka UDP u bah Paul Lyngdoh, u la ther tyngeh iaka sorkar pdeng kaba la wanrah ia ka Citizenship Amendment Bill 2016 kaba thmu ban pynjah klep ia ki riewlum rit paid da kaba wanrah briew na Bangladesh, Afghanistan bad Pakistan.
Haba kren myn hynnin ka sngi ha ka jingialang paidbah ba la khot ka CoHSO ha madan Students, Jaiaw, u bah Paul u la ong ba lada ka sorkar India kam sngap ia ka sur jong ki paidbah ka jylla, kin leit ban tied jingkhang shaduh ka United Nation Organisation (UNO) ban pynlong kum ka mat ha ka pyrthei.
“Ngim dei tang ki rit paid ha ka niam, ha ka ktien hynrei ha ka jaitbynriew ruh bad lada ka sorkar India kam burom, ngin tied sha UN, ngin pynlong international issues (mat ka pyrthei)’, la ong u bah Paul.
U la ong, “Lada phi (sorkar India) kyrdem ia ka Instrument of Accession (IoA) ngin khein dewthala ia ka riti synshar".
U Bah Paul ula ong ruh ba ki dkhar hangne ha sor, ki jied beit ia ki seng national party bad kim ju treh ban jied ia ki seng trai bad ka long ruh kaba sngewsih ba don ki jaka kiba ki la lah ban rai iano ban pynjop bad iano ban pynrem ha ka elekshon.
“Kine ki dkhar kim ju jied ia ki seng trai ri bad ki jied beit ia ki national party bad kane ka long kaba ma namar ba kin rai ia ka lawei ka jaitbynriew jong ngi.
Ki long u kruin.
Ka CAB ka BJP ka dei ka buit shna ban ioh vote ban pynshlur ia kiwei ki jaitbynriew", u la ong.
U la khot ia ki paidbah ban klet baroh ia ka jingbakla jong ki nongialam mynshwa hynrei ban iatylli na ka bynta ka jaitbynriew.
“Ngi long ki khun hynniewtrep naduh kulong kumah.
Kane ka madan student kan long ka thma khnang ba ki rilum jong ngi kin nym long ki lum jingtep ka pateng ban wan", u la ong.
Ha kajuh ka por, u la pynpaw ia ka jingsngew bynniaw namar ba ka jaitbynriew ka pharia khlem iatylli.
“Ngi iapait ha ka niam, ha ka politik, ha ka kur, hynrei kaban pyniatylli ka dei tang ka deiti kum ka jaitbynriew", u la ong.
U la ong ba kane ka plan ka sorkar India ka long ban pynjah noh ia ki rit paid bad ka donkam ia ka jinglong skhem bad iai neh namar ba ha u 2013, lah ia pyrta ILP hynrei ka pjah noh shipor bad ka jingpang ka jaitbynriew ka long ka jingklet biej.
Katkum ka jingong u bah Paul, u Lat ka Assam u SK Sinha ha 1998, ula thoh sha ka president ka ri ba ki nongwei ki la jubor ha Assam bad kane ka dei ka jingma kaba shyrkhei lada kan urlong sa kane ka CAB.
Shillong: Ka jingpyntreikam ia ka Meghalaya Health Insurance Scheme (MHIS-IV) kan sdang pura noh naduh ka 1 tarik Rymphang ha baroh kawei ka jylla bad ka jingpynrung kyrteng na ka bynta ban ioh jingmyntoi na katei ka skhim kan dang iai bteng haduh saw bnai.
Haba kren bad ki lad pathai khubor, u Myntri ka koit ka khiah u Bah Alexander Laloo Hek u la iathuh ba ka jingpyntreikam ba pura ia ka MHIS-IV kan sdang noh naduh lashai ka sngi ha baroh 151 tylli ki hospital sorkar ba kynthup ia ki CHC bad PHC, bad kito ki briew kiba khlem pat pynrung kyrteng ia lade bad kiba hap ban shah sumar naduh lashai ka sngi kin ioh lan ia ka jingmyntoi bad kin shah pynrung kyrteng mardor.
Ha kaba ia dei bad ka jingpyntreikam ha ki private hospital, na ka liang u secretary ka koit ka khiah u Praveen Bakshi u la iathuh ba ka jingiakren ka la iaid ban soi ia ka MoU ban pyntreikam ia ka MHIS-IV, u la iathuh ba ka sorkar ka dang hap ban siew sa 15 klur tyngka sha ki hospital bad ia kane la mang da ka bhah ba la buh da ka sorkar jylla kaba long 70 klur ban pyntreikam ia ka MHIS-IV ha ka bynta ka banyngkong.
U la iathuh ba ha ki snem ba la dep ki don 16 tylli ki hospital shimet ba iateh ban pyntreikam ia ka MHIS bad mynta ka kynti ruh ka jingiakren ka la iaid bad kine ki hospital.
U Bakshi u la iathuh ruh ba ki don 2300 tylli ki song iarap shah sumar na ka MHIS-IV kaba kham bun ban ia ki snem ba la dep, bad ka sorkar kan hap ban mang kumba 100 klur ha ka shi snem na ka bynta kane ka skhim.
Ha kawei ka liang u Bah AL Hek u la iathuh ba ka sorkar kan sa pyntreikam noh ruh ia ka Drugs Policy naduh ka mang tyngka ba mynta u snem.
U la iathuh ba ki don 72 jait ki dawai ba kham donkam ki ba ka sorkar kan ai ei bad kiba lah ban ioh na ki hospital sorkar ha baroh 24 kynta.
Shillong: Ha ka 2 tarik u naitung, 2013 ki pulit ki la ioh jingujor ba u Henry Diengdoh u la batbor ia kawei ka khynnah kynthei la bunsien bha bad u la byrngem ruh ia ka ba kam dei ban iathuh briew.
Ki pulit ki la rejistar kes ia katei ka jingjia bad ki la tohkit ia katei ka jingjia.
Dei mynta ka sngi ka 31 tarik u kyllalyngkot ba la ai ia ka jingbishar bad la pynngat ia utei u briew 14 snem ha phatok bad la pyngnat ruh hapoh ki kyndon jong ka section 6 ka POCSO Act 2012 ryngkat ka kuna kaba T.
5000 tyngka bad lada um siew ia katei ka kuna un hap ban shong phatok tam sa 3 bnai.
Ia katei ka hukum la pynmih da u Noor Ain Khan u Special Judge (POCSO), East Khasi Hills, District-Shillong , katei ka dei ka kes kaba rejistar ha Rynjah PS.
Utei u nongbishar u la mynjur ruh ba ka sorkar jylla ka dei ban siew bai lutksan T.
2 lak tyngka sha katei ka briew kaba la shah batbor.
Nongpoh: Ha kawei ka jingjia pluhiing kaba la jia myn ha ka 29 tarik mynta u bnai ha shnong Kynjoinumran, Ri Bhoi, ha kaba ka iing jong ka Kong Daiophika Khongjoh, ka la kem ding kynsan tad haduh ba kan da ingkhong khait bad duh lut ia baroh ki jingdon jingem ha katei ka iing.
La ong ba ka daw hi kaba la pynlong ia katei ka iing ba kan pluh ka dei namar ka jingthut ha ka bording ilektrik.
Nongstoiñ: Ka seng United Democratic Party (UDP), napoh ka Nongstoiñ Konstitwensi, ka la pynieng da u bah Tonington Tyrsa, u ban ia ai reng ha kane ka ilekshon MDC napoh Nongstoiñ Konstitwensi bad na ka liang jong ka seng, ka pan ruh ia ka jingkyrshan na ki paidbah ka Konstitwensi ba kin ai ka jingkyrshan ia u kyrtong jong ka.
Na ka liang jong u bah Brington Kharbani u ba dei u President ka UDP Nongstoin Constiteuncy ha kajuh ka por u Vice president ka UDP, West Khasi Hills, haba iakren bad ki nongthoh khubor u la ong ba ha kine ki sngi ka la sdang ban kiew hapoh ka Konstitwensi bad ia katei u la pynpaw ruh lyngba ka jingleit ban ia kynduh ha ki primary Unit.
Shuh shuh u la ong ruh ba u tei u kyrtong jong ka seng, u long uba la rangbah bha u ba don ruh ia ka jingsngewrit bad u ba kloi ban iarap ia kiba duk bad kiba mat ia ki jingeh ha ka imlang ka sahlang bad u dei ruh u trai shnong u ba shong ba sah ha ka shnong Mawkhlam -Nongpyndeng bad u bym jngai na ki paidbah ka Konstitwensi ia kaba ki paidbah ki lah ban ia kynduh ha kano kano ka por.
Shillong:: La kynnoh ba ka jingkylli na ka bynta ka eksamin Meghalaya Teachers’ Eligibility Test (MTET) ka la lait tuh shuwa ka por ba ki nonghikai kin ia khun ia katei ka eksamin bad katei ka jingkylli ka la lait tuh lyngba ki Social Media.
La ong ba katei ka jingkylli kaba la lait tuh ka ia dei thik kum ka jingkylli kaba ki nonghikai ki la thoh eksamin mynta ka sngi.
Ia kane la ujor lyngba ka FIR ha Tura Police Station.
Ia ka FIR la ujor da u nongiasaid aiñ ka Meghalaya High Court u Sofi Kamrul Hassan uba la kynnoh ba katei ka jingkylli ka la de plait lypa shuwa ka eksamin.
U la ong ba ka eksamin kan sdang ha ka por 9:30 baje mynstep katba ka jingkylli pat ka la dep lait lypa ha ka por 1:30 baje shiteng mietbad ia katei ka jingkylli la shon da ka dur bad pyllait lyngba ki Social Media.
U la ong ba kane ka la ktah na ka bynta ki nongiakhun eksamin kiba la pynkhreh hok.
Katba u SP ka West Garo Hills pat u Dr.
MGR Kumar u la ong ba ki pulit ki la aiti ia kane ka kam sha ka tnad Cyber Brime ba kan leh ia kaba donkam ban wad ia ka tynrai naei katei ka jingkylli ka mih.
Ia katei ka dur kaba la shon la weng noh mar mar na ki Sicial Media da ka jingtieng ioh shah kem.
KI kynhun sengbhalang ki la dawa ba dei ban tohkit ia katei ka jinglait tuh ka jingkylli.
“Ngi la ioh jingtip ba ka jingkylli kaba la lait tuh ka long thik kum ka jingkylli kaba la wan ha ka por eksamin, ngi kwah ba yn pynlong eksamin biang ia katei ka sobjek" ong u Ishraful Haque, u president ka Anti Corruption and Human Development Organization.
Nongstoiñ: Ka kynhun ialehkai jong ka Iawphniaw FC kala lah ban jam sa sha ka Quarter Final jong ka lympung 2nd Invitation Knock out Football Tournamement bala pyniaid da ka New Nongstoiñ Sport Social & Cultural Club, hadien ba kala ioh ban khur ia ka jingjop ha ka jingiakhun ia ka pre quarter final.
U Rison Malngiang jong ka Iawphniaw FC u bala ioh ban khur ia ka nam Man of the Match.
Ka jingjop jong ka Iawphniaw FC kala wan hadien ba kala lah ban pynliem noh ia ka kynhun ialehkai jong ka Khiemusniang FC da 2 kol la 1 kol ha ka jingiakhun pre quarter kaba la long hynnin ka sngi ha ka madan ialehkai jong ka shnong New Nongstoiñ.
Ka jingiakhun pre quarter kaba la long hapdeng kitei ki ar tylli ki kynhun kala long shisha ka jingialehkai kaba itynnad bha bad ha kaba sdang jong ka kylla step na ka liang jong ka Iawphniaw FC kala ioh ban lam khmat da 1 ia kaba la ioh ban thep da u Rison Malngiang minit 24.
Hadien katei ka jingshah thep kol na ka liang jong ka Khiemusniang ruh kala iakhun tyngeh ban ioh pynphai noh ia katei ka 1 kol bad katei kala wan ban ur long ha ka minit kaba 36 bad ia katei ka kol la ioh ban pyniakhaid da u Arwin Dkhar ha ka minit kaba 36 jong ka kylla step.
Shuh shuh ha shwa ba ka jingiakhun jong ka kylla step kan kut noh na ka liang jong ka Iawphniaw FC kala ioh ban khyrwit sa ia ka kol kaba ar bad ia katei ka kol la ioh ban thep biang da u Rison Malngiang ha ka minit kaba 42 bad hadien katei ka jingshah thep kol na ka liang jong ka Khiemusniang kam lah shuh ban pynphai bad hap ban mad syndon ia ka nam rem.
Ha katei ka sngi ia ka nam man of the match la ioh ban khur da u Rison Malngiang jong ka Iawphniaw FC u bala la ioh ban thep ia kitei ki ar tylli ki kol kiba kynsai iala ka jong ka kynhun, bad na ka liang jong ka NNSSCC kala pyntip ba ka jingialehkai ka ban bud kan long biang sa ha ka 4 tarik mynta u bnai ha kaba ka Mawlai Mawtawar SC vs 7Wasa.
Shillong: U Myntri Rangbah ka jylla, u Conrad K Sangma u la ong ba ka stadium ka ban sa tei na ka bynta ka national games kan long ruh ban pyndonkam hadien ba la dep ka national games na ka bynta ka jingmyntoi ka jylla.
Ka sorkar jylla kan shna ia ka stadium ha Mawdiangdiang na ka bynta ban pynlong ia ka national games 2022.
Haba kren dang shen, u Conrad u la iathuh ba ka tnad Social Justice ka sorkar India, ka la ai pisa ban shna ia ka jaka ialehkai kiba duna dkhot met na ka bynta ka national games ha Shillong ba la mang 300 klur.
“Ka tnad Social Justice ka sorkar India ka la bei pisa na ka bynta ka madan kaba kongsan eh bad ka sorkar kan sa pyrshang shuh ban thaw lad ban pyndep ia ka jingpynkhreh ha ka por kaba biang", la ong u Conrad.
U Conrad u la ong ba la shna dur ia kane ka stadium ha kata ka rukom ba ki paidbah kim ioh ban pyndonkam na ka bynta kiwei ruh ki jingdonkam hadien habud.
U la ong ba nalor ka indoor stadium, kan don ruh ka madan ialehkai phutbol kaban ngiam 30 hajar ngut ki nongpeitkai, bad kiwei ki jingdonkam.
Shillong: Ka Seng Samla Bhalang Nongkhyriem (SSBN), Nongthymmai Shillong-793014 ha ka 26.
01.
19 la pynhap pyrda noh ia ka Nongkhyriem Fiesta -V.
Ha kane ka Fiesta -V la lah ban pynlong ki jingïalehkai ia ki heprit bad kiba la san, kynthup ia ka iakop Marathon, shad bad rwai, Fancy Dress bad kiwei kiwei.
U Bah Latiplang Kharkongor, MDC kaNongthymmai Constituency haba kren kum u Kongsan u la ong ba kine ki lympung ki long kiba kongsan haduh katta katta ban wanrah ïa ka jingïaieid, ïatylli bad ïa ithuh ithaw ha ka shnong baroh kawei bad kan long ruh ka thong ïa ki nongpynïaid ban tur shakhmat wat hapdeng ki jingeh ba ki ïakynduh bad  la kitbok kit rwiang ruh ia baroh ki samla ba khreh ban iakhun ia ki eksamin bapher bapher mynta u snem.
La ioh ruh ia ka jingkren na U samla Banker Kharpran, President ka Seng Samla  uba la batai ba  la pynlong ïa kane ka Fiesta V ban long ruh kum rynsan kaba plie lad ïa ki samla ba kin dup lah ban pynpaw pyrthei ïa la ki jong ki sap ki phong ba ki don.
La noh synniang ia kane ka Fiesta V da U MDC Bah Latiplang Kharkongor bad la noh jingiarap lem na U Samla Ronaldson Dkhar.
Ha kane ka sngi la sam ruh ïa ki khusnam sha ki nongjop ha ki jingïakop bapher bapher.
La pynkut ia kane ka prokram da ka DJ Night.
Jowai: Ka Sorkar Jylla hapoh ka jingialam u Conrad K Sangma, ka la ioh ia ka pisa na ka bynta ban kyntiew ia ka kam jngohkai pyrthei lane Tourism  haduh 200 klur tyngka bad tang ha Jaintia Hills ka la kot haduh kumba 30 klur tyngka.
U Myntri Rangbah ka jylla, u la pynbna paidbah ia kane mynta ka sngi ha ki ar tylli ki jingialang kaba long ha Thain Amlarem Sub-Division, ha Khrang Suri, Lad Japlem bad Kudengrim.
U Myntri Rangbah u la wan sha katei ka thain ban plie ia ka Website jong ka Kur Buam lane Raid Buam Tourism Promotion Society bad ruh ban plie don burom ia ka Kudengrim Tourist spot, kaba don ha shnong Kudengrim lyngba ka Kudengrim Tourism Promotion Society.
Haba kren ha ki ar jingialang u la ong ba T.
10.
87 klur la pyllait ban pynbha pynmiat ia ki Kshaid ba noh Rymphum, bad kiwei kiwei ki jaka jngohkai, kiba kynthup naduh ki Water Sport, ialehkai halor um, ban pynkylla spah ia ki jakhlia bad kiwei kiwei naduh ka jingpynbha ia ki lynti ki syngkien.
“Nga pynbna ba nga la dep ai sanctioned haduh 7.
34 klur na ka bynta ka Khlaw kyntang ha Chyrmang bad 3.
19 klur na ka bynta ka Krang Shuri", la ong u Conrad“Kine ki skim dei na ka sorkar kmie bad ngi kyrmen ba kan poi noh ba ngin ioh ban sdang ia ka jingtrei", la ongU Conrad u la iaroh ia ka Raid Buam, ba ka la lah ban ai kam hajuh 500 ngut bad u la ong ba  ngi khmih lynti ba ngin nangkiew bad ngin ai kam ia baroh lyngba kum kine ki project kiba mih na ki paidbah, da ka jingiarap sorkar kaba tang khyndiat eh.
Ka jylla Meghalaya jong ngi, ka don haduh 443 km khappud bad ka Bangladesh bad lada ki 160  millon ki Bangladesh kin wan shangkai shane, katno ngin myntoi, la ong u MR.
Shillong: U Bah Sanbor Shullai, MLA jong ka Laban mynta ka sngi, ula kren shai ba un mih noh na ka seng BJP, lada ki pyntrei kam jubor ia ka ain buhai shnong ki poiwir lane ka Citizenship Amendment Bill, 2016 ha ka iing dorbar Rajya Sabbha.
U Bah Sanbor, u kren shai ruh ba lada ki leit rah jubor ia katei ka ain, kumta ma u bad U bah AL Hek, kin ia mih noh na katei ka seng sain pyrthei shi syndon.
Ha katei ka jingialang, ba la pynlong mynta ka sngi, da ka  Confederation of Hynniewtrep Social Organisations (COHSO), U Bah Sanbor ula pynsngew ba ka por ka la dei ban pyntrei kam noh ia ka  Inner Line Permit (ILP).
U Bah Sanbor, ula ong “Nga dei  ban ioh lad ban iakren hi markhmat bad u myntri rangbah duh, halor ki jingma jong ki briew jongnga, na katei ka ain Citizenship Amendment bill bad ka jingwan buhai shnong jong ki briew kiba nabar bad lada um shah shkor satia, ngin sa shim ia ka rai, la ngin dang iai  bteng ban don ha ka sorkar NDA ne em".
U Bah Sanbor, ula pynkynmaw ruh, ba ha ka 11tarik Kyllalyngkot, ki la ai ia ka dorkhas sha u myntri rangbahduh, ba dei ban pyllait noh ia ka Meghalaya bad ka dong shatei lam mihngi na ka CAB, hynrei haduh ha kine ki sngi, ngam shym la ioh jubab eiei ruh em.
Kumta hynnin ka janmiet, ngi la ia kynduh kyrkieh, ha kaba ngi la buh noh da ka por sha ka seng BJP ba kan jubab lane manga bad U bah AL Hek, ngin mih noh na kane ka seng bad ngin kylla long ki dkhot marwei ha iing dorbar Jylla".
Ha katei ka jingialang mynta ka sngi ha Madan Students, Jaiaw, u paidlang, uba ia poi sha katei ka jingialang, ula kren pyrshah ia katei ka ain bad hangta ki la ia pyrta ruh “Em ia ka CAB, hoid ia ka ILP" bad ki ong shuh “Leit phai noh khar Bangladesh" bad sa kiwei de ki kyntien pyrshah BJP.
Lai ngut ki khynnah kynthei, ki la shu iap ei mynta ka sngi, haba ki ngam jyllop ha ka wah  Buridihing, kaba don ha  Tinsukia district bad ka jingiap jongki, ka dei ha ka por ba ki dang ia shon dur hi ialade.
Kitei ki lai ngut, ki long ka  Elie Tamang, 16, ka Sujita Chetia, 15, ka Shimashri Sonar, ha kaba ki la hap shapoh um, katba ki dang shondur ialade ha Borgolai Jamadarbasti kaba don  hajan ka  Margherita.
Kitei ki lai ngut ki leit tur sha rud um ban ia shondur, ha ka jingleit bam khana, na ka skul jongki, ka  Borgolai Adarsha Hindi High School.
La sei ia kitei ki met iap, da ki pulit ha ryngkat ka jing iarap jong ki trai shnong na katei ka jaka.
: U CEM ka KHADC u bah HS Shylla u la kynther tyngeh ia ka sorkar MDA ba ialam  da u Conrad K Sangma kum u myntri Rangbah bad u nongialam ka UDP u Dr Donkupar Roy ba lada kim phah soi ia ka Eastern Frontier Regulation Act 1954 ne Inner Line Permit (ILP), ka Clan Bill bad ka Khasi Social Custom Lineage Bill ba la mynjur da ka Council, kin hap mad ia ka jingpynbor u paidbah kaba jur.
“Ngi donkam ia ka ILP, ka Clan Bill bad ka Khasi Lineage Bill ban iada ia ka jingma na ki heh paid.
Ngi donkam ia i bah Conrad, mar ia sain shibit (ia kine ki bill) la biang.
Ngin ai por shi taiew, bad lada kim leh ngin ialum biang ha madan Polo, bad kito ki jaka ba jngai, ngan wad pisa san lak ban shaw kali.
Ai shwa ia ka ILP, sa iakhun elekshon", la ong u bah Shylla haba kren ha ka jingialang paidbah ba la khot da ka Confederation of Hynniewtrep Social Organisation (CoHSO) ha madan student, Jaiaw.
U la ong biang, “Ka kyrteng jong nga HS, ka mut High Speed.
Dei ban pynsted ban mynjur ia kine Bill, hynrei ngi la eh ban iada ia ka jaitbynriew".
U bah Shylla u la pynbna ruh ba mynta ka sngi u la risain na ka NPP namar ba ki nongialam kim khein snep ia ki Bill ba la phah da ka KHADC haduh kine ki sngi.
“Naduh mynta ka sngi nga lah risain na ka NPP namar ba kila ibein  ia ka KHADC", u la ong.
U la ong ba ki paidbah ki dei ban dawa da ka ILP na ka sorkar MDA ba ialam da u Conrad namar ba ka jingiakhih pyrshah ia ka Citizenship Amendment Bill (CAB) 2016 kam don jingmut naba u Modi u la dep shet ia ka ja.
“Ka jingiakhih pyrshah ia ka CAB, ka long kumba ialehkai ka Lajong bad France, kaba la tip lypa katno kol ka France kan thep kol bad kumjuh ka jingiakhih pyrshah ia u Modi  uba la dep shet ia ka jingbam", u la ong.
U bah Shylla u la ong ba ka ILP kala don naduh u snem 1952 ha ka district council ba la soi da u President ka ri ha ka 22 tarik Iaiong kaba la thaw da u Lat bad kaba donkam ka long ba ka sorkar jylla ka dei ban shu pyntreikam lyngba ka jingrai ka sorkar.
U la ong ba u la tip ia kane hadien ba la ioh ia ka shithi na ka sorkar kaba iadei bad ka jingkhang lad ia ka jingrung ki brew nabar ha kane ka samoi ba u long CEM mynta ka kynti.
Haba ther ia u Conrad ba um shym la pynsted ban mynjur ia kine ki Bill, u bah Shylla u la ong, “Nga thoh sha u Conrad ban pynshai ia kane, kumba hikai ia u khynnah skul".
Ha kajuh ka por, u la ong ba la duh ka jingshaniah ia ki seng sain pyrthei naduh ka UDP, NPP, PDF, HSPDP, Congress bad kiwei bad ka la dei ia ki paidbah bad ki sengbhalang ban sei hi ia la u kyrtong MP ban iasaid iaki namar ba kine ki seng sain pyrthei kila shet ia ka jaitbynriew.
U CEM ka KHADC u la ong ruh ba ka jaitbynriew ka dei ban khang lad noh ia ka jingshong kha khleh ki kynthei bad ki bym dei Khasi namar ba ka dei ka jingma kaba shyrkhei.
“Ki pulit Enforcement ka KHADC kim lah ban khynra trading license namar ba  tang shu khynra, la wan mih kynthei Khasi kaba kam trai ia ka dukan", u la ong bad bynrap, “ngi la thaw ia ka ain ban khang shongkha khleh ki thei Khasi hynrei ki don ki kynthei kiba pyrshah ia ka.
Ngi donkam ia ka Khasi Social Custom Lineage Bill ban khang lad ia ki tupia lieh (Muslim)".
U la bteng biang, “Ngi donkam ban khang ia ki jingkhang heh bad jingkhang rit ban wan rung ki briew nabar".
U la ong ba ki paidbah ki tieng ia ka CAB hynrei kim tip ba ka CAB ka la  dep treikam ha Majai, ka Lyngkhat, Pyrdiwah ba la wan shlei ki khar Bangladesh namar ba la ai jaka ki briew na kane ka ri hi.
U la ong ba kaba kham ma shuh ia ka jaitbynriew ka dei ka ain ba la shna da u Dr Mukul Sangma ka Meghalaya Residents Safety and Security Act (MRSSA) 2016 kaba khot ia ki briew nabar ha ka jaka ban khang lad.
“Ban ia ka CAB kham ma ka MRSSAC namar ba ka khot briew bad kam shah ban khang lad ia ki briew nabar, bad ka long kumba pan dohkha, ai da u bsein.
Ka MRSSA ka long kumba pdiang sngewbha ia ki 170 lak ngut na Bangladesh nalor kine kiba la don lypa", la ong u bah Shylla.
U la ong ba kaba donkam palat mynta ka dei beit tang ka ILP namar ba da ka ILP, shna iing ap tang da u shylliah ruh ka la biang ym donkam kum ka Facilitation Centre u Dr Mukul, namar ba ka ILP tang shu rung khlem ka card ILP, kin shah kem bad shah set phatok shi snem bad ka kuna 1 hajar.
U la pynsammut khyndiat ia ki paidbah da kaba u la iathuh ba ha ka por mynstep u la leit shaw ia u bah Paul Lyngdoh na ing jong u ban wan sha ka jingialang.
“Nga leit shaw ia i Bah Paul na ing jong i bad nga ong wan shaw u outgoing (ban kut noh) CEM ia u upcoming (ban wan) CEM", la ong u bah Shylla.
Ka seng Congress, ka la pynmih ia ka hukum kaba lai lain jongka sha baroh ki dkhot ka Rajya Sabbha, ba kin pyrshah ia ka ain  Citizenship (Amendment) bill, 2016.
U Harish Rawat, uba dei u nongialam jong ka seng Congress, uba peit ia ka Assam, u iathuh ba katei ka dei ka rai, kaba la shim da ki nongialam ba ha khlieh duh jong ka seng, halor ka  Citizenship (Amendment) Bill 2016 bad ban khanglad, ba kan nym long ain satia ha Rajya Sabbha.
Ha ki khyndiat sngi ba ladep, U Rawat, ula ialam ia U Ripun Bora, President ka Assam PCC bad U Debabrata Saikia, nongialam ka liang pyrshah ha iing dorbar, ban ia kynduh ia ki heh jong ka AICC, ban iakren halor katei ka  Citizenship (Amendment) Bill.
Katei ka jing pynthikna ka mih, hadien ba ka  Janta Dal (United), ka pynsngew ba lada ka Congress, ka mih noh shabar jong ka iing dorbar, kumta katei ka ain kan long ain da kaba suk ha Rajya Sabbha ruh.
Kham mynshwa, ka Congress, ka la mih noh na Lok Sabbha, ha ka 8tarik Kyllalyngkot 2019.
Bah B Mukhim, BA, LLB, Shillong.
Ka Citizenship (Amendment) Bill, 2016 ia kaba la wanrah da ka sorkar NDA hapoh ka jingialam jong ka Seng BJP kan buh jingma haduh katta katta ia ngi ki rit paid jong kane ka thain North East bad khamtam ia ngi ki Riewlum jong ka jylla Meghalaya namar ka jingbym don ka Inner Line Permit (ILP) system.
Ia kane ka bill ka dep ban pass da ka Lok Sabha ha ka 8.
1.
2019.
Hynrei ia kane ka bill donkam ruh ban pass da ka Rajya Sabha bad ban ioh ia ka jingmynjur jong u President shuwa ba kan long ain.
Kane ka Bill ka plie lad ia ki mynder-ri na ki 6 tylli ki jait jingngeit kiba wan phet rieh sha India na ki 3 tylli ki Ri (Afghanistan, Pakistan bad Bangladesh) namar ka jingshah pynshitom bein ha kitei ki Ri.
Ki stad-ain ki la pynpaw ba kane ka bill ka long pyrshah ia ka Article 14 jong ka Riti synshar jong ka Ri India namar ba ka leh shilliang ia kito kiba na ka jingngeit Musulman.
Lada jia ba ka sorkar NDA ka lah ban pynlong ain ia katei ka Bill, Ki rit paid jong kane ka thain bad khamtam ma ngi ki Riewlum jong ka jylla Meghalaya, ngi don shisha ha ka jingma kaba khraw na:-Ki Lad jingiada – Ki trai shnong (indigenous people) jong kane ka thain shatei-lam Mihngi hi baroh kawei ki la pynpaw ka jingpyrshah jur ia kane ka Bill bad ki la pynpaw ruh ka jingpyrshah ha kiba bun ki rukom.
Ka sorkar MDA, ki seng Bhalang bad ki paidbah riewlum jong ka jylla Meghalaya ruh ka la pynpaw ka jingpyrshah ia katei ka Bill namar ba ki sheptieng ioh ba ki mynder-ri kiba wan kiew na Bangladesh kin tyllep noh ia ngi.
Ka sorkar NDA lehse, kan pyrshang da ka buit ka bor baroh ban pynlong ain ia katei ka Bill na ka bynta ka jingmyntoi politic jong ka.
kumta ngi khmih lynti ba ka sorkar Meghalaya:-Ka Inner Line Permit, ban shu batai lyngkot, ka dei ka Pass ia kaba ki bym dei trai-shnong ki dei ban ioh shuwa ban rung hapoh u ‘Inner Line’ lane ha kano kano ka District ba la pyntrei kam ia ka.
Ia ka ILP la pyntrei kam katkum ki kyndon jong ka Bengal Eastern Frontier Regulation, 1873 ba la thaw da ka sorkar Phareng.
Ia kane ka ain la pyntrei kam ruh ha ki district United Khasi & Jaintia Hills bad Garo Hills ha katei ka por.
Kane ka ain ka dang im haduh mynta namar la pynskhem ia ka katkum ki kyndon jong ka Article 372 kaba ong “Baroh ki ain kiba trei kam ha ka por ba sdang nyngkong ia ka Riti synshar jong ka Ri India, lada kim long pyrshah ia kano ka bynta jong ka Riti Synshar, kin iai bteng ban trei kam lymda la pynkylla, pyndam ne amend noh ia ka da ka parliament".
Kumba ngi tip kane ka ain ka treikam mynta ha ki lai tylli ki jylla jong kane ka thain kiba kynthup ia ka Arunachal Pradesh, Nagaland bad Mizoram.
Hynrei ia ka ILP lah ban pyntrei kam tang da ka sorkar Pdeng lyngba ka Notification namar ba ka don ha ka Union List (Sl.
No.
81) – Inner State migration, Inter State quarantine.
Kaei kaba ka sorkar Meghalaya ka lah ban leh ka long ban buh ia ka resolution ia kaba  yn pass da ka Dorbar Thawain.
P.
S: Sngewbha ruh ban pule ia ka Kot “Ri Khasi ba Nga ieit" Bynta I (Ki jingma kiba ap) ban tip kham bniah.
Ia kane ka kot lah ban ioh na ka Khasi Book Agency Mawkhar bad New Book Centre, Laitumkhrah Beat House.
U Vijay Sardesai, myntri kam rep ka sorkar Goa, ula pyn ia syriem ia U Manohar Parrikar, myntri rangbah ka Goa, ia U Jisu, ha kaba u ong  “Ha ka Bible, ka don ka ktien kaba ong, ba u briew, u dei ban shna ia ka jingkieng ban pyniasoh bad ym dei satia ban shna ia ki kynroh.
U Jisu u shna ia ki  jingkieng bad ym dei ki kynroh.
Phi donkam ban shna jingkieng bad U  Manohar Parrikar, u dei uba shna ia ki jingkieng".
U Sardesai, u kren ia kitei ki kyntien ha ka iing dorbar mynta ka sngi, ban kyrshan halor ka mat ba la wan rah da U Rajesh Patnekar, u dkhot ka seng BJP, uba iaroh ia U Manohar Parrikar, myntri rangbah ka Goa, uba la lah ban pyndep ia ka jingkieng, kaba la ai kyrteng Atal Setu, kaba pyniasoh ia ka wah  Mandovi.
U Vijay Sardesai, u dei na ka seng Goa Forward Party bad katei ka seng, ka don ha ka jing ia treilang bad ka seng BJP ha ka iing dorbar ha Goa.
U Swami Swaroopanand Saraswati, u nongialam niam Hindu, ula kren shai ba ka jingsdang ban tei ia ka Ram Temple, kan long ha ka 21tarik Rymphang 2019 bad ula kren shai ruh, ba ki nongialam, ki long kiba la khreh, lada ki dei ban shah siat ruh.
La pynbna ia katei ka tarik, hadien ka jinglehniam, kaba lai sngi, ka  Kumbh Mela ha Prayagraj.
Kham mynshwa ka sorkar India, ka la buh dorkhas sha Supreme Court, ha kaba ka la pan jingbit na ka bynta ban ai jaka sha ka sorkar bad katei ka dei ka jaka, kaba don hajan  ka temple Ram Janmabhoomi bad ka Babri Masjid.
La bthah ruh ia ki riewngeit hindu, ba kin wan ia lum lang ha katei ka sngi bad ba kin wan rah mar saw tylli u maw it, na ka bynta ka jingsdang jong ka jingtrei bad la tip ia katei ka jingtrei kum ka  ‘‘, lane ka jing tei maw it.
La ong da U Dwarka Peeth Shankaracharya, uwei na ki lyngdoh niam, ba kan don ka jingiaid lynti na  sha Ayodhya, na  Prayagraj, kaba dei ha ka 10tarik Rymphang 2019.
Ha ka jingialehkai English Premiere League, ka Chelsea ka shah rem kput ha ka Bournemouth da 4-0.
Ia kol, la ioh thep da U Joshua King, ha ka minit kaba 47 bad 74, nangta sa U David Brooks ha ka minit kaba 63 bad U Charlie Daniels ha ka minit kaba 95.
Ha kawei pat ka jingialehkai ka Liverpool, ka ia khaid mar shi kol pyrshah ia ka Leicester City, ha kaba la ioh thep kol da U Sadio Mane ha ka minit kaba 3, katba ia ka Leicester, la ioh thep da U Harry Maquire ha ka minit kaba 42.
Ka Tottenham, ka la pynliem da 2-1 ia ka Watford, ha kaba la ioh thep kol da U Son Heung Min, ha ka minit kaba 80 bad nangta sa U Fernando Llorente ha ka minit kaba 87, katba ia ka Watford la ioh thep da U Craig Catchcart ha ka minit kaba 38.
Haduh mynta ka jing ioh point jong ka Liverpool, ka long 61 point, ka Manchester City 56 point, ka Tottenham Hotspur 54, ka Arsenal bad ka Chelsea mar 47 point.
U President Donald Trump, u don shibun ki briew kiba pyrshah ia u, hynrei na bynta ka nongkren jong ka White House, ka Sarah Sanders, ka kam ba U Trump, u ioh bor na ka jing ialam lynti jong u Blei.
“Nga ngeit U Blei, u ialam lynti iangi, ba ngin pyndep ia la ki jong ki jong ki kam ba la bynshet ha ngi bad ba u kwah ia U Donald Trump, ba un long U President" ong ka Sanders, ha ka jingiakren, ka ban sa pynmih paidbah ha ka  Christian Broadcasting Network.
U nongthoh khubor jong ka CBN, U  David Brody, ula thoh ia kitei ki khyndiat ki jingiakren, hadien ba ula dep iakren bad ka Sanders.
U Trump, uba dei u dkhot jong ka seng Republican, u don ka jing kyrshan kaba khlain bha na ka kynhun jong ka  US Evangelical Movement lane ka kynhun niam, kaba don ha ka Ri America.
Bah Monarch ShabongKa jing ia khih pyrshah ia ka Citizenship Amendment Bill 2016, ka la khluit tar ha kine ki sngi ha surok bah bad ha ki surok shnong ruh kumjuh bad katei kam dei tang ha Ri Khasi, Jaintia, hynrei ha kylleng ka Meghalaya bad ka thain shatei lam mihngi hi kumjuh.
Ngi hap ban sngewthuh shai, ba ka jing iakhih ha surok, ka dei ka kutlad bad ka jing bym banse, hynrei ka rai ban pyrshah ne ban pdiang ia katei ka ain, ka shong mynta ha ka dorbar Rajya Sabbha lane ha ka Parliament bad ka ban bud sa ka bor jong U President ka Ri, u ban soi bad pynlong ain.
Kumta u dak jingkylli, uba donkam bha ban ioh jubab ia mynta, u long, la kine ki nong ialam sengbhalang katne khrui ha ryngkat bad ka MP Rajya Sabbha, jong ka Jylla, ki la ia poi ne em sha kaba ia sngewthuh ia kaei kaba kin leh hapoh ka iing dorbar, kaba la sdang ban ia kynduh biang.
Kat haduh mynta, ngi tip ba ka KSU, ka la thoh shithi sha ka MP Rajya Sabbha, hynrei lehse, ka shithi ka kham slem ban poi, namar ba ka don sha Delhi bad kumta, ngim shym la iohsngew ia kaei ka jubab jongka, halor katei ka jingthoh bad la kan sngap ia ka jingkwah jong u paidlang ka Jylla ne kan sngap ia ka jingkwah jong ka seng kaba la pynjop elekshon MP ia ka bad hangtei, u don u dak jingkylli.
Ha ka jingshisha, ha ka jing ialang ha Motphran, ha Madan Student lane ha kano kano ka jaka, kan donkam shisien ia ki nongialam sengbhalang, lane lehse da ka seng Congess hi, ba kin wan rah ia ki arngut ki MP, kiba don mynta ha Parliament, U Ma Vincent Pala bad ka kong Wansuk Syiem, ba kin iathuh ia kaei ka jing iakhun jongki (lada ki la leh), halor katei ka ain CAB.
Kat haduh mynta, imat, ki don ki bym pat da ngam jylliew ia ki jingjia ha ka Ri ha kine ki sngi, hynrei ngi hap ban sngewthuh, ba ngi don ha ka khep jong ka iap ka im, kaba ngi dei ban rai ia ka jinglong kyrpang jong ka mynta bad ka lashai jong ka Ri Khasi Jaintia bad kumta ka donkam kyrkieh ba ngin sngewthuh shai, ia la ka jong ka sien jam jongngi.
Kam kut tang katta, ka sorkar Jylla ruh ka la dei ban phikir tyngeh ha kine ki sngi bad ka ktien phikir, ka thew ia ki ain ki kanun ba ngi dei ban pynskhem ia ki trai jaka, ki trai muluk bad ba ngi ki Khasi, ngin long trai ia ka khyndew bad kiwei ki jingdon jingem kiba don ha kane ka Ri.
Babu Kular KhongjiremThnam hi puk ka issue ban pynsangeh noh ka sorkar NDA hapoh ka jingialam jong ka BJP ia ka Citizenship Amendment Bill 2016 kaban ailad ia kiwei pat ki nong India na ki ri Bangladesh, Pakistan, Afghanistan (lait noh ki Muslim) ba kin wanphai biang kum ki nongshongshnong ka ri India.
Ka North East baroh kawei ka lah pyrshah jur ia kane namar ki nongshong shnong tynrai (Indigenous people) ki sngewthuh ba kilah ban shah tyllep noh ha ki khyndiat snem ki ban wan lada pyntreikam ia katei ka bill.
Ki don bun ki jingktah bad ki jingma kiba lah ban jia ia ka ri India salonsar lada ka jingthm uba rieh jong ka sorkar BJP ha Delhi lyngba katei ka bill kan urlong shisha ha ki snem ki ban wan.
Kawei na kita ka long ka jingduhnoh jong ka nongrim ba kongsan (basic principles) jong ka Constitution ka ri India ba ka ri India kan duh noh ia ka nongrim kum ka ri synshar paitbah bym don jingiashah niam iano iano ruh (Secular Country).
Katkum ka tei ka bill, baroh ki jait niam ki ioh ban long nong India biang lait noh tang ka niam bad ka jaitbynriew Muslim watla ka dei kawei na ki jait niam bad jaitbynriew kiba don ha ri India.
Lada duh noh ka ri India kum ka ri ba laitluid ha ka jingmane niam, ka ri India kan long noh ka ri bathymmai kumba la ju pyrta shla ka sorkar BJP ha Delhi man ka por.
Kata ka mut ba ka ri india kan long noh ka ri kaba synshar ha ka kyrteng jong ka niam kum ka Pakistan, China bad kiwei kiwei.
Ka ktien ka jingiatylli hapdeng ki jaitbynriew ritpaid (unity in diversity) bapher bapher ruh kan jah noh na ka ri India kumba la maitphang da ki nongsain dur ka ri India mynshuwa.
Ha ki snem ban wan lyngba katei ka bill, ia ka ri India yn synshar noh da ki heh paid (majority) khlem da khein snep shuh ia ki rit paid (minority).
Kane ruh kan long ka jingma kaba khraw ia ki nongshong shnong rit paid jong ki ri India ha ki snem ban wan.
Sa kawei pat ka jingma ka long ka jingthmu jong ka sorkar BJP ban pynlong ain noh ia ka ri India kum kawei ka ri kawei ka niam.
Kane ka ain kaba ngi tip kum ka Uniform Civil Code ka lah don mynta ha jingkhang (door) jong ka sorkar NDA hapoh ka jingialam jong ka sorkar BJP ha Delhi.
Mar ia dep ia katei ka Citizenship Amendment Bill-2016, ka sorkar BJP kan sa pass noh sa ia katei ka Uniform Civil Code kaban pynlong ia ka ri India kawei ka ri kawei ka niam kumba ka lah don lypa ha ka jingthmu jong ka sorkar BJP naduh mynshuwa ba ka ri India kan long noh kum ka ri jong ki Hindu.
Hynrei kaba kham ma bad kham shyrkhei shuh shuh ka long ba ioh ka ri India kan kylla long noh kum ka ri socialist ki communist ha China bad Russia.
Lada ka BJP ka lah ban pynkylla thymmai ia ka ri India kum ki ri communist, kata ka ri India ruh kan kylla noh bakly bak na ka ri synshar paitbah (Democratic Country) sha ka ri synshar niam kajuh ka niam bad kajuh ka party kan synshar ia ka ri India.
Lada long ha kata ka rukom, ki ban ioh kam sorkar, kiban ioh jingmyntoi na ka sorkar kum u khaw ration, ki ing baduk bad kiwei kwei ki dei ban long na kajuh ka niam bad kajuh ka party synshar (same political party and same religion).
Lada urlong shisha katei ka jingthmu jong ka sorkar BJP ha Delhi, ka ri India jong ngi kan long noh ka ri India bathymmai (New India).
Ka North East jong ngi ka don tang kumba 25 ngut ki MP ha parliament.
Ha parliament pat ki don 545 ngut ki MP.
Hato ka sorkar BJP kan pyrkhat ia ki 25 ngut ne ia ki 520 ngut ki MP na ri thor ban ioh ia ka Majority ban thaw biang ia ka sorkar ha Delhi hadien ka MP Election 2019.
Donbok ba ka party JD (U) ha Bihar ruh ka kyrshan bad pyrshah lang ia katei ka bill lym kumta ka sorkar BJP kan ym khein snep satia ia ka North East namar ki don tang mar iwei ar ki MP na kawei kaWei ka state.
Ki political party, ki NGOs bad ki paitbah babun kim dei ban aili ban pass ia katei ka bill ba ioh ka ri India kan poi pynban na ka shyntur u khla sha shyntur u thlen syndon ne na ka nar ha ka ding syndon puk ha ki snem kiban wan.
Shillong: Ka jingtian bishar na ka bynta ki kam pud ka Meghalaya bad Assam kan long ha ka 24 tarik u rymphang, bad ka sorkar India, ka sorkar Meghalaya bad ka sorkar Assam kin hap ban thoh Affidavit sha Supreme Court halor katei ka kes, iathuh ka kong Fenella Lyngdoh Nonglait ka nongiasaid aiñ.
Katei ka dei ka kes kaba la ujor PIL da u bah THS Bonney halor ka kampud kam sam jong ka Meghalaya bad Assam bad kaba la sakhi da u MLA ka North Shillong u bah Adelbert Nongrum.
Nongpoh: Ka la long shisha ka jingkmen kaba khraw ia ki shnong kiba don ha ka thain Killing ha Ri Bhoi, ha kaba mynta ka sngi u Bah AL Hek, Myntri ka tnat ka koit ka khiah ha ka sorkar jylla, u la leit ban plie paidbah ia ka Sub-Centre, kaba la tei ha shnong Jorbil Killing.
Ha kaba plie paidbah ia katei ka Sub-Centre, nalor ka jingdon u Myntri ka koit ka khiah, la sakhi ruh da ka jingdon u Bah Sosthenes Sohtun, MLA ka Jirang, u Bah Victor Rani, MDC ka Jirang, u Dr.
M.
Mawrie, DMHO ka Ri Bhoi lem bad kiwei ki ophisar sorkar kaba kynthup ia ki rangbah shnong jong katei ka thain.
Khyndiat kum ban shu pynkynmaw hangne, ba ia katei ka Sub-Centre, la buh mawnongrim naduh u snem 2006, kaba dei ruh ka por ba u Bah JD Rymbai, u dang long kum u MLA bad uba dei ruh ha kajuh ka por kum u Myntri Rangbah ka jylla, hynrei naduh katei ka por ba la wan ban buh Mawnongrim,ka jingiai ap khmih lynti ki paidbah ka la wan ban urlong mynta ka sngi haduh ba la ioh ban plie paidbah ia ka.
Haba ai jingkren ha kane ka sngi, u Bah AL Hek, u la pynpaw ia ka jingkmen hadien ba la ioh ban plie paidbah ia katei ka Sub-Centre, kaba dei ruh kawei na ki jaka ka ban sa ai jingsumar ia ki paidbah kiba sah ha katei ka thain.
U la ong ruh, ba kane ka sorkar kaba mynta, ka ialeh shitom bad wad ia ki lad ki lynti, na ka bynta ban ai ka jingshakri kaba janai ia ki paidbah ha man la ki bynta jong ka jylla, ha kaba katba nangmih ki sngi ka la nang pynmih ia ki rukom treikam bapher bapher na ka bynta ka jingmyntoi jong ki paidbah, khamtam eh haba iadei bad ka koit ka khiah.
Ha kane ka sngi, u Bah AL Hek, u la pynbna ruh sha ki paidbah da kaba ong ba kane ka sorkar ka la thaw ia ki lad ki lynti na ka bynta ka koit ka khiah ki paidbah bad kawei na ki sakhi kiba shai kdar, ka dei halor ka jingpynkylla ia ka rukom pyntreikam ia ka MHIS, ha kaba mynshwa la ioh tang da ki 5ngut ha ka shi ing, hynrei mynta ka sorkar ka la pynkyllal bad kata ka long ba ka la ailad ban rejister baroh shiing shisem bad kin sa ioh ia ka jingmang tyngka kaba haduh T.
5 lak.
Namarkata, haba iadei bad katei ka Sub-Centre, u Bah AL Hek, u la kyntu ia ki paidbah, ba ki dei ban sumar bha khang ba ka da long shisha kata ka jaka sumar ka ban sa ai ia ka jingshakri kaba janai ia ki paidbah ha katei ka thain hi baroh kawei.
Shillong: Ka synjuk Kur Wahlang Pahsyntiew Phrakpoh jong ka Hima Jirang myn hynnin ka sngi ka la iakynduh ia u Executive Member ka Elaka ka KHADC ha kaba ka la ai dorkhas pyrshah u Syiem Hima Jirang u Paiem RH Wahlang halor ka jingleh donbor jong u bad ki Myntri kaba long pyrshah ia ka riti dustur.
Ki Nongialam kakur pahsyntiew, kiba dang ai dorkhas ia u Bah Latiplang.
Ha ka dorkhas ba la soi da u President Bah Gumbries Wahlang bad Secretary Bah S Wahlang, ki la dawa jur ba ka KHADC kan weng noh mardor ia u Syiem, namar ula khlem lah ban pynlong dorbar hima la san snem naduh 2013-18, nalor ki kam tih maw bad khyndew, ka jingpynlut ia ka pisa hima ba T.
20 lak bad pynduh ia ka khlaw ha Rani Jirang khlem ka jingmynjur ka dorbar hima ka la pynlong ia ki khun ki hajar ban sah ha ka umdum.
Ki la pynpaw ba ka jingleh donbor u syiem ka la paw pyllein lyngba ki kot ki sla ba ki la ioh ba ula ai pata sha ki dkhar ban tih maw bad khyndew na ka Hima kaba long pyrshah ia ka riti synshar bad ula pynkhein ia ka Meghalaya Land Transfer Act 2010.
U la ai ruh wat ka No objection Certificate ia u bar jylla ba la ithuh kyrteng u Depok Buruah ba un ioh ban apply ia ka Deed Declaration ha ophis Deputy Commissioner, Nongpoh, Ri Bhoi District.
Ki la ong ba u Syiem ula phiah ar liang wak ia ka Kur Wahlang Pahsyntiew ba 10 kpoh hadpeng ki 2 kpoh Kuia bad Narlong bad khein nongwei ia ki 8 kpoh ha ka synshar khaddar kiba dei hok ban ioh mynta katkum ka riti ki dustur ba la buh ki longshwa mynshwa.
Kane ka kynhun ka la kynduh ruh ia u CEM KHADC, Bah HS Shylla bad la donlang u EM Bah Latiplang Kharkongor haba ki la pynpaw ia ka jingsngewkhia jur bad na liang jong ki la ong ba kin bishar bniah ia kane ka kam, namar ka dei ka kam iap kam im jong ka jaidbynriew bad ki kyrmen ba kin leh kham noh kloi katba lah.
Kum ban pynkynmaw ka kam Syiem Hima Jirang ka la sah teng la palat ar snem ha KHADC naduh ba bat u Bah Lamphrang Blah, MDCMawphlang kum u EM Elaka bad hadien la shimti noh da u Bah Latiplang Kharkongor kum u EM bad shah knieh noh ha u CEM barim ka KHADC, Bah PN Syiem bad ka iaid sha ki ar lai tyllli ki miej jong ki EM bad mynta ka la poi biang ha u Bah Latiplang Kharkongor.
Shillong: U symbud myntri rangbah ka jylla u bah Prestone Tynsong, u la ong ba ka sorkar kan sa peit ia ka jingdawa ki sengbhalang ban weng noh ia ar ngut ki bar jylla na ka kam Vice Chairman ba la thung da kane ka sorkar MDA.
Ka sorkar MDA ka la thung ia u Pawan Sharma uba dei u nongialam ka Non Tribal Youth Union (NTYU) kum u Vice Chairman ka Meghalaya Commission on Resources Mobilisation, katba ia u Vijay Raj kum u vice chairman ka State Government Program Implementation and Monitoring Committee.
Hynrei na ka liang u Vijay, ula risain noh ialade myn hynnin ka sngi sha u myntri rangbah na kane ka kam hadien ba la mih ka jingpyrshah kaba jur bha na ki seng bhalang.
Haba kren halor kane myn hynnin ka sngi, u symbud myntri rangbah u bah Prestone Tynsong u la ong, “La ioh ia ka jingtip ia kane dang shen bad ka sorkar kan sa peit ia kaei kaba dei ban leh".
“Ngin sa peit ia kane bad ap shipor", la ong u symbud myntri rangbah.
Katba u bah Hamletson Dohling uba dei u myntri sorkar, u la ong ba u la dep ban pynsngew pyrshah sha u myntri rangbah u Conrad K Sangma halor kane, namar ba ia kine ki briew la thung da ka jingphah jong ki paralok ba don lang ha ka sorkar.
Ha kajuh ka por, u myntri tnad kam pohiing u James K Sangma u la ong ba kane ka sorkar ka dei kaba thung duna tam ki briew sain pyrthei khamtam haba ianujor bad ka sorkar barim.
U la ong ba ha kaba iadei bad ka jingthung vice chairman ia kine ki ar ngut ki bar jylla, yn sa pyrkhat ka sorkar shen.
U la ong ruh ba kane ka sorkar ka kham duna ka jingthung kam ia ki briew sain pyrthei lada ianujor ia ka sorkar MUA kaba rim.
Shillong: U MLA ka Nongkrem konstitwensi, uba dei ruh u Chairman ka State Planning Board u la wan ban ia shim bynta ha ka jingialang bah jong ka KSU kaba la long myn hynnin ka sngi ha Parking Lot, Jaiaw ha Motphran.
U bah Lambor Malngiang u la shim bynta ruh ban ai jingkren ha katei ka jingialang.
Haba kren ha katei ka jingialang u bah Lambor u la pynpaw ka jingbitar ia ka sorkar BJP kaba la wanrah ia ka Citizenship Amendment Bill, 2016 bad u la ong “Sala ka sorkar BJP, pha mut ban bamduh Ia ka ri jong ngi’.
U bah Lambor u la ong ruh ba dang shen ki la leit ban ia kynduh ia u myntri ka tnad pohing ka sorkar India u Rajnath Singh bad ha katei ka jingiakynduh u la ong ba kim shym la kyrpad ia u, hynrei ki la ai beit da ka jingdawa ban sangeh noh ia ka CAB.
“Ngim donkam ban ia Namaste hynrei ngi la lei tong beit Stop" u la ong.
U bah Lambor u la ong ruh ha katei ka jingialang “Danglah ba jaw ka snam jong nga shuwa ban jaw ka snam jong ka jaitbynriew".
U la pyniasyriem ia ka CAB kum kata ka CAB lane ka Local Taxi ka ban kit ia ki khar Bangladesh sha kane ka jylla.
U la iathuh ia ka jingiakynduh hapdeng ki MLA jong baroh ka thain shatei Lam Mihngi kiba la shim ia ka rai ban pyrshah ia ka CAB, u la ong ba ha katei ka jingialang u myntri rangbah ka Bihar ruh u la phah ia ka shithi ban pynpaw ba u pyrshah ia ka CAB bad ha katei ka jingialang kaba la long ha Guwahati, u la ong ba la shim ia ka rai ba ka Sub Committtee kan leit sha kylleng ki jylla ban kyrpad ia ki MP Rajya Sabha ba kin pyrshah ia katei ka Bill.
Shillong: U Chairman ka North East Student Organisation (NESO) u bah Samuel Jyrwa u la ong ba ka Citizenship Amendment Bill, 2016 ka dei ka Bill kaba ka sorkar India hapoh ka jingialam ka BJP ka thmu ban pynkylla Hindu salonsar ia baroh kawei ka ri India.
U bah Samuel u la ong ba kane ka dei ka jingpyntreikam ka BJP ia ka jingmut jingpyrkhat jong ka RSS ban pynkylla Hindu ia baroh kawei ka ri India.
“Ki sngewthuh ba ngi ki rit paid ha ka thain shatei Lam Mihngi ngi dei ki nongpynwit ia ka jingmut jingpyrkhat jong ki bad ki shem ba ka eh ban ia khun ia kane, kumta ki la wanrah da katei ka Bill ka ba nailad da ki khjar Bangladesh kiba dei ki Hindu ban wan sha kane ka ri jong ngi ban long nongshong shnong bad kane kan pynskhem ruh ia ka vote bank jong ki" ong u bah Samuel haba kren ha ka jingialang paidbah kaba la long mynta ka sngi ha Motphran.
Utei u nongialam ka NESO u la ong ba kane ka jaitbynriew Hynniewtrep ka don tang 14 lak ngut ki briew, katba ki khar Hindu na Bangladesh ki dson haduh 140 lak ngut bad dei ha kine ki snem ba la pyni ka jingbun briew hangne ka la kiew da 28% bad katei ruh kam dei satia ba ki dei ki briew jong ngi hynrei ka jingkiew dei namar ka jingdon jong ki bar jylla bad ki mynder Ri.
U la ong ba lada ka CAB kan treikam, kane ka jaitbynriew kan ia kynduh ia ka jingeh kaba kin ym lah shuh ruh ban pynlong jingialang kumba ki pynlong mynta ka sngi hynrei kin long kum ka Tripura ba lada ia lum paidbah ki trai ri yn thombor da ki pulit ki swar bad ki mynder ri ia ki trai ri.
U la kyntu ia baroh ki paid ka Bri u Hynniewtrep ba kin kylla thiah kylla dem bad kin duwai ba kate ika Bill kan ym treikam bad u la ong ba lada jia ba ka Rajya Sabha kan mynjur ki paidbah ka Bri u Hynniewtrep ki dei ban long kiba la pynkhreh ban ia khun ia ka thma bah ban iada ialade.
Shillong: U myntri ka tnad kam pohiing ka jylla, u James K Sangma, u la ong ba ka sorkar kam pat ioh jingkhein satia ia ka jinglut jingsep ha kaba iadei bad ka jingwad ia ki briew ba shah tap ha krem dewiong ha Ksan, ka East Jaintia Hills.
Haba kren myn hynnin ka sngi sha ki lad pathai khubor, u James u la ong ba ka sorkar kam pat ioh jingkhein ia ka jinglut jingsep ha kaba iadei bad ka jingwad ia ki briew ba shah tap ha krem Ksan ha East Jaintia Hills.
“Ngim pat pan ka jingkhein, namar ba ka jingpyndonkam ka dang iaid bad ka jinglut kaba jur namar ba la wanrah bad la pyndonkam da ki mashin kiba la wanrah nabar", la ong u James.
U James u la ong ba kane ka kam kaba jur bha bad ki don ki jenerator, ki briew ba wan nabar ban leh ia kane kam bad ka jinglut kaba jur, hynrei ym pat ioh jingkhein haduh mynta bad ka sorkar kan sa shim jingkhein halor kane ka jinglut.
Lah ban kdew ba ka jingwad ia ki briew kiba shah tap ha krem dewiong ha Ksan ka la kot sha ka 48 sngi eiei mynta, naduh ba la jia ha ka 13 tarik Nohprah.
Ki bor pynlait kiba don ha Ksan ki la ioh ban sei kawei ka met napdeng ki 15 ngut kiba shah tap ha katei ka jaka bad ki dang lap sa kawei tangba kim pat ioh sei satia haduh mynta.
Nongstoiñ: Ki long iing kiba duk bad kiba kyrduh jong ki 30 tylli ki shnong jong ka thaiñ Lawse, Sohparu West Khasi Hills District, ki la ioh ia ka jingiarap kaba kyrpang ia kaba la wan ban noh synniang da ka kynhun jong ka Ramakrishna Mission Ashrama Cherrapunjee Sohra.
Ia katei ka jingialang sam jingiarap la ioh ban pynlong ha ka sngi ba ar jong ka taiew hapoh ka Sohparu LP School ha ryngkat ka jingiadonlang u Babu a Phastarwell Lyngdoh u dkhot MC jong baroh ki skul ka RKM kiba don hapoh ka Jylla Meghalaya, u Maharaj Swami Sita Marananda, ki dkhot bad nongkitkam ka RKM Sohra, ki riew rangbah jong katei ka thaiñ bad kiwei kiwei.
Ha katei ka sngi haduh kumba 1034 ngut ki paidbah na kitei ki 30 tylli ki shnong jong katei ka thaiñ, ki la ioh ia ka jingiarap da ki jain ki nep ia kaba la sam da ka RKM Sohra ha ryngkat ka jingiatreilang bad ka shnong Sohparu.
Haba ai jingkren ha katei ka jingialang na ka liang jong u Babu Phastarwel Lyngdoh, u la iathuh ba ka jingwan jong ka kynhun RKM Sha katei ka shnong ka long na ka bynta ban ia noh synniang lem ia ki briew kiba duk ba suk bad kumjuh ban kyntiew ia ki kam puke puthi ha ka dong ka thain.
Na ka liang jong ka kynhun jong ka Ramakrishna Mission Ashrama Cherrapunjee, Sohra; ha katei ka sngi ka la pynbna ruh ba kan sa shimti noh ban pyniaid ia ka skul LP Sohparu ban pynbha bad ban kyntiew kyrdan noh kham shajrong kaba lah ban poi ruh shaduh ka Higher Secondary School.
Shillong:Ka Rngaid Development Society ha ryngkat ka All Meghalaya Dance’s Association Seng Kmie, ka la ioh ban pynhap pyrda noh ia ka jingiakop pyni sap South West Got Talent.
Ia ka nam lahduh kum u Icon South West Got Talent, la ioh ban rah da u Samla Rikupar Syiemlieh, u nongshad uba tbit katkum ka juk mynta, na ka shnong Phudjaud; ia ka nam ba ar da u heprit Rangdajied Khardewsaw u nongshad na ka shnong Rangthong bad ia ka nam balai la rah da ka Samla Lawanpynhun Nongsiej, na ka shnong Mawkyrwat kum ka nongrwai ba syiang sur kum ka jingrwai Titanic.
Ha kane ka sngi la pynphuh pynphieng ha ka jingiadon ryngkat jong ki riew rangbah ba pawkhmat ka thain South West baroh kawei kiba la ai jingkren kyntu kynpham ia ki heprit bad ki samla kiba donsap la ioh ruh ia ka jingkren lyngkot na u President ka All Meghalaya Dancer’s Association bah Kitbok Thabah.
Na ka liang jong u, u la ai jingkren ruh bad pynkynmaw ha ka por ba u dang shad ha ki thain South West, ki dang duna shibun ki nongshad bad ki nongrwai, hynrei u la ai jingiaroh pat ba mynta ka thain South West Khasi Hills, ka dei ka jaka kaba bun bha ki nongshad bad ki nongrwai kiba don shisha ia ka talent u la kyntu ruh ba kim dei ban shongthait Hynrei ban bud dien bad trei shitom pyndonkam hok ia ka sap kaba ki don.
U la kular ruh ia kiba long ba nyngkong ba ar ba lai kin ioh rung direct sha ka Semi Final jong ka Meghalaya Superstar Season -III ka ban sa long noh shen bad ia ka Audition ha ka 18 tarik Rymphang, 2019 ha Youth Hostel bad ia ki finalist kin ioh rung direct sha ka Mega Audition khlem donkam leh audition shuh.
Nongstoiñ: Ka kynhun ialehkai jong ka Iawphniaw FC mynta ka sngi kan hap ban iakhun pyrshah ia ka kynhun ialehkai jong ka Khiemusniang FC ha ka Pre Quarter Final jong ka lympung 2nd Invitation Knock out Football Tournamement bala pyniaid da ka New Nongstoiñ Sport Social Cultural Club (NNSSCC).
Katei ka jingiakhun ka ban long hapdeng kitei ki ar tylli ki kynhun Kan sdang ha kapor 1:30 PM ha ka madan jong ka shnong New Nongstoiñ bad la khmih lynti ruh ba katei ka jingiakhun kan long kaba itynnad bha.
Kumta na ka liang jong ka NNSSCC sa shisien ka khot ka wer ia baroh ki paidbah riew ieid phutbol jong ka thaiñ ba kin wan ban sakhi ia katei ka jingiakhun ka ban long hapdeng kitei ki ar tylli ki kynhun.
Shillong: U President rangbah jong ka KSU, u samla Lambokstarwell Marngar, haba kren ha ka jingialang paidbah kaba la long mynta ka sngi ha Motphran, u la ong ba mynshuwa la pyniasoh jubor ia ka Bri u Hynniewtrep bad ka sorkar India da kaba pynap da ka ktang suloi ba kin ia soi ia ka jingiateh, hynrei mynta pat ka sorkar India ka la wanrah da ka CAB kaba  thmu ban iuhroit ia ki rit paid ha kane ka jylla.
“Dei na kata ka daw ba ka KSU ka ju pyrta We are Indian by Force and Khasi by Blood" lane ngi long India da ka bor, hynrei ki Khasi da ka snam, u la ong.
U la ong ruh ba dang shen 10 ngut ki dkhot ka KSU ki la sha hkhot hajir ha ki  pulit khlem daw bad haba ki nongialam ki leit mih, ki lap ba ka daw ka jingkhot hajir ka dei namar ka jingtynruh ka sorkar BJP na Delhi, namar ba ka jingshah kawang Petrol bom jong ka ophis ka BJP ha Shillong.
“Shah  kawang Petrol Bomb ka ophis BJP ha Shillong pangnud ki BJP na Delhi, ngim tip aiu kan jia lada ia ngi yn kawang da u Atomb bomb" ong u  samla Lambok.
Utei u nongialam ka KSU u la khot ia ki paidbah ba ki dei ban long kiba la pynkhreh nangne shakhmat ban mih sha madan lada ka sorkar India kan pynlong aiñ ia katei ka CAB, “Long kiba la pynkhreh lada ka don ka jingdawa ban mih sha madan, phi lah ban shim ia ka jingim jong ngi hynrei phin ym lah ban shim ia ka nongrim ka jong ngi, lada ka sorkar kam khang ia kane ka CAB ngi sheptieng ioh ba ka por kan poi ba ki samla ha ka jaka ba kin bat da u khulum kin bat pynban da ka suloi" ong u samla Lambok.
Shuh shuh ka KSU ka la dawa na ka sorkar jylla ba kan weng mardor ia ki 2 ngut ki nongialam jong ki bar jylla lane ki nongialam jong ka Non Tribal Youth Union kiba ka sorkar ka la thung kum ki Vice Chairman ha ka tnad jong ka kata u Pawan Sharma bad u Vijay Raj.
“Weng mardor ia kine ki nongshun ka jaitbynriew kiba la shah thung kum ki Vice Chairman, lym kumta lada jia eiei nangne shakhmat  kito kiba donkti ban thung ia ki kin hap ban shim ia ka jingkitkhlieh" ong u President ka KSU.
Jowai:Ha ka por tlang, wat ban leit painkhana ruh hap thied um ha Khliehriat, ong ki nongialam jong ka sengbhalang na East Jaintia.
Katei ka dei ka jingiathuh jong ka Seng Meghalaya People’s United Front East Jaintia Hill District (MPUF-EJHD), mynta ka sngi, hapoh ka jingialam u  Samla Michal Chyrmang, President  ha ryngkat ka jingdonlang U Bah Kyrshan Blah, President ka Khliehriat Circle, ki la   leit buh dorkhas ha u MLA ka 6-Khliehriat Constituency, uba dei ruh  u myntri ka sorkar jylla, ha kaba ki la dawa  ban maramot ia ka surok naduh Ladrymbai,Moolamanoh haduh Moolang, nangta  naduh Ladrymbai haduh ka shnong Rymbai bad ban pynbha ia ki lynti synkieng kiba don hapoh ki dong ki shnat jong ka Khliehriat, ban buh ia ki ding surok ha ki dong bapher ka Khliehriat bad ban  pyndep ia ka tyllong um ha Rymbai, ka ban ai jingmyntoi ia ki khatsan tylli ki shnong kiba don hapoh ka 6-Khliehriat Constituency.
Kat kum ka jing iohi jong ka seng, katei ka surok naduh Ladrymbai shaduh Rymbai bad sa kawei pat naduh Ladrymbai,Moolamanoh haduh Moolang,  ki la jot shaba palat bad ka jingjot jong kitei ki surok ka long la slem bha, ha kaba  ymdon ba peit bad ka long kaba sngew jahburom ia ka thain hi baroh kawei.
U ma Kyrmen Sylla, ha ka jingiakren, u la ong ba ki la dep pynrung ia ka Rymbai  bad shen yn sa lah ban pyntrei bad u iathuh ba u dang wad lad  ia ka Moolamanoh, katba halor ka Greater Rymbai Water Supply Project pat u la ong la dep pynbiang nadong shadong bad kaba sah ka long  sa tang ban pynpoi bording khnang ban ioh buh ia ki motor bad ula ong ruh ki shnong ki ban ioh um nyngkong dei ka shnong Rymbai bad ka ophis jong u Deputy commissioner ka East Jaintia bad ynda la dep ia ka bynta ba nyngkong, yn sa pyrshang ia ka bynta kaba ar bad kaba lai, ban pynpoi um sha ki shnong kiba dang sah.
Ka Seng ka pynpaw ia ka jingsngewkhia ba  ha ka por aiom tlang ki paidbah ka thain ki hap ban thied ia ka um wat ban pyndonkam ban leit painkhana  ruh hap ban thied ia ka um bad lada lah ban pyndep ia katei ka Project ha ka por kaba biang, kan long ka jingkyrkhu bah iaki paidbah ka thain khamtam u duk u suk.
Ka sorkar jylla ka la mynjur ban aiti ia ki ain shna iing ka Meghalaya Urban Development Authority (MUDA) sha ki Autonomous District Council (ADC) ba kin ai permishon ban pyntreikam ia ki ha ki jaka ba hap shabar ka jingpeit jong ka Municipal.
Haba kren mynta ka sngi sha ki lad pathai khubor hadien ba la wai ka jingialang ka kynhun myntri sorkar, u symbud myntri rangbah ka jylla u bah Prestone Tynsong, “Ka sorkar ka la mynjur ban aiti ha ki District Council ban pyntreikam ia ki ain shna iing ka MUDA ha ki haka ba hap ha ka 6th scheduled bad hapoh ka master plan jong ka Town and Country Planning Act 1973, lait noh tang ki jaka Municipal".
Katkum ka jingong u symbud myntri rangbah, ki kyndon shna iing ban pyntreikam da ki district council kin dei hi kijuh jong ka MUDA, kiba lah ban shu iapher malu mala.
U symbud myntri rangbah u la ong ba ki district council kin pyntreikam ia ki kyndon ba la shna ka MUDA namar ba ka jingkwah jong ki paidbah ka long ba ha ki jaka ba hap ha ka sixth scheduled dei ban peit da ki district council, ym da ka MUDA.
U la iathuh ba haduh mynta ki don tang ar tylli ki district council kata ka KHADC bad ka JHADC kiba la dep submit ia ki ain shna iing hynrei ka donkam ban don kawei ka ain shna iing kaba ryntih ban pyntreikam da baroh ki district council namar ba kaba kongsan ka long ban shna ia ki iing kiba skhem bad ba shngain khamtam ha kane ka jylla, ba ka dei ka lynti iaid u jumai.
U la ong ba ki rangbah shnong, ki kynhun mynshwa ha ka jingialang bad ka sorkar, ki la pynpaw ba kim sngew tynnad ban peit ka MUDA ia ki jaka ba hap ha ka Sixth Scheduled bad ki la dawa ba dei ban peit ki district council bad ka sorkar ka sngew iahap ia kane ha kaba ka la rai ban aiti ha ki district council.
“Ki district council kila pyntip ba kin thaw ia ka tnad engineering wing na ka bynta kane ka kam", u la ong.
Shillong: Ha ki lai taiew ba ladep, ki la don ki jing leit lute ia ki iingmane bapher jong ka balang Katholik ha Garo Hills bad kitei ki kynthup ia ka Mater Dei Parish ha Dawagre jong ka nongbah Williamnagar, nangta ka St Thomas ha Chockpot, nangta sa ka Sacred Heart Parish ha Dalu bad mynta sa ka St Dominic Savio Parish ha Garobadha, kaba don 30 Kilometre na Tura.
Hynnin ka shiteng synnia, la iathuh ba ki runar, kiba don kumba 20ngut ki la leit lute ia ka iingmane jong ka St Dominic Savio Parish ha Garobadha bad ki runar, ki la ioh ban leit rung ha ka ophis trei kam jong U Parish Priest jong katei ka iingmane bad ki la ioh rong ei ia ka pisa kaba T.
1,25,000  bad ki la ioh rah ruh ia ar tylli ki mobile phone bad kiwei de ki tiar ba remdor na katei ka ophis.
Kitei ki ehrang, ki la leit rung ruh sha ka jaka sah jong ki Lyngdoh niam bad ki la ktah kti ia U Phadar Thomas Jones bad ia U Phadar Daniel Sangma bad kitei ki la teh pyrdet ia kitei ki arngut ki Phadar bad teh da ka jain na shyntur jongki bad hadien kata ki sa  shoh bad bom na ki kjat bad na ki kt jong U Phadar Thomas.
Mar kumta, U Phadar John Mathias R Marak, ula iohsngew ia katei ka jingjia bad mar kumta, ula halla bad haba ki runar, ki iohi, ba ki la sdang ia lum briew, ki la phet noh bak na katei ka jaka.
Shillong: Ka Chennaiyin FC ka la pynkut ia ka rekod ka Shillong Lajong ban shu jop lynter ha ka lumpung iakhun Hero Elite Youth League Final Round Group B kaba long ha Goa mynta ka sngi.
Ka Chennaiyin ka la pynliem ia ka Shillong Lajong da 1-0.
Ha ka jingshisha, ka Lajong ka la jop lynter ha kane ka lumpung ialehkai naduh bas dang bad dei tang mynta ka sngi ba ka la shah rem noh.
Ia kane kawei ka kol, la thep da u Vijay Thangavel ha ka 48 minit ban pynlong ia ka Chennaiyin ban khur 3 point.
Ka Shillong Lajong kan iakhun ia ka jingialehkai ba khadduh ha kane ka lumpung pyrshah ia ka Reliance Foundation Young Champs ha ka 1 tarik Rymphang.
Shillong: U Vijay Raj, Vice Chairman ka State Government Programme Implementation and Monitoring Committee, ha kaba u la ong “La imat, kumba ka jingthung ia nga kum U Vice Chairman, la sngew pyrshah da ki katto  katne ki sengbhalang, ha kaba ki la kynnoh ba nga dei mynshwa U President jong ka Non Tribal Youth Union (NTYU) bad wat la nga la pynshai ruh, hynrei ki dang iai  bteng ban pyrshah bad katei ka pynthut shi katdei ia ka jingtrei kam jong ka sorkar Jylla".
“Halor katei ka daw ha neng, nga ieh  noh ia katei ka kam, namar ba ngam kwah ba ka jing trei kam ka sorkar Jylla, kan don jingdkoh.
Wat la katta, ngan iai bteng ban ai ia ka  jingshakri jongnga, na bynta ka roi ka par jong ka Jylla" ong katei ka shithi, ba la phah da U Raj sha u myntri rangbah ka Jylla, mynta ka sngi.
Shillong: Ka jingialang paidbah jong ka Khasi Students Union, kaba la pynlong mynta ka sngi, ka la dawa ia ka sorkar ba kan weng kam noh mardor ia U Pawan Sharma bad ia U Vijay Raj bad ka la maham ruh ba lada ka sorkar Jylla, kam weng kam ia kitei ki arngut, ka seng, kan nym bah khlieh satia lada ka don kano kano ka jingjia.
Ha ka jingialang, la thang ruh ia ki tyngshop jong U Pawan Sharma bad U Vijay Raj.
Ka jingialang ka kren pyrshah ruh ia ka ain buhai shnong ki poiwir lane ka Citizenship Amendment Act, 2016 bad ka jingialang ka byrthen tyngeh, ba lada yn pynlong ain ia katei ka ain, kumta katei ka seng, kan pynlong da ka jing ia khih ba tyngeh ha ka Jylla hi baroh  kawei.
Ha ka jingialang, la shim bynta da shibun ki kynhun sengbhalang bad nangta la synran lang ruh da U Bah Hamlet Dohling, myntri sorkar Jylla bad U bah Lambor Malngiang, Chairman State Planning Board bad U bah Samuel Jyrwa, Chairman ka North East Students Organisation (NESO).
AIS SujaKa Jesabel ka dei ka Jentil ka bym tip shaphang u Blei uba im, uwei na ki Syiem Israel hyndai uba kyrteng u Ahab u la shim ban long ka tnga jong u ha ki snem 874 – 853 B.
C ne ha shuwa u Khrist.
Ka Jesabel ka long ka briew kaba shet shukor ia ki briew bad ia ki briew jong u Blei kaba wad daw wad dong ban pynduh ia ki briew jong u Blei bad ka khot ialade ba ka long ka Nongiathuhlypa, pynban ka hikai bad shukor ia ki shakri jong u Blei ban klim sih bad ban knia ha ki bleithaw, kaba leh ia ki kam u soitan baroh pyrshah ia u Blei.
Ha ka jingshisha, u Ahab u Syiem Israel u long uba sheptieng Blei katkum ka rukom ki kpa tymmen hyndai.
Hynrei ka Jesabel pat ka long ka briew ka bym thikna, kat haduh ba ka la pyllong ia u Syiem ki Israel ban mane bleithaw syndon ban mane ia u Blei Baal, bad ban tei ruh ka jaka mane blei ia u Baal, bad ka wallam da ki spah ngut ki nongiathuhlypa jong u Baal bad ki Asherah.
Da ka jingpynshoi jong ka Jesabel, u Ahab u la ngop kat haduh ba Ahab u la kren pyrshah ia u Nongiathuhlypa jong u Blei u Elijah.
Ha ka Kitab ki Syiem la thoh kumne: “Te ynda u Ahab u la iohi ia u Elijah, u Ahab (U Syiem Israel) u la ong ia u “Long ma me u nongpynshitom ki Israel? U Elijah ula iathuh, Ngam shym pynshitom ia ki Israel; hynrei MA ME KEIN BAD KA IING U KPA JONG ME ha kaba me la lyndet ia ki hukum u Trai, bad ba me la leit bad ki Baal.
Te namar kata to phah ia lum lang ha nga ia ki Israel baroh ha u lum Karmel, bad ia ki nongiathuhlypa u Baal 450 ngut bad ia ki nongiathuhlypa ki Asherah 400 ngut kiba bam ja ha ka miej jong ka Jesabel" 1 Syiem 18:17-19.
Hangne ngi iohi ba u Syiem Ahab u la kohnguh ia ka Jesabel ban ia kaba kohnguh ia u Blei, u Elijah.
“Te u Ahab u la iathuh a ka Jesabel ia baroh kaba u Elijah u la leh bad kumno ruh ba u la pyniap ia ki nongiathuhlypa da ka waitlam" Exodus 18:20-40.
Kumta ka Jesabel ka la phah nonglam ktien sha u Elijah ka da ong, “To ki blei kin leh kumta ia nga bad palat ruh, lada ngan ym pyllong hamar kane ka por lashai ia ka jingim jong nga ym pyllong hamar kane ka por lashai ia ka jingim jong me kum ka jingim jong uwei na kita.
Te haba u la iohi ia kata, ula ieng joit bad u la phet noh namar la ka jingim bad u la leit poi sha Beersheba kaba dei ka Judah bad u la iehnoh ia la u shakri hangta" Exodus 19:1-4.
Kumta ka ktien u Blei ka maham jur ia ki balang Khristan ne wat ha ki kam imlang sahlang ne ha ka synshar khadar ban husiar bha ban nym shah ialam bakla ha ki biew kiba long Jesabel kiba hikai ki jinghikai ba shukor kiba kren ia ka lamler tang ban myntoi ialade shimet, namar u Blei un bishar.
Namar kata, u Blei u ieng pyrshah ia kito kiba long Jesabel kiba ieng nongrim ha ka thok ka shukor bad ha ka jingim ka bymithuh ia u Blei hynrei ka mynjur (compromise) ha ki jinghikai bad ki lynti jong u soitan.
Jingpynpaw 2:19-29.
Ka jingkohnguh u Ahab ha ka Jesabel bad ka jing lyndet jong u ia u Blei ki Israel, ka la pyllong ia u Blei ban phah ka nemsniew da ka jingrang tyrkhong ha kata ka Ri bun bun snem.
1 Syiem 17:1.
Kumjuh ruh lada ki Syiem ki nongsynshar ha ka Ri jong ngi kin kohnguh ia kiwei pat ki blei bad lyndet ia u Blei ba im, un phah da ka nemsniew ha ka Ri ka jaid bynriew.
Namar kata husiar na ka Jesabel.
Namar ba ka sorkar India, kam shym pynmih paidbah ia ka kaiphod jong ka NSSO (National Sample Survey Organisation), kaba dei na ka bynta ka ioh kam ioh jam bad ka jingduh kam ruh na ka bynta u snem  2017-18, kum u lamphang jong ka  National Statistical Commission (NSC), ula hiar shuki noh hynnin ka sngi bad uwei na ki dkhot ruh, ula hiar shuki lem hynnin hi ka sngi.
Kane ka dei ka kaiphod kaba nyngkong eh jong ka  NSSO bad kane kan pyni shai kdar, halor ka jingduh kam duh jam bad ka jinghiar ka ioh ka kot, hadien ka jing pynduh pisa jong ka sorkar India.
U P C Mohanan  bad U J V Meenakshi,  ki nonghikai jong ka  Delhi School of Economics, ki la shah jied ha U Jylliew 2017 sha ka NSC.
U Mohanan, haba kren sha ka Indian Express, u la ong ba ki la ai lut ia baroh ki jingtip kiba shai halor ka ioh kam ioh jam bad ka jingduh kam ruh kumjuh ha kaba sdang jong U Nohprah, hynrei mynta la ar bnai ka sorkar, kam shym la leh eiei satia.
Haba iakren ia katei ka mat, ka long kaba sngew sangsot shibun eh ia ki trai shnong jong ka thain Riwar sha khappud Bangladesh bad ka daw ka long ba ki don ki jing shah leh tohmet jong ki jaka ki puta jongki, ha ka jing ia pynbeit pud hapdeng ki ar tylli ki Ri, kaba la jia naduh ka por jong ka East Pakistan bad nangta sa kawei pat ka jingshah nion bein, ka dei ha ka jingker sainar shiah bad kam kut tang katta, ngi iohi ba nalor kitei ka don sa ka jingshah nion bad pynbieit ha ki riew sain pyrthei.
Ki don kiba shim ba ka jing pynbeit ia u pud u sam haduh ha kine ki sngi lane ka jingker sainar ka long kaba beain, hynrei katei kam dei ka jingkut nia, namar ba ka bor jong U DC, Shillong lem bad ki trai jaka, ki la ioh pisa shibun bah, namar ba ki la shah sngewbha ban ker sainar ha ki bri ki bsah jongki bad lada ka don kano kano ka jingthmu ban khanglad, ka pyni ba ka dei pynban ka jingleh pyrshah ia ki trai jaka.
Na ka bynta ki jaka kiba la hap ha ka Bangladesh, ngi hap ban pdiang ba kam dei ka kamram jong U Sordar ne U Rangbah Shnong ne U MDC, ba kin leit khynra ia ki mawpud lane ba kin leit ia mai ia ki BSF, namar ba ka kam pynbeit pud, kam dei ha kitei ki bor haneng, hynrei ka dei ban iaid lyngba ka sorkar Jylla bad kan leit sha ka sorkar India bad katei ka dei ban long ka lynti kaba beit bad kaba shai bha.
Hynrei kaba ima bad kaba sngew synei pynban, ka long ba ka jingleit pynshit ia ki trai jaka puta, na ka bynta khyndiat kynta, ka long kum ka jing hikai pynban ia ki, ba kin noh iap ialade ha ka ding bad ka daw, ka long ba ki lah ban khie bitar lane ban ia pyni bor bad ki pulit, ki BSF lane wat bad ki shipai jong ka Bangladesh.
U Bah Shylla, un leit noh, sa tang da ki khyndiat taiew, kum U CEM jong ka KHADC bad khlem pep, un ioh ia ka jingsngew ieid jong ki dkhot jong ka CCIB lane ki trai jaka, hynrei katei kan shu sah tang ka jing iathuh khana paralok ha ki khyndiat bnai ban sa wan, katba ka jingshisha, ka long ba kan nym lah ban pynbeit wat tang shi inshi ka jaka ruh.
Ki dkhot jong ka CCIB, ki la dei ban leit khynra ia u lamphang dorbar ba mynta, uba ki la ia bunkam ban iaid peit mawpud ha ki khyndiat snem mynshwa bad ban wad ruh ia ka kaiphod, kaba la dep aiti sha ka Sorkar Jylla.
[rms].
Ha ka jingialehkai jong ka English Premiere League, hynnin ka miet, ka Manchester City, ka la shah pynliem ha ka New Castle United da 2-1, ha kaba ia ki kol, la thep da U Solomon Rondon ha ka minit kaba 66 bad U Match Richie ha ka minit kaba 80, da ka jingshut penalty, katba ia ka Man City, la ioh thep da U Sergio Aquero ha ka 24 sekhon jong ka por sdang ialehkai.
Ha kawei pat ka jingialehkai ka Manchester United, ka ia khaid mar ar kol pyrshah ia Burnley, ha kaba ia ki kol la thep da U Paul Pogba ha ka minit kaba 87 da ka jingshut penalty bad nangta sa U Victor Lindelof ha ka minit kaba 92, katba ia ka New Castle, la thep da U Ashley Barnes ha ka minit kaba 51 bad U Chris Wood ha ka minit kaba 81.
Ha kawei pat ka jingialehkai ka Arsenal, ka la pynliem ia ka Cardiff City da 2-1 bad la thep ia ki kol da U Pierre Emerick Aubameyang, ha ka minit kaba 66 da ka jingshut penalty  bad U Alexandra Lacazette ha ka minit kaba 83, katba ia ka Cardiff la ioh thep da U Nathaniel Mendez Laing, ha ka minit kaba 93.
Haduh mynta ka Liverpool, ka ioh 60 point, ka Manchester City, ka ioh 56 point, ka Tottenham Hotspur 51 point bad ka Chelsea bad ka Arsenal mar 47 point.
Dawki/Pyrdiwah: Myn hynnin ka sngi U bah HS Shylla, CEM ka Khasi Hills Autonomous District Council (KHADC), ha ryngkat ki 2 ngut ki MDC u bah Manstudy Nongrem bad ka MDC ka Nongshken ka kong Grace Mary Kharpuri ki la leit ban jurip ia ka khappud jong ka India bad Bangladesh kaba don ha ki thaiñ Lyngkhat, Pyrdiwah bad Dawki.
Ha ka jingleit jurip, la don ryngkat na ka liang ki bor District kaba la mihkhmat da u EAC jong ka Pynursla Civil Sub Division u bah Gautam Warjri, ha kaba la don ruh ki nongialam jong ka CCIB u bah Kmen Myrchiang bad kiwei pat kumjuh ki Sordar jong ki shnong kiba don ha katei kathaiñ khappud.
La sdang ia ka jingjurip na Lyngkhat, ha kaba ki la leit peit ia u Pillar 1267 bad u Sub Pillar 1267 -1-S, hangtei ki la lap ba katkum u Pillar, ka madan phutbol ha Lyngkhat kam hap shuh hapoh ka shnong Lyngkhat bad kiba bun ki bri kwai ruh kim hap shuh hapoh Lyngkhat bad kitei kin ngat shabar jong u sainar shiah.
Kham shakhmat na Lyngkhat ha ka lynti ban leit sha Pyrdiwah ki la lap ba ka kompeni ka dang pyntrei ia ka jingtur khyndew na ka bynta ban pynieng sainar shiah bad katkum ka jingtih khyndew bad ka jing ai ksai jong ka kompeni ka pyni ba kiba bun ki jaka kin duh ei noh.
Nangtei ki la leit sa sha Pyrdiwah bad hangtei ki la lap ba u Pillar uba dei ban ieng na shiteng ka Wah u la kiew shaneng bad u la poi shaduh sha shnong briew shaduh sha ing mane ka Balang Katholik.
Na Pyrdiwah pat ki la leit sa sha Dawki ha Wah Umngot ha ka jaka ba tuid ki nongjngohkai pyrthei bad hangtei ruh ki la lap ba u Pillar u la poi shaduh shnong Dawki kaba kham mynshuwa u don hapdeng Um.
Haba ia kren bad ki nongthohkhubor u bah Shylla u la pynpaw ka jinglyngngoh ba ki jaka kiba hap mynshuwa ha Dawki, kaba u la la wan ban plie ia ka jingiakob king lieng ha u snem 1988, mynta pat ka la hap sha Bangladesh.
U la pynpaw ruh ka jinglyngngoh ba ha Lyngkhat ka Wah bad bad ka madan phutbol ruh ka la hap sha Bangladesh, ha Pyrdiwah ruh u la ong ba u Pillar ba dei ban don hapdeng Um u la poi shaduh shnong briew.
Halor katei ka jinglap jong ka District Council hadien ka ingwan jurip u bah Shylla u la ong ba katei ka jingker sainar shiah kaba la duh ei bun ki jaka ka dei namar ka daw jong ka sorkar jylla.
“Kane ka jing duh ei ka jaka ka dei na ka daw ka jingiasoi Land Boundary Agreement hapdeng ka sorkar India bad ka sorkar Bangladesh ha ka 6 tarik u nailur, 2011, bad ha katei ka por na kane ka jylla la mihkhmat da u Dr.
Mukul Sangma uba long u myntri rangbah ha katei ka por, nangta u myntri rangbah ba-ar , ngam tip u ba hRowell Lyngdoh ne u bah R.
C Laloo, u bah Prestone Tynsong uba dei mynta u myntri rangbah ba-ar u ba dei ruh u MLA jong kane ka thaiñ u la donlang bad u bah Lahkmen Rymbui, katba na ka sorkar India pat la mihkhmat da u Dr.
Mammohan Singh myntri rangbah duh ka Ri ha katei ka por.
Kine ki dei ban shim ia ka jingkitkhlieh halor ka jingkulmar kaba mih na ka jingker sainar shiah" ong u bah H.
S Shylla haba ia kren bad ki nongthohkhubor.
U bah Shylla u la ong ba kitei kiba la leit ban ai soi jingtehkular ha ka jingialang kaba la long ha Dhaka ha ka 6 tarik u nailur, 2011 ki la pynpaw ruh ba ki la leh ia kane ha ryngkat ka jingiasngewthuh jingmut bad ki trai jaka, “Hynrei kam shym long kumta, kim shym la kynjoh ktien ia ki trai jaka bad ki trai jaka kim tip eiei katba hangthie pat ki ong ba la dep pynbeit bad ki trai jaka, kine ki dei ban shim ia ka jingkitkhlieh.
U la ong ba katei ka jingpynkynriah ia u mawpud ka dei ruh ka jingpynkheiñ ia ka Nehru -Noon Agreement , 1958 kaba la iakut ba u pud un dei beit napdeng Wah.
Ka Nehru -Noon Agreement ka dei kaba la ia soi hapdeng u Pandit Jawaharlal Nehru myntri rangbah duh ka ri India bad u myntri rangbah duh ka Bangladesh u Feroz Khan Noon ha u snem 1958.
Shuh shuh u bah Shylla u la ong ba ka District Council ka dawa na ka sorkar jylla ba ka dei ban pynsangeh noh ia ka kompeni kaba pruid dak mynta ban ker sainar shiah bad u la ong ba ka District Council kan yn ym ai jingmynjur ruh na bynta katei ka kam bad lada kim ioh jingmynjur kin ym lah ban leh jubor ia ka District council.
U la ong ba ha ka 4 tarik u rymphang kan don ka jingialang hapdeng ka KHADC bad ka CCIB ban pyrkhat na bynta katei ka kam ban iaid shakhmat.
Katkum ka jingong u bah Shylla lada iaid katkum katei ka jingdon u Pillar ba mynta ka Lyngkhat kan duh ia ka surok, ka Dawki ruh kan duh ia ka surok kaba don mynta.
Shillong: Ha shwa ban sdang ka jingialang paidbah jong ka Khasi Students Union (KSU), ki dukan jong ki bar Jylla, ki khang lut mynta ka sngi ha Iewduh bad sha ki bynta jong ka Motphran ruh kumjuh.
La iathuh ba hynnin ka sngi, ki la don da ki phew ngut ki briew, kiba leit rung sha Iewduh bad kiba la phah khang ia ki dukan jong ki bar Jylla, ong ka khubor.
Ka jingialang jong ka KSU, kan sdang ha ka por 12 baje shiteng sngi ha jaka iew kali ha Motphran, na ka bynta ba kin pynpaw ia ka jingsngew pyrshah jongki, halor ka jingthmu ka sorkar India, ban pyntrei kam ia ka ain buhai shnong ia ki poiwir lane ka Citizenship (Amendment) Bill, 2016.
Shillong: U CEM ka KHADC u bah HS Shylla u la takrain ia kane ka sorkar jylla ba kam pushe eiei ia ka jingma kiba ap ia ka jaitbynriew, namar ba ki wan sha ka sain pyrthei tang namar ban ioh kam ioh jam bad ban kamai percentage na ka skhim sorkar na ka bynta ka myntoi ialade.
Haba kynthah jur ia kane ka sorkar, kaba khlem mynjur ia ka Eastern Bengal Frontier Act ne Inner Line Permit, ka Clan Bill, ka Khasi Social Customs Lineage Bill ba la phah da ka KHADC; u bah Shylla u la ong ba kane ka pyni ba ki briew kiba don ha ka sorkar kim don eiei ka jingsngew khia ia ka jingma kaba ap ia ka jaitbynriew na ka jingwanrah ka sorkar pdeng ban pynlong ain ia ka Citizenship Amendment Bill 2016, ka ban ailad da ki klur ngut na Bangladesh ban buhai shnong sha kane ka thain.
“Kam don lad shuh ban iada ia ka jaitbynriew ban khang lad ia ka jingwan rung ki briew nabar bad dei sa tang ka ILP", la ong u bah Shylla, bad bynrap, “kam don jingmut ban kem ia u myrsiang ynda u la rung ha sem syiar".
U la kynnoh ba ka jingshong kha u khar Muslim ia ki kynthei Khasi ka jubor bha ha kane ka jylla ha kaba uwei u Muslim uba la don tnga Muslim, u dang shong sa 3-4 ngut ki kynthei Khasi bad ia ki khun na ka lok Muslim ruh, u pynkylla jait Khasi.
“Kane ka dei ka jingma kaba shyrkhei bha ia ka jaitbynriew, bad ka donkam ia ka sorkar ban mynjur noh ia ka Lineage Bill", u la ong.
La ong shuh U Bah Shylla, ba ka ophis jong U Lat ruh,ka la leh ia kaba bakla namar ba ka phah ia ki Bill ka KHADC sha ka tnad District Council Affairs, namar ba katkum ka Para 3 ka Sixth scheduled, ia ki Bill na KHADC dei ban iaid beit sha u Lat.
“Kumno ki ophisar ka sorkar jylla kin tuklar ia ki Bill ba la thaw da ki MDC kiba la jied da u paidbah", la ong u bah Shylla bad bynrap, ‘ka paw biej ruh ba kat ka ophis u Lat kan phah ia ki Bill sha ka tnad DCA ka sorkar jylla’.
U la kam ba ka ain ba la shna da ka sorkar ka Meghalaya Residents Safety and Security Act 2016, ha jaka ban khang lad ia ki briew, ka pynsuk shuh pynban ba kin wan sha kane ka jyllam namar ba ka kyndon ba 19 jong kane ka ain, ka la kren shai ba ym lah ban pyndik ia ki nong-India.
U la ther ia kane ka sorkar da kaba kynnoh, “Kine ki briew ha ka sorkar ki nang tang ban iasoi tender agreement bad ban khein percentage ialade".
U la kynnoh ba ka sorkar pdeng ka la ai ia ka skhim ban ai bording ei ia ki briew kiba duk ha ka jinglut kaba la mang 400 klur, hynrei katba kiwei ki jylla ki la dep lut, hangne ha jylla Meghalaya pat ka poi pynban sha kashari High Court tang namar ba ka jur ka jingiakhein percentage jong ki briew kiba don ha ka bor.
U la ong ba kane ka sorkar kam donkam ban leit pyrshah ia ka Citizenship Amendment Bill sha Delhi, hynrei ka la biang tang ba ka la pyntreikam ia ka ILP ban iada ia ka jaitbynriew.
Ha kajuh ka por, kane ka sorkar kam don ka polisi ba iadei bad ki kam pud kam sam haduh ba kan shah khniot ha ka Assam bad ka jingshah skud ha ka Bangladesh.
U la iawer ia ki paidbah ban iawan sha ka jingialang bah ban long ha ka 31 tarik ha madan students ba la khot da ka seng CoHSO ban pyrshah ia ka CAB.
Shillong: U Deputy Secretary sha ka sorkar jylla jong ka tnad district Council Affairs u la pyntip paidbah ba namar ka elekshon MDC sha JHADC bad KHADC, ka kyndon elekshon lane ka model code of conduct kan treikam naduh ka 2 tarik u rymphang, 2019 bad la pyntip sha baroh ki seng saiñpyrthei bad ki kyrtong ba kin bud ryntih ia kitei ki kyndon.
Shillong: Ka Synjuk ki Rangbah Kur ka Bri u Hynniewtrep ka la khot ka la wer ia ki rangbah kur baroh ka ri Khasi ban iawan sha ka jingialang bah ka ban long ha ka 2 tarik Rymphang ha Aurobindo Hall, Shillong por 11 baje mynstep ban iathir iathain ia ka bynta jong ki kur ha ka ri bad ka jaitbynriew.
Haba kren myn hynnin ka sngi sha ki lad pathai khubor, u chairman ka synjuk, u bah HS Shylla u la ong ba ka bor jong ki syiem ka la shah khniot ha ka bor ka sorkar phareng, hynrei ka lad ban iada ia ka jaitbynriew mynta ka dei sa tang lyngba ki kur kiba khlem pat shah ktah eiei ne shah pyntlot.
“Ka bor jong ki syiem ka la shah pynkhyllem bad mynta dei sa tang ki kur ban iada ia ka jaitbynriew", la ong u bah Shylla, uba long ruh u CEM ka KHADC.
U la kyntu ia ki rangbah kur ne ki nongmihkhmat jong ki 3000 tam ki jait kur ban iapoi khnang sha kane ka jingialang na ka bynta ban saindur ia ka lawei ka jaitbynriew.
Katkum ka jingong u bah Shylla ba ha kane ka dorbar bah la wer ia baroh ki jait kur ban wan iashim bynta ha kane ka jingialang bah kynthup kito ki jait kur kiba khlem pat don seng kur ruh, ki lah ban wan ki rangbah na ka kur sha kane ka jingialang.
U la ong ba hadien ba la shah pynkhyllem ka bor jong ki Syiem ha ka sorkar phareng, mynta kan shong sa tang ha ka bor jong ki kur ban iada ia ka jaitbynriew na ka jingma kaba ap na ka jingwan ki briew nabar khamtam ha ka jinghikai ha ka rukom jied ia ki nongthaw ain nalor kiwei pat ki mat ba ktah ia ka jaitbynriew.
Katba u general secretary u bah Aristotle Lyngdoh u la ong ba ki kur ka ri Khasi, ki dei ki trai jong ka jaitbynriew bad ka jingseng ia kane ka synjuk ka long ban iada ia ka ri bad ka jaitbynriew ha ki bynta bapher bapher.
U la ong ba kane ka synjuk ka dei tang ka jingsdang ha kaba yn iathir bun kiei kiei ki mat kiban iadei bad ka jaitbynriew.
Shillong: Ha ka 2 tarik u rymphang ka Seng Bhalang Islam, Shillong kan pyllait paidbah ia ka jingthoh bakhuid jong ki Muslim ka Quran kaba la pynkylla sha ka ktien Khasi.
Yn pyllait ia ka Quran Khasi da u S.
G Esmatur Momimin MLA bad u Dr.
K Ismail ha Deba Kumar Hall, Bishnupur-Shillong.
Haba ia kren bad u Rupang u President ka Sengbhalang Islam, Shillong u bah Mubarak Lyngdoh, u la ong ba ha katei ka jingthoh kaba la pynkylla sha ka ktien Khasi ki don haduh 1264 sla bad la pynkylla beit nadong shadong thik kumba long ka Quran bad ia ka jingpynkylla sha ka ktien Khasi, la leh da ka Editorial Board jong katei ka seng.
U la ong ba ka daw ba la pynkylla sha ka ktien Khasi ka dei namar ba la bun ki Khasi kiba ngeit ha ka niam Muslim bad haduh mynta u la ong ba ym pat don jingkheiñ naba ki dang lum ia ka Census jong ki.
Shillong: Ha ka 25 tarik mynta u bnai ha ka por 11 baje mynmiet, katba ki dang iaid pahara ki pulit ka Salmanpara PS ( SWGH) ki la lap ba ki don kumba 500 haduh 600 ngut ki briew kiba ia lum lymbung ha ka shnong Nokatgre bad ki la lap ba kitei ki briew ki dang ia khalai.
La pyntip sha ki pulit ba katei ka jingiakhalai dei kaba pynlong da ka bor shnong.
Ki pulit ki la pynshai ia ki ba katei ka dei ka kam be-aiñ, hynrei ha katei ka por ki briew ki bym ithuh kiba kynthup ia ki dkhot jong ka bor shnong ki la pyni nia ia ki pulit da kaba ong ba kam dei ka jaka jong ki bad ki la tim da ka sih, ki la kawang ruh da ki bilor thylli bad ki la ther maw ia ki kali pulit.
Shillong: Ka Mawnarian SC ka la rah ia ka nam lahduh ka lympung phutbol ka 7th Mylliem Lum Football League Tournament 2018-2019 ba la pynlong man u snem da ka Mylliem Lum Sports Association (MLSA).
Ka Mawnarian SC ka la pynliem ia ka kynhun ka Mawpynthih A ha ka jingiakhun phainal hynnin ka sngi ha madan ialehkai ka shnong 12 Mer da 2 kol la 1 kol.
Ia kane ka lympung la sdang naduh u bnai Nailur jong u snem ba la dep ha ka shnong Lyngkien Shyiap.
Ka la don ruh ka jingiakhun hapdeng ka Mawpynthih B pyrshah ia ka Mawiong SC ban ia knieh ia ka kyrdan kaba lai jong kane ka lympung ha kaba ka Mawpynthih B ka la jop da 1 kol la nod.
Ki la don 16 tylli ki kynhun kiba ia shim bynta ha kane ka lympung ialehkai bad ki jingiakhun la ha kylleng ki madan ialehkai jong ki shnong bapher bapher ka thain Mylliem Lum ha ki bnai ba la dep.
U kongsan ha kane ka sngi, u Bah Hamlet Dohling, MLA ka PDF na Mylliem bad uba dei u myntri sorkar jylla ba dei peit ia ka tnad Urban Affairs, u la sam ia ka khusnam lahduh ha ryngkat ka jingsakhi lang u MLA ka PDF na Sohra Constituency u Bah Gavin M Mylliem, ka Kong Teilinia S Thangkhiew, MDC ka Mylliem Constituency kaba dei ka Deputy Chief Executive Member ka KHADC, u Bah Peter Passah BDO ka Mylliem C&RD Block, ki riew rangbah bad kiwei kiwei.
Ka lahduh ha kane ka sngi ka la ioh ban rah ia ka khusnam pisa ba T.
40,000/- ryngkat ka trophy katba ka kynhun kaba la wan ba ar ka la iohrah ia ka khusnam pisa ba T.
20,000/- ryngkat ka trophy.
Ka kynhun ba la wan ba lai ha kane ka lympung ka la ioh ban rah ia ka khusnam pisa ba T.
8000/- katba ka kynhun ba wan ba saw ka la rah ia ka khusnam pisa T.
2000/- ryngkat ki trophy.
Nalor kine ka la don ruh ka jingsam ia ki khusnam kum ka khusnam Best Player – Balambor Kharmawphlang na ka Mawnarian SC, Best Goalkeeper -Jessphry Nongbri na ka Mawpynthih B.
Ia ka khusnam Top Scorer-Nokotshon Kharmawphlang na Mawpynthih B.
Ka khusnam Man of the Macth jong kane ka jingiakhun phainal ka la leit sha u Trasswell Sohtun na ka Mawpynthih A.
Ka khusnam Fair Play Team la ioh Da ka kynhun ka Mawsing SC kaba la ioh khur ia khusnam pisa ba T.
3000/-.
Ha ka jingiakhun phainal hynnin ka sngi, baroh ar kynhun kim shym la ioh ban thep kol ha ka kylla step.
Hynrei mar ia sdang ka kylla miet ka Mawnarian SC ka la ioh ban thep ia ka kol ba nyngkong lyngba u Albertjune Marbaniang katba ia ka kol kaba ar la thep da u Sanbor Kharmawphlang.
Na ka liang ka Mawpynthih A ia ka shikol la thep da u Trasswell Sohtun.
Ha kane ka sngi u Bah Hamletson Dohling u la pynhiar ia ka Lama ka MLSA kum ka dak ban pynhap pyrda ia ka lympung ialehkai.
Shillong: Ka SAI Shillong kan pynlong ia ka jingjied ia ki nongialehkai kynthei bad shynrang kiba hapdeng 10-14 snem na ka bynta ka siat khnam ha ka 18&19 tarik mynta u bnai, ka boxing, judo, bad karate.
Ia ki jingtip bniah lah ban leit mih noh sha ophis ka SAI kaba don ha Shillong.
Shillong: U Bah Hamletson Dohling MLA ka Mylliem Constituency ha kajuh ka por uba dei u Myntri Sorkar badei peit ïa ki kam pynroi sor ha ka 28 tarik Kyllalyngkot 2019 u la plie pyrda ïa ka taiew lehkmen jong ka Dong Lawlyngdoh, Lummawbah Upper Shillong bala pynïaid da ka Lawlyngdoh Sports Club ïa kaba la tip kum ka Lawlyngdoh Week 2019.
Ïa kane ka taiew lehkmen la sdang da ka jingpynmareh marathon ha kaba la ïashim bynta shitrhem naduh ki Samla kynthei bad shynrang, ki Khynnah rit haduh ki longkmie longkpa.
Ha kane ka taiew lehkmen yn pynlong ïa ki jingïalehkai bapher bapher kum ka jingïalehkai kynjat bol, ka jingïakop shad, ïakop rwai, ka jingïakop kyntip ktien, ka jingïakop Miss Lawlyngdoh bad kiwei kiwei ki jait jingïalehkai.
Ka jingthmu ba pynlong ïa kane ka taiew lehkmen ka long ban wanrah ka jingïajan, ka jingïa sngew ieid hapdeng ki para nongshong shnong bad ruh khamtam ban khring pat ïa ki khun samla sha ki kam ïalehkai khnang ba kin lait na kino kino ki jingmlieh kiba sniew.
Ha kane ka sngi ba plie pyrda nalor u MLA la ïadonlang ruh ka MDC ka Kong Teilinia Thangkhiew kaban ïakhun ruh ïa kane ka ilekshon MDC 2019 na Mylliem Constituency na ka Seng PDF, u Rangbah Shnong jong ka Shnong Lummawbah u Bah Everest Thangkhiew, ki nongkitkam jong ka Law Lyngdoh Sports Club bad kiwei kiwei bad ïa kane ka taiew lehkmen yn pynhap pyrda noh ha ka 2 tarik U Rymphang 2019.
Ka jingialang ban pynshai paidbah,   halor ka surok Nongstoiñ-Wahkaji-Ranikor ka la khluit tar, hadien ba ka la don ka jingialun maw mar kylliang, kata ha pdeng jong ki nong kyrshan surok bad kiba pyrshah surok ha ka jaka ba pynlong ia ka jingialang hapoh ka shnong Mawpat Umdohlun South West Khasi Hills.
Ha kaba sdang jong katei ka jingialang pynsngew paidbah, na ka liang jong ki bor District kiba pyniaid ki la ailad ia ki nongkren mar 5 ngut, kata ia kiba pyrshah bad kiba kyrshan, hynrei katba ka jingialang ka dang iaid mar shiteng bad ki nongkren ki la dep mar 4 ngut; kynsan kynsan ka la mih ka jingiaklumar puk, hadien ba ka la don ka jinglun maw kaba la suba ba kala mih nyngkong na ka jaka jong ki nongkyrshan surok.
Katei ka jingmih jong ka jingialun maw ka dei ha ka por ba u wei na ki nongkren ban pyrshah ia katei ka surok, kata na ka Seng LYWA u la pan jingshai na ki bor District ba hato katei ka surok kan dei ne em na ka bynta ban iaid ki kali jong ka UCIL bad hadien ba ki bor pyniaid District kim lah ban ai ia ka jingpynshai ha kaba iadei bad katei ka jingkylli, ha katei hi ka por ka la mih katei ka jingiather maw.
Shuh shuh hadien ba ka la mih katei ka jingklumar, na ka liang jong ki bor pyniaid District, ki la pyrshang ban tem, hynrei kim shymla lah satia, namar ki paidbah ki la ia khluit bha bad ka la don ruh sa ka jingiather maw mar kylliang kata hapdeng jong kiba pyrshah bad kiba kyrshan bad katei ka jingialun maw ka la jai jai noh pat hadien ba ki paidbah ki la sngewthuh ba ha katei ka jaka ki don lang ki khynnah bad ki hep kiba rit.
Ki bor pyniaid District, hadien ba ki la iohi ba katei ka jingiaklumar ka la khluit bha, ki la pynkut noh ia katei ka jingialang, hynrei  hadien ba la wai katei ka jingialang ruh ka la don biang ka jingiather maw bad ia katei ruh la lah ban tem noh suki suki da ki pulit kiba ap pahara.
Shillong: Ka Executive  Committee jong ka Foreign Trade Chamber of Commerce Meghalaya kaba la long mynta ka sngi ka la thet kti ia ka jingpynmih khubor jong u bah Fendry Khonglah bad u  bah D Khonglah kaba la dawa ban pynynriah kam ia u bah Heipor Passah Inspector DMR Dawki.
Ka kyrwoh khubor na u bah Richard Pohlong President  ka la ong ba katei ka seng kam don jingtip eiei bad ka la kam ba kam ithuh ia kitei ki briew bad kim satia ki dkhot jong katei ka seng.
Ka dawa na ka sorkar ba ka dei ban pynskhem ia utei u Inspector ha katei ka jaka.
Ka la kyntait ruh ba u bah D.
Khonglah u dei u Adviser bad ka la maham ban leh da kaba tyngeh ia kino kino kiba shim kabu ha ka kyrteng jong katei ka seng.
Dawki/Pyrdiwah: Katba  dang iad ka jingleit jurip pud jurip sam ka ha khappud India bad Bangladesh ha  ki thaiñ Dawki, ka kynhun leit jurip kaba la ialam da u bah H.
S Shylla CEM ka KHADC ka la lap ba u shipai BSF u la khang lynti bad beh ia ki 2 ngut ki longkmie Khasi kiba dang thmu ban rung sha ka shnong Pyrdiwah bad kitei ki longkmie ki la phaidien na ka lynti ba ki iaid ban phai biang sha ka liang ka Bangladesh.
Hangta hi u bah Shylla u la khot ia ki bad u la byrthen ia utei u shipai BSF uba beh ia ki, nyngkong u bah Shylla u la  kren da ka Hindi hynrei kham hadien u la kren noh da ka phareng.
U la kynhied ia u tei u shipai namar ba um ithuh ba kitei ki longkmie ki dei ki Khasi, “Katno sngi me lah don hangne, kumno mem ithuh ba kine ki dei ki Khasi, ki dei ki briew lajong" ong u bah Shylla.
Utei u BSF um pynshah shkor, hynrei u khang lynti beit ia ki dei tad hadien ba la wan tuklar da ki pulit na Pynursla PS ryngkat u Majistor ba u sa leit ban kren Wireless sharud.
Ynda poi kham shaneng ha ka shnong Pyrdiwah hi,  katba katei ka kynhun jurip ka dang ieng hajan ktem BSF ban peit ia ki pud ki sam, shi kynhun ki shipai BSF ki la wan hylla bad ki la khang ban shon dur, kitei ki BSF kim ithuh satia ia ki Majistor ne u CEM bad kim ailad ia kren, dei tad hadien ba la wan mih u   2OC ka Pynursla ba ki shipai ki sa kylli ki dei kiei “Yeh Log Kaun Hain Sahab" kylli ki shipai bad utei u pulit u la batai bad ki sa shah.
U bah Shylla u la bitar bha ia katei ka jingleh ki shipai BSF bad u la ong ba ha Lyngkhat pylleiñ pyllein ki shipai ki shah ia ki khar Bangladesh ban rah ia ka masi kaba iap, katba ha Pyrdiwah pat kim shah ia ki Khasi ba kin rung hapoh shnong lajong.
“Ka Citizenship Amendment Bill kam pat wan hynrei hangne ia ki khar Bangladesh la shah katba ia ki Khasi jong ngi pat ym shah" ong u bah Shylla.
NongpohKi nongialam jong 4 saw tylli ki kynhun sengbhalang kaba kynthup ia ka KSU, FKJGP, HNYF bad RBYF, mynta ka sngi ki la leit ban iakynduh ia ka Kong RM Kurbah, Deputy Commissioner ka Ri Bhoi, na ka bynta ban wad jingtip halor ka jingpynslem bad leh kyllain ka sorkar haba iadei bad ka jingthmu ban tei ia ki khyrdop talasi mynder (Entry bad Exit Point) ha Ri Bhoi District.
Ka daw kaba la pynlong ia ki nongialam jong kitei ki saw tylli ki sengbhalang ban leit kynduh DC, ka dei hadien ba kim lah shuh ban iai ap halor ka jingpynslem por bad leh kyllain da ka sorkar haba iadei bad kitei ki jaka ban talasi ia ka rung ka mih jong ki myynder.
Ki heh nongialam sengbhalang kiba la leit kynduh ia ka DC Ri Bhoi, ki kynthup ia u samla Lambokstar Marngar, President ka KSU, Sengkmie, u Bah Welbirth Rani, President ka FKJGP, u Bah Sadon K.
Blah, General Secretary ka HNYF, u Bah B.
Marbanniang, General Secretary ka RBYF lem bad ki dkhot bad ki nongialam sengbhalang ha Ri Bhoi.
Haba kren sha ki nongthohkhubor, u Samla Lambokstar, u la ong ba kum ki sengbhalang hi kim lah khlem da pynpaw ia ka jingsngewkhia ban iohi ia kane ka jinglehsting bad pynsuki da ka sorkar ban tei noh ia kitei ki khyrdop talasi mynder.
U la ong ruh, ba kane ka jingdawa ban pynstet noh ha ka ban tei ia katei ka Entry bad Exit Point, ka dei ruh kawei na ki mat kaba la mynjur da ki 13 tylli ki kynhun sengbhalang ha ka jylla, hynrei haba iohi ia kaba kum kane ka jingpynsuki da ka sorkar, ka wanrah ruh ia ka jingpynbitar.
Haba batai ia kaei kaba la iakren bad ka DC, u samla Lambokstar Marngar, u la ong ba haba iadei bad ka Entry Point kaba la leit ban jurip ha 19Mer, na ka liang ka DC ka la ong ba ka hap ban da bishar bha, namar watla kham mynshwa la thmuu ban buh ha katei ka jaka, hynrei namar ba la mih ki katto katne ki kynrum kynram, kaba la long ruh kawei na ki dawbah ba katei ka kam kan slem.
Haba iadei bad ka Exit Point, u samla Lambokstar, u la ong ba katkum ka jingiathuh da ka DC, la ong ba watla mynshwa la leit ban jurip ia kawei na ki jaka kaba hap hapoh ka 12 Mer, hynrei namar la mih ka jingpyrshah na ki paidbah nongshong shnong, kaba la pynlong ia ka kam ba kan sahteng bad ban hap wad jaka noh shawei.
Ngi sngewthuh shai kdar ba ka don kaei re kaei sha lyndet bad ka jingialeh Politik, hynrei ngi maham ba kim dei ban leh Politik bad ka Issue jong ka jaitbynriew, namar kum ki sengbhalang hi kim lah ban iai ap ia kane ka jingpynslem da ka sorkar, ha kaba ki kwah noh ban iohi ia kata ka jaka ka ban pyrkhing ia ka rung ka mih ki mynder bad ha kajuh ruh ka por khnang ba kin tip ba haduh katno kan lah ban tehlakam ia kane ka jingwantuid kyrthep ki mynder, u la bynrap.
Shillong: U Bah Ardent Miller Basaiawmoit, lem bad 18ngut kiwei pat, ki la mih noh ialade na ka jinglong dkhot jong ka seng HSPDP, mynta ka sngi.
Kitei ki 19ngut, ki la phah ia ka shithi mih seng jongki, sha U Acting President, ka  HSPDP Central Body.
Shillong: Lashai ka sngi, ka  Khasi Student’s Union kan pynlong ia ka jingialang paidbah ha Motphran ha Parking Lot Jaiaw, ha ka por 12 baje shiteng sngi.
Katei ka dei ka jingialang kaba ka KSU ka la khot katkum ka jingpynbeit jong ka NESO ban ieng pyrshah ia ka citizenship Amendment Bill, 2016.
Ka KSU ka khot ka wer ia baroh ki paidbah na kylleng ka Bri u Hynniewtrep ba kin wan ban ia shim bynta sha katei ka jingialang ban pynsngew sha ka sorkar da kawei ka sur ba ki trai muluk ka jylla Meghalaya ki ieng pyrshah ia katei ka Bill kaba thmu ban pynkylla rit paid ia ki trai muluk.
Ka KSU ka la khot la wer ruh ia ki paidbah ka ri Lum Garo ba kin wan ban ia shim bynta lang ha katei ka jingialang paidbah kaba ka Garo Student’s Union ruh ka don bynta lang.
Nalorkata ka khot sngewbha ruh ia kiwei pat ki sengbhalang kiba don jingkitkhlieh ia ka jaitbynriew kum ka FKJGP, HNYF, RBYF, AJYWO, SSSS, KWWADA bad kiwei ki seng ba kin wan ban ia shim bynta lang.
Ka la khot ruh ia ki nongialam barim jong ka KSU ba kin wan ban ia don bynta lang.
Ha shwa ban sdang ka jingialang ka KSU kan iaid paidbah na ophis jong ka na Jaiaw Chapel road haduh ban da poi ha Motphran.
Ki pulit pyniaid kali, ha ka jingthoh kaba la pynmih mynta ka sngi, ha website jong ka Shillong Traffic Police, la thoh ba na ka daw jong ka jingialang jong ka KSU, lashai ka sngi, ha jaka ieng taksi ha Mawkhar, la pynbeit ba yn nym shah ban rung kali sha ka lad ban wan sha  Dorbar Hall New Building Junction bad ki kali kiba wan na  Jaiawpdeng, Jaiawmawbynna kin iaid na  Riatsamthiah bad kin wan mih sha  Grand Hotel (Umsohsun junction).
Ki kali kiba wan na sha ophis ka  Hima Mylliem, yn nym shah ba kin iaid sha Mawkhar bad ki kali kiba wan na Grand Hotel sha Mawkhar, kin hap ban iaid lyngba ka  District Council Point.
Yn nym shah ia ki kali ba kin iaid sha Mission bad sha jaka ieng kali ha Mawkhar.
Kitei ki jing pynbeit kin  trei kam, tang ha ka por long jingialang, kaba sdang naduh ka por 12baje nohsngi, ong ka kyrwoh jong katei ka tnat pyniaid kali.
Nongpoh: Ha kaba pynkut noh ia ka 7Invitation Football Tournament, ka lympung ialehkai phutbol kaba la pynlong da ka Umsaitsning Sports Socio & Cultural Club, ha madan ialehkai ka shnong Umsaitsning, ka Sumer FC ka la ioh ban rah ia ka namlahduh hadien ba ka la lah ban pynliem noh ia ka Shipara FC da 2-0.
Haba kaba kut jong katei ka lympung ialehkai phubot, la sakhi da ka jinngdon u Bah Rocky A Marwein, u kyrtong MDC na Umsning kum u Kongsan, ha ryngkat ka jingdonlang kiwei dei ki riew rangbah, kaba kynthup ia u Bah Balumlang Lyngdoh, President ka USS&CC, u Bah R.
Kharkrang, Chairman ka Umsaitsning Town Durbar lem bad kiwei de ki riew rangbah jong katei ka thain.
Ha katei ka sngi, la ioh ia ka jingkren na u Bah Rocky Marwein, ha kaba u la pynpaw ia ka jingkmen ban iohi ia ka jingshimkhia da ki nongkitkam ka USS&CC, ban iai bteng ha ka ban pynlong ia katei ka lympung ialehkai, kaba long ruh kum kawei na ki lad ban iarap ia ki khun samla ba kin nangkiew ha ki kam ialehkai phutbol.
U la ai ruh ka jingkitbok kitrwiang, ia ki nongkitkam jong katei ka Sport Club ba ki nanglah shuh shuh ban pynlong ia kiba kum kitei ki lympung ialehkai.
Ha kajuh ruh ka por u la kyntu ia kitei ki rangialehkai jong kitei ki ar-kynhun kiba la poi sha ka thup jong ka jingiaknieh rah ia ka nam lahduh.
Haba sam ia ki khusnam, ka Sumer FC kaba la ioh ban rah ia ka namlahduh, ka la ioh ban khung ia ka song pisa kaba T.
25 hajar, katba ka Shipara FC kaba la shah rem noh ha katei ka jingiakhun ka la ioh ban rah ia ka song pisa kaba T.
12 hajar.
Shillong: Ha ka 30 tarik mynta u bnai kaKhasi Student’s Union kan pynlong ia ka jingialang paidbah ha Motphran ha Parking Lot Jaiaw, ha ka por 12 baje shiteng sngi.
