Shillong 11 Nailar:Ka Prokram ba la buh ban wan u General Se cretary ka AICC ba peit ia ka Meghalaya u Lui zinho Faleiro  ban iapyn beit ia ka kynrum kynram hapoh ka seng Congress ha kane ka jylla, la pynsa ngeh noh.
Ha ka jingshisha, u Faleiro u la buh ban wan hiar sha kane ka nongbah lashai ka sngi ka 12 bar 13 tarik Nailar ban ia kynduh ia ki MLA ka Party ha kane jylla hadien ba la mih ka jingiakhih ban pynkhyllem ia u Myntri Rangbah u Dr Mukul Sangma.
Kane ka jingpep kynsan jong u Faleiro ka la kdew ba ka la don ka jingiakhih politik kaba jur bha khamtam ka jingiatan tyllai hapdeng ka kynhun jong u Bah DD Lapang u president ka MPCC bad u Myntri Rangbah u Dr Mukul Sangma.
Haba iakren bad u Bah Rowel Lyngdoh hynne ka sngi u la iathuh ba mynshwa u la ioh jingpyntip na u President ka MPCC ba un wan u general secretary ka AICC ba peit ia kane ka jylla ha ka 12 bad 13 tarik hynrei  la pyntip ba um wan shuh mynta.
“Ngam tip kaei ka daw ba un wan hynrei la shu pyntip ia nga ba un wan hynrei la pyntip mynta ba um wan shuh", la ong u Bah Rowel uwei na ki nongialam ba kham rangbah ka party Congress ha kane ka jylla.
U Bah Rowel uba dei ruh u Symbud Myntri Rangbah ka jylla, u la kyntait ba ka don kano kano ka jingiakhih ban pynkhyllem sorkar bad u la kam, ba um tip um bna eiei ia kane.
“Nga shong hangne (myntri sorkar) ka shong ha ka party, lada phah shong nga shong bad lada ka phah hiar nga hap ban kohnguh", la ong u Bah Rowel bad bynrap, Ngam tip ia ka daw, balei donkam ban weng ne pynkhyllem".
U la ong, “Ngam ju iakynduh MLA ngam ju kynduh myntri bad ngam tip eiei ia ka jingiakhih" bad u la ong biang, “Ka jingpynkyllem ka jingweng kan shong ha ka jingialang jong ka jingbunpaid ha ka party".
Lah ban kdew ba ka kynhun hapoh ka jingialam jong u Bah Lapang, kynthup Bah Prestone Tynsong, Bah HDR Lyngdoh,  u MM Danggo ki la leit kynduh ia ka Sonia Gandhi bad u Rahul Gandhi ban dawa pynkylla nongialam ha kane ka jylla.
Ha kawei ka tyllong khubor, la iathuh ba ka kynhun ba thmu ban pynkhyllem ia u Dr Mukul, ka la kam ba la don kumba 16 ngut eiei.
Shillong, 11 Nailar:Ha ki khyndiat taiew ba ladep, uwei u riew rangbah, uba kyrteng U bah SS Sun, ula lap ia uwei u riew hadem, ha kawei ka shnong, kaba um kwah ban ai kyrteng, ha kaba na uwei u dieng riew hadem, don ar tylli ki tnat.
Na kawei ka tnat, ki mih sa khyndai tylli ki tnat riew hadem bad na kawei pat, ki mih sa 11 tylli ki tnat riew hadem bad kaba long baroh sha ka 20tnat ki dieng soh riew hadem, kiba mih na uwei u diengsoh riew hadem.
Ka don ka jingngeit, ba katei ka dei ka dak kaba sniew bha bad kaba pyni, ba kan don ka jing nem sniew, ka jingsniew ka rep ka riang ha ki snem ki ban sa wan.
Ki trai jong utei u riew hadem, kim shym la buh bha satia ia kitei ki dieng soh bad ki la bret noh bad mynta ki dieng ki la pyut noh bad la iathuh, ba ki trai kim kwah ban pyntip ia ka jaka, namar ba kim kwah ba kin don ki ban leit peit shaphang katei ka jingjia.
Shillong, 11 Nailar:Ki samla ba pas bad pyndep ia ka eksamin naduh mynshem snem ki la rai ban ai por ar taiew ba ka sorkar kan pynmih noh ia ka result na ka 180 tylli ki kam.
Kine ki nurse kiba pule nalade, ki la dep ialeh ia ka eksamin kynthup ka written bad ka personal interview naduh u Nailar mynshem snem hynrei ki la shaiong ngain haduh shi snem ruh, ka result ka la shu sahteng ha ka kti jong u myntri ka koit ka khiah.
Hadien ba la mareh shaneng sharum ban wad jingtip halor kane ka jingpynslem, kine ki samla ki la ioh ia ka jubab kaba pynsngewsih na ka sorkar ba ka la don pynban ka jingthmu ban pynlong biang ia ka eksam.
Kine ki nurse ki la shim ia ka rai ha ka jingialang jongki ha Savio Hall, Dhankheti hynne ka sngi Nyngkong ban ai por ar taiew ia ka sorkar ba kan pynmih noh ia ka jingpynbna ne ka result.
“Ngim pdiang ia ka jingthmu ka sorkar ban pynlong biang ia ka eksamin", la ong kine ki nurse bad bynrap, ka long kaba thamula ban pynlong biang ia ka eksamin hadien ba la dep ialeh bad la dep pas ia ka eksamin.
Ha ka jingshisha ia ka written eksamin la pynlong ha ka 10 tarik Nailar myshem snem bad ia ka personal interview  la pynlong ha ka 29 bad 30 tarik Nailar ha kaba 380 ngut ki la ialeh ia kane ka eksamin.
“Ngi dawa ia ka hok bad ka sorkar ka dei ban pynmih noh ia ka result", la ong kine ki nurse.
Ki la pynpaw ia ka jinglynngoh ia ka jubab ba la ioh na u myntri ka tnad ka koit ka khiah u Bah  AL Hek uba la pynsngew ia ki ba ka sorkar kan pynlong biang ia ka eksamin namar ba la don ba pan jingtip da ka RTI ia u da kaba kynnoh leh shiliang.
“Kam don kano kano kaba  shongnia ban pynlong ia ka eksamin sa shisien ia kaba la dep ialeh tang namar ba la don ba pan jingtip da ka RTI pyrshah ia u myntri ka koit ka khiah"la ong ki nurse ba pule nalade.
Ha kajuh ka por, Meghalaya Govermnent Nurses Service Assocation (MGNSA) ka la ai ia ka jingkyrshan ia ki Nurse bad ka la buh jingkylli ia ka sorkar halor jingthmu ban pynlong biang ia ka eksamin.
“Ngi pyrshah jur ia ka jingthmu ka sorkar ban pynlong eksamin biang, hynrei dei ban pynmih noh ia ka result", la ong ka general secretary ka MGNSA ka Kong B Thabah.
Ka la ong ba kam ju kham jia koit ba ka sorkar kan leh kumne ha ki snem ba la dep bad dei tang ha kane ka kynti, ba ia ka result la pynslem haduh shi snem.
Ka la ong ruh ba ka jingpynslem ka sorkar ban thung ia kine ki nurse, ka la ban khia ia kiwei pat namar ba ki hap ban trei palat haduh ba la buh jingeh ia ki.
“Ka jingduna ki nurse ka la pynlong ia ki ban trei palat ia ka por bad ka kam ruh bad kane ka la long ka jingeh ia ki,", la ng ka general secretary ka MGNSA.
Lah ban kdew ba ki samla ki la lyngngoh ha ka jingiakynduh jongki bad u Myntri ka koit ka khiah, ha kane ka sngi Thohdieng ba ladep ha kamra treikam jong u.
Ki la ong ba u Bah AL Hek u la pyntip sha ki ba ka sorkar kan pynmih jingpynbna bad kan don eksamin biang na ka bynta kitei ki kam.
Ha ka jingshisha ha ka jingiakynduh jong ki bad u Myntri ha u bnai Jymmang mynta u snem u la iathuh ba ka resol na ka bynta ka eksam ba ladep ialeh na bynta kitei ka kam 180 tylli ba lait la dep pynkhreh bad ka don ha ka miej jongu.
Ha katei ka por u Myntri ka koit ka khiah u la iathuh ba ka resol ka la don hapoh ka miej jong u bad ka sah mynta ka long sa tang ban shu pynbna noh, la ong kitei ki nurse ba pule na pla lade.
“Hynrei kumba iuh tdong bsein hadien ba ngi la ap slem ban mareh sharum shaneng ngi la lyngngoh ngain hadien ka jingiakynduh bad u Myntri ba la ai iangi kum katei ka jubab", la ong kitei ki nurse.
Kine ki nurse ki la ong ba u Myntri u la iathuh ha ki ba la don ki ba pan jingtip da ka RTI halor kane ka kam.
“Ngi pyrshah jur ia kane ka jingthmu jong ka sorkar bad ngi dawa ba ki dei ban pynbna noh ia ka resol mardor", la ong kitei ki nurse.
Shillong,11Nailar:Da ki spah ngut ki nongtrei jong ka State Bank of India ki la pynlong ka jingiaiaid kaba jar –jar mynta ka sngi kum ka dak ka jingpyrshah ia ki kam rahbor da ki kynhun seng lehnoh ia ki nongtrei jong katei ka Bank.
Ki la sdang ia ka jingiaid jar-jar na Bawri Mansion kaba don ha Dhanketi, bad ter-ter sha Barik, Khyndailad bad ki la pynkut ha SBI,Main Branch kaba don hajan kashari.
Ki nongtrei jong ka SBI ba kynthup ia ki ophisar ki  la dawa ban pyllait noh ia u nongtrei jong katei ka bank u Subodh Kumar Mishra, uba trei ha  Gasuapara branch , Garo Hills uba la shah rahbor ha ka 5 tarik mynta u bnai.
Ha katei ka jingiaiaid kaba jar-jar ki la ia rah ia kip la kad kiba don ki jingthoh bapher bapher kaba dawa ba dei ban sangeh noh ia ka kam rahbor ia ki nongtrei katei ka Bank.
Ha katei ka lah sngi u blei, baroh 110 tylli ki tnad treikam katei ka bank kaba kynthup ia 42 tylli ha Ri-Lum Garo ki la khang tala lut bad ki la dawa na ka sorkar jylla ba ka dei ban pynbiang ki bor pahara ban ai jingshngain ia ki nongtrei katei ka bank.
Ia katei ka jingiaid jar-jar la pynlong da ka  SBI Officers’Association.
“Ngi dawa na bynta ka jingshgnain bad ki lad jingiada ia ki nongtrei jong ngi kiba naduh ki ophisar haduh ki nongtrei ba kham hapoh kiba trei bad shakri ha kane ka jylla" ong u BK Dutta , Deputy General Secretary jong ka SBI-OA, uba la ong ba katei ka jingsha rahbor ki nongtrei bank kam dei tang ha ka sien kaba nyngkong hynrei kaba dang iai bteng na ka por sha ka por.
U Dutta u la pynkynmaw ba haduh mynta ki la don haduh 5 ngut ki nongtre ka SBI kiba la shah rahbor , bad ki dei kiba trei ha Ri-Lum Garo.
Utei u ophisar jong ka SBI u la ong ba ka daw ba ki nongtrei bank ki la mih paidbah ban iaid jar-jar bad ban khang tala ia ka jaka trei jong ki mynta ka sngi ka dei namarba ki kwah ban pyntip sha ka sorkar ba ki nongtrei kim lah ban shah ia kum kitei ki jingjia bad ban pynkynmaw ruh ba ka sorkar ka dei ban ai ka lad jingiada na ka bynta ka jingshngain ki nongtrei bank.
Shillong,12 Nailar:Ban wanrah biang sa shisien ia ka dur ba itynnad ka Iewduh, ka Khasi Hills Autonomous District Council ryngkat ka Hima Mylliem ha ka sngi hat majai  ki la pynbna paidbah ia ka rai ba ki la shim ha ka jingialang jong ki kaba la long ha ka 28 tarik u naitung , ban buh da ki kyndon bad ki sienjam kiba yn sa pyntreikam noh shen.
Shi bynta na kitei ki sienjam ba ki la shim ka long ban phah da ka jingthoh sha ka ophis ka Municipal kaba yn phah da ka KHADC bad ka ophis ka Hima Mylliem , ba ka Municicpal ka dei ban weng noh ia ki nar um kiba la pyniaid rynjiw rynjaw ha  shi lynter ka Iewduh kaba la pynmyn saw ia ki nongiew kiba leit ba wan, bad la iohi ruh ba ka jingdon kitei ki Pipe um kiba la shu pyllait pathar ka dei kawei na ki jingtuid ki um jaboh kiba pynlong ktieh ia ka Iewduh.
Kawei pat ka rai kaba ia dei na bynta ka jingpynkhuid ia ki jaboh ka dei ka jaka leit bar kaba biang, kaba ka KHADC ka la kyntu ia ka Hima Mylliem ba ka dei ban wad jaka ban shna ia ki jaka leit bar kiba thymmai, namar ba ka jingleit shabar pathar ki paidbah ha lynti syngkien ka pyni saitmet ban iaid ban ieng hapoh Iew.
“Mynshuwa ki rang khasi ki ju leh rain wat ban ieng ha ki jaka kyndong ban leit shabar, hynrei mynta pat la nud ban phai la ka phai shadien khlem jinglehrain mat dep shato" ong u bah Ardent Miller Basaiawmoit CEM KHADC, uba la kren ba lyngba ka jingdon ki jaka leit bar kiba biang kan wanrah ia ka burom ka akor hapdeng ki nongiaid lynti , ki kynthei ki khynnah.
Ka KHADC ka la shim ruh ia ka rai ban buh da ka jaka ba kyrpang ban pdiang ia ka jingujor bad ka jingai jingmut ki paidbah kiba long ki nongsyntiat ha Iewduh, ka la buh ia ka kamra ba kyrpang kaba la pynkhreh hangtei da u Special Officer u ban shim ia ki jingujor na ki paidbah nongsyntiat ia ka rukom long ka Iewduh, la pynbna ba ki paidbah lada ki don ka jingipher ha Iewduh ki dei ban ujor sha u bah B.
Diengdoh ha ka kamra No.
217 lane da kaba phone sha u nombar phone jong u 9863177599.
U bah Ardent u la kyntu ia ki paidbah ba ki dei ban sdang ka jingleh khuid nalade, da kaba rah ia ka la jong ka pla ba kyrpang ban lum ia ki jaboh bad ki niut ki nier bad haba la khang iew ki dei ban bret sha ki jaka bret niut ba ka Hima Mylliem ka la pynkhreh.
Shillong,12 Nailur:U CEM ka KHADC haba kren ha ka jingialang paidbah kaba la long mynta ka sngi ha Mot phran u la pynpaw ia ka jingsngew diaw ia ki jingjur palat ki pakhang shnong ha kine ki sngi, bad u la ong ba ka pakhang shnong ka ktah jur ia ka kamai kajih u duk u suk khamtam ki paidbah nongrep.
U CEM u la ong ba ki don ki pakhang shnong kiba hap ban ia treilang wat lada dei ban ia mih paidbah ruh hynrei ki don pat ki pakhang shnong ki bym shongnia kiba ym lah ban ai ka jingiatreilang.
U bah Ardent Miller Basaiawmoit u la ong ba ka jingkhot pakhang shnong ka HNLC ka ktah jur ia ka ioh ka kot u paidbah khamtam ha kine ki sngi ba la bun tang ki jingkhot pakhang shnong.
U la kyntu ia ki paidbah ba lada ki donkam kim dei ban tieng hynrei ban mih sha la ki kam jong ki, kam pher  la ka long marwei ne ar-ngut hynrei ki dei ban beh sha ki kam ba ki donkam.
“Lada dei ka sorkar ne ki senglehnoh lada ki leh eiei ki bym shongnia ngin mih beit namarba ka ktah ia u paidbah" ong u bah Ardent ha katei ka jingialang uba la ban biang da kaba ong “Ngim dei ban tieng lada dei ka por ban iap wat lada shong ha ing ruh ngi iap".
Lah ban kdew ba dang ha kine ki khyndiat sngi ka la don ka pakhang shnong na ka seng ki trai par dewiong ban pyrshah ia ka hukum ka NGT ban khang dewiong, mynta pat naduh ka por 6 baje jong ka janmiet 13 tarik haduh ka por 6 baje jong ka 15 tarik ka HNLC ka la pynbna pakhang shnong kaba long 48 kynta, ban pyrshah ia katei ka juh ka rai ba ka NGT ka khang tih dewiong.
Nalor nangta dang ha ka lah sngi u blei ka la don ka jingkhang sa ka State Bank of India namar ka jingshah rahbor u nongtrei jong ka ha Ri-Lum Garo.
Shillong, 12 Nailar:La pynlong ia ka jingialang ban iakren ia ka suk ka sain, mynta ka sngi, ha kaba la khot da u myntri rangbah ka Jylla, khamtam, ha shwa jong ka jingrakhe ia ka ngi laitluid.
La ia don lang ha katei ka jingialang, da ka myntri kam poh iing ka Jylla, ka kong R Warjri, U WD Sangma Parliamentary Secretery kam poh iing, U  Director General of Police, lem bad kiwei de ki heh Sorkar.
U myntri rangbah, u iakren, ba ula pynlong ia kane ka jingialang ruh bad ki heh pulit ha ki khyndiat sngi ba ladep ha Garo Hills, ha kaba ula iathuh ba la khot ia ka pakhang shnong da ka ASAK ha Garo Hills bad sa ka HNLC ha Khasi bad Jaintia Hills.
U myntri rangbah, ula pynsngew ba ki la don kum kitei ki jingkhot pakhang shnong, ha ki khep ba ladep, hynrei ki paidbah, kim ju ia trei lang satia, na ki jingshisha, kiba la paw ha kiba bun ki jingjia kiba la dep jia bad u ong ruh ba dei ban iawer ia ki paidbah, ba kin ia mih paidbah, na ka bynta ban ialeh pyrshah ia kitei ki seng pyrshah Ri.
Ka kong R Warjri ruh, ka la pynlong ia kaba kum katei ka jingialang, ha ryngkat bad U WD Sangma Parliamentary Secretery, ha kaba iadei bad ka jingpynkhreh ia ka jingrakhe sngi laitluid jong ka Ri mynta u snem.
Shillong, 12 Nailar:Ha ka jingpyn mih khubor mynta ka sngi, ka HNLC, ka kren shai, ba ka pakhang shnong jongka, ka trei kam naduh ka por 6baje janmiet jong ka 13tarik Nailar bad ka daw, ka long ba ki nongrep, kin lah ban die ia la ki jong ki mar rep mar riang jongki bad la ong ba lada jia ba ka HNLC, kam pyrkhat ia kata, ka la dei ban khot pakhang shnong, naduh ka 13tarik mynstep.
Ka HNLC, lyngba u nongai khubor jongka, U Bah Sainkupar Nongtraw, ka ong shuh shuh, ba ka ia wer ia ki paidbah, ba kin ia treilang, namar ba kane ka pakhang shnong, ka dei ba ka seng ka pyrshah halor ki kam thombor jong ka National Green Tribunal (NGT), namar ba ka ktah ia ka kamai kajih jong ki lak ngut ki nongshong shnong ha ka Jylla.
Ka HNLC, ka ong shuh shuh, ba lada ia khein bha, kaba ki khot pakhang shnong, ka dei beit tang ha ka 14 bad ka 15tarik Nailar 2014 bad ha ka 15tarik lei, ka dei kaba la khot da baroh ki seng kaikhlaw jong ka dong shatei lam mihngi.
Ka HNLC, ka ieng namarkata, halor ka rai, kaba ka la dep shim, ba ka pakhang shnong, kan treikam naduh ka 13tarik Nailar 2014, kaba sdang naduh ka por 6baje janmiet bad kan kut haduh ka 15tarik Nailar 2014, ha ka por 6baje janmiet.
Shillong,12 Nailar:Wat la ka KHADC lyngba ka tnad khaii pateng ka la ia khun na ka por sha ka por khlem sangeh ban kyndang lut ia ki khar die madan kiba la pynkhapngiah ia ka Iew duh, phewse watla ha pdeng hapdeng ka jing khynra kaba bun bun sien ki khar die madan kim patiaw eiei, bad tang shu lait ki pulit KHADC  ki la seng biang ia ki tiar ki tar jong ki.
La iohi ba ha Iew duh, watla ki pulit KHA DC ki la knieh bad kurup ia bun ki mar die madan hynrei ki khar die madan ki mih shi mih shylluit, bad la iohi ba ki la dap biang ha ki lynti iaid kjat khamtam eh ki khar die shana ki bym salia eiei.
Mynta ka sngi la iohi ba ha ka por mynstep , h aka por ba u nongthohkhubor u iaid lynti ha Iew mawlong la iohi ba ki ka kynhun ki khar die shana ki dang ia die shana sahuh khlem jingkhuslai eiei ha ka juh ka lynti iaid kjat kaba ka KHADC ka la dep ban khynra naphang.
Hynrei tang mar ia ioh jingtip ba ka don ka jingialang paidbah ha Iewduh, ki la ia pynsted ban lum tiat lum tar noh bad la iohi ba shiphang ka lynti Iewmawlong ka la kylluid war.
Lah ban kdew ba katei ka jingphet krad ki khar die shana ka dei hadien ba u CEM ka KHADC, ki EM ryngkat ki  pulit Enforcement kiba la wan ban synran ia ki, ki la jan poi ha ka jaka pynlong jingialang, bad katei ka pyni shai ba kitei ki khar die madan ki don la ki jong ki nongsyntiat ba tang shu iohi ba ki pulit KHADC ki iaid lynti ki nongpyntip ki la don lypa, bad ki la phet bak na ka jaka ba ki shong die madan.
hillong,12 Nailar:Ka jingshah thom bor ki pulit Enforcement ka KHADC bad ki nong thohkhubor, ha kine ki khyndiat sngi ba la dep ha ka 25 tarik u Naitung, ha ka por ba ki pulit KHADC ki la leit ban khynra ia ki dukan be-ain ki bar jylla ka la pynbitar ia ka District Council bad ia ki paidbah ka bri u Hynniew trep bad ia kane la sakhi ha ka jingialang kaba la long mynta ka sngi ha Iewduh ( RB Store) kaba  la wan ban ia shim bynta da  ki spah ngut ki paidbah na kylleng ki shnong bad ki jaka bad la sakhi ruh lyngba ki shithi pynrem kiba bun kiba ki kot khubor ki la ioh ha kine ki sngi.
Hynrei wat hapdeng katei ka jingshah thombor ki dang don pat ki thei bad ki longkmie Khasi kiba ai jingiada ia ki  bar jylla da kaba kam trai ia ki dukan kiba kiba ki shong be-ain ha Iewduh, bad katei ka la nang pynbitar shuh shuh  ia ki paidbah.
Ha katei ka jinglang kaba la long ha Iewduh la ia don ryngkat ruh kiba bun ki MDC ka KHADC khamtam ki EM,  Chairperson bad Deputy Chairman, bad kiwei pat ki MDC kiba don hapoh ka ARPA, la ia don ryngkat ruh u Syiem ka Hima Mylliem u Pa’iem Lathomanik Syiem, ki myntri , ka hima Mylliem bad ki ba khraw ki batri jong ka, la pyniaid ia ka jingialang da u myntri ba dei peit ia ka Iewduh u Myntri K.
Langstieh.
Haba kren halor katei ka jingkam trai ki longkmie Khasi ia ki dukan dkhar u CEM ka KHADC u bah Ardent Basaiawmoit u la ong “Ngin ym ailad da lei lei ruh ia ki ‘thei Khasi ban iada ia u khyllah jait", katba u EM ka tnad khaii pateng u bah Latiplang Kharkongor u la ong ia ki thei Khasi kiba lain lain bad kiba tur shakhmat ban kam trai ia ki dukan bar jylla “ Lada kwah ban kam trai bud ia uto u briew sha shnong jong u".
La ioh ruh ki jingkren na u bah Teinwell Dkhar Deputy CEM, bad kumjuh ruh na u bah Donkupar Sumer, EM ka Iew  uba la ai ki jingkren pdiang sngewbha.
Haba ai jingkren na ka liang ka Hima Mylliem u Pa’iem Lathomanik Syiem u la ong “ Ngim pat ju ioh kaba kum kane ka jingialang , kyrmen ba ka jingkylla ha Iewdudh kan wan" U Pa’’iem Latho u la ong ruh ban a ka liang ka Hima naduh ba u shong h aka khet Syiem u don ka jingshaniah ha ki paidbah, hynrei u la ong ruh ba sngewsih ba dei ki paidbah hi kiba ailad ia u bar jylla ba un phrung khlieh ban leh ia ki kam khaii ha Iewduh “Ngam pat ju ong khie me leit shongiew ha Iewduh ia u bar jylla, hynrei dei ma phi hi kiba ailad" ong u Pa’iem Latho haba kren sha ki paidbah ha ka jingialang, u la ong ruh “Nga long tang kum u briew ba king ia ka Titanic".
Shuwa ban pynbna ia ki rai ha katei ka jingialang paidbah u CEM ka KHADC u pynpaw ba ka EC jong ka ARPA kaba dang shimti ia ka lyngkor dang saw bnai mynta kam kwah ba ki rai kiba la shim kan kut tang ha kamra treikam lane tang ha ki kot khubor, hynrei u kwah ba ki rai kin iaid ruh bad ki kam, “ Ngam kwah ba ki rai kin sahkut tang ha ka jingthoh ne ha kamra treikam, ne tang ha u Mawphor, Nongsain Hima, Rupang, Peitngor , hynrei nga kwah ba ka kam ruh kan iaid katkum ka rai".
U CEM u la pynkynmaw ba ha ka jingtreikam kaba tang khyndiat por jong ka ARPA , ka jaitbynriew ka la nang ioh mynsiem biang, “La bun bun snem, ka jaitbynriew ka la rit mynsiem, ka la duh jingkyrmen, ngi kwah ban ai ka khubor ka jingkyrmen ia ka jaitbynriew, ka lyer ka jingioh mynsiem ka la wan biang ha ki longing longsem jong ka jaitbynriew" ong u bah Ardent, uba la pynkynmaw ruh ba kham mynshuwa la don ka jingkren kaba la pur ham saia kaba la ong   ban pynduh pyndam noh ia ka  District Council  bad katei ka dei na ka daw ka jingioh thiah jong ki briew kiba ki paidbah ki la phah sha District Council ban pyntreikam ia ki ain, hynrei ki kam kiba ka ARPA ka la sdang ban leh ha kine ki sngi ka la pynsuhsieng biang ia ka ‘er iwbih ia ka jaitbynriew.
Shillong, 12 Nailar:Ka rilum Garo Hills kan kynduh ia ka jingeh haba ki bank bad ki petrol pump ki la khang dam ban pyrshah ia ki kam pyntriem kiba la kynrei ha ka thain, naduh ka kam rahbor, pyniap bad ka jing lute bad dawa pisa.
Kane ka jingkhang kdam ka long hadien ba uwei u nongtrei u la shah siat iap mynta ka sngi bad ki nongrahbor ia u nong trei ka State Bank of India (SBI) u Subodh Ku mar Misra ki la dawa biang sa T.
50 lak ban pynlait ia u.
Baroh ki bank ha Garo hills ki la iasoh bad ka SBI ban pyrshah ia ka jingshah rahbor ia u Mish ra, uba shah rahbor na Gasuapara ha South Garo hills ha ka 5 tarik Nailar.
Ki nongrahbor ki la dawa T.
50 lak ban pynlait ia u Mishra.
Ki nongtrei jong ka SBI na ki 41 tylli ki tnad ha Garo hills ki la mih paidbah ban iaid ban pyrshah ia ka jingshah rahbor na madan Chandmari.
“Ka jingkhang kdam khlem buh por jong ka SBI ha Garo hills kan bteng nalor ki ATMs kin nym treikam bad kiwei ki bank ruh ki la rai ban khang kdam halor kane ka jingjia", la ong u Nixon Joseph u assistant general manager (Garo hills division) ka SBI.
“Ngim donkam suloi, bom ban wanrah jingsuk, ngi dawa ban pynlait noh ia u Subodh Kumar Mishra", sangeh noh ka jingrahbor shi syndon.
Ngi don hangne ban shakri ia phi paidbah", la thoh ha ka jingiaid paidbah.
La iathuh ba kiba haiing u Mishra ki la siew T.
5 lak sha ki nongrahbor ban pynlait ia u hynrei kim sym la pynlait bad ki la dawa sa T.
50 lak.
Kham mynshwa ki la dawa T.
1 klur hynrei la pynhiar sha ka T.
10 lak kham mynshwa.
Ki nongtrei jong ki bank ki la iathuh ba ha kane ka sngi Hatmajai, ki nongrahbor ki la dawa sa T.
50 lak ban pynlait ia u Mishra.
U SP ka South Garo hills u Bah Lakador Syiem u la ong ba ki pulit kim pat lapdien ia u Mishra bad ki dang pynlong ia ka jingthwet kaba jur.
U Myntri rangbah ka jylla u Mukul Sangma u la ong ba ka jingrahbor ia u nongtrei ka bank, ka dei ka jingkutlad jong ki kynhun pyntriem.
Ki paidbah ka thain Garo ki la ud namar ba kim lah shuh ban iaid ban ieng namar ka jingkhang jong ki petrol pump namar ka jingpyrshah jong ki petrol da kaba khang kdam namar ka jingshah pyniap jong u nongtrei ka petrol pump u Bittu Patel ha kane ka sngi Hatmajai.
Shillong, 12 Nailar:Ka Association of Resource Person of Sarva Shiksha Abhiyan- Megha laya (ARPSSA-M) ka la ai por shi bnai ia ka sorkar jylla ba kan pynkiew tulop noh ia ki da kaba shim na duh 1 tarik u Iaiong.
“La iathuh ia ngi ba ka sorkar ka la ioh ia ka jingpynbna na ka sorkar pdeng ban pynkiew ia ka tulop jong baroh ki Resource Person ha ka jylla naduh ka 1 tarik Iaiong,", la ong u general secretary ka ARPSSA-M u Bah Barikupar Mylliemngap haba kren bad ki nongthoh khubor ha kane ka sngi Hatmajai.
U la ong ba ka sorkar jylla ka dei ban pynkiew noh ia ka tulop hapoh ka 12 tarik u Nailur.
“Ngin hap ban pynlong ia ka jingiakhih khnang ba ka sorkar kan sngap ia ka jingdawa jong ngi", la ong u bah Mylliemngap.
Katkum ka jing pynbna ba la pynmih da ka sorkar pdeng kaba la bthah ia ka sorkar jylla ban pynkiew ia ka tulop sha ka T.
9,900 na ka T.
6000.
“Ka tulop kaba ngi ioh mynta kam iahap bad ka kam kaba trei.
Uwei u Resource Person jong kawei ka Cluster u hap ban peit haduh palat 20 tylli ki skul", la ong u general secretary ka ARPSSA-M.
Nalor ban peit ia ki kam jong ki skul, ki hap ruh ban peit ia ki skul, hap ai jinghiksi ruh ia ki nonghikai.
Shillong, 12 Nailar:Ka jingpang Japanese ba la tip kum ka encephalitis ka la nang jur ha kane ka jylla ha kaba la nang kiew kiba ioh ia kane ka jingpang naduh u Naitung haduh mynta u Nailar.
Tang ha hospital NEIGHRIMS ruh ki la kiew na ka 7 ngut sha ka  11 ngut ki ba dang don hapdeng ka jingsumar ha kane ka Hospital.
Mynta ka sngi Hat majai, u Rupang u la ioh ban iakren bad u Medical Superintendent ka NEIG HRIMS,  u Prof AC Phu kan, u la iathuh ba mynta ki briew kiba ioh ia kane ka jingpang Japanese ka la nang kiew.
“Nyngkong don tang 7 ngut kiba ktah na kane ka jingpang hynrei mynta la kiew sha ki 11 ngut ki briew", la ong u Prof Phukan.
U Prof Phukan u la ong ba kane ka jingpang ka lah ban iabit lyngba u kain pyrjong (Culex mosquito).
Katkum ka jingia kren bad u Prof Phukan, u briew uba ioh ia kane ka jingpang nyngkong u don ka baiong khlieh, jingshit bad ka jingktha khlieh, ktha u ryndang bad lada um lah ban sumar ha ka por ba biang ki lah ban ioh ia ka jingpang khie ring wat ka jingpang jingiap shiliang.
Kane ka jingpang ka khie bha tang ha kum kine ki aiom shit namar ba ki kain pyrjong ha ka por tlang kim ju don, la ong u Prof Phukan.
U la ong ba kine ki jingpang ki kham kynrei bha ha ki jaka shit kum ha Assam ha kaba 40 ngut ki briew ki la iap na kane ka jingpang.
U la ong ba haduh mynta ym don ka jait jingsumar kaba thikna ban pynkoit ia kane ka jingpang namar ba dei ba mih na u kynja khniang hynrei kaba kongsan ka jingiada.
Katba ha kane ka jylla kane ka jingpang ka la kham kynrei ha Ri-Bhoi District bad ha West Khasi Hills namar ba ki dei ki jaka ba shit.
U Prof Phukan u la ong ban lait na kane ka jingpang kaba kongsan ka dei ban iada na ki kain pyrjong dei ban phikir bha ialade da kaba phong da ki sopti ba tap bha ia ka doh khnang ba u kain pyrjong un nym ioh ban dait, haba thiah ruh dei ban tap bha da ka musari, dei ban pyndonkam ruh da u Odomos ban lait na ki jingdait ki pyrjong bad dei ban long kiba leh khuid  sawdong sawkun bad kumjuh ruh ha ki shnong ha thaw.
U la ong ba ka sorkar ka dei ban pynlong ia ka jingai tika katto katne bnai shwa ban wan ka aiom shit khnang ban ai ia ka jingiada ia ki paidbah ban lait na kane ka jingpang.
Shillong,12 Nailar:Ka Khasi Hills Autonomous District Council (KHADC) ryngkat ka Hima Mylliem, ki la pynlong ka jingialang paidbah,  mynta ka sngi hat majai ha Iewduh ban pynbna paidbah ia ki rai, kiba mih na ka jingialang ka KHADC bad ka Hima Mylliem ha ka 28 tarik u bnai ba la dep.
Ki la don bun tylli ki rai kiba la pynbna paidbah ha katei ka jingialang, bad kawei na ki rai ka long ban khang noh syndon ia ka jingdie kyiad pathar kaba jyllei ha Iewduh, kaba kynthup naduh ki nongdie kyiad pyrsi haduh ki Restaurant, kiba kup ia ka dur bula ha ka kyrteng ban die shaw, momo; pynban  hapoh ka dei ka ktem die kyiad kaba shyrkhei bha.
La pynbna paidbah ia katei ka rai, da u Chief Executive Member ka KHADC u bah Ardent Miller Basaiawmoit, u ba la ong ba ka jaboh kaba jyrsieh bad kaba byrsieh tam ha ki kyndong kynshrot ka  Iewduh, ka dei ka ktem die kyiad kaba pynngop ia  bun jait ki jingsniew ia ki rang khasi , bad kaba pyndudh nong ruh ia ka ioh ka kot jong ngi.
“Ki briew jong ngi kim pat nang ban dih, wei ba la dih kim treh shuh tang ban sum ban sleh ruh, kim treh shuh ban bsa khaw khun bad kim treh shuh ia ka shongsuk shongsain, hynrei tang ka byrngem byrsit" ong u bah Ardent.
U CEM ka KHADC u la ong ruh ba don lei lei ki khep ba ki rang khasi jong ngi kiba dei ki nongrep, ki mih na la shnong ban wan die jhur bad kat bym pat dep thew  ia ka mar-rep jong ki, ki ong “Nang thew ma phi shiphang nga la poi"  phewse ki la leit ban rung sha ki krem ba dum ki pata kyiad bad haba ki la mih nangtei ki la kyrngang kyrngang bad ym tip shuh katno ka mar jong ki, ka poi bad ka shongdor, u la ong ba katei ka dei ka jingtip kaba u la ioh lum bad u la iathuh ba teng teng haba kitei ki rang khasi shoh khawiang, ki ia kynduh ia ki nongkhaii kiba dei ki para khasi ki shu beh beit ia ki bad ki ong “sa wan shim lashai bah", u CEM u la ong ba kitei ki dei ki katto katne tylli ki mat kiba pyni ba ka jingdon ki pata kyiad ha Iewduh ka long ka jingma ia ka jaitbynriew , u la pynpaw ruh ba haba u kren ia kitei ki ktien kam dei ba u shun ia ki men dih hynrei u la kyntu ia ki ba haba ki dih ki dei ban dih da ngang ban tip la ka burom ka akor, ha bar ne ha ing kumjuh.
Lyngba ka jinglah ban khang ia ka jingdie kyiad ha Iewduh u bah Ardent, u la ong ba kan wanrah jingmyntoi ia ki nongrep namar ba haba kim don shuh kitei ki ktem jyrsieh, ki nongrep haba ki sngew lah die ki sngew biang iew ki lah ban leit dih jem thait da ka sha dud special, ym shuh da ka kyiad kumba ju long ha kine ki sngi.
Na bynta ki daju kiba kitnong ha Iewduh, u bah Ardent u la pynbna ba ka ophis u Syiem ka Hima Mylliem kan rejistar noh ia  ki nongkitnong ha Iewduh bad lada ki dei ki khyllah jait, ki dei ban ioh ia ka Labour License napoh District Council, katba ia ki Khasi pat ym donkam Laisen, u la pyntip ruh ba ka KHADC bad ka Hima Mylliem, ki la pynbeit ba ki Daju ki dei ban phong da ki Uniform bad ia ka rong Uniform yn sa pynbeit pat hadien,  “Ia ka rong ngin sa ia pyrkhat hadien ban jied da kaba kham shat shynna ba ki paidbah mar sien iohi ia ki Uniform kin tip  “o utei u Daju Iewduh" ong u CEM ka KHADC.
Nalor kiba bun ki rai kiba la pynbna ha katei ka jingialang, la pynbna ruh ba naduh mynta ka sngi yn ym shah shuh iano iano ruh ban pynlong ing sah ha Iewduh, lait noh tang ki nongpahara kiba i donkam, lyngba ka jingtip ka Hima bad ki District Council.
Ha katei ka jingialang la pynbna ruh ia ka rai ba ym shah shuh ban ieng kali ha Iew dielang ne ha basa sohsaw  bad ban wanrah ia ka jingiabiang lang jong kiba bun lah ruh ban buh da ka por ban rung kali sha katei ka Iew dielang kaba ka Hima kan sa pynbeit.
Ha kaba ia dei pat sha ka jingshah ot kilo ki mar-rep ba ki nongrep ki wanrah sha ki nongkhaii la rai ba yn shah ban ot tang 2 kilo na ka 50 kilo katba 3 kilo shiteng na ka 100 kilo,  katba ka jingkhrong khajna pat kan ym iaid shuh kumba mynshuwa ba la shu khrong khajna ia ki pla khung bad ki khun syiar ruh ruh, ong u bah Ardent, hynrei la pynbeit thymmai ba ki mar kiba 35-50 kilo ka bai krong khajna ka hima Mylliem kan long T.
10 tyngka katba ka mar kaba palat ia ka 51 kilo kan long T.
15 tyngka.
Shillong, 12 Nailar:Ka tyllong khubor ka iathuh ba u Myntri Rangbah ka jylla u lah ban sloit shuki noh ia ki katto katne ki myntri kiba phoi lian ban iakhih pyn khyl lem ia u na ka shuki Myntri Rangbah.
Watla ym pat lah ban tip thikna iano un pynhap shuki, hynrei la suba jur ba ki myntri kiba kham paw khmat ban iakhih ban pynkhih ia ka shuki myntri rangbah, kin hap shah mait ha ka kti jong u Mukul Sangma.
“Kane ka jingpyn hap shuki, ka lah ban jia ha kane ka taiew ban wan", la ong ka tyllong khubor.
Ka jingpep jong u general secretary ka AICC ba peit ia ka Meg halaya u Luizinho Faliero ban wan mynta ka sngi bad lashai kumba la pyn bna kham mynshwa, ka la  paw shai ba ka la don eiei ha lyndet halor kane.
Katkum ka jingpynbna kham mynshwa, u president ka MPCC u Bah DD Lapang u la pyntip sha ki MLA ka party ba u Faleiro un wan ban iakynduh ia ki MLA bad ki nongkitkam ka party ban iakren ia ki jingeh bad ki kynrum kynram.
Ka kynhun jong u Bah Lapang dang shen ka la iakynduh ia ka Sonia Gandhi bad u Rahul kynthup bad ki myntri Bah Prestone Tynsong, Bah HDR Lyngdoh nalor u MM Dango ban dawa tuklar ban pynhiar shuki  noh ia u Myntri Rangbah u Mukul Sangma.
Ha kawei ka liang, ka tyllong khubor, ka iathuh ba ki MLA ba don bad u Mukul, ki la pynlong ia ka jingiakynduh lang ha kane ka janmiet sngi Hatmajai ha iingsah jong u  Myntri Rangbah ha Shillong.
Tangba ym tip thikna la ka jingiakren ka long halor ka mat.
Shillong, 12 Nailar:Na ka bynta ban pynlait ia ka jingjaboh bad ka jingtngit jong ka sor Shillong, ka sorkar ka la khot ia ki khynnah skul ban pynphriang ia kane ka khubor.
Mynta ka sngi, 12 spah ngut ki khynnah skul na ki 70 tylli ki skul ha Sor Shillong ki la wan ban iashim bynta ha ka jingiaid paidbah ha sor ban pynher ia ka khubor sha phang ka jingdonkam ban pynkhuid ia ka sor bad ban leh khuid.
Ia kane ka jingiaid paidbah la pynlong da ka ophis jong u deputy commissioner ka East Khasi Hills lem bad ka North Eastern Region Capital Cities Development Investment Programme (NERCCDIP), State Investment Project Management Consultant & Implementation Unit (SIPMIU) and Urban Affairs department, ha U Soso Tham auditorium.
Ka myntri pynroi sor ka jylla ka Kong Ampareen Lyngdoh ka la maitphang ia kane ka prokram kum ka kongsan ba la don lang u Deputy Commissioner u Sanjay Goyal, u  CEO  ka Shil long Municipal Board u Bah E Kharmalki,  u director ka  Urban Affairs u B Dutta bad kiwei.
Ha kane ka prokram 93 tylli ki skul bad 5 tylli ki kolej ha kane ka nongbah ki la iashim bynta.
Ha kane ka prokram 40  tylli ki skul ki la jied ban pynkhuid ia ki surok, ki lynti iaid, ki jaka shongkai bad ruh ka jingwah jingpynbna.
Haduh mynta 5 tylli ki skul ki la pynlong ia ka jingjurip ia ki jaka theh nuit ha Marten ha Mawiong, ki park bad ia ka shnong Mawlynnong.
Ha kane ka sngi la sam khusnam da ka kongsan ia ki jingjop bapher bapher ha ka jingiakop dro, thoh ese bad kiwei.
La pynlong ruh ia ka jingbam smai da u  Sanjay Goyal u Deputy Commissioner  ban pynkhuid ia ka sor.
Shillong,13 Nailar:U samla Ailong Pariat u Organising Secretary jong ka KSU North Khasi Hills Eastern Border Area uba long ruh u President ka Raid Madan Kyrdem Unit u la pyntip sha ki nongialam ba ha khlieh duh jong ka KSU ha u President /Secretary ba u la weng noh ialade na ka KSU na ki daw kiba um lah kiar.
Shillong, 13 Nailar:Ka jinghap slap, ha ki 24 kynta ba ladep, ka dei kaba jur tam ha ka nongbah Shillong, naduh ba sdang ka jinghap slap jong kane ka lyiur.
Ka jingai jingkhein jong ki bor ba peit ia ka Meteorological Department, ka iathuh ba ha kine ki 24 kynta ba ladep, ka jinghap slap, ka poi sha ka 53.
8milimetre, tang ha ka nongbah Shillong.
Ka jingmaham, na katei ka tnat, ka ong shuh shuh, ba kan dang don ka jinghap slap, kaba jur bad kaba jur shi kat dei eh, ha ki katto katne ki bynta jong ka East Khasi Hills, ha ki 42 kynta ki ban wan.
Shillong, 13 Nailar:U Deputy Commissioner ka East Khasi Hills u la pynjari da kyndon ban mana pyr shah ia ka jingiadur masi bad lada don kiba leh pyrshah, kin shah pynshitom katkum ka ain.
Ha ka jingpynbna ba la pynlait ha kane ka sngi Balang, u DC u la ong ba ka ain Prevention of Cruelty to Animal Act 1960 kumba la pynkylla ha u snem 1982, ka la khang pyr shah ia ka jingpynia dur masi ha ka district.
Kino kino kiba leh pyrshah, yn ujor ejahar bad yn kem ia kiba leh kumta katkum ka ain.
Shillong,13 Nailar:U Deputy Commissioner, East Khasi Hills District u la pynbna paid bah ba ki bor pyniaid District ka la pynbeit kyrpang ia ki kali na ka bynta ki paidbah ba kwah ban wan ia shim bynta ha ka jing rakhe ia ka sngi laitluid ha ka 15 tarik mynta u bnai ha 2nd Ground, Polo Shillong.
Ki kali ban iaid ha katei ka sngi laitluid ki long naduh ka por 6:30 mynstep  na  Happy Valley lyngba ka Madanrting, Nongthymmai, St.
Edmunds, Dhankheti, Barik, IGP sha madan Polo, na  Rynjah lyngba ka Pohkseh, Nongrim Hills, Laitumkhrah, I.
G.
P.
sha madan Polo, na Mawlai Thangkhiew Petrol Pump lyngba ka Mawdatbaki, Mawlai Mawroh, Golflinks sha madan Polo, na  Mawprem Kyrbom lyngba ka  District Council Point, Motphran, Police Bazar sha madan Polo, na  Laban lyngba Last Stop, Bishnupur, Kench’s Trace, IGP sha madan Polo, na Nongmensong lyngba ka Demseiniong sha madan Polo, na Jaiaw Mawbynna lyngba Riatsamthiah,Wahingdoh, Umsohsun, Police Bazar sha madan Polo, na  Umlyngka lyngba  Kynton 3rd Mile, Rhino point, I.
G.
P.
sha madan Polo, na 7 mer, Upper Shillong lyngba ka 5mer, 4mer, Rhino point, I.
G.
P.
sha madan  Polo, na  Jhalupara point lyngba Anjalee Petrol pump point, I.
G.
P.
sha madan Polo  bad na Lumparing lyngba Madan Laban, Rhino Point, I.
G.
P.
sha madan  Polo.
Shillong, 13 Nailar:Ban khring bad ban rakhe pynphuh pynphieng ia ka sngi laitluid ka ri, ka bor synshar district ka East Khasi ka la pynbeit ban pynlong ia ki prokram bapher bapher ha ka nongbah ha ka 15 tarik Nailar.
Kine ki prokram la pynlong shi bynta ban rakhe ia ka sngi laitluid ban ialeh pyrshah ia ka pakhang shnong ka seng lehnoh HNLC.
“Ha kane ka sngi, kan don ka jingrwai ha Khyndai Lad, ka jingpyni iaid bike, ka jingpyni cinema ia ki khynnah", la ong u DC ka East Khasi Hills u Sanjay Goyal ha kane ka sngi Hatmajai sha ki nongthoh khubor.
Ha Khyndailad, kan don ka jingpyni iaid bike da u B-tech engineer u HG Ley bad ka jingpynlong tamasa rwai ban wan da ki kynhun ba paw ka nongbah bad ka jylla.
Yn don ruh ka jingiakop riam, ka jingthoh bad ka jingiakop dro jong ki khynnah, la ong u Goyal.
Shuh shuh ha katei ka sngi, ka Nan Polok kan plie rynghang khlem shim bai rung ia ki paidbah ba kwah ban leit kai bad ruh ka Lady Hydari Park.
Nalor kine, ka sorkar ka la iakren ruh bad ki restaurant ba kin duna dor ia ki jingbam haduh 50 percent ha ka nongbah bad ka jingpynieng ia ki dukan bam surok haduh 25 tylli.
Na ka bynta ka jingmareh ia ka Independence Day Run, u Goyal u la iathuh ba la wan ban ai kyrteng haduh 55 ngut ki paidbah.
“Mih paidbah ha katei ka sngi, ngin ai ia ka jingshngain kaba pura ia ki paidbah ban sngew shngain", la ong u Goyal.
Lah ban kdew ba ka Hynniewtrep National Liberation Council (HNLC) ka la pynbna ia ka pakhang shnong kaba 48 kynta naduh ka 6 baje janmiet ka 13 tarik haduh ka 6 baje janmiet ka 15 tarik.
Shillong,13 Nailar:Ka FKJGP Seng kmie hapoh ka jingialam u bah Joe Marwein President mynta ka sngi balang ka la leit ban ia kynduh ia u CEM ka KHADC u bah Ardent Miller Basaiaw moit ban ia phylliew jingmut bad ia syllok bad u na ka bynta kiba bun ki mat kiba donkam.
Hadien ba ki la mih na kamra treikam jong u CEM, haba kren sha ki nongthohkhubor u bah Joe u la iathuh ba ki ia kren bun kiei kiei ki mat ba donkam bad u CEM kiba long ki jingai jingmut bad ka jingkhublei kyrpang ruh ia ka EC hapoh ka jingialam u bah Ardent M Basaiawmoit bad kumjuh ruh u EM ka Trade u bah Latiplang Kharkongor kiba watla ki la shong ha ka shuki dang khyndiat bnai pynban ki la pyni ia ki kam kiba dei eh kiba long ka jingmyntoi ia ka jaitbynriew.
Ha katei ka jingiakynduh bad u CEM u bah Joe u la iathuh ba ki la ioh ruh ban ia kren bad ban phah peit bniah ha u CEM ia ka jingthmu ka sorkar India ban pynkylla ( Ammend)  ia ka Sixth Schedule.
Haba batai kham bniah halor katei ka jingthmu pynkylla ia ka Sixth Schedule u bah Joe u la ong ba katei ka dei ka jingthmu ka ARC ban mynjur ban ai bor shuh shuh ia u Lat ka jylla, bad ban wanrah ruh ia ka Municipal Council, u la ong ba lada ai bor shuh shuh ha u Lat kan poi ka por ba wat tang ia i kam iba rit eh ruh ka District Council ka hap ban pan born a u Lat, katkum ka jingkren u bah Joe la sngewthuh ba lada pynkylla ia ka Sixth Schedule ka long kumba sloit noh iktiar jong ka District council kaba ri bad iada ia ka hok kyrpang jong ka jaitbynriew.
U bah Joe u la iathu ruh ba ki la ia kren halor ka Village Court kaba long kaba donkam ban pynkhlain ia ka namar kan pynsuk ia ka synshar khadar, bad lyngba ka jingpynkhlain ia ka Village Court kan ym donkam shuh ia ki paidbah ba kin ia kiew ing lieh ing saw ne sha ki ing bishar kiba kham heh kham heh.
Ha kaba ia dei pat bad ka jingkhynra ia ki dukan bar jylla kiba shong be-ain ha Iewduh , u bah Joe u la ong ban a ka liang ka seng ruh ha kip or ba la leit ka la pyrshang katba lah ban leh, tangba kum ka sengbhalang kim don ia ka bor bad ka iktiar ban leh da ka bor , u la pynkynmaw ba ha kip or ba ki sengbhalang ki ju leit ban khynra ki juh ki kam kiba la iohi ha kine ki sngi ba ki thei Khasi ki mih shakhmat ban kam trai ia ki dukan bar jylla ki ju jia, u la ong ba ha kito kip or ba ki sengbhalang ki la leit ban khynra ia ki dukan be-ain ki bar jylla ki thei Khasi ym tang ba cki kam trai hynrei ki nud ruh ban kam tnga syndon, “ Ym dei tangba ki kam trai ruh, ki nud ban kam tnga ruh, bad ym dei tang ki kynthei hynrei ki don ruh ki shynrang kiba ju leh kumtei kiba la mih shakhmat ban kam trai" ong u bah Joe uba la iathuh ban a ka liang ka seng ka la dep phah ka jingtyrwa sha ka sorkar ba kan thaw ia ki ain ban khanglad ia ka Benami.
Guwahati,13 Nailar:Jan kot phew hajar ngut ki briew ha Assam kiba don ia u khniang jingpang HIV, katkum ka jubab ba la wanrah ha Ing Dorbar Thaw-ain ka jylla mynta ka sngi la iathuh ba ki la don haduh 9,100 ngut ki nongpang HIV ha katei ka jylla.
Katei ka jubab ka dei kaba la mih na u  myn tri jong ka  State Parliamentary Affairs u Nilama ni Sen Deka  uba  la ia thuh ba katei ka dei katkum ka ripod haduh ka 31 tarik u lber,2014.
U Deka u la jubab ha ka jaka u myntri ka koit ka khiah u Nazrul Islam ia ka jingkylli ba la wanrah da u MLA ka u Swapan Kar.
Ka Deka la iathuh ruh ba ha  Kamrup Metro district, kaba bun na ki bynta jong ka ka dei ha sorbah Guwahati ki nongpang ki long haduh 3,570 ngut, bud pat ka Cachar District kaba don 1,866 ki nongpang.
Kiwei pat ki district kiba don bun ngut kiba ioh ia utei u khniang jingpang ki long  Dibrugarh (630), Nagaon (418), Golaghat (304), Karimganj (272), Sonitpur (252), Bongaigaon (228), Karbi Anglong (207) bad Jorhat (207).
Ka Deka ka la jubab ba dei tang ka Chirang district ka bym pat idon ia utei u khniang jingpang haduh mynta mynne.
Kiwei pat ki district kiba don ia u khniang jingpang HIV ki long  Baksa (11), Udalguri (22), Hailakandi (23), Dhemaji (39), Morigaon (50), Lakhimpur (57), Dima Hasao (59), Nalbari (65), Darrang (66), Sivasagar (70), Kamrup Rural (86) bad  Goalpara (93).
Ka Kokrajhar, Barpeta, Tinsukia bad  Dhubri districts ki don  150, 127, 124 bad 114  ngut kiba ioh ia ute u khniang jingpang.
U myntri u la pyntip ruh sha ka Ing Dorbar ba ka  Assam State AIDS Control Society ka dang pyntreikam ia ki  National AIDS Control Programme, katkum ka jingthmu jong ka ban iada na katei ka jingpang.
Haba kren pat shaphang ka jingpang  Japanese Encephalitis, ka Deka ka la ong bahaduh ka 6 tarik u nailar ki la don haduh  122 ngut ha ka jylla kiba la duh ei la ka jingim na katei ka jingpang.
“6 ngut ki briew ki jla iap mynta u snem namar ka jingpang Malaria" ong u myntri.
Shillong,13 Nailar:Namar ka jingrhah spah jubor, ki ar ngut ki bar jylla ki la pyniap iakawei ka samla tang na ka bynta ban shim ia u kynjri ksiar ba ka deng ha ryndang,.
Ha ka 28 tarik u naitung ha ka por 10 baje ki pulit ki la ioh khwai ia kawei ka metiap jong ka thei samla kaba 28 snem karta kaba la per ha sla um ha Wahumkhrah kaba don hajan ka Petrol Pump ha Demseiniong, bad na ki dak kiba paw ki la ithuh ba ka jingiap katei ka samla ka dei na ka jingshah pyniap dusmon, bad ki la buddien ia katei ka jingjia ban lap ia ki nongpyniap ia katei ka samla.
Haba kren sha ki nongthohkhubor mynta ka sngi balang ha kamra treikam jong u , u Superitendent of Police East Khasi Hills u bah M.
Kharkrang uba la ia don ryngkat lang bad u SP (crime) u bah Vivek Syiem u la iathuh  ba ki pulit ki la ioh jingtip lyngba ka phone ba ka don ka metiap ha katei ka wah, bad ki la leit khwai ia katei ka metiap.
U la ong ba hadien ba la pyndep ia ki jingdonkam katkum ka ain, la pynkit ia katei ka metiap sha Civil Hospital,Shillong na bynta ban leh ia ka Post Mortem, bad hadien ka Post Mortem la buh ia katei ka metiap ha ka jaka buh metiap katei ka Hospital sorkar.
U la ong dei ha ka 31 tarik u naitung, ba ka kong Salonsar Khongwir ka lok jong u Ramesh Sagar ba sah ha Pinewood Quarter No.
15 , ka la kam  ba katei ka metiap ka dei ka khun jong ka ka Shoma Khongwir,28 snem karta, u la ong ba ka la iathuh ba ka khun jong ka ka mih na ing ha ka 27 tarik u naitung ha ka por 4 baje eiei janmiet na ka bynta ban leit thied Top up ban thep ha ka mobile jong ka, hynrei naduh katei ka sngi kam wan phai ing shuh, bad ha ka juh ka sngi katei ka longkmie ka la ujor da ka jing ujor pyrshah ia ki nongpyniap ia ka khun jong ka, iathuh u bah Kharkrang.
Hadien ba la ioh ia ka jingujor, u bah Kharkrang u la ong ba ki pulit ka Special Cell ryngkat ka jingiatreilang bad ki pulit ka Nongmensong ki la buddien ia katei ka case bad dei ha ka 12 tarik mynta u bnai ba ki la ioh kem ia ki runar kiba la pyniap ia katei ka samla.
Kitei ki runar ki dei kiba la tip kyrteng kum u Kuddus Ali,25 snem karta khun jong u Jamsher Ali na Nongrah ,Shillong uba dei na ka shnong Oxiguri Srinagar,Dhubri Assam bad uwei pat u dei u Alom Badsah Sheikh,25 snem karta khun jong u Abul Hussain Sheikh na Demseining,Shillong uba dei na ka shnong Pokalagi,Dhubri,Assam.
U SP u la ong ba kitei ar ngut ki la phla ba ki la pyniap ia katei ka samla ha kawei na ki jingtei kaba don ha Demseiniong bad hadien ba la pyniap ki la bret ia ka metiap jong ka ha ka wah.
Ki pulit ki la kam ba ka jingpyniap kitei ki runar ia katei ka samla ka dei na ka daw ba ki kwah ban lute na ka namarba  ki pulit ki la lap ba u kynjri ksiar ba katei ka samla ka deng ha ryndang u la jah.
U bah Vivek Syiem u la iathuh ba kitei ki ar ngut ki nongpyniap briew ki la phah briew ruh ban leit die ia utei u kynjri ksiar sha bar jylla, kaba lah ban dei sha Assam, bad ki la da plan janai ba lada ki die ha Shillong kin sa shah kem.
Kitei ki nongpyniap briew mynta ki dang don ha kti ki pulit na bynta ki jingtohkit kiba kham bniah.
Shillong,13 Nailar:9 ngut ki nong Thyl law ki la mynsaw jur namar ka jingshah thom bor ha ki nong Mawlyng bna ha ka 12 tarik mynta u bnai ha ka jaka rep jong ki kaba ju khot ka Ri thang.
Kitei kiba la mynsaw ki dei 6 ngut ki kynthei bad 3 ngut ki shynrang.
Napdeng ki 9 ngut uwei pat uba la tip kyrteng kum u Restin Iawphniaw u dang don hapoh Civil Hospital,Shillong , u bah  Restin u la shah siat da ka jri siat sim na pyllew khmat jong u.
Haba kren sha ki nongthohkhubor mynta ka sngi ha Shillong Press Club, u bah Bhanusib Rynga uba dei u Asstn.
General Secretary ka Warding Farmers Association,  u la kam ba ia katei ka kynhun ki runar kiba dei na ka shnong Mawlyngbna la ialam da u Syiem ka Mawsynram u Pa’iem Amos Malniang.
U la kynnoh ba kitei ki runar ki pyndonkam da ki tiar pynmynsaw kum ka wait, ki Khnam, ka jri siat sim bad kiwei pat ki tiar mynsaw ha ka por ba ki la leit ban thombor ia ki nongrep jong ka shnong Thyllaw.
Katkum ka jingiathuh kiba la mynsaw ki la ong ba katei ka jingjia ka la jia ha ka por 10 baje eiei shuwa ba kin sdang rep ha Rithang ka jaka ba ju rep synsar, kwai tympew, sohmrit, la tyrpad bad kiwei.
Ki la iathuh ba shuwa ban rung ha ki jaka rep, kitei ki nongrep kiba don kumba 12 ngut ki la pynlong jingduwai shuwa ha surok bad hadien kata ki la rung sha ki lynti khlaw ban rung ha ki bri jong ki, hynrei hamar kata ka por  kaba kim shym la poi pyrkhat ki runar ki la mih kynsan puk na khlaw, kiba la ap ktem lypa bad ki la khang lynti ia ki.
Ki la iathuh ba kitei ki runar ki la kam da kaba ong ba ‘sa shiphang kin wan poi ki shipai Bangla’ bad hamar kata ka por , uwei na ki u la put turoi da ka  riphri bad la mih puk da ki spah ngut ki nong Mawlyngbna kiba la ap lypa sha ki kyndong khlaw , ki la tur beit beit sha kitei ki nongrep bad ki la pynap wait, ki la pynbam bad kyrshut da u Bleaching Powder bad ki la thmu ruh ban bat bor ia ki kynthei.
8 ngut na ki mynsaw ki la wan sha Shillong Press Club ban ia kynduh ia ki nongthohkhubor ryngkat ki jingsop jingspain ha ki bynta ka khlieh jong ki.
Katkum ka jingiathuh jong u bah Roles Kariang u la ong ba ki nong Mawlyngbna ki la bat kumba saw san ngut ia u bah Restin katba uwei pat u la thew siat da ka jri na khmat jong u bad u la pyllait sbak, bad ka snam ka la phlei na ki khmat jong u, u la ong ruh ba donbok ha katei ka por uwei na ki  para nongrep  ( nong Thyllaw) u la lait phet bad u la leit ban ia thuh briew sha shnong.
U bah Bhanusib, u la ong ba mar sien ioh jingtip, na ka liang jong u la pyntip lyngba ka phone sha u OC ka Mawsynram hynrei na ka daw ba um lah ban poi biang por, u la pyntip sa sha u SP ( Crime) u bah Vivek Syiem ,  bad shuwa ba ki pulit na Shillong kin poi , ki pulit ka Mawsynram ki la poi sha katei ka jaka ha ka por 1 baje duna eiei, katba ki pulit na Shillong ryngkat ki majistor ki la poi ha ka por 4:30 janmiet.
“Ngi la ap katno katno ruh um poi u OC Mawsynram hadien ngi la phone sha u bah Vivek, katei ka jingpynslem ki pulit Mawsynram ka pyni ba ka don eiei sha lyndet" ong u bah Bhanusib u ba la iathuh ba ki nong  Thyllaw ki la poi na khlaw sha shnong  la ar kylla ki pulit pat kim pat poi.
Kaba pynlyngngoh ia ki nong Thyllaw , u bah Bhanusib u la ong ba ka dei ka jingbym leh eiei ki pulit Mawsynram watla ki la poi hashen, hynrei ki la phah leit noh ia ki nong Thyllaw bad ki la kam ba ki la kem 6 ngut, hynrei u bah Bhanusib u la ong  ba haba ki leit sha Mawsynram PS kitei ki 6 ngut kiba la kam kim don satia hapoh thanad.
Halor katei ka jingjia , ki 9 ngut kiba la mynsaw ki la ujor da ka FIR pyrshah ia ki 31 ngut ki nong Mawlyngbna, kiba kynthup ia u Syiem u Pa’iem Amos Malniang bad u Rangbah Shnong u Klining Kharnaior.
Ia ka FIR la ujor sha ki pulit ka Mawsynram PS bad la phah kopi sha u Deputy Commissioner East Khasi Hills kumjuh ruh sha u Superitendent of Police East Khasi Hills.
Ha ka jingkren sha ki nongthohkhubor u bah Bhanusib uba dei u Secretary ka seng ki nongrep kaba kynthup ia ki 5 shnong ka Thyllaw, ka Warding, ka Mawdiengkhiet, ka Mawdngiem bad ka Lumdieng-ngan u la iathuh ba kham ha shuwa ban jia katei ka jingjia ka la don ka jingiakynduh lang hapdeng ki ar Hima bad u DC ban ia kren ia suk bad la ai ruh ia ka jingiateh ba kim bit ban pynmih kano kano ka jinghuri hura ne ki kam pyntriem, bad u la kynnoh ba ka Mawlyngbna ka la pynkhein ia katei ka jingiateh, katei ka jingiakynduh jong ki ka dei ha ka 16 tarik u jylliew mynta u snem.
Na ka liang u SP ka East Khasi Hills u bah M.
Kharkrang haba kren sha ki nongthohkhubor halor katei ka bynta u la ong ba ka don ka jingiakynad na ka jingiakajia pud bad ka jingiaknieh jaka hapdeng kitei ki ar tylli ki shnong kaba la slem bha, bad u la pynkynmaw ba ka la don ka jingiateh ban ym pynmih ki kam pyntriem , hynrei mynta pat la mih ki jingthombor kiba u la ong ban a ka liang ki pulit ki la ioh ia ka jingujor bad kin leit ban kem ia ki nongpynhkein ain kiba leh ia ki kam pyntriem.
Katkum ka jingiakren bad u bah Bhanusib la sngewthuh ba ka la don ka jingiakynad ia kajia pud hapdeng ki ar Hima ka Mawsynram bad ka Dwara Nongtyrnem , kaba la neh la bun bun snem, bad u la ong ba katei ka jaka ba ki nongrep ki la shah thombor ka dei ka Ri Kynti ym ka ri raid , kumba long ha Mawsynram.
Ki kynthei kiba la mynsaw jur ha katei ka jingshah thombor ki long ka kong Bitris Wanshnong, kong Wantibon Wanshnong bad ka kong Phidalin Jala, ki la don sa 3 ngut kiwei pat kiba la shah pynbam bad shah kyrshut da u Bleaching Powder, ki shynrang pat kiba la mynsaw jur ki long u bah Roles Kariang, u bah Sardonik Jingap bad u bah Restin Iawphniaw.
Haba la kylli ia ka daw ka jingbym wan mih u Rangbah shnong ryngkat bad kitei kiba la mynsaw, u bah Bhanusib u la ong ba u Rangbah Shnong u bah Pluster Wanshnong u dang don hapdeng ka jingshitom.
Shillong,13 Nailar:U Bah Embhahlang B.
Syiemlieh, MLA ka Mawlai Constituency, mynta ka sngi  la leit ban ia kren ryngkat ki jing thoh ia ka  Dr.
M.
Ampa reen Lyngdoh, Myntri ka tnat Pynroi Sor halor ka jingkyntiew syndet ia ka bai shong kali JNNURM naduh ka 1 tarik mynta u bnai da ka Meghalaya Urban Development Authority (MUDA), kata ia ki  Bos sawkhmut heh bad ki sawkhmut rit  kiba kyn thup ia ki Shillong Public Transport Service (SP TS), Shillong Special Public Transport Service (SSPTS) bad ki Shillong Suplementary  Transport Service (SSTS).
Hadien ba la mih na kamra treikam jong katei ka myntri sorkar u bah Embhah u la ong “I Kong Ampareen i la pyntip ia ngi ba ka MUDA kan sa shong ia ka Review Committee ha ka 26 tarik mynta u bnai ban bishar biang halor ka jingkyn tiew ia ka bai shong kali JNNUM," ong u Bah Embhahlang B.
Syiemlieh, MLA ka Mawlai Constituency haba kren sha ki  nongthoh khubor hadien ka jingiakynduh ia ka Kong Ampareen ba la synran lang da u Bah Hamlet Dohling, dkhot ka UDP, Youth Wing.
Ha katei ka jingiakynduh u bah Embhah u la ai jingmut ruh ia ka myntri ba nangne shakhmat ym dei shuh ban shim bai kali na ki khynnah skul,  u la ong ba ka la dei ban ai noh ia ki da ka kynja card ban ithuh ba ki dei ki khynnah skul , bad dei ban pyllait bai kali ia ki.
Ha ka dorkhas, une u Nongmihkhmat ka Mawlai u la pynpaw ruh ba kane ka jingkyntiew ia ka bai shong kali JNNURM kam iapher shuh na ka bai kali ba la ohdor da ki Taxi kamai  bad ki Bos ba la pyniaid da ki riewshimet.
Ha kajuh ka por, u Bah Embhah u la iathuh ba u la ujor ruh ha ka Myntri halor ka jingtuid ki nuit bad ki jaboh na Marten, Mawlai Mawiong sha surok Lynti Rim bad kumjuh sha surok National Highway-40.
U la ong ba katei ka jingtuid jaboh ka lah ban wanrah ia ka jingbym khuid ha ka shnong ka thaw, u la ai jingmut ruh ba dei ban buh sa kiwei pat ki jaka bret jaboh khamtam lei lei ba ka jaka ot doh kaba ka sorkar ka shna mynta ka don marjan bad katei ka jaka bret jaboh , kaba lah ban pynmih ki jingsma iwtung kiba lah ruh ban ktah ia ki paidbah kiba bam ia kitei ki doh.
Shillong,13 Nailar:Ha ka 11 tarik u Nailar, ki pulit ki la ioh ka jingujor na u Ravikant Kumar uba sah ha Laitum khrah , Shillong ba ha u snem 2013 ka Meena Bharaj kaba na Happy Valley,Shillong ka la bam pisa haduh T.
3.
50 lak tyngka na u da kaba kular ba kan pynioh kam ha ka tnad Railway, hynrei haduh mynta um shym la ih pdiang ia ka shithi thungkam na katei ak tnad.
Ha kaba ia dei bad katei ka jingujor ki pulit ki la rejistar case vide Laitumkhrah PS Case No.
129(08) 2014 u/s 420 IPC bad ki pulit ki sdang ia ka jingtohkit.
Haba kren sha ki nongthohkhubor, u SP East Khasi Hills u bah M.
Kharkrang u la iathuh ba hadien ba la ioh ia ka jingujor ki pulit ki buddien ia katei ka kam bad ki la sdang da ka jingleit khynra bad talasi ha ing sah jong ka Meena Bharaj, ka tnga jong u Hardayal Singh Bharaj na Rani Building kaba don ha Happy Valley,Shillong.
Ha katei ka jingleit khynra u SP u la iathu ba ki pulit ki la ioh ban kurup ia bun tylli ki Photostat kopi jong ki marksheet, admit card,Transfer Certificate,Migration Certificate,Blank Marksheet jong kiba bun bah ki paidbah, bad ki la ioh ruh ban kurup ia ka pisa kaba haduh T.
55 hajar tyngka.
Ki pulit ki la ioh jingtip ruh ba katei ka briew ryngkat ka jingiasngewthuh jingmut shitnga ki ju shet shukor ia ki paidbah da kaba pynbiang da ki kot ki sla kiba thok bad ki shithi thungkam kijba thok, bad hadien kane ki pulit ki la leit ban kem noh ia baroh arngut kitei ki shitnga, bad ka kashari ka la aibor saw sngi  ia ki pulit ban tohkit ia kitei ki ar sngut , hynrei haba la leit ban leh ia ka Medical Check-up sha Civil Hospital ki bor Hospital ki bat noh ia u tnga jong ka Meena u Hardayal Singh Bharaj bad mynta utei u dang don hapoh katei ka Hospital.
U Hardayal u dei ruh u Principal barim ka RB Anoochand School.
Hadien ba la tohkit kham bniah ki pulit ki la lap ba kitei  ar ngut ki ju die ruh ia ki Certificate thok jong ki skul bapher bapher, ki kot ki sla kiba ki pulit ki la ioh kurup na kite ki ar ngut ki don ia ki kot jong ka skul Tiny Corner English School kaba don ha Nongmensong, ka Gorkha H E School Mawdiang diang, bad ki Certificate na kiwei pat ki skul, ki pulit ki la ioh kurup ruh ia ka kot jong ka Eastern Railway kaba ki la shna thok ban pyni sha u nongujor.
Shillong, 14 Nailar:Ki 24 kynta ba ladep, ki dei ki sngi kiba jur slap tam ha ka Jylla, haba ia nujor, ha kine ki bun snem ba ladep, ha kaba ka la poi sha ka 110.
6milimetre.
Kham mynshwa, jong katei ka jinghap slap, ka poi sha ka 53.
8 milimetre, kaba dei hi ka jinghap slap kaba la jur tam jong u snem 2014.
Ka tnat peit mariang jong ka sorkar India, ka Meteorological Department, ka dang batai shuh shuh, ba ki 48 kynta ban wan, kin dei hi kynta, ki ban dang hap jur slap bha, ha ki  katto katne ki bynta jong ka Meghalaya.
Shillong, 13 Nailar:U Deputy Commissioner jong ka West Garo Hills, U  Pravin Bakshi, ula pynbna ban siew T.
3 lak, kum ka bai lutksan, sha ka iing jong U  Bittu Kumar Patel, uba la shah siat iap, ha ka Petrol Pump ha Bokmagre, kaba don ha rud nong jong ka sor bah Tura.
Ula khot jingialang ru ia ki nongialam seng bhalang, ki nongialam niam bad ki riew rangbah, na ka bynta ban iakren ia kane ka jingjia kaba sngewsih bad khamtam, haba ka la don ka jing khang ia ki Petrol Pump, ha Garo Hills, kaba la ktah ia uba bun balang.
Na ka liang jong ka Petrol Pump Association, kim shym la poi satia ha katei ka jingialang.
Ha katei ka jingialang, la don lang da ka  United Christian Peace Forum, ka Mothers’ Union, ka Garo Baptist Church, ka Bakdil Society bad ki dkhot jong ka  Shalom Meghalaya.
Ka jingialang, ka pynrem halor ka jingpyniap ia U  Bittu Kumar Patel bad ka sngew khia ruh halor ka jingkhang ia ki petrol pump, kaba khlem pynkut sngi.
Ki seng bapher, ki khot ia ki paidbah jong ka Garo Hills, ba kin deng lama iong, ha ka 19 bad 20tarik Nailar 2014, kum ka dak jong ka jing pyrshah halor katei ka jingshah pyniap.
Na ka jingkhang jong ki Petrol Pump, mynta ki skul bad ki jaka pule ruh, ki la khang lut khoit.
U  Bakshi, u ai jingmut, ban plie noh ia mynta tang 4 haduh 6kynta ia ki Petrol Pump, ba kan nym pynthut ia ki paidbah.
Na ka liang ki trai Petrol Pump, ki la rai ban bteng ia ka jingkhang ia ki Petrol Pump bad kin plie tang ha ka 15tarik Nailar, kum ka jingsngew burom ia jingrakhe sngi laitluid.
Ha ka shithi sha ka myntri kam poh iing ka Jylla, kitei ki seng, ki dawa T.
10lak, kum ka bai lutksan sha ka iing U Patel bad ki dawa ruh ban ai jingiada haduh 24 kynta ha baroh ki Petrol Pump bad ban kem ruh ia kiba pyniap ia U Patel, tang hapoh ka 72 kynta, ong ka khubor Sorkar.
Shillong, 13 Nailar:Ka pakhang shnong ka HNLC ka la pynlong ia ki paidbah ban bunkam ban iabeh ia ki kam ki dup ban thied ia ki tiar.
Ym tang katta, la mih ka jing sahkut kali kaba jur bha shwa ka kynta pakhang shnong.
Hynrei uwei u rangbah u la pyntip sha u Rupang ha ka por janmiet, ba ki nongrep ha Iewduh ki la shah ktah jur namar ba la sah lut ki mar rep nalor kim don kudam ban set noh ia ki mar ba la wanrah.
Haduh 8 baje duna janmiet, une u rangbah uba don ha Iewduh, u la ong ba ka long kaba isynei namar ba ki nongrep ki la hap ban shong ban die ia ki mar rep hynrei kaba eh ka long ba kim don jaka set ruh ban leit buh ia ki mar rep jongki.
“Nga kwah ban pyntip ba u KHADC hapoh ka jingialam u Bah Ardent M Basaiawmoit ba kan peit lem ia kum kane ka jingeh jong ki nongrep khamtam haba don kum kane ka pakhang shnong", la ong une u rangbah.
Ha kajuh ka por, ki jaka ha kylleng ka nongbah ki la khapngiah khamtam ha ka thain Motphran, Khyndai Lad ban iabeh sharum shaneng ban thied jingthied.
Ha ka jingshisha na ka liang ka sorkar ka la kyntu ia ki paidbah ban nym don kano kano ka jingtieng hynrei ban pyndep ia ka kam kumba ju long.
Ka sorkar ka la ong ruh ba ka la pynbiang ia ki bor pahara ha ka nongbah baroh bad ki paidbah ki dei ban mih khlem kano kano ka jingtieng.
Ka sorkar ka la pynmih hukum ruh ba baroh ki nongtrei sorkar ki dei ban ia mih ban wan trei thikna beit ha ka sngi pakhang shnong bad kumjuh ki iew ki hat ki dukan ki dei ban plie.
Ha kawei ka liang, ka la pynmih ia ka jingpynbna ba la pynbiang ia ki bos na ka bynta ban kit ia ki nongleit nongwan sha ka jingrakhe sngi laitluid sha Madan Polo ha ka 15 tarik.
Na ka jinglap u nongthoh khubor, ka pakhang shnong, ka trei kam bha, ha ki bynta jong ka nongbah Shillong, namar ba wat naduh ka por 8baje janmiet, la iohi, ba ki kali, ki la kynjah ha ki surok bah, lait tang katto katne kiba iaid ha ki thain Khyndailad.
Shillong, 13 Nailar:Ka sorkar jylla ka dang ap sah ia ka jingai ktien jong ka sorkar pdeng ban pynkhuid ia ka Wah Umkhrah.
Haba kren bad u Symbud Myntri Rang bah ba peit ia ka tnad Water Resources u Bah Rowel Lyngdoh u la ong ba ka sorkar jylla ka la ap na ka sorkar pdeng ba kan ai jingtip halor ka DPR ba la pan ban pynkhuid ia ka wah Umkhrah.
“Ngi la dep phah naduh mynshem snem hynrei ka sorkar pdeng kam pat ai jingtip eiei halor kane haduh mynta", la ong u Bah Rowel.
Lah ban ong ba ka jingpynkhuid ia ka wah Umkhrah ka dei ka mat kaba iakren bha ha khyn diat snem bad kane ka mat ikumba kan pjah noh mynta.
Kham mynshwa ka ICARE ka la pynlong ia ka kampein halor kumno ban pynkhuid ia ka Wah Umkhrah.
Ha kane ka jingpynkhuid, la iashim bynta lang da ka Synjuk ki Rangbah Shnong (SRS), ka Khasi Students Union (KSU), Federation of Khasi Jaintia and Garo People (FKJGP), ka Synjuk ki Seng Samla Shnong (SSSS), ka Lympung Ki Seng Kynthei (LKSK), ka Meghalaya Women’s Alliance (MWA) bad ki dkhot na ka Shillong Cantonment Board.
Lah ban kdew ba ka EC barim hapoh ka jingialam u  Bah Pynshngain Syiem ka la mang T.
50 lak na ka bynta ban pynkhuid ia kane ka wah ha kane ka sienjam ba nyngkong.
Ha ka por sdang ka ishongshit bha hynrei kane ka jingthmu ikumba ka la pjah noh bad kam shym la mih pyrthei shuh ha ka jingiakren wat ha ka liang ka sorkar jylla ne ka district council.
Shillong,14 Nailar:Ka Hynniewtrep National Liberation Council (HNLC), ka rakhe ia ka jingdap 27snem jong ka, mynta ka 14tarik Nai lar bad ha kane ka sngi, ka HNLC, ka  ai khublei kitbok kitrwiang sha baroh ki paradkhot ka seng,kiba haiing hasem jong ki,kiwei kiwei de ki seng treimon sngewbha,ki lad pathai khubor bad kumjuh ruh sha baroh ki khun ki hajar ka Bri U Hynniewtrep, ha kaba ia dei bad kane ka sngi ba kyrpang kata ka, jong ka jingdap ba 27 snem kyn thih jong ka jingpynkha long ia ka seng HNLC, ha kaba la suit la shor ha ka 14tarik Nailar 1987.
Ha ka jingpynmih khubor mynta ka sngi, U bah Cheristerfield Thang khiew, General Secretery ka seng, u la iathuh ba  ka seng hi baroh kawei ka ieng skhem bad khlem kyrtiang dien na kaei ka nongrim kaba ka seng ka ieng ha ka ban ialeh na ka bynta ka hok ki Trai Ri Trai Muluk kata,la ka long ha ka synshar ka khadar,ka ioh ka kot,ka khaii ka pateng,ka bha ka miat ha ka imlang ka sahlang kiba ktah ia ka hok long trai jong ki Trai Ri Trai Muluk.
Ha kum kane ka sngi ka HNLC, ka ai mynsiem ia kiwei kiwei de ki seng treimon sngewbha ha kaba kin iai treihok bad trei shitom ia la kaei ka nongrim kaba ki ieng wat lada hapdeng shibun bah ki mawjynthut bad ki shiah kiba dung ha ki lynti iaid ki jong ki hynrei.
Ka HNLC, ka kren diaw mynsiem, ba ia ka spah kaba mih na ka mei ramew, ym shym la pyntreikam hok, ha kaba ai jai a ki trai ri, hynrei, la khanglad pynban, da ki ain ba bun jait bad ki daw ba bun rukom kaba ktah ia ka jakpoh jong ki kup shiliang ki sem shiliang.
La kynthoh da utei u nongialam jong ka seng, ba ki surok ruh,ki don tang da ki surok jot bad ki surok syrdep bad ki jaka ai dawai sorkar, kiba khlem doktor bad khlem dawai.
U bah Thangkhiew, u ong shuh shuh, ba ka jingkiewdor ki mar ki mata, ka dei na ka jinglum pisa ki pulit, na ki kali kit mar, kaba man ka sngi, kaba sdang naduh na Byrni shaduh sha Umkiang.
Ka seng ka kren diaw, ba bun ki samla shynrang kyntei, kiba shu iaid makia khlem kam, wat haba ki la nang la stad ruh, ha kaba don kiba pyndonkam bakla ia ka kyrteng ka HNLC, ban shna pisa sharum shaneng.
Halor katei ka HNLC, ka pynsngew ba kim dei ban pyndonkam bakla ia ka kyrteng jong  ka HNLC, hynrei, ba kin leit da ka lynti kaba shai ban pyniasoh ialade bad katei ka seng.
U bah Thangkhiew, u ai khublei ia ki para nongialam, ha kaba ki la lah ban pynrung dkhot thymmai sha ka seng bad mynta ka seng, ka khot ka wer ia kiba duk ne riewspah, kiba duna jingstad ne kiba la dep pule puthi ba kin pyniasoh ialade bad ka HNLC, naba ka jingkhang jong ka seng, kam ju khang.
“Mano ban tip ioh ba ka jingialeh jong ka HNLC ka dang donkam ban iaid sa 72 snem lynti ka jingialeh ka jong ka" ong shuh ka kyrwoh, na u nongialam jong katei ka Seng.
New Delhi, 14 Nailar:U myntri rangbah duh ka India, U  Narendra Modi, un pynbna paidbah lashai ka jingkren sngi laitluid jongu, na ka bynta ban pynbuh pisa ha bank, ia ki 15klur ngut ki briew kiba duk ha ka Ri, ha kaba kan don ka jingmang pisa kaba T.
5,000 ia uwei bad nangta sa ka jingsiew bai lutksan, haba don ka jingiap ba kyndit, kaba long T.
1lak marwei.
Katei ka bhah pisa, kan dei ka ban iaid ha ki ar bynta, ha kaba la pdiang da ka kynhun myntri jong ka sorkar Indi abad ban sa pyntreikam, naduh kaba kut jong une u bnai, ong ki lad khubor.
Yn sdang ban pyntreikam, ia katei ka skhim, ha ka 28 abd 29tarik Nailar, ong ka khubor.
Katei ka shim, kan ailad ia kawei ka longiing, ba kan don ar tylli ki account hapoh Bank bad kitei kin kynthup ia ki 7.
5klur ki longing, ha shwa U Nailar 2018.
Katei ka rukom siew sha kitei ki longiing kaba T.
5hajar, ka don jingiadei bad kitei kiba la don Aadhaar bad nangta sa ka jingsiew bai lutksan, lane kaba la tip kum ka  Ru Pay Debit Card, kan long kaba T.
1lak.
Shillong,14 Nailar:Ka kong Agnes Kharshiing, President, CSWO(A) ka la ujor sha ki pulit ka  Khliehriat PS ba ha ka 10 tarik mynta u bnai ka la lap ia kawei ka thliew tih dewiong kaba la ot sawdong na shalor hajan Moochut ba kam don kano kano ka jingker kynroh sawdong jong ka , kaba la wanrah jingma ia ki paidbah bad ka la ujor ba ka la lap ruh ba ki don ki nongtrei dewiong ha katei ka jaka kijba dang trei kam kaba long pyrshah ia ka hukum ka NGT kaba la khang ban tih dewiong.
Ha ka 11 tarik pat, ha ka por ba ki pulit ka Khliehriat PS ki dang iaid pahara ha surok Rymbai ki la io kem 16 ngut ki nongniah trok kiba la tip kyrteng kum u  (1) Morningstar Lyngdoh, (2) Handame Rymbai, (3) Utpal Nath, (4) Md.
Anwar Husain, (5) Hubor Lyngdoh, (6) Piwas Bareh, (7) Lakhan Dhar, (8) Daman Chyrmang, (9) Jimi Challam, (10) Denilson Rymbai, (11) Surji Lamare, (12) Godwin Pala, (13) Pyngor Malong, (14) Niya Nongtdu, (15) Joy Phawa bad u  (16) Nem Challam,  kiba kit dewiong h aka trok ba ki niah na ka bynta ban shalan sha ki thain ka Lumshnong kiba long pyrshah ia ka hukum ka NGT kaba la khang pyrshah ban tih dewiong, ong ka khubor pulit.
Shillong, 14 Nailar:Baroh 271 ngut ki samla pule jong ka snem 2014-15 ha Martin Luther Christian University (MLCU) ki la ioh ia ka jingpynlong ia ka jingpdiang bad ioh jinghikai ha Shillong Campus jong kane ka skulbah.
Ia kane ka jingpdiang la pynlong ha  Aurobindo Hall, Shil long.
U Vice Chancellor kane ka skulbah Bah RG Lyngdoh, u Registrar, DD Ingty bad ki nonghikai bad ki nong trei kane ka skulbah ki la don lang.
Ia kane ka prokram la pynlong kum shi bynta ban pynithuh ia ki samla ba wan rung thymmai ha kane ka skulbah bad la pynlong man u snem.
Hadien ba la pynlong ia ka jingduwai da u  Asst Professor Bonnie Nicol, la pynbud sa ka jingmaitphang shaphang kane ka skulbah da u Asst.
Professor Fabian Marbaniang.
U Registrar, DD Ingty u la pdiang sngewbha ia kiba don bad wan ha kane ka jingialang khamtam kito kiba wan thymmai.
Katba u VC, Bah RG Lyngdoh u la iaroh ia ki samla kiba kyntait mardor ia ka pakhang shnong ba 48 kynta ka HNLC ban wan ban iashim bynta ha kane ka prokram.
“Ka MLCU ka dei kawei kaba ai ia ki samla ka jinghikai ban kyntiew ha ka jingim jongki.
Ngi thmu ban pynlong ia phi ban nang ban seng ia kam ka jam ym ban wad kam", la ong u Bah Lyngdoh.
U la kyntu ia ki samla ban shim kabu ia ka jingtip na kane ka skulbah ban leit sam pat sha ki shnong ki thaw na ka bynta ka jingmyntoi ka imlang sahlang.
Kane ka skulbah ka don ar tylli ki jaka pule tnad ha Jowai bad ha Tura.
Shillong, 14 Nailar:Wat la ki iew ki hat ki la khang kdam lut khamtam ha ka nongbah hynrei bun bah ki kali shimet bad ki kali taksi ruh kiba iaid.
Ka pakhang shnong ka HNLC ka la sdang naduh hynnin ka 6 baje janmiet haduh lashai 6 baje janmiet.
Mynta ka sngi Palei ka sngi sdang jong ka jingkhot pakhang shnong ka seng lehnoh kala iaid beit khlem don kano kano ka jingjia.
Ha kane ka sngi ki iew ki hat ki dukan kila khang lut ha kane ka nongbah shnillong lait noh tang ki dukan shnong, ki nongleit ophis ruh ki duna bad ki bank baroh kila khang lut ha kane ka sngi kane ka pakhang shnong ba la khot da ka seng HNLC kala ktah ia ka leit ka wan jong ki paidbah.
Hynrei, bun ki dukan shnong ha ki dong bad ki jaka kiba plie ha kane ka sngi.
Haduh ba thoh ia kane ka khubor ym shym la ioh ba kan don kano kano ka jingjia ba sngewsih na ka liang jong ki pulit kila pahara bha ban peit ba kan nym don kano kano ka jingjia bad ki dkhot jong ka seng HNLC kin nym ioh lad ban pynkulmar.
Shillong ,14 Nailar:Ha ka sngi pakhang shnong ka HNLC hynne ka sngi, ka sorkar ka la ong ba ka jingwan jong ki nongtrei ka la long 87.
5 percent tang ha East Khasi Hills bad ha Secretariat ka long kumba 87 percent.
Ka HNLC ka la khot ia ka pakhang shnong kaba 48 kynta ban pyr shah ia ka jingkhang  tih dewiong ka NGT b bad ruh ia ka sngi laitluid ka ri India.
Watla ki dukan, ki iew ki la khang hynrei ki kali ki iaid bun bha ha ka nongbah.
Bun bah ki taksi kami ki la iaid ha surok, wat la ki nongleit nongwan ki duna bha.
Hynrei la iohi ruh bun ki dukan shnong kiba plie ha kane ka sngi bad ki khynnah rit ba ialehkai ha surok bad pynher kot kudi.
Ka sorkar ka la pynjur ia ka jingpahara ha ka nongbah ban lait na kano kano ka jingjia.
Kam shym don kano kano ka jingjia haduh ba thoh ia kane ka khubor.
Shillong, 14 Nailar:Ka sorkar kan pyn iaid sa 240 tylli ki bos ha ka jylla ban pynsuk ia ki nongleit nongwan ha ka nongbah.
Katkum ka jingda wa na ka sorkar jylla, ka sorkar pdeng mynshem snem ka la pdiang ban phah sa 240 tylli ki bos na ka projek JNNURM.
U Principle Secretary ka Urban Affairs, u Prashant Naik u la kam ba nalor ki jingduna, ka jingdon jong ki bos ka la long ka jingiarap ia ki paidbah.
Katkum ka jingong u Naik,  hadien ba la wan sa kitei ki 240 tylli ki bos, ka por ban ieng ki bos kan duna bad kin iaid beit wut wut ban pynsted ia ki nongleit nongwan.
U la ong ba ka jingwan kitei ki bos thymmai kan pynlong ia ka sorkar ban bujli noh ha jaka jong kito kiba la sniew bad ka soekar kan khot tender ne ka Expression of Interest (EoI) ban pyniaid ia ki bos SPTS bad ki Maxicabs.
“Kane kan plie lad ia kiba kwah ban pyniaid bad kan iarap ia ngi ba wad ia ki briew ne kynhun ba biang ban pyniaid", la ong u Naik.
Shillong,14 Nailar:U bah Kiesdon Nongpluh u la ujor sha ki pulit ka Lumdiengjri PS ba ha ka 13 tarik mynta u bnai ha ka por 7 baje eiei mynmiet, ki runar bym lah ban ithuh kiba la don kumba 5 ne 6 ngut ki la rung sha ki jaka sah ki nongbylla jong u kaba don ha  Qualapatty shadien jong ka  Norevelyn School, Shillong, bad kitei ki runar ki la bom la tied da ki kynja nar ia kitei ki nongtrei jong u.
Ha katei ka jingjia u la ujor ba 6 ngut ki nongbylla ki ba la tip kyrteng kum u  Muzabil Haque (23 ), u Amino Talukdar (20), u  Nazarul Haque (24), u Minnat Ali (27), u  Hanuj Ali (40)  bad u  Kaibul Islam ki la mynsaw jur bad la pynkit ia ki sha Civil Hospital ban shah sumar, iathuh ka khubor pulit.
Shillong,14Nailar:Ha ki kynta ba ka pakhang shnong ka HNLC ka dang treikam, ki la don ki nongniah kali kiba la shah bat ha ki pulit  na ka bynta ban leit pahara da ka kali jong ki  ha kylleng ka nongbah Shillong,  bad la kynnoh ba kitei ki nongniah kali kiba la shah bat kim ioh tang ka bam ka dih ne ka ja sngi , ha kaba ia dei bad ka tei ka jingshah bat ki nongniah kali na ka liang u Deputy Chairman ka KHADC u bah Pyniaid Sing Syiem, hadien ba u la ioh jingujor na ki nongniah kali u la leit ban ia kren bad u bah  Pynhun Syiem, Motor Trasport Inspector ka Police Reserve, Shillong  hynrei u Deputy Chairman u la kynnoh ba utei u heh pulit u la kren meng bad kren khor pynban  ia u.
U Bah Pyniaid haba iakren bad uwei na ki nongthohkhubor  , u la iathuh ba uwei u nongniah kali Sumo kaba don ia u nombar ML 05 L- 4356 uba la tip kyrteng kum u Bah Bomding Syiem, na ka shnong Mawpdang, u la shah bat ha ki pulit na ka bynta ban kit ia ki ha kaba iaid pahara kylleng ka sor Shillong naduh ka por 7:00 baje mynstep mynta ka sngi 14 tarik.
Katkum ka jingiakut,  ki pulit kin pyllait noh ia ka kali jong u hadien ka 6:00 baje janmiet jong ka 15 tarik hadien ba la kut ka pakhang shnong ka HNLC.
Ym tang une u nongniah kali uba la ngat ha kane ka apot, ong u Bah Pyniaid bad bynrap, ‘katkum ka jingioh jingtip jong nga, ki don ruh kiwei kiwei ki nongniah kali kiba ngat ha ka apot shahtngan naduh ka por mynstep haduh janmiet bad hap durut ia ka kam hapdeng ka jingthngan bad ka jingthylli ka snier.
’“Hadien ba la pyntip sha nga ba ki pulit kim shym la aibam aidih satia baroh shisngi mynta ka sngi wat haduh ka por jannmiet nga la leit mih sha  Police Reserve, ban iakynduh ia u Bah Pynhun Syiem, uba long u Motor Transport Inspector.
Haba nga pyrshang ban tohkit ia ka daw ba ka tnat pulit kam shym la lah ban pynbiang ia ka ja sngi ia u nongniah kali, pynban  une u pulit u la jubab mynthi ba ia ka baibam yn sa kynthup lang ha ka Bill ba la wai ia ka kali," ong u Bah Pyniaid.
“Ha ka jingshisha ki pulit ki la dei ban pynbiang ia ka jasngi, namar ki tip shai ba kan long kaba shitom haduh katta katta kum ha kane ka sngi pakhang shnong ban wad ia ki dukan die ja namar bun kiba khang namar ka jingsheptieng ia ka pakhang shnong," ong shuh shuh u Bah Pyniaid, uba long u MDC ka Mawryngkneng Constituency.
“Wat haba nga la pyrshang ban iakren da kaba jai jai bad une u pulit ban pyllait ia u nongniah kali ban leit bamja pynban u la dumok da kaba ktien khor ba ym lah satia ban pyllait ia u nongniah kali," la kynnoh une u Chairman ka KHADC bad bynrap, “une u pulit u la pynphai ñia ruh da kaba ong, khie leit ujor sha u DC ne sha kino kino ki bor bahalor ruh ngam salia bad shim ruh ia ka kyrteng jong nga, u Pynhun Syiem hynrei ngam pyllait hi ruh ia u nongniah bad ia ka Kali.
"U Bah Pyniaid u ong, ‘namar ba ngam sngewmyntoi shuh ban iakren bad une u pulit nga la telephone sha u SP ban pyntip halor kane ha kaba u SP u la shu ong ban sa phah shet ia ka ja na ka bynta ki nongniah kali kiba hap ban kit ia ki pulit kiba iaid pahara ha ki kynta pakhang shnong.
’“Nga pynrem jur ia ka jingbym don burom bad bym don akor jong une u pulit uba don ha ka Uniform bad u bym nang ruh ban don ka burom haba iakren da kaba sngewthuh," ong u Bah Pyniaid bad kynthoh, “Lada ki pulit ki sngewthuh ba kim lah ban pynbiang ia ka bam ka dih ia ki nongniah kali, kim dei satia ban bat ia ka kali hynrei ki dei ban pyndonkam da ki kali Sorkar bad pyndonkam da ki briew lajong.
".
Shillong,14Nailar:Da ka jingthrang ban kyntiew ia ka rep ka riang ha ka Bri U Hyn niewtrep na ka liang jong ka seng Hynniewtrep Farmers and Labour Welfare Association (HF LWA) kaba dei kawei na ki seng ba peit kyrpang ia ka jingeh jong ki nongrep bad ki nongbylla sngi kala ioh ban pynshai paidbah ba kumno ban kyntiew ia ki ha ki liang baroh.
Na ka liang jong ka HFLWA ha ka sngi saitjain ba la dep kala ioh ban pynsngew ia ki jingthmu ba bha jong ka seng kumno ban kyntiew ia ki nongrep bad ruh ia ki nongbylla sngi ha ki liang baroh da ka jingai bor jong ka Synjuk Rangbah Shnong Dangar- Balat Border Area.
Na ka liang jong u Chairman jong ka HFLWA u Bah T Yatbon haba kren bad pynshai ha kaba iadei bad katei ka phang u la ong ba kumba long mynta la 40 snem ba ngi la ioh ia la ka jong ka jylla hynrei ka rep ka riang ka dang iai neh sah kumjuh.
Shuh shuh na ka liang jong u Bah Yatbon u la ong ruh ba na ka liang jong ka seng kan ialeh ruh ban kyntiew na ka bynta ki nong bylla sngi da kaba pynioh ia ki lad jingiarap khnang ba kin lah ban plie lad ba kumno kin ioh ia ka jingbylla ba tikna khnang ban lait na ka lanot u la ong.
Na ka liang jong u President jong ka seng HFLWA u Bah Mawthoh  ba ka sorkar kala khang pyrshah ban phah trei kam ia ki khynnah kiba dang hap hapoh jong ka 14 snem ka rta hynrei ngim lah ban len ba ha ka jylla jong ngi ki don shibun ki long iing kiba duk kiba ym banse ban phah trei ia ki khun.
“Da ka jingbym banse ki don ki long iing kiba duk tasam bad kim lah ban kiar ban phah trei iaki khynnah bad ban lait na kum kane na ka liang jong ka seng ka long kaba kloi ban iarap ban thaw ia ki lad ki lynti kumno ba kin lait na kine kiei kiei baroh" la ong u Bah Mawthoh.
Ki don ki nongrep ha iew lada ki lah bha ban die ia ki mar ki jong ki ynda ki wan phai shala iing ki dap tang da ka jingphuh sam rkhie bad lada kim lah pat ban die ki dap tang da ka jing sngewsih bad bynniaw bad kala dei ka por ba ki paidbah nongrep bad kumjuh ruh ki nongbylla sngi ba kin ioh noh ia ka jinghikai ban pyntbit la ka dei ha ka rep ka riang ne wat ha ka jingbylla sngi khnang ba kin kiew shaphrang ia ka kam ba ki trei.
Ha kajuh ka por na ka liang jong kane ka seng kala kyntu ia baroh ki rangbah shnong jong ka thain Dangar- Balat Border Area ba lada ki don ki shnong kiba kwah ban pyniasoh ia lade bad ka seng kin sngewbha ban pyntip ha ki nongialam khnang ba lada ngi la don la ka jong ka shnat trei kam jong ka seng ha kane ka thain kan lah kham bha ban iarap ia ki jingeh ba ki paidbah nongrep ba ki ia kynduh.
Shillong, 14 Nailar:Hynriew tylli ki shnong ka thain Balat ki khlem ioh khaw baduk bad umphniang sharak la ar bnai mynta.
Ka Shini lei ki khlem ioh shuh mynta la bun bun snem.
Katkum ka jingia thuh jong uwei u nong shong shnong ka Balat Bah R Nongsiej lyngba ka phun, mynta ar bnai kim ioh ia u khaw rashon kaba wnrah jingeh khamtam kiba shu im ja kpoh ban leit bylla sngi.
Kane ka jingbym ioh Khaw rashon kala ktah iaki san tylli ki shnong ba kynthup iaka Balat, Umlynter, Pynden Umsawrang, Phodstein Nongrum bad Nongneng bad Kandapara (Hajong) ha kaba ki don haduh 200 tylli ki longiing kiba don hapoh u line BPL.
U la iathuh ruh ba ia kane ka jingbym ioh khaw rashon ka dei naduh u Bnai Naitung kaba kim ioh khaw baroh shibnai kynthup ia une u bnai ba mynta.
Ula iathuh ba ki ju ioh barabor 35 kilo shi card u khaw bad kumjuh ka umphniang sharak ki ju ioh ryngkat lada sam khaw rashon hynrei kat haduh mynta kim pat ioh satia ia utei u khaw.
U la iathuh ba ka kam sam Rashon  la shimti da u Bah S Syiemlieh hynrei haba kylli ia u balei ba ym ju ioh ia u shini ula pynpaw ba kam don ka thup napoh ka ophis u Deputy Commissioner.
Na ka liang utei u Rangbah ula kyntu iaki bor ba dei peit ba kin sngewbha ban shimkhia ia kane ka kam kaba ktah iaka iap ka im u paidbah.
Kane ka jingeh kaba ki paidbah nongshong shnong kitei ki hynriew shnong ki iakynduh, ka la pynlyngoh haduh katta katta khlem tip ia ka daw ba balei u khaw khaw rashon BPL, AAY, APL, ka umphniang sharak, ki bor ba dei peit bad ba sei sam kim lah shuh ban sam kumba dei manla u bnai.
Shillong, 14 Nailar:U Deputy Commissioner ka East Khasi Hills  u Sanjay Goyal u la plie ia ka Youth Cultural Centre ha Nongkrem  kaba don ha East Khasi Hills  ha kane ka sngi Balang.
Ia kane ka projek la tei ha ka jinglut kaba T.
17.
90 lak ba la bei pisa da ka Art bad Culture bad ka Nongkrem Youth Development Association (NYDA).
Ka Art and Culture ka la noh synniang T.
9.
90 lak katba ka NYDA ka la noh synniang T.
8 lak.
Haba kren ha kane ka sngi, u Goyal u la pynpaw ia ka jingsngew kmen ba la sain dur ia kane ka projek.
Ka long kaba sngew tynnad ban iohi ba ka NYDA ka la noh synniang na ka bynta ka jingroi jingpar jong ka shnong.
“Nga sngewsih haba bun ki iing ki sah khlem don ba pyndonkam da ki snem hadien ba la plie.
Nga kyrmen ba kane ka iing kan long kaba larkam", la ong u Goyal.
U la ong ba kane ka projek ka thmu ban saindur ia ki samla jong ka shnong ha ka liang ka put ka tem bad kiwei ki jingdonkam.
Ha kajuh ka por, u   Deputy Commisioner u la ong ba ka  Nongkrem  ka don ki lad kiba long kum ka lad ban kyntiew ia ka kam jngohkai pyrthei namar ka jingitynnad ki jingbuh jingsat jong ka mariang.
Kiwei kiba kren ha kane ka jingialang plie ki long u chairman ka Nongrkem Trust Committee Bah Medistar Warbah, u general secretary la Nongkrem Dorbar Pyllun Bah A Dkhar bad u chairman ka Nongkrem  Dorbar Pyllun u Bah B Lyngdoh, u BDO ka Mawryngkneng Bah  AS Mukhim bad kiwei.
Shillong,14 Nailar:2 tylli ki ing ki la shah tyllep ha ka jingtwa khyndew mynta ka step ha Malki, katei ka jingjia ka la jia hapdeng ka por 8:00 -8:30 baje mynstep.
Kia r tylli ki ing kiba la shah tyllep ki dei ka ing jong ka kong Monica Syiem lieh bad ka ing jong u bah Marcel Lyngdoh, kaba don ha Khliehshnong Wah kdait, Malki, Shillong.
Ha katei ka jingjia baroh ar tylli ki ing ki la shah ban ha ka khyndew kaba twa najrong namarba ki ing jong ki ki don sha kham sharum, ki jingjulor haduh mynta ym pat lah ban ioh jingkhein, katba u Rangbah Shnong katei ka shnong u la iathuh ba ki jingjulor ha katei ka ing ka dei namar ka jingrung ka ktieh bad ka jaboh hapoh kut ing, bad baroh ki marbam mardih ki la duh ei lut, ki Piep Um ki la shah tyllep ha ka khyndew bad ka painkhana ha ing u bah Marcel ka la twa.
Haba ia kren bad u Rupang u Rangbah Dong katei ka dong u bah Richard Kharkrang ,uba la ia don ryngkat bad u Secretary Dong u bah Elias Syiemlieh u la iathuh ba ka daw ka jingtwa khyndew ka dei namar ka jingjur palat u slap, bad kawei  ruh ka dei na ka daw ka jingleh torti kiba sah kham hajrong ba ki buh kulmar ia ki dieng bah ba la dep ot lyngkhot ha ka jaka jong ki.
U Rangbah Shnong u la iathuh ba ka jingtwa ka la mih ruh namar ka nala um kaba pyntuid paidbah ka bym shym la shna bha, u la ong ba ha katei ka jingjia ka la jia kynsan kynsan ha ka por ba ki trai kim shym poi pyrkhat bad ka khyndew, ka ktieh ka jaboh ka la rung kynsan hapoh ing, u la iathuh ba ha katei ka jingjia ym shym la don kiba mynsaw jur hynrei ki don kiba mynsaw malu mala.
Ha ka jingiakren bad u Rangbah Shnong u la iathuh ba hadien katto katne por ba la jia katei ka jingjia ki para nongshong shnong ki la mih ban ia khyllie ia ka khyndew kaba la tap lup ia kitei ki ar ing bad ha ka por ba u nongthohkhubor u la leit sha katei ka jaka ki la dep ban weng noh ia ki jaboh bad ki ktieh ba la ban ia kitei ki ing.
Shuh shuh u la iathuh ba na ka liang ka MLA katei ka thain ka kong Ampareen Lyngdoh ka la wan ban jurip ia katei ka jingjia, bad ka la kular ha ki Rangbah Shnong ba kan pynbha noh ia kitei kin ala khnang ba kaba kum kane ka jingjia kan ym jia shuh hadien ha bud.
U Rangbah shnong u la iathuh ba na ka liang u bah Pradin Kharmalai u Rangbah Shnong ka Malki Pyllun , u bah L.
Kharmujai Secretary shnong Malki Pyllun bad ka Dorbar Shnong ki la wan ban jngoh ia katei ka jingjia.
Shillong, 14 Nailar:U myntri rangbah ka jylla  u Dr Mukul Sangma u la ong ba ki kam lehnoh ha kane ka jylla, kim mih ha ka por jong u hynrei dei kiba la mih naduh kham mynshwa.
U Mukul u la pynphai nia ia ka jingkynnoh bad takrain jong ki paidbah, halor ka jingkynrei ki kam pyn triem ha Garo Hills.
U Mukul u la ong ba ka jingeh na ka jingmih jong ki seng lehnoh ka la hiar pateng naduh mynshwa bad kam dei tang mynta.
U myntri rangbah u la pynlong ia ka jingialang ban bishar ia ka shong suk shongsain ha ka jylla khamtam ha Garo Hills.
ha kane ka jingialang la don lang ka myntri kam pohiing ka jylla ka Kong Roshan Warjri, u DGP PJP Hanaman bad kiwei ki heh sorkar ha kane ka sngi Palei.
U la khot ia kane ka jingialang jong ka State Security Commission.
Haba kren hadien ba la wai ka jingialang, u Myntri Rangbah u la ong ba ka donkam palat ban don ka jingkitkhlieh baroh ban ialeh pyrshah ia ki kam lehnoh ha ka jylla.
U la ong ba ka jingwan jong ki tiar ialehkai ka la long naduh ki thain khappud bad ia kane ka kam dei ban leh da kaba tyngeh da ka sorkar pdeng bad ruh ka sorkar jylla.
U la ong ba ki bor pahara la pyndonkam ha ka thain Garo Hills da ka jingai jingiarap ka sorkar pdeng bad ka sorkar jylla kan sa leh ban pyndem ia ki kam pyntriem.
U Myntri Rangbah u la kubur ruh ba ka sorkar pdeng ka la iarap ban shna ne thaw shuh sa  ar tylli ki pulit battalion ha ka jylla.
Shillong, 17 Nailar:Kum shibynta jong ka jingpynkhreh ïa ka jingrakhe jong ka Platinum Jubilee ka St.
Do minic Savio Mawlai Parish kaban long ha ka 26 tarik u Risaw 2014, u Phadar Jose Varickaseril u la wer ia baroh ki paid riew ngeit ka Mawlai Parish sha ka sngi ki Lyngdoh bad riew niam kaban long ha ka 24 tarik u Nailar 2014.
Ha katei ka sngi kan don ka Mass Bakhuid ha ka por 10.
30 mynstep ha kaba u Archbishop Domnic Jala uba dei na Mawlai, un long u kongsan bad pyniaid ia ka jinglehniam ha ka por Mass Bakhuid.
Ha ka por 2.
00 pm, kan sa don ka jing ïakynduh jong ki samla kiba dang pule ïa ka  Post-graduation lane kiba la dep ia ka post-graduation  bad kumjuh ruh ki samla kiba la dep ïa ki Professional Courses bapher bapher kum Engineering, Nursing, MBBS.
Shillong, 17 Nailar:Ka HNLC, ka shim ba ka pakhang shnong jongka, ka long kaba jop bad ka phah namarkata ia ka jing ai khublei, ia U  Khynriam, U pnar, U Bhoi, U Lyngngam, U War, namar ba ki la ia treilang ha katei ka pakhang shnong kaba 48 kynta jong ka seng, kaba ki ong, ba ka long kaba jop.
Ka HNLC, ka ong ba ka jingshong bishar, ka ban long ha ka 8tarik Risaw ruh, kan long hi ha kajuh ka dur, ha kaba kan shu iai jia shi jia kane ka jing iai pynslem bad buhteng da ka kynhun jong ki nongbishar jong ka NGT.
Ka HNLC, ka ong shuh shuh, ba ka jingjop ka jingkhot pakhang shnong, ka pynlong ia u myntri rangbah, ba un pynmih ia ka ktien, ba un wad ia ka jingiarap jong ki Jylla ka dong shatei lam mihngi, ban dawa lang ia ka sorkar India, ba kan pyllait noh, na ka jingkhang tih dewiong sha ka thain shatei lam mihngi.
Ha katei ka kyrwoh, la ong shuh shuh ba u myntri rangbah, u tyrwa ban ai jingiarap ia ki seng kaikhlaw, lada ki wan mih phai noh sha ka jingim paidbah.
Halor katei ka phang, ka HNLC, ka ong ba lada ka don kaba kum katei ka jingthmu, ka donkam shwa ban don ka jingsangeh iasiat na baroh arliang.
Ka HNLC, ka ong ruh ba ki la phah ia ka jingtyrwa jongki, sha ka sorkar jylla, sha ka sorkar India, hynrei, ki la shu sngap mynthi, ha kaba ki la ai ia ki jingai jingmut, hynrei ki bor sorkar, ki la kyntait.
Ka HNLC, ka kren shai, ba kan iai bteng ia ki kam jongka, katba ka sorkar India, ka sngap mynthi ia ki mat jingdawa jongka bad ka maham ruh, ba kan ia khun tyngeh, halor ka jingkhang tih dewiong jong ka NGT.
Ka kyrwoh na ka seng, ka pynkut ba lada ka don ka jingsangeh iasiat, kumta ka jingiakren kaba beit bad kaba sngewthuh jingmut, kan sa iaid, ong U bah Sainkupar Nongtraw, uba dei u nong ai khubor jong ka HNLC.
Shillong, 17 Nailar:Hynnin ka janmiet sngi Saitjain, ka sor Shil long ka la kumar thlim ha kaba ki kali naduh kiba rit haduh kiba heh ki la mareh bad thngian ban leit thep petrol, hadien ba la mih ka khubor ba ki kali kit petrol ne tanker kin sangeh ban pynpoi sha Meghalaya.
Namar kane ka khubor, ka la pynlong ia ki briew ban leit thep petrol kyrkieh wut wut bad ban leit sei wut wut ia ki kali na ki jaka set ban thep petrol.
Don kiba khlem ioh petrol shuh ruh bad ki la sngewsih kthang.
Hynrei, kane ka la kut shipor hadien ba la ioh jingtip ba kam don shuh katei ka jingkhang petrol pump bad ka la pynhiar mynsiem ia ki paidbah ba don kali.
Kane ka long ba ka Assam Petroleum Maz door Union (AMPU) ka la pynbna ban weng noh ia ka jingiakhih, hadien ba ka sorkar Meghalaya ka la kular ban sngap bad shim khia ia ki jingeh jongki.
Kane ka seng ka la rai ban sangeh pynpoi petrol sha Meghalaya hadien ba u nongtrei ka Petrol Pump u Bittu Patel u la shah siat iap ha ka 12 tarik mynta u bnai ha Bokmagre, Tura ha ki kynhun kieng atiar.
U General Secretary ka AMPU u U Ramen Das haba kren sha ki lad pathai khubor hadien ba la wai ka jingialang bad ki Myntri kam pohiing ka Sorkar  Jylla,  ba la rai ban weng noh ia ki jingpynbna iakhih naduh ka lah sngi u Blei jong ka taiew ban wan hadien ba la ioh ia ki jingkular na ka Sorkar.
U ong ruh ba ka jingtreikam jong ki nongtrei Petrol Pump kan sdang biang naduh mynta ka sngi saitjain.
U Das u la ong ka seng ka la buh lai tylli jingdawa kiba kynthup ban ai jingiada ia ki nongtrei Petrol Pump khamtam sha rilum Garo, ban siew bailutksan sha ki dkhot ka Association, kiba la shah siap iap naduh u snem 2010 bad ban kem ia kiba donkti ban siat iap ia u Bittu bad pynngat ia ki ha ki kyndon bapyrkhing.
U iathuh ruh ba ka Sorkar Meghalaya ka la kular ban ai ia ki bor pahara ha baroh kawei ka jylla Meghalaya bad khamtam sha rilum Garo bad khamtam ia ki kali kit umphniang petrol (Tanker) naduh ka lah sngi u Blei.
“Ngi la rai ban weng noh hadien ba la ioh ia ka jingkular na ka Sorkar Meghalaya ba kan pynjur ia ki pulit pahara ia ki kali kit petrol ha Rillum Garo bad ban pahara ha shilynter ka surok Shilllong By-Pass khamtam hadien ba la ioh ki ujor na ki nongniah Trok halor ka jingjyllei ki nonglum pisa be-ain kiba ju dawa T.
200, T.
500 haduh T.
1000 na kawei ka trok",  la ong u general secretary ka AMPU.
U iathuh ruh ba kine ki kam dawa pisa jubor ha kane ka surok ka jur bha ha ki por mynmiet.
U ong ruh ba ka jingwan poi ki Trok kit umphniang Petrol ha Meghalaya kam duna 80 tylli kiba ju wan iaid manla ka sngi, katba sha Garo Hills kim duna ia ka 30 tylli ki Trok Umphniang.
Ka  Kong Roshan Warjri, Myntri Kam Pohing ka la iathuh ba ka Sorkar kan sa shimkhia ban bthah ia ki Deputy Commissioner jong ki District ba kin phah pyndait noh da ki Closed-circuit television (CCTV) ha manla ki Petrol Pump kiba don ha ka Jylla Meghalaya khamtam ha rilum Garo.
Halor ka jingdawa bailuitksan,ka Myntri ka la ong ba ka Sorkar kan dang bishar bad peit bniah shwa.
Ka Kong Roshan  ka la ong ruh ba ka Sorkar kam lah ban pynbiang ia ki pulit ban pahara ha manla ki petrol pump, hynrei tang ha ki khep kiba donkam.
Ka  Kong Roshan ka iathujh ba ka Sorkar kan pynjur ia ki pulit ban pahara ha shilynter ka surok Shillong By-pass bad kumjuh ruh ai ruh ia ki pulit pahara ia ki Trok kiba wan kit umphniang Petrol na Assam sha Meghalaya.
Ka Sorkar ka la kyntu ia ka AMPU ba ka dei ban phah leh ia ka Insurance na ka bynta ki Nongtrei khnang ba kan pynsuk ia ki haba don kano kano ka jingjia kaba sngewsih.
Shillong,17 Nailar:Kum shi bynta na ka jingrakhe ia ka jing dap 25 snem jong ka, ka Seng Biria U Khasi (SBUK) ha ka sngi saitjain jong ka taiew ka la pynlong ia ka jing iakop ak drama hapdeng ki Kolej bapher bapher ha kane ka jylla.
Ha katei ka jingiakop la wan ban ia shim bynta hadudh 7 tylli ki Kolej na Ri Lum Khasi bad Jaintia.
La pynlong ia katei ka jingiakop ha U Soso Tham Auditorium.
Ha katei ka jingiakop ka St.
Mary’s College ka la ioh ban rah ia ka nam lahduh ryngkat ka song pisa kaba T.
7 hajar tyngka ryngkat ka Trophy lyngba ka drama kaba ki la ai kyrteng ‘Isharatiak’.
Ia ka nam kaba-ar pat la ioh rah da ka Sankardev College ryngkat ka song pisa ba T.
6 hajar tyngka ryngkat ka Trophy lyngba ka Drama kaba ki la ai kyrteng “Mano Ban Poi Pyrkhat?",  katba ka Shillong Commerce College pat ka la ïoh ïa ka naba lai  ryngkat ka saw hajar tyngka bad ka trophy na ka bynta ka jingïalehkai “Wow Ka Apot!".
La jied ïa u samla Rishanlang Mawrie jong ka Shillong Commerce College kum u Best Actor bad ïa ka Jai Jai Lin Lyngwa jong ka St.
Mary’s College kum ka Best Actress.
Ki nongbishar jong kane ka jingïakob ki long u Bah Pradip Kurbah, ka Kong Sweety Pala bad u  Bah Merlvin Mukhim kiba long ki nongshna phlim bapaw jong ka jylla.
?a ki khusnam sha ki nongjop  la sam da u Rangbah W.
H.
D.
Syngkon, bad la ai sngewbha ruh mar shihajar tyngka sha kiwei ki kynhun.
Shillong,17 Nailar:Dang ha ka 13 tarik mynta u bnai ki nongshong shnong ka Thyllaw, Dwara Nong tyrnem Sirdarship, ki la wan ban ia kynduh ia ki nongthohkhubor ha Shillong Press Club bad ban pyni ia ki dak jingmynsaw bad ki dak mong kaba ki la kynnoh ba ka dei na ka daw ka jingthombor ki nong Mawlongbna hapoh ka jingialam u Syiem Maw synram u Pa’iem Amos Malniang.
Hynrei ha ka sngi saitjain jong ka taiew pat, sa ki nong Maw longbna, ki la wan ban ia kynduh ia ki nong thohkhubor, ha katei ka juh ka jaka, ban pynpaw ba ka jingmynsaw ki nong Thyllaw kam dei na ka daw ka jing thombor ki nong Maw longbna, hynrei ki la iathuh ba dei na ka daw ka jingmareh lamwir jong ki shane shatai bad ki la kam ba don ruh saw ngut ki nong Mawlongbna kiba la mynsaw na katei ka juh ka jingjia kaba la ur la hap na ka daw ka jingiamareh lamwir.
Ha ka jingiakren bad ki nongthohkhubor ha Shillong Press Club, u Rangbah Shnong ka Mawlongbna u bah Klining Kharnaior, uba la synran lang da kiwei pat ki riew rangbah u la kam ba ka jingkynnoh ki nong Thyllaw ba ki nong Mawlongbna ki la thombor ka dei ka bym don nongrim  bad  ha katei ka sngi la wan lang ruh ki longkmie na ka shnong Mawlongbna ha kaba ka kong Haibi Pdahkasiej, ka kong Phrollita Kynter bad ka kong Nalbena Disiar ki la kam ba ki la donlang ha katei ka sngi , bad ki la iathuh ba ym dei ki nong  Mawlongbna ba thombor ia ki nong Thyllaw hynrei dei ki nong Thyllaw kiba la wan da ki phew ngut ban thombor ia ki nongrep ka Mawlongbna.
Shuh shuh u rangbah shnong ka Mawlongbna u la iathuh ba ka daw ba la mih katei ka jingjia ha Rithang, ka dei na ka daw ba ki nong Thyllaw ki la thmu ban wan knieh jubor ia ka jaka rep ki nong Mawlongbna, kaba ki ju rep da ki spah snem mynshuwa, u la ong ba katei ka jaka ka dei ka Ri Raid kaba dei ka jong ka hima Mawsynram, katba ki nong Thyllaw pat ki la wan ban kam nongkynti ia ka.
Na ka jingmynsaw ki nong Thyllaw ki pulit ka Mawsynram ki la leit ban kem ia 4 ngut ki nong Mawlongbna , kitei ki 4 ngut ba la shah kem ki dei kiba la tip kyrteng kum u Bling Kynter, u Blo Ramsiej, u Pus Pdahkasiej bad u Tes Tohtih, kitei ki la shah kem ha ka sngi rakhe laitluid ka 15 tarik.
Na ka liang ki nongialam shnong ka Mawlongbna, katkum ka jingkren u Rangbah Shnong ki la kynnoh ba ym dei baroh shishnong ki nong Thyllaw kiba don ia katei ka jingmut sniew, hynrei la pynshit bad kynshoit ia ki tang da 4 ngut ki briew kata u Shik Kharbani, u Bhanusip Rynga, u Lam Wanshnong bad u Paul Wanshnong.
U Rangbah Shnong u la iathuh ba ki nong Thyllaw kiba la shah pynshit ha kitei ki 4 ngut ki la sdang ban wan knieh ia katei ka jaka rep naduh ka 3 tarik u jylliew 2014.
Halor ka jingkynnoh bad kat kum ka jing ujor, ba ki 9 ngut ki nong Thyllaw ki ujor ia ki nong Mawlongbna , ba dei u Syiem bad u rangbah shnong ba la ialam; u rangbah shnongryngkat ki longkmie ki la kyntait ba u Syiem u donlang ha katei ka sngi; katba u rangbah shnong pat u la ong ba u don ha Shillong, kaba u la iathuh ba mar ia ioh jingtip halor katei ka jingjia, na ka liang ki pulit ruh ki ap ha katei ka jaka ia u rangbah shnong ba un wan phai na Shillong.
Shuh shuh ki la ong ba ha katei ka jing ujor, ki nong Thyllaw ki la ujor wat ia u briew uba la iap la slem, u la ong ba ki la ujor pyrshah ia u bah Don Pdahkasiej u rangbah uba la iap la palat 5 snem mynta.
Ha kaba ia dei bad katei ka phang ki riew rangbah ba kynthup ai bah Dilondar Marwein ki la ong ba ki la dep ban ujor haduh 3 sien pyrshah ka jingwan knieh jaka ki nong Thyllaw, bad ha ka 14 tarik u naitung ki pulit ruh ki lap ba don haduh 24 ngut ki nong Thyllaw ha ka jaka rep jong ki, ki la ong ba ha katei ka jaka ym don jaka ri kynti ne ka jaka shimet jongno jong no hynrei ka dei ka jaka raid.
Halor ki jingkynnoh ba la kynnoh ba ki pynduh ding ha ka por World Cup ne ha ka ban sah prek ha lynti iaid na ka liang ki nongialam shnong ki la ong ba ka shnong ruh ka la dep ban pynjari shnong ban kem lada lap ia kum kita kiba leh ia ki kam be-ain, u rangbah shnong u la ong ba ki dei ki runar kiba kwah shim kabu, lada lap ka shnong kan pynshitom ia ki.
Shillong, 17 Nailar :U Myntri Rangbah ka jylla u Mukul Sangma, u la ong ba la don kumba 4 hajar ngut tam ki briew kiba ioh jingmyntoi na ka Chief Minister’s Social Assistance Scheme (CM SAS) khamtam ki long kmie.
Haba kren ha ka jingpynrung kyrteng ia ki briew khamtam ki kynthei ban ioh bynta na kane ka skhim kaba long ha kane ka sngi Saitjain ha Polo, u Mukul u la ong kane ka skhim la mang kyrpang na ka bynta ki longkmie kiba la iap ne shah ieh noh ha u tnga, kiba don ka jinganna ha ki dkhot met bad kumjuh ruh kito ki pang bad khrew bad ki riew tymmen.
“Kane ka long shi bynta  na ka jingthmu ka sorkar ban pynkup bor ia ki kynthei", la ong u Mukul.
U la ong ba da kane ka skhim ka sorkar kan ai jingiarap T.
500 shi bnai sha kito kiba iap ne shah ieh tnga, kiba pang ba khrew bad kiba don ka jinganna ha ki dkhot met.
Na kabynta kito kiba pang bad ba khrew ki kynthei ki dei ban long 58 snem ka rta bad ki shyn rang pat 60 snem ka rta.
“Nga kyrpad ba phin pyndonkam hok ia ka pisa ba la ai da ka sorkar na ka bynta ka jingmyntoi ka iing ka sem jong phi", la ong u Mukul.
U Mukul u la ong ba kito kiba dei hok ban ioh kin tip bniah bha shaphang kane ka skhim, ka sorkar ka dang iai pynkhreh shuh shuh iaki jingpynkylla ba thymmai bad kumjuh ruh ia ki jingpynshai bad pynsngewthuh paidbah khamtam sha ki paid nongkyndong.
U la ong ba la pynkhreh ruh ia ki kyndon kiba suk bad kiba lah ban pynsngewthuh bad pynioh da kaba suk ia katei ka skhim sha kito kiba dei hok ban ioh.
U la ong ba ka sorkar ka la pynlut kumba T.
80 klur ha ka shi snem na ka bynta ban pyndonkam ia kane ka skhim bad kan long ka jingkyrkhu ia kito kiba la tymmen bad ki longkmie lada kin pyndonkam bha ia ka.
Shillong, 17 Nailar:Ka Hynniewtrep Petroleum Worker’s Association (HPWN) ka la dawa ban plie biang ia ka jaka stok petrol ka Indian Oil Corporation Limited ha shnong Pyllun ha Umiam, Ri-Bhoi“Ka jaka stok petrol ha Umiam  kaba la trei kam ha u snem 1992 ka la khang noh ha u Rym phang  2010, wat la ka la don ka jingpyrshah jur na ka seng", la ong u president ka  HPWN u Bah Alister N Diengdoh ha ki nongthoh khubor ha kane ka sngi Saitjain.
U la ong ba um tip thikna ia ka jingkhang ia katei ka jaka buh petrol hynrei ka sorkar bad ka kompeni ka la   rai ban khang noh namar ba hapoh 100 km ka jingjngai na ka jaka ba tan, ym lah ban buh ia ka jaka depot ne ka stok petrol.
Ka jaka tan petrol ka don ha Beltola, Assam.
“Ngi kwah ba ka sorkar jylla kan bthah ban plie biang ia katei ka jaka buh petrol kumba don lem kiwei ki jylla kum ka Assam, Mizoram, Manipur, Nagaland bad kiwei", la ong u Bah Diengdoh.
U la ong ba ka Meghalaya kaba don khappud bad ka Bangladesh ka long kaba donkam ban don ka jaka buh petrol.
U president ka HPWN u la ong ba ka seng na ka por sha ka por ka la ju dawa na ka sorkar ban don ka jaka thep petrol ha Shillong bad ha Tura khnang ban nym don ka jingthut ha ka jingpynpoi ia ka petrol, diesel bad ka LPG ha ka jylla lada don ka jingiakhih sha Assam.
Halor kane, na ka liang u myntri ka tnad Food and Civil Supplies u Clement Marak u la ong ba ka sorkar kan peit bad bishar ia kane khamtam ka jaka buh petrol ha Umiam.
Shillong, 17 Nailar:Ki lai sngi ba ladep, ki dei ki sngi ba jur slap tam ha ka nong bah Shillong.
Katba kum ka jing ai jingkhein jong ka Meteorological Department, ha ka 14tarik Nai lar, la pyni, ba ka jing hap slap ha ki 24 kynta shwa jong katei ka sngi, ka poi sha ka 110.
6mm.
Hadien kata, ha ka 15tarik Nailar 2014, la ioh jingkhein, ba ka jinghap slap ha ki 24 kynta ba ladep, ka poi sha ka 99.
9mm, katba ha ka 16tarik Nailar, la ai jingkhein ba ka jinghap slap ha ki 24 kynta ba ladep, ka long 76.
5milimetre, katba ha ki 24 kynta ba ladep, ka jinghap slap ka duna bha, kaba long tang 5.
9milimetre.
Shillong, 17 Nailar:Ha ka sngi Thoh dieng u MLA ka thain uba dei ruh u myntri ka koit ka khiah u Bah AL Hek u la khot jingialang ia u DC, SP, Shipai 101 Area, na ka tnat ka koit ka khiah, Fire Service bad Home Guard kynthup ia u Rang bah Shnong ka Pynthor umkhrah bad Golflink ban iakren sani halor ka jingshlei um ha ki bynta ka Pynthorum khrah.
U Bah Hek u la ia thuh ba ha ka por ba u dang don sha Jowai ban pynher ia ka lama lairong jong ka ri ha ka sngi rakhe laitluid, um banse ban  hap ban wan her wut wut sha la iing ryngkat bad ka kurim jong u, ka Kong Emelia Nongsiej, hadien ba la pyntip ba wat ka iing jong u ruh ka la ngat ha ka apot shlei um.
U la iathuh ba u la ioh jingtip da ka phun ba ka Pynthorumkhrah bad ka Polo ki la shlei um, bad kum u MLA khlem pynslem u la pyntip ia kane sha u DC ban phah ia ki pulit Home Guard ban ai jingiada nyngkong eh ia ki paidbah kiba shahktah na ka jingshlei um.
`Katkum ka jingong u Bah Hek, u DC u la phah ban shim jingkhein halor ka jingduh jingsep jong ki mar ki mata jong ki paidbah bad ki Magistate ki la wanrah ruh ki marbam mardih ban iohsam sha ki paidbah kiba shahktah.
Ha kawei ka liang, u la iathuh ba ka Sorkar Jylla, ka dang ap ia ka T.
42 klur ban ai da ka  sorkar pdeng na ka bynta ban pynkhuid bad iada ia ka Wahumkhrah bad ka Wah Umshyrpi kiba dei ki wah ba kongsan ha ka nongbah.
U Bah Hek haba kren ha ki nongthoh khubor u la iathuh ba ka Sorkar Jylla ka phah da ka jingthoh la arsien kynthih sha ka Uma Bharti, Union Minister ka tnat Water Resources, River Development bad Ganga Rejuvenation na ka bynta ban bhah ia ka song T.
42 klur na ka bynta ban pyntreikam ia ka skhim ba la ai kyrteng `protection of Wah Umkhrah and Wah Umshyrpi.
Katkum ka jingkren u Bah Hek, u la ong ba u la iakynduh markhmat ia ka Uma Bharti ban iakren sani bha halor kane bad kaba sah mynta ka long sa tang ban pyndep biang sa ar tylli ki jingtohkit halor ka jinglong jingman kine ki ar tylli ki Wah ha kaba nga la dep thoh ruh sha u Deputy Commissioner ban shimkhia halor kane.
Nongpoh, 17 Nailar:Ka jingwan u ‘lap bah bajur bha ka la pyn long ia ka jingkieng Wah Umsiang ka ban leit sha ka shnong Umkra ban shah rat noh ha ka step jong ka sngi palei, kaba katei ka jingkieng kaba la shna da ka dieng ban iaid kali bad ba la pun na shiliang sha shiliang katei ka wah ka la shah rat ha ka umsaw ba shyrkhei bha.
Ha kane ka jingjia, namar ba ka dei dang step eh, ki nongiaid lynti kim pat don satia nalor ba ther u slap ba jur bad bun ki briew na katei ka shnong ki jaituh ban mih na la ki ïing ki sem, watla bun na ki nongshong shnong ki dei ki nongrep, kumta kam shym la don satia kano kano ka jingjia ba sngewsih ha ka jingim ki briew bad ki jingri.
Ha kaba iadei bad katei ka jingjia, na ka liang u Bah Julius K Dorphang, MLA ka thaiñ, namar katei ka shnong ka hap ha ka Mawhati Constituency, u la leit jurip hi dalade ia ka jinglong jingman jong katei ka jingkieng na ka bynta ban pynpaw ia ka jingsngew jong u kum u nongmihkhmat ki paidbah na katei ka thaiñ.
La sakhi lang ha katei ka jingjurip da ka jingdon lang u Rangbah Shnong ka shnong Umkra, u Bah P.
S Umbah, ki riew rangbah jong ka shnong bad kiwei kiwei kiba la don ban jurip lang ia katei ka jingjia.
U Bah Dorphang, kum u MLA, u la ong ba kum u nongmihkhmat ka thaiñ, u la pynpaw ia ka jingsngew jong u ba kane ka jingshah rat jong ka jingkieng ka la long ka jingduhnong ia ki paidbah ba bun kiba dei ban iaid lynti ban kit ia ki mar ki mata jong ki ban leit die ne leit thied leit pet na ki jaka ïew, kum na Shillong bad Umsning bad kiwei ki jaka ba paw ha ki ïew ki hat, hynrei ka jingshah rat kan long pynban ka dieng pyngkiang ia ka leit ka wan bad khamtam eh lada ki mad ia ka pang ka shitom bad ha ki kam iap kam im.
Kumta ha kaba iadei bad kane, na ka liang jong u kum u MLA u la ong ba un sa thoh noh shen kum ka jingpyntip sha ka Deputy Commissioner (DC) jong ka Ri-Bhoi district khnang ba kan pynioh ia ki lad ki lynti ban shna pynbha biang ia katei ka jingkieng ba la shah rat.
Shillong,17 Nailar:Ha kane ka sngi Thohdieng, ka jingrakhe sngi Laitluid ka la sakhi da ka jingwan u slap hynrei ki khynnah skul kiba hap ban parade ki la hap ban ieng satar ha pdeng u lapbah ban ap haduh ban kut ka jingkren jong u Myntri rangbah Mukul Sangma.
Watla ka jingrakhe sngi laitluid ka long kaba iaid beit iaid ryntih ha kylleng ki district bad civil sub division, hynrei ka jingther u lapbah ba jur khamtam ha nongbah Shillong ka la pynsyrtok hi ia kiba bun khamtam eh ki khynnah skul kiba leit iashim bynta ha ka parade ha Madan Polo.
Ki khynnah skul ki hap pyndep ia ka March Pass da kaba kyrdem halor ktieh bad bit ktieh lut baroh shirynïeng nalor ka jhieh baroh shi rynieng.
Haba kren ha ka jingrakhe sngi laitluid ba 68 ka ri ha madan Polo, u Myntri Rangbah jong ka jylla Meghalaya u Dr Mukul Sangma u la bynniaw  halor ka jinghiar arsut ka suk ka sain ha rilum Garo na ki kam pyntriem jong ki kynhun kieng atiar.
U la kyntu ia ka jingdonkam ka jingiatreilang da baroh ki jylla kane ka thain ha ryngkat ka jingkyrshan jong ka Sorkar Pdeng.
‘Ka jingkharoi jong ki kynhun kaikhlaw kaba la pynlong ia ki bor pahara ban don kata ka mynsiem kumno ban iakhun ban wanrah biang ia ka jing shong suk‘, la ong u Mukul bad bynrap, ba kane ka la pynthut ia ka suk ka sain na ka jingmih ki riew kiengatiar.
Ia kane ka jingeh lah ban rat lada iatreilang bad wad ia ka daw ka jingmih ki kynhun kaikhlaw.
U Myntri Rangbah u la ong ba ka roi ka par ka wan tang lada ka shongsuk shongsain.
U la iathuh ka sorkar pdeng ka la mynjur ban iasoi ia ka soskular  bad ka tnad kam pohiing jong ka sorkar pdeng ka la dep pyntip ba ia ka tarik ban iasoi ia ka soskular hapdeng ka sorkar pdeng, sorkar jylla bad ka ANVC yn sa pyntip noh shen.
Ha kaba iadei bad ka jingpynbeit ia u pud u sam hapdeng ka Assam bad Meghalaya, u myntri rangbah u la ong ba un ialeh shitom ban pynbeit noh ia kane ka kam ba la sahteng la bun bun snem.
Ka jingiakynduh bad iakren hapdeng ki ophisar jong ki ar jylla ka la long na ka por sha ka por bad ha kajuh ka por ka sorkar ruh kan pyrshang ruh ban iakren para nongialam ban pynbeit ia ka kam da ka jingiasngew thuh jingmut lang.
‘Ka sorkar ka la buh thong ban iada ia ki trai ri trai muluk ban khang lad ia ka jingwan rung ki mynder sha ka jylla.
Namar lada ki mynder kin nym ioh rung kan don ka jingiashong suk hapdeng ki trai ri bad kito kiwei ki jaidbynriew kiba la im la san ha kane ka jylla", la ong u Mukul.
U la ong ba ka sorkar kan pyntreikam ia ka ain kaba kham khlain ban ia ka Inner Line Permit System jongka Bengal Eastern Frontier Regulations 1873.
U la ong ruh ba ka sorkar kan wanrah ka jingiasnoh kti lang jong baroh ki tnad sorkar kiba don ka jingiadei bad ia shaniah mar kylliang ban pyniaid shakhmat ia ka IBDLP Programme.
Halor ka bor ding u la ong ba la khmih lynti ba kat haba kut jong ka Plan San snem ba 12 2012-17 ka jylla kan lah ban pynmih 534 MW ka bor ding khnang ban lah ban pynbiang bor ding ha ka jylla.
U Dr Mukul u kren ruh shaphang ki skhim pynroi bapher bapher kiba ka Sorkar Jylla ka pyntreikam ha kaba u la pynpaw ruh shaphang ka jingshah ktah jong ki briew ka Jylla namar ka jingkhang tih dewiong jong ka National Green Tribunal ( NGT).
U la ong ba donkam ban pynjari ia ka paragraph 12 A ( b) jong ka Sixth Schedule jong ka Riti Synshar ka ri ha kane ka Jylla ha kaba iadei bad ka jingtih ia u dewiong namar lyngba jong kane ka kyndon aiñ, u President ka Ri u lah ban pynmih ka jingpyntip paidbah ba ki aiñ jong ka Sorkar Pdeng kim treikam ha ki Jylla ba treikam ka Sixth Schedule.
Kiwei pat ki Myntri ki la long ki kongsan ha ki jingrakhe ba la pynlong ha ki district bapher bapher ka Jylla.
Ha kum kane ka Sngi Laitluid la pynbna ruh ia ki khusnam President’s Police Medal for Gallantry, Police Medal for Meritorious Service and Fire Service Medal for Meritorious Service.
Kiba ioh ia ka President’s Police Medal for Gallantry ki kynthup ia Ringrang T.
G.
Momin, Additional Superintendent of Police, Robert A.
M.
Sangma, Sub-Inspector, Rajendra P.
Kahit, Bn.
Constable, Probinstar Kharbani, Bn.
Constable, Jitden Sangma, Bn.
Constable bad Rapsalang Wahlang, Bn.
Constable.
Kiba ioh ia ka Police Medal for Meritorious Service ki kynthup ia u Kullendra R.
Sangma, Sub-Inspector bad Bokhraw Songthiang, UB-Constable.
Kiba ioh ia ka khusnam Fire Service Medal for Meritorious Service ki long Stronger Nongrem, Station Officer bad Binoy Kumar Medhi, Leading Fireman.
Shillong,18 Nailar:2 ngut ki dkhot ka seng lehnoh ba dang shu mih thymmai ka Achik NationalCooperative Army (ANCA)  kiba la shah kem ha ki pulit Assam ha ka sngi saitjain ki la ioh phet krad na along pulit mynta ka step.
Kitei ki 2 ngut ki dei kiba la tip kyrteng kum u William  Sangma bad u Jiten Lyngdoh, ki la ioh phet krad na  along pulit na  Mendhipathar PS , ha ka por ba u pulit khlem suloi u plie ia katei ka along bad marsien ioh mih ki la ia leh da ka bor  bad ki pulit ha katei ka along na ka bynta ban ioh phet krad.
U nongap pahar ki pulit u ba khlem suloi h aka por ba kitei ki lehnoh ki lait phet u dei u Jajeng Marak Unarmed Battalion Constable (UBC),  U Sangma bad u  Lyngdoh ki la shah kem ha ki pulit Assam ha ka sngi saitjain najan  Agia ha  Goalpara bad la aiti sha ki pulit ka  North Garo hills mynhynnin ka janmiet.
Ki la lait phet na along ki pulit ha ka por 7:20 baje mynta ka step.
Katkum ka khubor pulit,  kitei ki 2 ngut ki lehnoh ki la kyrpad ia u Marak ba un rah um ba kin leit shabar, hynrei haba u la plie ban ai um ia ki ki la tan ia u shapoh bad ki la phet krad.
Katkum ka jingiathuh u SP ka North Garo Hills u JFK Marak, u la ong ba ia kitei ar ngut la aiti sha ki pulit ka NGH mynhynin ka janmiet bad ki la don hapoh  Mendipathar PS na ka bynta ka jingtohkit.
Hynrei namar ka jingbym shimkhia u nongap pahara u la iathuh ba kitei ar ngut ki la ioh phet krad noh.
U la iathuh ba la pynshitom ia utei u nongap pahara bad la kem ia u.
Hadien ba ki la ioh phet krad la iathuh ba kitei ki lehnoh ki  la pher krad ha ki jaka ba khapngiah briew ha Mendipathar bad hadien ba la tohkit bniah ki pulit ki la kam ba kitei ar ngut ki la phet krad sha ki bynta ka Assam.
U Sangma u khliehduh katei ka seng lehnoh kaba dang thymmai u dei uba la donkti ha ki kam rahbor ha Tura-Dalu bad ki dei ruh kiba la thmu rahbor ia u pulit u  Abhijit Mazumdar bad u paralok jong u -u Soumendu Chakraborty.
Kham ha shuwa ia kane, u para u William u la shah kem ha ki pulit napoh kawei ka Night Super hajan Mawiong, ryngkat bad uwei pat u dkhot ka ANCA bad ki la phla ba ki la thmu ban rahbor ia utei u pulit bad u paralok jong u.
Shillong, 17 Nailar:Ar ngut ki mynsiem briew, ki la duh ei, ha ka jingther u lapbah ha kane ka lai sngi ar miet.
Kat kum ka khubor kaba la ioh lum la iathuh ba ha ka miet jong ka  13, 14 tarik mynta u bnai bad kumjuh ruh ha ka 15 tarik, ka jingther bad neh jong u slap ka la wanrah ia ka jingshlei um bad jingtwa khyndew ha kylleng ki jaka.
Ka jingjia ba sngew sih ka long ha ka shnong Mawdngung kaba hap hapoh ka Sohiong Outpost, ha kaba ar ngut ki khynnah rit ia kiba la tip kyrteng kum ka Sarana Thabah ( 13 snem) bad ka Sathi Thabah (6 snem) ki la duh noh ia la ka jong ka jingim na ka daw ka jingshah ban ha ka khyndew.
Ka jingtwa khyn dew ka la jia ruh hajan Lad Bakli ha thain Dangar ha kaba ka la ktah lut ia ka leit ka wan bad kumjuh ruh ka jingdheng kali.
Kawei ka Jingkieng iaid kjat kaba pyniasoh ia ka shnong Tyrsad bad kiwei ki san tylli ki shnong ka la shah rah ha ka um, hadien ba ka wah ka la heh bha.
Ka Wahumkhrah ruh ka la shlei hi smam na ka jingther jong u ‘ lap bah, ha kaba ka la wanrah ia ka jingshlei um, khamtam ha ki thain Polo bad Pynthorbah.
Bun tylli ki longïing ki la hap ban kynriah shipor shapoh ka Pynthorumkhrah Community Hall.
Wat la ka jingheh ka wahumkhrah ka la rah lut ia ki jaboh jabain, hynrei kane ka la wanrah ruh ia ka jingeh, namar ba ka la shlei ha ki iingsah jong ki briew ha katei ka thain.
Ha ka jingjia na ka jingshlei um ha Polo bun ki la don katto katne ngut ki paidbah kiba la mynsaw bad la pynkit ia ki da ka kali 108 sha Civil Hospital, Shillong.
Ha ka thain Keating Road, Shillong, la iathuh ba lai ngut ki briew ba kynthup ia u Johar Uddin (45), u Md.
Sukur Ali ( 50) bad u Akbar Ali ( 35) ki la shah tep hapoh ka khyndew.
Ki pulit jong ka Fire & Emergency Service lem bad ki pulit ka jylla ki la hiar kyrkieh sha katei ka jaka na ka bynta ban leit pyllait im ia ki bad la ong ba ka la shim por haduh hynriew kynta ban ioh sei ia ki napoh ka khyndew kaba la tap bad la pynkit noh ia ki sha Civil Hospital, Shillong ban pynioh ia ki lad ai jingsumar.
Ka jingtwa khyndew ka don ruh ha ka thain Bishnupur kata ha SB/ CID Complex, kaba la ktah shibun ia ki briew ba shong ba sah ha kane ka jaka.
Lah ban kdew ba ha ka 14 tarik mynta u bnai ar tylli ki ing ki la shah tyllep ha ka khyndew kaba la twa ha Khliehshnong Wahkdait , Malki , Shillong.
Shillong, 18 Nailar:Ki rai jong ka jingialang paidbah jong ka KHADC ban pyn long ia ka Iewduh kaba khuid kam pat shym la lah ban treikam.
Ha ka jingshisha u CEM ka KHADC u Bah Ardent Basaiawmoit ha ka jingialang paidbah ba ladep u la pynbna ia ka rai ba yn ym shah shuh ban die kyiad ha Iewduh hynrei haduh mynta dang bun kiba dang kyiad.
Katkum ka jingtip ba la ioh da u nongthoh ha kane ka sngi Nyng kong, la iathuh ba ki dukan kyiad ki dang die sahuh sahai hi haduh mynta kynthup ki Restaurant.
Ym tang katta u CEM ruh u la pynbna ruh ia ka rai ba yn ym shah shuh ban sah miet iano iano ruh ruh ha Iewduh lait noh ia ki bor pahara hynrei kane ka rai jong ka KHADC ruh kam pat treikam satia.
“Uhh…phi…ki dukan kyiad ki dang iadie ki dang iadie hi", la ong uwei u bah ba ju don ha Iewduh haba kylli u Rupang, ka long kumno ka Iewduh hadien ba la pynlong ialang u Bah Ardent.
“Lada phin wan ban peit khamtam ha ka por janmiet lei, phin iohi, ki nongsah miet ruh kim pat mih, ki dang sah hi ki dang don hi", la bynrap une u rangbah.
Haba iakren bad ki katto katne ki nongiew, ki la ong ba ki rai ba la buh da ka KHADC ka donkam ban leh da ki kam bad kan bha lada ki briew jong ka Council ne u Syiem Mylliem kin wan khynra kumba khynra trading license ia kiba die kyiad bad kiba sah miet.
“Lada ym wan khynra, ki rai kim urlong da lei lei ruh", ki la ong.
Na ka liang u CEM ha kane ka jingialang ba la dep u la ong ba ia ki rai yn pyntreikam noh naduh katei ka sngi hadien ba la wai ka jingialang.
Hynrei haduh mynta ym pat don kawei na ki rai jong ka KHADC ba la treikam namar wat ka jingjaboh ha Iewduh ka dang jur khamtam ha basa sohsaw namar ba ki nongpynkhuid ba la buh da ka Hima Mylliem ki duna.
Ha ka jingshisha u Syiem ka Hima Mylliem u la dei ban buh kham bun ki nongpynkhuid khnang wan wanrah ia ka jingkhuid jingsuba ha katei ka Iew.
Ki nongshong ha basa jhur, ki la ong ba ka jinglong jingman kane ka iew kam pat kylla ka la nang bun pynban ki jingjaboh.
Shillong,18 Nailar:Ka jingkieng Umja ha, ka dei ka jingkiengjri  kaba la don da ki spah snem naduh ki por bym pat don surok kali, bad ha kip or mynshuwa la ju pynlong ia ka kum ka lynti iaid paidbah na Padu sha Dawki, na Padu, Maw ngap, Khonglah, Nongba reh, Umkoi, Pdengrim, Shnong pdeng lyngba ka shnong Kongwang bad Darang ban wan iew sha Dawki.
La ju pynkhuid bad maramot ia katei ka jingkieng da ka shnong Nong bareh, Khonglah bad Umkoi, bad katei ka jingkieng ka jngai kumba 50 mitar eiei na Umngot bad 300 mitar na Dawki shaneng.
Hadien ba la wan poi surok ruh katei ka lynti iaid paidbah ka dang treikam  khamtam ki nongrep kiba don jaka rep ha katei ka thain, hynrei la shisnem tam mynta katei ka jingkieng ka la dkut noh na ka daw ka jingshlei um, bad mynta ha ki por jur slap bad ha ki por heh um katei ka jingkieng kam long iaid briew shuh, bad ym don shuh kiba peit kiba sumar ia katei ka jingkieng hadien ba ka la dkut, u rangbah shnong ka Dawki u bah M.
Lamin haba ia kren bad u Rupang u la ong ba ia katei ka jingkieng la dei ban maramot noh da ka bor sorkar ban wanrah biang ka jingmyntoi ia ki paidbah nongrep katei ka thain.
U la ong ba ka sorkar ka dei ban leh eiei ban lait na ka jingma ia ki paidbah.
Nalor ka jingdkut ka jingkieng , ka jingeh kaba kham ma shuh shuh ia ki paidbah mynta ka dei namar ka jingjur palat ka jingkhlong maw na ka wah Umngot , bad na katei ka jingkhlong maw ka la pynlong ia ka um ban hiar  haduh ba ka um ka la kyntur mynta sha ki rud wah bad ha shi lynter ka wah Umngot kaba buh jingma ia ki paidbah ba leit ba wan.
U myntri rangbah ka Assam u Tarun Gogoi’ u la shah thom bor ha ki nongiakhih pyrshah mynta ka lah sngi u Blei katba u dang don ha lynti jong u na ka bynta ban leit jngoh ia ka Uriamghat kaba don ha Golaghat district khappud bad ka Naga land kaba dei ka jaka ba la jia ka jingiaumsnam.
U Gogoi um shym la mynsaw ha katei ka jingshah thombor, hynrei ar tylli ki kali kiba leit ryngkat ha katei ka jingleit jong u ki la julor, iathuh u Additional Director General of Police (Law and Order) u A P Rout.
U myntri rangbah ka Assam uba ju leit jingleit ryngkat ki bor pahara kiba biang u la mih na Jorhat ban leit sha Golaghat mynta ka step lyngba ki surok kali.
Katei ka jingshah thombor u Gogoi ka la jia hajan ka jaka ai jingiarap kaba don ha  Uriamghat, hynrei ha katei ka por ki nongiakhih pyrshah  kiba la bitar jur ki la ia pyrta ia ki jingpyrta pyrshah ia u bad ki la ther maw sha ki nongap pahara kiba don hapoh kali , iathuh shuh shuh utei u heh pulit.
Ha katei ka jingjia la bthah ia ki nongiakhih pyrshah ba kin mih noh na katei ka jaka hynrei haba ki la pyneh ki pulit ki la bom ia ki , bad ki siat da ki kuli jri bad kumjuh ruh nki la kynshait da ka um.
Uwei na ki riew paidbah u la xmynsaw jur ha ka jingshah bom ha ki pulit bad la pynkit ia u sha ka jaka sumar kaba hajan tam kaba don ha katei hi ka jaka, ong ka khubor na u Rout.
Ki dkhot jong ka Krishak Mukti Sangram Samiti ki la thang ia ka tyngshop u  myntri rangbah ban pyrshah ia ka jingshah pyniap kaba la jia ha Uriamghat , kaba la kynnoh ba dei ka jingleh ki runar na ka jylla Nagaland.
U Tarun Gogoi u la hap ban shong ha katei ka jaka ai jingiarap ( relif Camp) kumba san minit bad hadien kane u la ioh ban ia syllok bad ki  ophisar ka tnad sorkar.
Lah ban pynkynmaw ba ha ka 12 tarik mynta u bnai , 9 ngut ki la shah pyniap ha ki runar kiba la kynnoh ba ki dei na Nagaland , bad na katei ka jingjia haduh 10 hajar ngut ki la phet shnong na ki 7 tylli ki shnong jong ka Golaghat District bad mynta ki la shong rieh tngen shipor ha ka jaka ba ki bor pyniaid District ki la pynkhreh na bynta jong ki.
U Khliehduh ka RSS u Mohan Bhagwat, ha kane ka lah sngi u Blei, u la shah ther kylla na ki seng sain pyrthei ba kynthup ia ka Congress bad ka  Samajwadi Party namar ki jingkyn thoh jong u ba ka Ri India ka dei ka Ri jong ki Hindu bad ba u la ong ba  ka Hindutva ka dei ka dak jong ka Ri kaba pynithuh ban a katei ka kyntien la tip ba die ki India.
Haba ther tyngeh halor kitei ki jingkynthoh jong u Bhagwat u nongialam rangbah ka Congress u Digvijaya Singh,  haba kren ha ka Tweeter mynta ka sngi u la pyniasyriem ia utei u nongialam ba ha khliehduh ka RSS kum u Hitler bad u la ong ba ka Sangh ka dei ban sangeh noh shisyndon ia ka jingpynbiej ia ki briew kiba lui lui da kaba pyndonkam ia ka kyrteng ka niam ha ka sain pyrthei.
“Nga ngnang pyrkhat ba don tang uwei u Hitler hynrei kumba ka long mynta imat u don ar ngut pynban! Ah! Blei iarap ia ka India" ong u Singh.
Hadien ba u Bhagwat u la kren ia kitei ki tien jong u ha Mumbai u Singh u la buh jingkylli “Kawei ka jingkyli ia u Mohon Bhagwat –hato ka Hindutva ka dei ka dak jong ka niam? Kaei ka jingiadei jong ka bad ka Sanatan Dharma ? Hato u briew uba ngeit ha ka niam Islam, Khristan, Budhism, Jainism lane kawei pat ka niam u dei u Hindu ?  Hto u Mohon un sngewbha ban pynshai?Haba pynpaw ka jingsngew phylla la ka ktien Hindu lane Hindutva u Singh u la ong “hato katei ka ktien  ka mih ha ki jingthoh bakhuid kum ka Veda, Upanishad, Gita, Puran lane kiwei pat ki jingthtoh jong kiwei ki niam? “Ka RSS ka dei ban sangeh noh ka jingpynbiej ia ki briew kiba lui lui da kaba pyndonkam ia ka niam ha ka sain pyrthei.
Ngi sngew sarong ia ka Sanatan Dharm bad ka jingshah iai shah ia kiwei" u la ong.
Haba ther tyngeh ia katei ka juh ka jingkren u Mohon Bhagwat, ka Samajwadi Party u la kynnoh ba ka Sangh ka ia shim bynta ha ka sain pyrthei, ka la kynnoh ba ka dei ka buit ban pyniapra bad ban wanrah ia ka jingiasih niam.
“ Ki pyndonkam ia ki kyntien bad ki ktien ban pynkhih win ia ka imlang sahlang" on gu nongai ktien katei ka seng u Rajendra Chaudhary.
Haba sot kyllum ia ki jingkren jong ki myntri sorkar pdeng bad ki nongialam ba hakhmat eh ka BJP , u nongialam rangbah ka Congress  u Manish Tewari u la kynnoh ba ka don ka jingkynshoit ban pynkhih win ia ka Ri ha ka jingiasngewniam.
U Bhagwat, uba don ha Mumbai mynhynnin ka sngi  ban ia don ryngkat ha ka jingrakhe jubili ksiar ka VHP, u la ong  “ Ka Hindustan ka dei ka Ri ki Hindu…ka Hindutva ka dei ka dak ban ithuh ia ka Ri bad ka jinglong niam Hindu jong ka bad ka ka ia pher na  baroh ki jaitniam kiba don ha ka Ri".
Shillong,18 Nailar:Ka KSU Mawlai Circle hapoh ka jingialam u President u samla Biangbor Paliar bad u General Secretary u samla Rapbor Nongrum, mynta ka lah sngi u Blei ki la leit ban khynra ia ki nongbylla kiba dei ki bar jylla kiba shong ba sah hapoh u pud u sam ka Mawlai  bad ki bym don ia ki kot ki sla kiba biang.
Ha katei ka jingleit khynra ka KSU ka la leit ha ki kad bah jong ka jaka khaii kali kiba don ha Mawlai.
Ha katei ka jingleit khynra ka KSU ka la lap ba ki don haduh 72 ngut ki bar jylla kiba trei ha kitei ki jaka khaii kali ki bym don ia ki kot ki sla kiba biang.
Na Banalari World Cars ka KSU ka la lap ba ki don haduh 34 ngut ki bar jylla, na Stanley Roy ki la don haduh 18 ngut bad na Modrina ki don haduh 20 ngut, baroh kitei ki nongbylla ki dei ki bym don ia ki kot ki sla kiba biang.
Haba ia kren bad u  General Secretary ka KSU Mawlai Circle u bah Rapbor Nongrum u la iathuh ba ka jingleit ka KSU ha kitei ki lai tylli ki jaka ka long ban peit la ki bar jylla kiba trei hangtei ki don ne-em ia ka Work Permit, bad ha katei ka jingleit khynra ka KSU ka la lap ba baroh kim don ia ka Work Permit katba don napdeng jong ki kiba don tang ka Labour License kaba ki la ioh na District Council.
U GS ka KSU u la ong ba kaba sngewsih ha katei ka jingleit khynra ba ka seng ka la lap ka long ba ha Banalari World Cars bad ha Modrina ki don ki nongtrei kiba la ialam bad khun bad tnga bad ki ia sah ruh baroh shiing shisem, u GS u la kynthoh ba katei kam dei shuh ka jingwan bylla hynrei ka dei ka jingwa buhai shnong ha kane ka jylla.
U la iathuh ba ha ka jingiakren bad ki trai jong kitei ki jaka khaii ki la kular ha ka seng ba kin beh lut ia kitei ki nongbylla kiba wanrah bad khun bad tnga, u GS u la ong ruh ba baroh kitei kim don ki jingpynshisha na ki pulit , kumta ka seng kam tip la ki dei ki briew kiba bha ne kiba sniew ( Police Verification).
Ka KSU Mawlai ka la ai por ar taiew ia ki nongtrei  kiba trei ha Stanley Roy bad ia ki nongtrei hapoh Modrina pat ka seng ka la shim ia ka rai ban beh lut ia ki baroh, ha Banalari ka seng ka la lap ba ki don ki nongtrei kiba dang aplai ia ka work Permit bad kim pat ioh haduh mynta ruh, bad la ai por tang ia kito kiba don hapoh ka thup kyrteng ban pynshisha ba ki la aplai katba ia kiwei pat ki bym biang ia ka work permit la beh noh, kaba na ka liang ki trai ruh ki la kubur ban beh noh hi mardor ia ki.
Shillong,18 Nailar:Ka dor ba ki kali kamai ( Local Taxi) ki ju kamai hangne ha nongbah Shillong tam ne duna eh ka long T.
500 tyngka  bad katei ka dei ka dor kaba ki nongniah Taxi ki ju pynpoi sha ki malik ne ki trai kali, kaba phylla ka long ba ha ka shnong Balat ka Lieng ka lah ban kamai katjuh kumba kamai ki Local Taxi hangne ha nongbah Shil long.
Kitei ki lieng ki dei kiba kamai ban kit briew na shilliang sha shilliang wah bad kumjuh ruh ban kit ia ki mar ki mata.
Haba ia kren bad u nongthohkhubor, ha kine ki khyndiat sngi ba la dep, u Bijoy Sangma na ka shnong Moilang, Balat uba dei u maji  uba ju kamai ha ki thain Balat, u la iathuh ba ka lieng jong u ka ju kamai palat T.
300 tyngka man ka sngi bad teng ha ka por sngi iew u kamai lai saw shah ia katei kaba u ju kamai man ka sngi.
U Bijoy u la iathuh ba u la kamai palat san snem tam ha ka wah Balat ban kit ia ki briew kiba wan na Moilang sha Balat bad na Balat sha Moilang bad ki shnong ba marjan.
U iathuh ba ka Lieng jong u ka shong dor T.
50 hajar tyngka bad la shna da ki diengrai bad kiwei pat ki dieng kynsai, katei ka lieng kaba u king  u la iathuh ba ka kit haduh saw phew san phew  ngut briew ryngkat ki tiar ki tar.
Ha kine ki khyndiat sngi ba la dep ba u nongthohkhubor u la hiar sha shnong Balat, la iohi ba ki nongkamai lieng ha katei ka wah ki am hi triang watla hapdeng ka jingshit kynthah jong ka sngi, haba ia kren bad ki katto katne ngut ki nongshong shnong katei ka shnong pat ki iathuh ba kitei ki lieng ki ju kamai da ki phew hajar ruh shisngi haba dei ka sngi iew.
Shillong,18 Nailar:Ka Sein Khynroo Khyllood Seinraij Tuber (SKKST), kan pynlong ia ka jingialang ha ka 23 tarik mynta u bnai  ha ka por 10:00 baje mynstep ha Ophis treikam ka Sein ha Tuber Kmaishnong na ka bynta ka Genral Report bad ban pynthym mai ia ki nongkitkam ka Sein na ka bynta ka samoi treikam  2014-15.
Ka kyrwoh na u Secretary ka la khot la wer sngewbha ia ki  khun samla baroh shynrang bad khynthei jong ka Sein Raij Tuber na kylleng ki shnong ban wan sha katei ka jing ialang, na ka bynta ban iakit iabah lang ia ki kam ka Sein.
Kane ka long kat kum ka jingpyllait khubor u W.
Rymbai General Secretary ka SKKST.
Shillong, 18 Nailar:Khnang ban pynlah ia ki nonghikai skul Khasi Jaintia Deficit School Teachers Association (KJDSTA) ban iapoi sha ka jingialang bah ban rakha ia ka jingdap 35 snem, ka sorkar jylla ka la pynbna da kaba ai shuti syndon ia baroh ki nonghi kai skul deficit naduh ki primary haduh ki higher secondary kiba don ha Khasi bad Jaintia.
Ka jingialang ban rakhe ia ka jingdap 35 snem kan long ha ka 22 tarik Nailar, 2014 ha u Soso Tham Auditorium.
Haba pynbna ia kane, u Joint Secretary ka KJDSTA u Babu Kular Khongjirem u la kyntu ia ki nonghikai deficit na baroh ki 23 Zone ka Khasi bad Jaintia ba kin iapoi khnang sha katei ka jingrakhe ha katei ka sngi naduh ka por 10:30 AM.
“Ngi kyntu ia baroh ki nonghikai skul deficit na Khasi bad Jaintia kin iapoi khnang sha ka jingialang kaba donkam naduh ka por 10:30 AM ban don ka jingialang bah ne general meeting ka KJSDSTA ban jied ia ki nongkitkam bad ka jingrakhe dap 35 snem ha ka por 1 baje janmiet ha katei ka sngi", la ong u Babu Khongjirem bad bynrap, ki nonghikai ki dei ban shim ia kane kum ka jingpyntip ia ki.
U Babu Khongjirem u la ong ruh ba ka sorkar jylla lyngba ka jingpynbna No.
DSEL/SEC/NG/MISC/7/2010/45 ka la pynbna ha ka 13 tarik Nailar ban ai shuti kyrpang ia baroh ki nonghikai skul deficit kiban leit sha katei ka jingialang.
Tang ki nonghikai kiban leit sha katei ka jingialang kin ioh shuti kyrpang, u la ong.
U Joint secretary ka KJDSTA u la ong ba la khmih lynti ban wan poi ki nonghikai ym duna ia ka 1000 ngut ha katei ka sngi.
U Symbud Myntri Rangbah ka jylla ba peit ka tnad pule puthi u Prof RC Laloo un long kum u kongsan katba u director ka DSEL u Ambrose Ch Marak un long kum u kongsan symbud ha katei ka sngi.
Shillong, 18 Nailar:Ka KHADC ka la ioh jingujor kumba saw ne san tylli halor ki kam iaknieh jaka die madan jong ki Khasi bad u dkhar ha Iewmawlong.
Haba iakren mynta ka sngi Nyngkong bad u ophisar ka KHADC ba la thung ban peit bad pdiang ia ka jingujor (help desk) na ka bynta kino kino ki kam ba iadei ha Iewduh, la iathuh ba ka jingujor ka don kumba saw ne san tylli na ki nongshong iew ha Iewduh.
Kane ka long hadien san sngi ba la dep ia ka jingialang ha Mot phran.
Kine ki jingujor ki long ba iadei bad ka jingiaknieh jaka die ma dan jong ki dkhar bad ki Khasi.
“La ioh jingujor ha kaba don ki sngi ba jah u dkhar, la shong Khasi bad haba wan u dkhar, la duh shong die madan ki Khasi", la ong u ophisar ka KHADC ba la thung da ka Executive Committee (EC) ban shim ia ka jingujor kiba dei ha Iewduh.
U la ong ruh ba don ki Khasi ba wan ujor ba shah khang die jingdie ha u dkhar.
“Ka jingujor ka long ba u dkhar um shah ban shong dukan hakhmat ne phylla ka dukan jongu", la ong u ophisar ka India.
U la ong ba na ka liang ka Council kan pynlong ia ka jingbishar ban peit ia ki jingujor.
Lah ban kdew ba u Chief Executive Member (CEM) ka Khasi Hills Autonomous District Council (KHADC) u Bah Ardent M Basaiawmoit ha ka jingialang ha Motphran ha ka 12 tarik mynta u bnai u la pynbna paidbah ba ka Council ka la thung ia u ophisar ka Council ban long kum u nongshim ia ki jingujor ban wan da ki briew na Iewduh halor kino kino ki jingeh khamtam ban pynpeitngor  ia ka jinglong jingman ka Iewduh.
U CEM u la ong ba la buh khnang ia kane ka jaka iarap paidbah ne help desk ka long ban pynsuk ia ki paidbah ban wan ujor lada don ne ki ioh jingtip ne iohi ia kino kino ki kam kiba long pyrshah ia ki rai ba la shim ban pynlong ia ka Iewduh kaba khuid bad kaba lait na ki kam bym man.
Lah ban kdew ba u Bah Ardent ha katei ka jingialang u la pynbna ia ki rai ki kynthup bay m shah shuh ban die kyiad ha Iewduh kynthup ki Restaurant, ym shah shuh ban sahmiet ha Iew, lait noh ki bor pahara, Ki Daju kin hap phong uniform, bad ki bym dei ki trai jylla kin hap shim labour licence, Yn nym shah shim khajna shuh ia ki mar rep ne kiwei pat ki mar kiba hapoh 35 Kilo,  kiba 35 haduh 50 kilo kin hap ban siew khajna T.
10 bad kiba palat ia ka 50 kilo kin hap siew T.
15,Ka jingkhate ne ot ia ki byrni ne kriah kan long 2 kilo na man ka 50 kilo bad 3 kilo na ka 100 kilo, yn shna shuh ia ki Painkhana ha ki jaka ba lait ban thoh sha ka Municipal ban pynbha ia ki nar kor um kiba la lyngkrang hapoh Iew.
Shillong, 18 Nailar:Ka Khasi Hills Autonomous District Council (KHADC) hapoh ka jingialam u CEM u Bah Ardent M Basaiawmoit ka la khot ia ka jingialang paidbah jong ki ar shnong ka  Lawbah bad ka Maw longbna ha ka 22 tarik mynta u bnai ban iakren pynbeit ia ka kynrumkynram kaba la mih ha kine ki sngi kaba ialam haduh ban mynsaw 9 ngut ki briew khambun ki longkmie ha ka jingshah hiar thma ha ka jaka ba la tip kum ka Rithang kaba la kam kum ka jaka ba iaknieh hapdeng jongki.
Ha katei ka jingialang kaba khot da KHADC yn don baroh arliang mamla kynthup ki nongrep na ka shnong Mawlyngbna (Hima Mawsynram) bad na ki nongrep na ka shnong Thyllaw (Elaka Dwara Nongtyrnem), ban iakren sani halor kaei kaba la jia bad ruh ba kan lap iaka jingshisha halor ka jingdon ki briew kiba pynshit iaki paidbah ban thombor iaki nongrep, kaba la jia myn ha ka sngi ba ar ka taiew ba la lah.
Ia kane la pynbna da u Bah Ardent hakhmat ki paidbah nongrep na ka shnong Thyllaw halor ka jingleit iakynduh jongki hynne ka sngi ha ryngkat ka jingdonlang u Sirdar ka Hima Dwara Nongtyrnem Bah Arwanphai Wanshnong, Rangbah Shnong Thyllaw Bah Plosterfield Wanshnong, u Syiem ka Hima Mawsynram bad u Rangbah Shnong Mawlyngbna.
Katkum ka jingiathuh u Sirdar ka Hima Dwara Bah Arwanphai ula iathuh ba u CEM ula pyntip ba un khot iaka jingialang ha ka 22 tarik mynta u bnai ban iakren bad baroh ki paidbah nongrep jongki artylli ki shnong.
U Sordar ka Dwara ula iathuh ba u CEM ula kubur ba un wad ia ki briew kiba donkti ban pynshit ia u paidbhur ban hiar thma ia ki nongrep, bad lada ka Council ka lap kan nym map bad kan ai da kaba tyngeh.
Ha ka juh ka por u CEM ula pynpaw ka jingsngewkhia halor katei ka jingjia kaba dang shu jia shen, kaba kum ki para jaidbynriew kam dei satia ban jia.
Ha kawei ka liang, ka Seng Longkmie bad Seng Samla na ka shnong Thyllaw lyngba ka kyrwoh ba la pyllait da ki arngut ki President jongkitei ki seng ka kong S.
Gallong bad u Bah M Jeengaph, kila pynrem jur iaka jingthombor jongki briew na ka shnong Mawlyngbna hapoh ka jingialam u Syiem Bah Amos Malniang bad u Bah Klining Kharnaior Rangbah Shnong Mawlyngbna iaki nongrep na ka shnong Thyllaw.
Ka kong Gallong kala ong ba seng ka sngew lyngngoh ban iohi ha ki kot khubor kaba la mih ha ka 18.
8.
2014 ia ka jingkyntait jongka Dorbar Shnong Mawlyngbna ba kim donkti ha katei ka jingjia.
Katba na ka liang u Bah Jeengaph ula ong ha ka jingshisha la ju shim ia ki nongialam shnong/Hima ba ki dei kiba don burom ha ka imlang ka sahlang ban hikai bad ialam iaki paidbah haka lynti kaba dei halor ka hok bad ka jingshisha, pynpaw kine pat ki nongialam kila kylla long ki riew thrang snam ban bthah ban lute noh iaka burom jongki riew kynthei bad kumjuh ruh iaka mynsiem briew ba lui lui.
"Shuh shuh ka kyrwoh kala kdew ba katkum ka FIR kaba kila dep ban ujor ka dei ia u Dan Pdahkasiej uba dei u kynum trai jongu Bah Klining Kharnaior, ym ia u Bah Don uba kila kynnoh.
Shillong, 18 Nailar:Ka Identity Card (ID) ba la ai da ka tnat jong ka Social welfare ia ki briew kiba don jing duna ha ki dkhot met kam shym la treikam ne shong dor eiei ha khmat ki Kondoktor bos sawkhmut.
U President ka seng Khasi Disabilities Association (KDA) u Bah Starwin Kharjana u la ong ba ka seng ka la ioh bun ki jingujor na ki briew kiba duna dkhot met kiba leit ba wan da ka kali JNNURM namar ba ki shim tam ia ka bai kali khlem pyntreikam ia ka ID ba la ai da ka sorkar.
Katkum ka jing bthah ka sorkar, ki bos sawkhmut kidei ban shim shiteng dor ia kiba anna dkhot met.
Halor kane ka jingu jor ba ka seng KDA ka la ioh, u President jong katei ka seng ban lap ia ka jingshisha u la leit ban shong hi da lade ha kawei ka bos kaba don ia u nombor ML01-6824.
“Mar ia lum pisa nga ai T.
5 na Iewduh sha Polo bad nga pyni ia kane ka ID ba la ai da ka tnat social Welfare mar hangta u Kondoktor bos u la peit ia kane ka ID bad pan beit T.
10 hadien ba nga la pyni nia u la tim ianga khlem shah bad u ong ba nga dei ban siew beit  ia ka dor ba la buh da maki, kumta nga pan ia ka tiket khnang ba ngan ioh ujor sha ki bor ba dei khmih", la ong u President ka seng u Bah Starwin Kharjana.
U Bah starwin u la ong ba ka seng ka shem ba bun ki bos sawkhmut kim ithuh ia ka ID ba la ai da ka tnat Social Welfare.
“Yn leh aiu ban shu ai ID iangi khlem lerkam haei haei ruh", la ong shuh shuh u President ka seng bad bynrap ba “ka daw bah ka dei namar ba ka sorkar kam shim khia na ka bynta ka jingbit jingbiang jong ngi kiba anna dkhot met wat haba ngi iakren bunsien bad ka sorkar na bynta kane ka kam".
Ka seng ruh ka la ong ba kan sa ujor ia kane ka bos sawkhmut sha ki bor sorkar khnang ba ioh ia ka hok lajong.
Shillong,22 Nailar:Ha ka sngi palei jong ka taiew, ar ngut ki runar ki bym shym la ithuh kyrteng ki la rahbor ia uwei u khynnah ba dang 16 snem karta na ka shnong Chibinang, kaba don hajan Phulbari ha West Garo hills district.
Ki tyllong khubor na ki pulit ki iathuh ba kitei ki ar ngut ki runar ki la leit rung jubor ha ingsah jong utei u khynnah bad ki la pynap suloi ha khmat ki kmie ki kpa jong u, bad katei ka jingjia ka la jia ha ka por 8 baje mynmiet.
Ar tiew, mynshuwa uwei u khynnah ba dang 8 snem karta uba na katei ka juh ka shnong, u la shah rahbor hynrei la pyllait noh ia u hadien saw sngi ba la rahbor, ki pulit ki la leit sh aing jong u tei u khynnah ban tohkit hynrei kim shym la ioh jingtip eiei naba ki bahaing kim shym la iathuh.
Ki pulit ki la iathuh ba ki bahaing kim shym la ujor pulit eiei halor katei ka jingjia, hynrei katkum ki khubor ba ki la ioh lum na ki nongshong shnong katei ka shnong , ki pulit ki la leit ban pynlong ka jingkhynra ban lap ia ki kynhun ba donkti ha ki kam rahbor.
Shillong, 18 Nailar:U Myntri khlaw ka jylla u Bah Prestone Tynsong ha kane ka sngi Nyngkong u la ong ba  la pynjlan por ia ka komiti ban leit thew dewiong ba la dep tih ba la khlieh da u MS Rao u Principal Secretary ban ai ia ka kaiphod halor ka jingshem bad ka jingioh jingkhein jongka na u dewiong ba la dep tih.
U Bah Tynsong u la ong ba ka komiti la pyn jlan por haduh ba kut jong une u bnai namar ba shem jingeh ban pyndep  na ka jingwan u slap.
U la ong ba ka long kaba eh ia ka komiti ban leit shang sha man ki shnong ban pyndep ia ka jingpynshong dor ia u dewiong namar ka jing slap bad kiwei ki daw.
Ka komiti kan hap ban aiti ia ka kaiphod jongka haduh ba kut une u bnai.
Katkum ka jingong u Bah Tynsong,  kane ka komiti thymmai ka la trei shaid shaid bad kan aiti noh ia ka kaiphod hapoh ka por ba biang.
Shwa ia kane, ha ka 1 tarik Nailar, ka NGT ha ka jingbishar ha Shillong ka la bthah ia ka sorkar ban thaw komiti thymmai ban shim jingkhein ia ka jingdon jong u deiwong ba la dep sei hapoh ar taiew.
Ha ka hukum ba pynmih thymmai ha ka 12 tarik Nailar, ka NGT ka la ong ba la ai por ban pyndep ia ka jinglum jingkhein ia u dewiong ba la dep tih haduh ba kut jong u Nailar kata ha ka 30 tarik.
Hadien ba la thung ia ka komiti thymmai namar ba ka komiti barim ba la khlieh da u Director ka Mines, u RP Marak ka bym lah ban leh ia ka kamram, ka NGT ka la bthah ia ka sorkar jylla ba kan thaw ia ka komiti thymmai bad ban pyndep ia kim bym lah ka komiti barim.
Kane ka komiti thymmai ka kynthup ia u Principal Secretary ka tnad khlaw u MS Rao, u Additional Chief Secretary u KS Kropha, Dr SS Bala Scientist na Central Pollution Board, P Gupta u  Member Secretary ka Meghalaya State Pollution Control Board bad u Prof Mohmmed Javed na IIT, Guwahati.
Shillong, 18 Nailar:Ka drama iakhih ban pynkhyllem ia u Mukul Sangma na ka kam nongialam ha ka party Congress ka la jwat bha.
Ka jingpep wan Shillong u Luzinho Faleiro ka la pynkyndit ia kiba pyrshah ia u Mukul Sangma uba la dei ban wan ha ka 12 bad 13 tarik mynta u bnai.
Hynrei la mih ka jingiakren, kiba iakhih pyrshah ia u Mukul Sang ma lada kim hun, ki dei ban pyni da ki kam kham tam kito kiba bat shuki, ki dei ban hiar kum ka dak ka jingpyrshah kumba leh ki myntri ka Congress ha Assam kiba la risian na ka kam myntri ban pyrshah ia u Myntri Rangbah u Tarun Gogoi.
Haba iakren mynta ka sngi Nyngkong bad u MLA ka Congress na Mylliem Bah Ronnie V Lyngdoh u la kyntait ia ka jingdon ka jingiakhih hapoh ka seng ban pynkhyllem ia u Mukul Sangma kum u Myntri Rangbah.
“Kam don eiei phi, em phi ngam tip eiei", la ong u Bah Ronnie uwei na ki MLA ba la jop ar sien na Mylliem uba lah ban don ha ka thong ban ioh shuki lada jia ba u Myntri Rangbah un pynhap ia kiwei.
Halor ka jingkylli la u don jingtip ne em ia ka jingleit iakynduh u President ka MPCC Bah DD Lapang bad kiwei ki myntri sha ka heh ka AICC ka Sonia Gandhi bad u Rahul Gandhi dang shen, u Mylliem u la ong,“Kato ka dei jong u Bah Lapang, ki khlem iakren eiei, ngam tip eiei".
Halor ka jingkylli la u sngew kumno ia ka jingkynnoh pyrshah ia u Myntri Rangbah ba u leh shimet leh shiliang, u Bah Ronie u la ong biang, “Ngan ong kumno ha la ka jong ka jingshem, don kiba ong um biang, bun kiba ong u biang…ha nga te ngam da don eh haduh katta, ban ong bym biang, ne um biang ngam nud".
Katkum ka jingong u MLA ka Mylliem ka jingiakhih kan ktah ia ka roi ka par bad kaba kongsan ka long ban peit ia ka ka roi ka par ym ban iapynkhih shuki’ “Ngi hap iapyrkhat ia ka roi ka par, kam don por ban pynkhyllem" , u la ong bad bynrap, “ka MPCC kam pat khot kano kano ka jingialang ban iakren ia ki kane ka kam.
“Kam don kano kano ka jingialang", la bynrap shuh shuh u Bah Ronnie.
Thyllaw/Mawlongbna,22 Nailar:Hadien ba la mih ki jingiakynad hapdeng ka shnong Thyllaw bad ka shnong Mawlongbna ha kine ki khyndiat sngi ba la dep, kaba la poi ki jingujor shaduh ka miej jong u CEM ka KHADC, na ka liang ka District Council mynta ka sngi thohdieng, ka la hiar sha kitei ki ar shnong ban pynsngewthuh ia ki paidbah ba ki dei ban sangeh ka jingialeh mar kylliang, kat bym pat lah ban ia kren ia u pud u sam  bad ki dei ban ia shongsuk shongsain, bad ban im kumba ki ju long ha ki por ba mynshuwa, ka por ba katei ka jingiakynad kam pat ju jia kumba la jia ha ka 12 tarik u nailar.
U khliehduh ka District Council u bah Ardent Miller Basaiawmoit (CEM)  ryngkat ka jingsynranlang u bah Teinwell Dkhar, Deputy CEM, bah Adelbert Nongrum, MDC ka KHNAM, ki ophisar ka District Council ki hiar sha baroh ar tylli kitei ki shnong ban pynlong ia ka jingialang paidbah ban pynsngew ia kaei kaba ka District Council ka don ban kyntu ia kitei ki ar shnong.
Ha katei ka sngi la ia don ryngkat ruh u SDPO ka Sohra na ka tnad pulit u bah Ian Onel Swer, u ADM uba la wan na ophis jong u Deputy Commissioner u bah Alex Mukhim.
La wan ban ia shim bynta ha katei ka ka jingialang da ki riew rangbah , ki nongialam shnong bad ki paidbah jong baroh ar tylli kitei ki shnong ha ka jingialang kaba la pynlong ha la ka jong ka shnong ka shnong sdang na Thyllaw bad bud pat sa ka jingialang ha Mawlongbna.
Haba kren ha kitei ki ar tylli ki jingialang, ha shnong Thyllaw bad ha Mawlongbna, u bah Ardent u la kren ia ki juh ki ktien sha ki paidbah bad ki riew rangbah kitei ki shnong, u la ong ba ka jingwan na ka bor jong ka District Council sha kitei ki shnong, ka long     ym ban pynbeit lane ban phiah noh ia u pud u sam jong ki, hynrei ka jingwan ka long na ka bynta ban kren bad kyntu ba kan ym mih shuh ka jingiathombor, ka jingiaumsnam  kumba la jia ha kine ki sngi ba la dep.
“Ngim shym la wan ban pynksan iano iano lane ban shah liang bad ngim wan ruh ban pynrem iano iano, hynrei ban wanrah ia ka shongsuk shongsain, ngim kwah shuh ban iohi ia ka jingiaumsnam" ong u bah Ardent ha baroh ar tylli ki jingialang, “Lada phi leh ia kaba dei bad lada phi shah thombor ngin ai ka lad jingiada ia phi, hynrei lada phi leh ia kaba be-ain ngi don u dieng sympat ban pynshitom ia phi" u la ban biang.
Haba ban jur ba ka jingwan jong ka District Council ym ban wan ai rai, hynrei ban kyntu ia ki paidbah ba kim dei ban shim ia ka ain halade, u bah Ardent u la ong ruh ba ka Council ka ioh ki jingujor na baroh arliang, “Ym lah ban tip ban ong mano ba dei mano ba lait, hynrei ia ka jingshisha te ym don ba lah ban buhrieh" bynrap biang u CEM ka KHADC.
Ha ka juh ka por , u bah Ardent u la ong ba lehse ka jingmih ka jingiathombor kaba ym lah ban ong dei ki nong Thyllaw ne dei ki Mawlongbna haduh ba 9 ngut ki nong Thyllaw ki la mynsaw jur ka lah ban dei na ka daw ka jingpynshit ne ka jingkynshoit jongno re jongno “Haduh mynta ngi dang thwet ioh don kum kita ki nongpynshit bad ki nong kyn shoit ba la mih ka jingiathombor, lada don kin ym lah lait" u la ong biang da kaba bynrap shuh shuh ba lada dei ki khliehnongsynshar shnong, ki Syiem, ne ki sordar; ka District  Council kan sloit noh ia ka iktiar jong ki.
U la kren ai mynsiem ia ki paidbah  da kaba ong, ba lehse ka jingmih kitei ki huri hura ka lah ban dei na ka daw ka jingbuhteng bad ka jingshim sting kaba naduh mynshuwa, hynrei u la ong pat ba kane ka EC ba mynta kan iaid shakhmat ban pyndep ia ki kam kiba donkam  bad u la kam ba ka dei ka EC ka bym ju peit ia ki jingeh da ka mynsiem duh jingkyrmen, “Lada dei ban pynrem iano iano ne lada dei ban pynksan iano iano ruh ngin iaid beit shakhmat" ong biang u CEM.
Ha katei hi ka jingialang u CEM u la pynbna sha ki paidbah ba u la khot ia baroh ar liang ki nongialam shnong ha ka lah sngi u Blei ha District Council ha ka por 2 baje mynsngi ban ia pynbeit ia ki jingdonkam ba dei ban leh ha katei ka shnong bad ban wad ia ki lad ki lynti kiba biang tam na bynta ban wanrah biang ia ka shongsuk shongsain.
Lah ban kdew ba ha katei ka jingialang, baroh ki paidbah na ki ar shnong ha la ka jong ka jong ka jingialang kaba la long ha shnong jong ki ki la pynsngew sha u CEM, ia ka sur ba ki kwah ban wanrah biang ia ka shongsuk shongsain kaba ki ju ia im ia kamai ha ki sngi ba la dep kumba ka ju long.
Ha katei ka jingleit pynlong jingialang ha baroh ar tylli ki shnong sdang na Thyllaw bad bud pat sa ha Mawlongbna, u bah Ardent u la ailad tang uwei u rangbah ban kren ha ka sur jong u paidbah jong ka shnong ban pynpaw bad pynsngew ha khmat jong ka Council bad ha ki bor ka ain -ia ka dawbah kaba la mih ka jingiakynad hapdeng ki ar shnong kaba la bthei haduh ba la mih ki kam thombor kaba la jia  ha ka 12 tarik u nailar.
Na Thyllaw la ieng ban kren da u bah Bhanusib Rynga uba la pyni ia ki nia ki jutang jong u balei la mih katei ka jingiakynad, bad kitei ki nia jong u bah Bhanusib ki long hi kumjuh kumba u la dep kren ha ki nongthohkhubor ha kine ki sngi ba la dep, kumjuh ruh na ka liang ka Mawlongbna la ieng ban pyni nia da u bah Dilondar Marwein uba sei ki juh ki nia kumba ki la dep kren sha ki nongthohkhubor ha ki sngi ba la dep.
Shillong, 22 Nailar:U Distrik Magistrate ka West Khasi Hills District, Nongstoin u la pyntip ba, ha kaba ia dei bad ka jingpyntreikam ia ka rai jong ka National Green Tribunal (NGT), U Deputy Commissioner i/c  U  D P Sangma, u ia wer ia baroh ki trai par dewiong/nongkhaii/ ki nongpyniaid ia ki par dewiong  ha West Khasi Hills ba kin wan ia kynduh ia u DC, ha ka 25tarik Nailar 2014 ha ophis treikam jong u ha ka por 11.
oo baje mynstep.
Shillong, 22 Nailar:Ki nurse kim nym ktah shuh ia kito ki nongpang kiba wan sah thymmai ha ki hospital sorkar naduh lashai ka sngi kum ka dak ban pyrshah ia ka jingbym suidniew ka sorkar ban pyndep ia ki jingdawa jongki.
Ki Nurse kin bteng ka jingsumar tang ia kito ki nongpang kiba la dep pdiang bad sah ha hospital shwa ba kan sdang ka kynta ba ki pynlong ia ka jingiakhih katba ia kiwei kiba dang wan thymmai hadien ba la dang ia ka jingiakhih, yn nym ktah ne sumar shuh lymda ka sorkar kan pyndep ia ki jingdawa jongki.
Ki nurse sorkar hapoh ka lama ka Meghalaya Government Nursing Service Association (MGNSA) ka la pynbna ban khot pynlong da ka jingsangeh treikam kaba khlem buh por ban sdang naduh ka 23 tarik mynta u bnai haduh ba ka sorkar kan pyndep ia ki jingdawa jongki.
Ka MGNSA ka la dep ai por ia ka Sorkar Jylla 21 sngi naduh ka 2 tarik mynta u bnai ban pynurlong ia ki jingdawa na ka bynta ban pyndap noh ia 468 tylli ki post kiba lait thylli naduh ka kyrdan Deputy Director of Nursing haduh ka kyrdan ANM.
Kane ka jingai por ka la kut ha ka 22 tarik mynta u bnai.
Shwa kane ka MGNSA ka la aipor 30 sngi ia ka Sorkar Jylla ha ka 30 tarik, Jylliew mynta u snem ban pyndap noh ia kine ki post bathylli pynban haduh mynta ka Sorkar kam shym la sngap satia.
Ka President ka MGNSA ka Kong T.
Shabong  ka la ong ba ka jingiakhih ka seng ka long ban dawa na ka Sorkar ban pyndap noh ia 468 tylli ki Post kiba lait thylli naduh ka kyrdan DDN haduh ANM bad ban thaw noh da ka Nursing Cell ne ka Nursing Directorate katkum ka jingbthah jong ka Ministry of Health and Family Welfare, New Delhi naduh u nsem 2012.
Ka jingdawa ka long ban thaw kam thymmai katkum ki kyndon ka INC.
“Ngi dawa ba ia ki ANM dei ban pynrungkam ha kano kano ka por ba ka post ka la thylli kumba ju long ha ki snem baladep," ong kane ka Nongialam ka Seng.
Ha kajuh ka por ka MGNSA ka la dawa ban pyndap noh ia ka post ANM na ka bynta jong ki Candidates Bonded bad Non-Bonded bad dei ban pynbna la ka jong kumba ju leh ha ki snem baladep bad ban iaid ruh da kajuh ka lynti na ka bynta ban thungkam ia ki GNM.
Ka MGNSA ka la dawa ruh ba ia ka Deparmental Committee ban pynim biang.
Nalorkata, ka Seng ka dawa na ka Sorkar ban pyndap noh kham kloi ia ka post ANM bad GNM.
Ha kaba iadei bad kane ka jingthungkam, ka MGNSA ka la dawa ba ka jingthungkam ia ki ANM bad GNM dei ban iaid katkum ka kyndon kumba la ju pynrungkam ha ki snem baladep ia ki ANM bad GNM.
Ka Seng ka dawa ba ka Sorkar ka dei ban pynbna mardor ia ka Result jong ka Personal Interview jong ki Non-Bonded bad GNM bad ha kajuh ka por ka dawa ban pynkylla thymmai  ruh ia ka  Service Rule.
Shillong, 22 Nailar:Ka jingkhmih lynti jong ki nonghikai skul Khasi Jaintia Deficit School Teacher Association (KJDSTA) ban mih eiei kaba beit na shyntur u Symbud Myntri Rang bah ka jylla u Dr RC Laloo kam shym la urlong pura namar ba ka rukom kren jong u, ka long sianti bad husiar.
Ha ka jingshisha ha ka jingialang ban rakhe dap 35 snem (coral jubilee) ka KJDSTA kaba long mynta ka sngi ha U Soso Tham Auditorium, ki nonghikai ki la khmih lynti ba u Symbud Myntri Rangbah un kren eiei halor ka jingdawa jong ki nonghikai ban shimti noh ka sorkar ia ki kam hikai ne provincialisation bad kiwei ki mat ba slem ba ki nonghikai ki ju iamih madan bunsien ha ki snem ba la dep.
“Nga sngewthuh khambha ia ki jingeh jong phi, ka sorkar kan eksa min ia ki jingdonkam jong ki nonghikai namar ba ym dei tang ka tnad pule puthi kaba leh ia kane, kiwei ruh ki tnad ki donkam ban pyrkhat lang", la ong u Dr Laloo.
“Nga tip ia ka jing kitkhlieh kum u Symbud Myntri Rangbah, ngam kren bun hynrei nga kitbok ia ki nonghikai ba kane ka jingrakhe dap 35 snem kan long kaba jop", u la ong bad bynrap, “ Lada phi mon ne phim mon nga don beit bad phi namar nga ruh u nonghikai".
U la iathuh ba u la ong ha u Myntri Rangbah ba um kwah ban bat ia ka tnad pule puthi namar ba u kwah ban thanda ialade hynrei ym don ba sngap ia kane ka jingkyrpad.
“Hynrei ym don ba sngap ia kane ka jingkypad bad mynta nga ban long u myntri ka tnad ka pule puthi bad nga don hangne da ka jingthmu namar ba nga dei u nonghikai hi bad ki briew kim ju sngewthuh ia ki kam bad ki jingtrei shitom ong u nonghikai", la ong u Dr Laloo.
U la ong ruh ba u dang pyrkhat ban buh noh da ka Regulatory Board ia ki skul namar ba kum kane ka Board ka don tang ia ki kolej bad ki skulbah.
Haba kyntu ia ki nonghikai ban ai ia ka jinghikai kaba paka sha ki khynnah, u Dr Laloo u la ong ba kum u myntri sorkar ym donkam ban pule kot hynrei shu khot iakren ia ki ophisar ka la biang hynrei kum u nonghikai, donkam ban pule bad khreh khnang ban lah ban ai bad ban batai ia ki khynnah ba kin shai bha.
“Kum Myntri sorkar ngam donkam ban khreh kot nga shu khot ia u ophisar ban iakren iapynbeit ia ki kam hynrei kum u nonghikai nga hap ban khreh kot shwa ban leit sha kamra klas namar donkam ban ai ia ka jinghikai sha ki khynnah ba kin sngewthuh bad ngan lah ruh ban jubab lada ki kylli ki samla pule", la ong u Dr Laloo uba dei u nonghikai ha NEHU.
Ha kawei ka liang, u  la ong ba sorkar kan peit bad bishar ban pynlong deficit shuh ia ki skul ha ka jylla tangbta yn pynshong nongrim da ka jingtbit jongki.
Katkum ka jingong jong u Dr Laloo ka kam halor kane kan iaid shen.
La ioh ruh ia ka jingkren na u Director of School Education and Literacy (DSEL) u Ambrose Marak.
Shwa ia kane, la ioh ruh ia ka jingkren na u President ka KJDSTA u Bah ED Nongsiang, u general secretary Bah Polly Warlarpih nalor ki jingshad bad ki jingrwai ba la ai da ki khynnah skul.
Ha kawei ka liang, ka jingialang bah ba shisien shisnem ka KJDSTA kaba long ha ka por mynstep ha kane ka sngi, ka la pynskhem biang ia ka kam president ha u bah ED Nongsiang.
Nalor u Bah Nongsiang ka KJDSTA ka la shu pynskhem biang ia baroh ki nongkitkam kiba dei kijuh khlem da jied thymmai  na ka bynta ka samoi treikam sa lai snem.
Ia ka kam Vice Presdient RS Marbaniang bad u N Ahmed, General Secretary Bah Polly Warlarpih, Joint Secretaries Bah SL Rapthap bad Bah BK Khongjirem, Treasurer AM Lyngwa, Orgnising Secretary S Syiem, Asst Org.
secretary R Basaiawmoit nalor kiwei pat.
Lah ban kdew ba ka KJDSTA ka don 23 tylli ki zone ha ka Khasi bad Jaintia Hills bad ka pyniasoh bad ka School Teachers Federation OF India (STFI).
Shillong, 22 Nailar:Ka National Khasi Union (NKU) ka la dawa ba ka sorkar ka dei ban weng noh shi syndon ia ka license nongdielang ia ki jingsam marbam ne Public Distribution System (PDS) jong ka Kong Vino Syngkli  namar ba ka la leh da ka Benami bad u nongkhaii bar jylla  na ka bynta ki paidbah ka shnong Umden.
“Kane ka dei ka jingpynkhein ia ka ain da kaba leh Benami jong katei ka nongdielang ne wholesaler kaba leh bad u bar jylla", la kynnoh u president ka NKU u Bah Sylvanus Malai haba kren sha ki nongthoh khubor hynne ka sngi ha Shillong.
Katkum ka jingong u Bah Malai, ia ki marbam la thmu ban sam na ka bynta ki paidbah ka Umden Centre  la buh thup ha kudam jong u Singh ha Nongpoh.
“Halor ka jingtohkit jong ki pulit, u Singh u la phla bad pyni ia ka Power of Attorney ( jingaibor) kaba la iasoi hapdeng jong ka Kong Syngkli bad u.
Ngi kyntu ia ka sorkar ba kan weng noh mardor ia ka licensejinglong nongdielang jong ka Kong Syngkli bad ailad ia ki briew kane ka jaka kiba lah ban leh ia katei ka kam,", la ong u Bah Malai.
Ka NKU  ka la kyntu ruh ba baroh kine ki snem, ka nongioh bynta ia ki marbam na ka sorkar na Umden Centre ki hap ban leit shim naduh Nongpoh kaba jngai haduh 20 km na  Umden.
“Ki briew kiba duk ki hap ban iaid haduh 40 km bad leit bad wan ban ioh khaw reshon hynrei kam iapher kumba leit thied na iew ka jinglut pat ka pisa namar ka jingjngai ka bai leit bai wan", la ong u Bah Mallai.
Ka NKU ka la ong ba katkum ka jingtip ba la ioh da ka RTI, baroh ki nongdielang ba la pdiang da ka sorkar ha Ri-Bhoi district ki dei ki Khasi suda  lait tang katei kaba leh Benami.
Katkum ka jingtip ka RTI, la don 17 ngut kiba pan ban long nongdielang na ka sorkar ha Ri-Bhoi district.
Ka NKU ka la kyntait ruh ba ka la dawa pisa na utei u bar jylla u Singh.
“U dei ban panmap hapoh shi taiew lym kumta ngin ai jingsneng ia u", la maham ka NKU ia u Singh.
Lah ban kdew ba ka NKU  ka la ai jingthoh sha ka Deputy  Commissioner ka Ri-Bhoi ka Pooja Pandey halor kane ka jingleh Benami ha ka 12 tarik Nailar.
Ki ehrang Hamas, mynta ka sngi, ki la siat iap ia 18ngut ki nongsyn tiat, kiba la shim, ba ki dei kiba ai jingtip ia ka Israel bad hynriew ngut na kitei la pynieng lain bad siat iap, mar ia dep ka jing duwai shiteng sngi.
La iathuh ba katei ka jingsiat iap ia kitei ki 18ngut, ka dei ka jingpynhiar kput, ia ka jingshah pyniap jong ki lai ngut ki nongialam ba ha khlieh jong ka kynhun Hamas, ha ka jingther bom jong ka Israel hynnin ka sngi.
Kitei ki hynriew ngut, la iathuh ba ki dei kiba la shu kem bikar, na ki spah ngut ki nong mane blei, da kitei ki ehrang Hamas, ha kawei ka jaka mane blei kaba heh bha.
Katba sa 11ngut kiwei pat, la siat iap ha kawei ka jaka, kaba don hajan ka ktem jong ki pulit ha Gaza, kaba dei ka jaka, ba la shah khyrwit bom ha ki liengsuin iapom jong ka Israel bad sa uba 18 la siew ha khmat jong u paidbah ba bun mynta ka sngi hi.
Arngut na kitei kiba la shah siat iap, ki dei ki kynthei, ong ka kynhun Palestinian Center for Human Rights.
Kane ka jingjia mynta ka sngi, ka dei ha ka sien kaba lai, naduh ba ka la iaid ka thma hapdeng ki Hamas bad ka Israel, kaba la neh hynriew taiew mynta bad ha ka sngi palei, la iathuh ba la kem ia hynniew ngut ki briew bad lai ngut na ki, la pyniap noh, namar ba ki ia trei lang bad ka Israel.
Ka Israel, la iathuh ba ka tip ia ka jingdon ki heh shipai jong ki Hamas, lyngba ka jingtip, kaba ka ioh na ki trai shnong bad hangta ka sa khyrwit pyniap ia ki.
Mynta ka sngi, ka Israel, ka la ther bom haduh 20 sien ha Gaza, katba ka Gaza, ka siat ar tylli ki roket sha ki jaka jong ka Israel bad ha kane ka jing ia kynad, kaba la neh la hynriew taiew, la iathuh ba 2hajar ngut ki briew ki la iap.
Shillong, 22 Nailar:Ka Synroplang Self Help Group ka la pynphai nia kylla ia ka jingkynnoh jong ki draibar kali saw rit ne ka Shillong Supplementary Public Transport Services (SSPTS) kam long kaba shongnia bad ong ba lada draibar kiba pynlong ban iakhih kim treh, ki don bun kiwei pat kiba la tyrwa ban trei.
Hynnin ka sngi kumba 70 ngut ki draibar ki kali saw rit ki la pynlong ia ka jingsangeh kamai da kaba kam ba ki nongpyniaid ka Synrop lang ki la bthah ban wanrah bai kamai ia kaei kaba kim lah ban pynmih ha ka shi sngi nalor kiwei ki jingeh.
Haba kren mynta ka sngi bad u President u Bah Khrawbuit Ryntathiang bad u Secretary Bah Juda Wahlang, ki la ong ba ka Synroplang naduh ba sdang  ban shimti ban pyniaid ia kine ki kali saw mynshwa ki buh ia ka thong ba kawei kawei ka kali saw barit kadei ban wanrah bai kamai T.
1400 shi sngi bad mynta naduh ka 1tarik u Nialar ki la sdang ban pynthymai biang sha ka T.
