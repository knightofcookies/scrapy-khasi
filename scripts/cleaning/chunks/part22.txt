U  Jeffrey Liting u la kamai 59  ron (10×4 bab 1×6), u Nibiangmon Sutnga pat u la kamai 25 ron (4×4 bad 1×6), U Daoo Passah jong ka Moodymmai u la ioh khur 2 wickets na ki 3 Overs, u Nehlang Pariat pat u la khur 2 wicket na ki 4 overs.
Ka jingïakhun ba khatduh kalong ka khimusniang kalong haka 31-03-2021  pyrshah iaka Hills United Cricket Club ha ka por 9 baje mynstep.
Ka dorbar shnong Tympang Iawmusiang, Jowai kala khang pyrshah ban die jingdie ha lynti iaid kjat paidbah.
U Edystone Shylla Waheh Shnong Dorbar Shnong Tympang Iawmusiang ula ong ba naduh lashai ka sngi 29 tarik la bthah ia baroh ki nongdie jingdie kiba die jingdie ha lynti iaid kjat (footpath) kim bit shuh ban die jingdie ha kine ki lynti ba ka pynthud iaka iaid ka ieng ki paidbah.
“Naduh lashai ka sngi 29.
03.
2021 ngi la rai ban khang pyrshah ia kane ka jingshong die jingdie ha lynti iaid kjat khnang ban shngain ka iaid ka ieng ki paidbah nongleit nongwan kumjuh ki khynnah skul," la ong u ma Edystone.
“Kino kino ki nongdie jingdie kiba leh pyrshah yn pynshitom katkum ki aiñ shnong," la ong shuh shuh ma Edystone bad kyntu iaki nongthied nongpet ba kim bit ban thied jingthied na footpath ban nym pynshlur iaki nongdie madan ban shong ha ki basa iew kiba don hapoh u pud u ang ka shnong.
Ka Myntdu Pynthorneiñ Farmers Welfare & Producer Organisation (MPFPO), kaba dei ka seng jong ki nongrep kba, rep jhur bad ki trai lyngkha ha Myntdu Pynthorneiñ haka 27 tarik une u bnai kala sam symbai kba uba kyrteng u CAU R-1.
Ka MPFPO kala sam haduh 170 Kgs u symbai kba sha ki nongrep ha katei ka pynthor.
Une u symbai kba CAU R-1 u dei uba ki nongrep kila ïoh na u Prof NB Singh ka College P.
G & A.
S, Umïam Ri Bhoi District Central Agriculture University, Imphal Manipur bad ïa uba la rep ha Myntdu Pynthorneiñ bad ha Mukhla naduh mynshem snem 2020 bad u dei u kba uba seisoh bha wat hapdeng ka jinghiar palat u slap ha u snem ba la dep.
Hashwa ban sam ia une u symbai kba CAU R-1 , la ïoh ïa ka jingkren na u Ma KL Pariat u nongaibuit aibor bad nongprat lynti jong ka seng, uba la pynpaw ïa ka jingsngewnguh ïa ki nongrep kba nongrep jhur, kiba dei ki nongpynim ïa ka mei ramew bad kumba la paw ha kane ka jingpang COVID-19 kaba la wan mynshem snem, dei ki nongrep kiba kyrshan khaw kyrshan jhur ïa ki nongshong shnong khamtam ha ri Jaiñtia.
Kumjuh u kyntu jur ïa ki nongrep ba kin long kiba ïa sngewthuh jingmut, kiba ïa ryntih bad u la kyrpad ruh ïa ki khun jong ki nongrep bad ki nongrep kiba la nang ban thoh ban pule ba kin sngewbha ban mih shakhmat na ka bynta ban shim ïa ka rep kum ka kam khnang ba ki scheme rep na ki tnat rep jong ka sorkar Meghalaya bad ki tnat ka sorkar India kiba don hangne kin lah ban poi sha ki kper ki pynthor bad ba ka jingim jong ki nongrep kan pahuh pahai bad ba ki nongshong shnong ka Ri kin biang kin dap ka bam nangne na jylla la jong.
Ïa une u symbai Kba la sam da u Ma Sniawbha Shylla uba na ka shnong Khliehtyrshi uba dei u nongrep bad u trai lyngkha ha Myntdu Pynthorneiñ bad na u Ma Pyntngen Kyndait General secretary, u Ma Mehi Phawa Assistant General Secretary jong ka seng sha ki 35 ngut ki nongrep na ka shnong Khliehtyrchi, na ka shnong Mihmyntdu kiba rep ha Myntdu Pynthorneiñ bad sha ki nongrep na Mukhla bad sha ki nongrep ha Myntdu Pynthorwah.
Hadien ka jingshah kynnoh kynta halor ka jingthmu ban wanrah iaka kharkhana saiñ rnga dewiong (coke Factory) ha Mynkrem, Shangpung, West Jaintia Hills District, u ma Nidamon Chulet uba long u waheh shnong ula rai ban iehnoh ia kam waheh shnong haka Sngi U Blei.
U ma Nidamon ula rai ban ïehnoh ia ka waheh shnong haka jingialang paidbah.
Nalor u waheh shnong la iehnoh kam ruh u general secretary shnong u ma Wanmiki Iakai bad kiwei kiwei dkhot ka executive shnong kiba don haduh 21 ngut kumjuh u secretary VEC, president VDP bad kiwei kiwei ruh kila iehnoh kam.
Kumban shu pynkynmaw ba kadon ka khubor ba ka executive committee ka shnong ha ryngkat u waheh shnong kila ai NOC iaka coke factory ha Kai Um Mynkrem, kaba dei trei u Nidamon, uba long u waheh shnong Mynkrem.
Shuh shuh halor kane ka Coke Factory ha katei ka shnong ka Jaintia Hills Autonomous District Council (JHADC) ruh kam pat ioh jingtip eiei.
Ka Hynniewtrep Youth Council (HYC) Jaintia Hills Unit haka 27 tarik mynta u bnai ka la ioh ban pynthymmai ïaki nongkitkam jong ka na ka bynta ka samoi treikam ka snem 2021-23, ha  Vianney Hall, Marian Hill, Jowai.
Ha kane ka sngi la ia don lang ki nongialam JSM bad iaka jingialang la pyniaid da u Incharge ka Jaintia Hills Unit u Rockesstar Warjri bad ki dkhot bad nongialam ka HYC Jaintia bad kiwei kiwei Iaki nongkitkam ba thymmai jong ka seng la pyntian smai da u vice president central body HYC Donbok Kharlyngdoh bad la ioh ruh iaki kyntien sneng kyntien kraw na u Isac Basawiawmoit bad na u Banjop Kharnaior ki nongialam ka HYC.
Ki nong kitkam ki ba thymmai Jong ka HYC Jaintia hills district unit na bynta ka samoi treikam 2021-2023 ki long kumne harum:- 1.
President: Mewathi Suchiang 2.
Vice President: Arky Lamare 3.
Vice President: Yoodahunki Shylla 4.
General Secretary: Romistar Lamare 5.
Assistant secretary: Precios Pale 6.
Assistant secretary: Kularskhem Sariang 7.
Organising secretary: Phaitki Suna 8.
Assistant organising secretary: Baris Latam 9.
Publicity secretary: Pyndap Symiemlieh 10.
Assistant publicity Secretary: Ricky Mukhim 11.
Social culture secretary: Tohmondiam Mukhim 12.
Assistant social culture: Dakermi Mukhim 13.
Sports secretary: Lewis lapasam 14.
Assistant sports: Bormi Liam 15.
Environment secretary: Apdame Papiah 16.
Assistant environment: Tholad Passah 17.
Education secretary: Ededisuk Shylla 18.
Assistant education secretary: Albinus Lyngdoh 19.
Office Secretary: Pynsuk Lamare.
Ka Joint Action Committee (JAC) ba kynthup ïa ka FKJGP, KSU bad Synjuk Waheh Shnong Namdong Area kila weng noh ïaka jingïakhih shong kyllaiñ myngngor ha khmat ka Namdong PHC mynta ka sngi hadien ba kla tnad ka koit ka khiah kala thung ar ngut ki staff nurse ha kane ka jaka sumar.
Ka JAC kaba la thmu ban pynlong jingïakhih shong kyllaiñ myngngor ha phyllaw ka Namdong PHC, hynrei larai ban weng hadien ka jingkhot iakren u Dr T Suchiang uba dei peit iaka PHC bad uba la pyntip ba ka ophis u DMHO kala shimkhia ban pynïoh iaki mat jingdawa ka JAC.
“Ngi la rai ban sangeh shwa ban shong kyllaiñ myngngor namar ba ka ophis jong u DMHO kala kular ban pynbiang ïaki jingduna ka Namdong PHC," la ong u Chairman ka JAC u DS War.
Ka JAC kala kyntu ruh ïa u doctor bad ïa kiwei ki nongtrei ha kane ka PHC ba kin wan trei tista bad ban ai ka jingshakri kaba pura ïa u paidbah naduh ban pynioh iaki syrnod birth & death certificate nalor kiwei kiwei ki jingdonkam u paidbah ba hap hapoh kane ka PHC.
Ka Jaintia Hills Autonomous District Council (JHADC) kala mynjur iaka mang tyngka kaba duna T.
13.
15 klur na ka bynta u snem 2021-22 bad ia kane ka mang tyngka la mynjur khlem da wanrah iaka cut motion lane ka jingiatai haka sngi Thohdieng.
Ia kane ka mang tyngka la mynjur haka sien shong kaba ar haka por nohphaisngi, kaba ki MDC ka liang pyrshah hadien ba ym hun satia iaka jingpynduna sngi iaka rukom shong dorbar kila weng lut ia baroh ki cut motion.
U Chief Executive Member (CEM) jong ka Jaintia Hills Autonomous District Council (JHADC) u ma Thombor Shiwat ula wanrah iaka Mang Tyngka jong u snem 2021-22 kaba duna haduh T.
13.
15 Klur naka jingmang ban iohlum haduh T.
173,50,30,000 Klur bad ka jingmang pynlut pat ka long T.
186,65, 21,300 klur.
Shuwa ban mynjur ia kane ka mang tyngka kala don ka jingiakren halor ka mang tyngka kaba wanrah u ma Thombor.
Ka liang pyrshah naduh u ma Lakhon Biam, u ma Krison Langstang, u ma Dawan Lyngdoh, u Ma Holando Lamin bad u ma Awhai Andrew Shullai kila shimbynta bad kila kyntu iaka executive committee kaba ialam u ma Thombor ban thaw ki lad ki lynti ba ka konsil kan ieng rasong.
U Ma Lakhon, ula kala kynthoh tyngeh iaka EC kaba ialam u ma Thombor ba kala shah knieh bun ki bor haka sorkar jylla bad ban jur iaka EC kaba ialam u ma Thombor ban ieng rangbah ban iasaid ia ka bha ka miat ka konsil khnang ban tem iaka jinglait rud ka khajna baka konsil ka dei ban ioh.
Ula ong shuh shuh u ma Lakhon ba ka EC u ma Thombor ka khot ban iatreilang, hynrei ka jingshisha hi ka ktien bad ka kam kam iadei satia bad ki MDC ka liang pyrshah ki duh bun ki jingmyntoi ban pynpoi iaki lad jingiarap sha u paidbah.
“Ka Budget speech ka dei ka policy document ba kdew iaka mat treikam jong ka EC, pynban haba ngi peit bha iaka jingkren u CEM kane ka EC kam don ka mission ne mat treikam jong ka ban pynbha iaka konsil," la ong u ma Andrew.
Ula ong ruh ba ka EC kala kubur baka sorkar kala shim iaka ka bor ka konsil ha kiba bun ki bynta bad ula kyntu iaka EC ban tem iaka jinglait rud ka khajna jong ka konsil naduh na u dewiong uba la lait tuh, ban pynduna iaka jingpynlut ka konsil bad ban iarap ban pynioh salonsar iaki skim MDC ban myntoi u paidbah.
U Ma Thombor Shiwat haba kren ula ong ba ka deficit budget ne ka mang tyngka kaba duna kam dei ka sien kaba nyngkong kaba la wanrah hapoh ka konsil bad ula ong ba ka konsil kala pyrshang bad kam shym la shong kli kti ban pynbiang iaki jingdonkam ka konsil ba kan iaid shakhmat.
Ula ther tyngeh ruh iaki MDC ka liang pyrshah khamtam iaki MDC ka BJP kiba la bun kam tang haka ban file RTI bad ban kynthoh sha ki khubor iaka EC.
“Kaba nga sngewsih eh ka long ba ka BJP ka ujor sha ka sorkar pdeng ban nym pyllait jingiarap shuh sha ka konsil bad ki don ki sakhi sabut bad nga," la ong u ma Thombor.
“Lada phi wit iaka rukom treikam jong nga, lane kwah ban kynthoh ia nga kam pher bad kynthoh katba mon, hynrei haba phi kwah grant ne jingiarap balei pat phi thoh sha ka sorkar pdeng ban pynsangeh iaka jingiarap khlem da kynmaw pat iaka burom ka konsil," la kren dumok u CEM iaki MDC ka BJP.
“Phi iakren ba iakhun ba ka konsil kan lait hap sha riat, phewse phi hi kiba die iaka burom ka ijot jong ka konsil sha bar haba phi la tip iaki jingeh jong ka konsil," ong u ma Thombor.
Shuwa kane kala don ka kynta kylli jingkylli bad jubab.
Ka Dorbar shnong Loompyrdi Ïongpiah kum shibynta ban hikai ïaki samla ban jop haka jingim pule puthi khamtam kala pynlong iaka ai jinghikai ‘Career Guidance’ haka Ïungwalieh ka Loompyrdi Ïongpiah haka 25 tarik une u bnai.
U ma R Lamar ula long kum u riew shemphang ula wan ai jinghikai ïaki samla kumno ban jied iaki lain pule bad ban trei shitom ban jop haka jingim.
Hashwa ban ïoh jingbatai ka la don ka jingïalang lyngkot ba la pynïaid da u ma Alan Niangti Waheh shnong Loompyrdi Iongpiah bad ki kyntien na uwei u riew rangbah u ma OH Toi.
Haba kren halor ka phang “Youth: Strength & Opportunities, u ma R Lamar ula ban jur ïaki samla ba ki dei ban sngewthuh bha ïalade bad hashwa ban jied ïa kano kano ka kam ne ka laiñ pule ymdei ban jied da kaba leh shongshit tang namar ba ki paralok ki leh ne da ka jingbym banse bad jingpynbor jong kiwei.
Haba ïadei bad ka Opportunities ne ka lad ka kabu, ula kyntu ban long ki samla kiba lah ban ïohi jngai bad ban nang ban jied ïa kata ka kabu ksiar katba dang biang ka por namar ka jingbym nang ban shim rai haka por kaba biang ka pynsepei ïaka jingim jong ki.
Ula batai ruh shaphang ka jinghiar dor ka pule puthi ha kajuk mynta namar ka jingbymlah shuh ban hikai ïaki khynnah shaphang ka Personal Charater ne ka akor burom lade.
Ula ban jur ruh ban long ki samla kiba tip ïaka akor ka burom namar kane ka ïarap na ka bynta ban tei ïaka lawei ka jingïaid lynti haka jingim jong ki.
Ïaka jingai hikai la pynkut da ki kyntien khublei na u Bimi L Suwer, General Secretary Loompyrdi Iongpiah.
Ka Dorbar Shnong Pamrakmai haka sngi Thohdieng kala ioh ban jied ïa u waheh shnong ba thymmai jong ka bad mynta ka kynti la shah jied u ma Iaikiewbha Rymbai kum u Waheh Shnong.
Ia kane ka jingïalang jied nongkitkam shnong la pynïaid da u Dolloi ka Elaka Jowai u ma Puramon Kynjing ha Pamrakmai Govt.
L.
P School.
La jied ruh ïa u Assistant Waheh Shnong u ma Bormi Dkhar, u Secretary Shnong Wellson Siangshai, Assistant Secretary Shnong Deihok Siangshai, Treasurer Harning Siangshai, Chairman Jamris Siangshai.
Ka samoi treikam jong ka ophis ba thymmai ka Dorbar Shnong Pamrakmai ka long 3 snem.
Ka Khasi Student Union (KSU) War Jaintia Circle kala ong ba ka jingkieng Lakroh kaba pyniasoh ia bun tylli ki shnong ha khappud India Bangladesh kala don haka jingma bad ka donkam ban maramot kyrkieh namar ba kala jingjot rathai ban shngaiñ ka ïaid ka ïeng ki paidbah.
Ka KSU hadien ba kala ïoh pdiang ïaki jingujor na ki paidbah halor katei ka jingkieng haka 26 tarik une u bnai hapoh ka jingïalam u Publicity Secretary u Michel Platini Mukhim bad Vice President KSU Amlarem Area Unit Ram Khyriem ryngkat u Organising Secretary Leningrad Tariang ki la hiar jurip ïa katei ka jingkieng.
Ka KSU haka jingjurip ka la lap ba katei ka jingkieng ka long kaba la jot rathai bad kam long shuh kaba shngain ia u paidbah nongleit nongwan lyngba katei ka jingkieng da ki kali motor namar ba ki dieng bad ki lyntang ba siang ha kane ka jingkieng kila pyut.
Ki shnong ba iaid lyngba kane ka jingkieng ka kynthup iaka Jaliakhola, Sankhat bad ka shnong Hawai Bhoi bad kiwei kumjuh ki shipai iada khappud BSF.
Haba ïadei bad kane, ka KSU War Jaintia Circle kala kyntu iaka sorkar lyngba ka tnad PWD ban maramot mardor ia kane ka jingkieng ban suk u paidbah ban iaid ban ieng khamtam bala jan poi ka aiom lyuir.
“Ka mang tyngka ha une u snem kadei kaba ym don jingkyrmen namar ba ka jingpynlut kadei kaba bun bad ka jingpynmih kaba duna," la ong u ma Lakhon Biam u nongialam ka liang pyrshah haba shimbynta haka jingiakren iaka mang tyngka ka Jaintia Hills Autonomous District Council (JHADC) ha iing dorbar haka sngi Thohdieng.
Ula ong ba katkum ka mang tyngka kaba la wanrah u CEM, Ma Thombor Shiwat ka jingpynlut kala kot haduh T.
186, 65, 21,300 klur kaba duna haduh T.
13.
15 klur naka mang ban iohlum.
“Lada khein 7 klur shibnai ka tulop ki nongtrei, MDC bad ka pension haka 10 bnai ka tulop ba dangsah ban siew ka konsil kala kot T.
70 klur tang haka tulop, kumno ka konsil kan siew ia kane ka ram ki nongtrei," la ong u Lakhon Shuh shuh u ma Lakhon ula ong ba mynta ki nongtrei jong ka konsil ki im syrtok bad bun na kila hap ban pynpep skul wat iaki khun ki kti jong ki.
Ka Bank ruh kam shaniah shuh iaki nongtrei ka konsil ban ai ram namar ba kim biang shuh ka ioh ka kot jong ki.
Ula ther ruh iaka executive committee halor ka jingshim burom jong ka halor ka jingpyllait pisa ka sorkar jylla sha ka JHADC naka bhah khajna mar pohkhyndew haba ia kane ka pisa ruh la pyllait da ka jingbthah ka iingbishar Meghalaya High Court hadien bala ai mukotduma ka synjuk ki nongtrei JHADC staff association.
U Ma Lakhon ula kynthoh tyngeh iaka Executive Committee kaba kyrtian dien hadien iaka rai buh monitoring gate ha ki kharkhana dewbilat namar ka jingtuklar ka sorkar jylla bad u la buh kylli balei ba ka Executive Committee ka ai lad ïa ka sorkar ban tuklar haba haka NOC ka JHADC la kdew shai ba ka JHADC kala lah ban buh.
U la dawa ba ka Executive Committee kadei ban pyrshang biang ban buh ïa kitei ki monitoring gate ha ki karkhana cement ban ïa ka buh ïa ki khyrdop Dolloi kiba ktah ïa kiba duk ba rangli.
U Dawan Lyngdoh MDC BJP u la kynnoh ba ka Executive Committee ka ïeh beiñ ïa ki shnong kiba hap ha ki khappud jong ka Jylla bad u la ther tyngeh ïa ka Executive Committee kaba kam shym la leh eiei pyrshah ïa ka jingshalan tuh ïa u dewiong bad ka jinglait rud ka pisa n aka pla tyngka ka sorkar.
Ka Umchangiar bad ka Rising Star kila buh jaka ialade haka kyrdan jong ka semifinal haka Open To All T20 Cricket Tournament kaba pyniaid da ka All Jaintia Cricket Association (AJCA) Haka jingiakhun nkine ki ar kynhun kiba naka Pool-B ha madan Jrisalein, Chutwakhu, Jowai haka sngi Thohdieng, ka Umchangiar  kala lah ban pynliem iaka Rising Star da  3 runs.
Ka Umchangiar kaba la jop iaka toss kala tied nyngkong ka la lah ban tied 124  ron na ki 20 overs bad ka la duh noh 9 wickets.
U Lakhon Bareh u la kamai  34 ron (1×4 bad 2×6), u Heipormi Laloo pat u la kamai 25 ron (1×4 wa 1×6), U Firstborn Dkhar bad u Kyrmen Suchiang  jong ka Rising Star ki  la ioh khur 3 wickets marwei na ki 4 Overs.
Ka Rising Star haba beh iaka thong ka la lah ban kamai 121 ron na ki 20 overs bad ka la duh noh  9 wickets.
U  Sani Nongtdu u la kamai u 48 ron (6×4 wa 3×6), u Dayman Shullai pat u la kamai 37 ron (3×4 bad 3×6), U U Heipormi Laloo, u Teilang War, u Heisar Bareh wa u Kune Lato  jong ka Umchangiar   ki la ioh khur mar 2 wickets marwei na ki 4 Overs.
Da kane ka namjop ka Umshangiar kala wan haka kyrdan nyngkong naka Pool B haka miej iakhein poiñ bad ka Umshangiar kala wan ba ar.
Ha kawei pat ka jingiakhun ka Khliehtyrshi Sports Club kala jop iaka Moodymmai da 121 runs.
Ka Khliehtyrshi Sports Club kaba jop iaka toss kala tied nyngkong ka la lah ban tied 225  ron na ki 20 overs bad ka la duh noh3 wickets.
U Daurupaia Bang  u la kamai  135  (6×4 bad 16×6), u Success Rymbai pat u la kamai 27 ron (3×4 bad 1×6), U Aries Pyrtuh, u Daowan Passah wa u Richel Passah  jong ka Moodymmai ki  la ioh khur mar 1  wickets marwei na ki 4 Overs.
Ka Moodymmai haba beh iaka thong ka la lah ban kamai 104 ron na ki 15.
1 overs bad ka la duh noh  baroh ki wickets.
U  Levastar Phawa u la kamai 21  ron (2×4 bad 2×6), u Daowan Passah pat u la kamai 20 ron (3×4 bad 1×6), U Timi Ryngkhlem jong ka Khliehtyrshi Sports Club  u la ioh khur 4 wickets na ki 4 Overs, katba u Rainbow Phawa pat u la khur  3 wickets na ki 3 overs.
Ka jingialehkai ha ka sngi Monday (29-03-2021) kan long hapdeng ka Khimusniang  bad ka Moodymmai haka por 9:00 mynstep.
Ka Joint Action Committee kaba kynthup iaka FKJGP, KSU bad ka synjuk waheh shnong Namdong kala rai ban shong kyllain myngngor haka 27 tarik u Lber 2021 namar ba kuman ka tnad ka koit ka khiah jong ka jylla ban thung doktor bad nongtrei ha Namdong PHC.
Kane ka jingshong kyllain myngngor ka JAC kan long ha phyllaw ka Namdong PHC naduh la por mynstep lashai ka sngi.
U secretary ka JAC u Juhhi Tariang, ula ong ba ia kane ka rai kila shim hadien ba kila wan iakynduh iaka bor ba dei peit ka tnad ka koit ka khiah, hynrei la leh kuman ban pynurlong ia ki jingdawa ka JAC ban thung nongtrei, doktor bad kiwei kiwei kiba don haduh 8 tylli ki mat jingdawa ban pynbiang ha PHC.
Ha kawei pat ka khubor ka Mynsngat Namdong Khanduli Development Committee (MNKDC) kala pynpaw iaka jingsngewnguh iaka sorkar MDA, U Local MLA uba long ruh u Myntri Sorkar u ma Sniawbhalang Dhar, ka Office jong u DMHO, DHS (MI) kiba la ialeh ban pynbiang ia ki jingdonkam ka Namdong PHC.
Ki nongialam ka MNKDC u Denis Dkhar bad u Yoshida Nongspung kiba long ki president bad secretary kila pynpaw ia ka jingiaroh ia u Doctor I/C ryngkat ki Staff baroh kawei ba hapdeng ki jingduna ki staff ki la trei shitom ban peit iaki nongpang haka PHC bad haki Sub-Centre naka bynta ki jingdonkam jong u paidbah.
Ka MNKDC kila pynpaw ba ka sorkar lyngba ka tnad ka koit ka khiah kala thung staff Nurse ha katei ka PHC bad kala kyntu ruh iaka tnad ka koit ka khiah ban thung sa ia ki doktor bad kiwei kiwei ki nongtrei khnang ba ka PHC kan lah ban ai iaka jingshakri kaba pura.
Kane ka commitee kala kyntu iaki JAC (Joint Action Committee) ba kin long kiba iaishah ban iatreilang naka bynta ka jingbit jingbiang jong ki paidbah ka thaiñ.
U CEM Jaintia Hills Autonomous District Council, (JHADC) Ma Thombor Shiwat ula ong ba shen ka konsil kan khang noh iaka JUD Cement kaba don ha Narpuh Elaka.
Ia kane ula ong haba jubab iaka jingkylli kaba wanrah da u Lakhon Biam ha iing dorbar haka sngi Thohdieng halor ka kam renew NOC jong ki Kharkhana dewbilat.
“Ki kharkhana kiba la renew NOC dei ka Topcem, Dalmia, Hill cement, Amrit cement, Star cement, Goldstone, Green Valley," ong u CEM.
“Ka JUD cement pat kam shym la bud ryntih iaki kyndon ka konsil bad la rai ban khang noh iaka bad ngi dang ap iaka rai ka MSPCB," ong u ma Thombor Shiwat.
Tang hapoh 5 bnai naduh u bnai Naiwieng 2020 haduh u Lber 2021 ka Jaintia Hills Autonomous District Council (JHADC) kala ai NOC haduh 14 tylli ban pynieng ïaki kharkhana saiñ rnga dewiong (Coke Factory) sha ki riew shimet bad ki company.
Kane ka jingai NOC ka JHADC kala paw pyrthei haka kynta kylli jingkylli haka dorbar mang tyngka 2021-22 kaba long ha sngi Palei kaba la wanrah da u MDC ka liang pyrshah u Awhai Andrew Shullai.
U Chief Executive Member JHADC ma Thombor Shiwat, ula ong ba naduh u Naiwieng 2020 haduh Lber 2021 ka Executive Committee kaba ula ialam kala pyllait haduh 14 NOC sha ki riew shimet bad ki company bad seng kharkhana Coke Factory ha East bad West Jaintia Hills District.
U ma Andrew ula ong “Imat kane ka jingseng kharkhana sain rnga dewiong kadei kaba myntoi bha.
" Ula kylli biang kiei ki kyndon ba ki nongseng kharkhana ki hap ban bud, ka jubab na u CEM ula ong ba ki dei ban ioh ka NOC na ki shnong, ki Dolloi jong ki Elaka, ka Single Window Agency, Ki kot ki sla ba iadei bad ki company bad kiwei kiwei.
Nalor kine ka don ruh ka kyndon kaba la buh ha kaba kine ki kharkhana kim dei ban jan sha ki um ki wah ban lait naka jingjakhlia ki um ki wah, ong u CEM.
Shuh shuh u CEM ula ong ba haba don pat ka jingpyrshah na ki shnong lane lada lap ba kine ki kharkhana ki iaid lait iaki kyndon bala buh ka konsil, kine ki kahrkhana kim lah ban ioh iaka NOC ban seng kharkhana sain rnga dewiong.
Ka Seng Khasi, Kmie haka sngi Balang ka la sdang ha kaban tem ia ka ksing ka dhah kaba long kum ka dak ka jingpynkhreh ka jong ka ban pynlong ia ka Shad Suk Mynsiem, kaba mynta ka kynti, kane ka shad ainguh aidem ia u Blei Trai Kynrad kan long ha ka 10, 11 bad ka 12 tarik u Iaiong 2021.
Ka jingsdang ban tem ia ka ksing bad put ia ka tangmuri ryngkat ka kynshaw ka long da kaba pyndep ka ia nguh ka dem Kiew Ksing ba la pyndep da u Rgh Diben Syiemlieh ryngkat ka jingiadon lang ka jong u Rgh Donbokstar Kurkalang bad kawei kiwei ki dkhot ka komiti Ka  Kynhun U Tymmen, ka Seng Khasi Kmie.
Shwa ban sdang ia ka jingtem ia ka ksing ka shah, la ioh ia ka jingkren maitphang na u Rgh Don Kupar Dkhar, President Seng Khasi Kmie bad bynrap da ka jingkren na u Secretary Cultural Committee u Rgh Rangphyer Rynjah.
Hadien kane, u Rgh D.
Syiem, u la leit pat sha ka nguh ka dem  BLei ban pynsngew pynsngap ha U Blei Trai Kynrad, da kaba la ia pan ruh na u ban ialam bad btin lynti ba ki kam ki jam jong ka jingpynkhreh pynkhrum kin iaid beit iaid ryntih, ka sur ka ksing ka tangmuri ban put ban tem da ki duhalia  kan da pah sngewbha kan da kynih sur ba bang,  khnang ba ki rang bad ki thei sotti ynda haba ki la mih lympung kin da da ioh ba kin da shad hun mynsiem.
Ia kine kiei kiei baroh, U Blei Trai Kynrad u la wan ba un pynpaw ia ki dak ki shin jong ka jingmynjur  ka jong u ia kane ka nguh ka dem, ha ka dur jong ka lengbah ka lengsan kaba kat kumba la iapan ki dak ki shin ki pynpaw shai kdar ba u Kynrad najrong na tbian u la sngew la sngap bad la kyrkhu najrong na tbian.
Hadien ba la dep ka nguh ka dem, la sdang pat ban tem ia baroh ki hynniew skit ki sur ksing bad nangne shakhmat man la ka nohphai sngi, ka Ksing ka Tangmuri kan riew bad kan sawa na phyllaw jong ka iing Seng ia kaban yn bynrap lang da ka jinghikai shad kaban long man la ka sngi naduh ka por 5 baje haduh 7 baje janmiet hapoh iing Seng, ha Mawkhar.
Ia kane ka sngi la wan ban sakhi lang da ki Vice President, General Secretary, Treasurer, ki dkhot jong ka Seng Kynthei, ka Seng Samla bad kumjuh da kid hot jong ka Jylli Pyrkhat Kam (JPK) ka Seng Khasi Kmie.
U ma Wailadmiki Shylla, MLA Jowai haka sngi Palei ula synniang T.
10,000 ryngkat ki tin sopïing sha ka lanot pluh ding haka shnong Ladmukhla, West Jaintia Hills District.
Kane ka jingjia pluh ding kala jia ha ka 1 tarik u Nohprah 2020 bad kane ka longiing ka dei jong ka kong Morning Talang.
Kane ka longkmie kala pynpaw ka jingsngewnguh ia u MLA uba la kloi ban ai jingiarap ia ka tang hapoh kine ki khyndiat bnai.
Ka ïing dorbar thawaiñ jong ka Jaiñtia Hills Autonomous District Council kala pdiang iaki dak thoh Pnar ne ki dak A-B Jaintia haka Dorbar Mang Tyngka ka konsil haka sngi Palei U Executive Member ba dei ruh u Chairman jong ka Jaiñtia Alphabet Sub Committee u ma Phasmon Dkhar ula wanrah iaka report jong ka sub committee bad ka ïing dorbar da kawei ka sur kala pdiang ia kane ka report halor ki dak thoh A-B Jaiñtia (The Jaintia  Phonetic Alphabet).
U Phasmon haba wanrah iaka report ula ïathuh ïaka jingsdang rin dur iaki dak thoh naduh u snem 1937 lyngba u (L) Albin Pariat.
Une u rangbah ula thaw bun tylli ki jingrwai bad ula wanrah lai tylli ki dak thoh ha ka ktien Jaiñtia, hynrei hadien ka jingwan synshar ka sorkar phareng kala pynthud noh iaka jingthmu jong u ban wanrah iaki dak Jaiñtia.
Hynrei hadien bala thaw iaka committee haka 18 tarik u Iaiong 2016 ban wad ki lad ki lynti ban pynmih iaki dak thoh Jaiñtia bad dei naduh une snem kane ka committee kala shimkhia hapoh ka jingialam u Prof PM Passah kum u chairman ka committee bad kiwei ki dkhot kiba shemphang lane ki Linguistic kila sdang ban pynwan dur iaki dak.
Na ki daw bym lah kiar la hap ban thaw biang ia kane ka committee bad u Lber 2021 ba ka committee hapoh ka jingialam u Phasmon kala ai iaka report sha ka Executive Committee JHADC kaba la pdiang ia kine ki dak thoh Jaiñtia.
U Chief Executive Member (CEM) jong ka Jaintia Hills Autonomous District Council (JHADC) u ma Thombor Shiwat haka sngi Palei ula wanrah iaka Mang Tyngka jong u snem 2021-22 kaba duna haduh T.
13.
15 Klur naka jingmang ban iohlum haduh T.
173,50,30,000 Klur, katba ka jingmang ban pynlut pat ka long T.
186, 65, 21,300 klur.
“Ka jingheh ka jingheh ka jingpynlut ka dei ka jingheh ka jingsiew iaka tulop iaki nongtrei, ka arrear, ka jingkiew dor ki mar mata bad ka jingduna bad ka jingtlot ka rukom ioh lum khajna ka konsil," u Ma Shiwat ula iathuh.
Wat la heh ka jingpynlut bad duna ka jingpynmih ka konsil, u CEM ula pynksan da kaba ong ba kane ka jingduna ka jingiohlum pisa kan pynktik ia ki dkhot ne (MDC) ban iatreilang ban jop bad ban pyndap iaka jingduna ka pisa ka konsil.
U Ma Thombor Shiwat haba wanrah ia kane ka mang tyngka ula ong “U snem 2020 u dei u snem u ba baroh ka pyrthei ki mad iaka jingeh hadien ka jingwan sar ka khlam COVID-19.
Ka khlam COVID-19 ym tang ba ka wanrah iaka jingma haka koit ka khiah, hynrei kala ktah iaka rukom treikam ka konsil kaba la hap ban pynduna ia ki briew ban wan trei haduh 30 percent haduh u bnai Naiwieng 2020 bala shah ban wan trei 100 percent ka rukom wan trei.
" “Ka jingkhang dam kala pynthud ia rukom pyntreikam ia ki skhim bapher bapher hapoh ka konsi, hynrei mar sien plie ka jingkhang dam la sdang iaid shait shait," ula ong u ma Shiwat bad ula iathuh ruh ba ka konsil kala shna iaka Additional Office Building.
Ha kaba iadei bad ka iarong tyngka ka konsil, ula ong ba kam don kano kano ban burieh namar b aka konsil ka don hapdeng ka jinghiran pisa bad kam lah satia ban siew iaka tulop ki ki dkhot ne MDC, nongtrei kaba kynthup iaka pensions jong ki dkhot barim bad ka pension jong ki nongtrei ka konsil.
Ula ong ruh ba ka Executive Committee kala shimkhia bha bad la iakren ruh bun bun sien bad ka sorkar ha kaba iadei bad ka bhah baka konsil ka dei ban ioh.
Ula iathuh ruh ba ka sorkar Jylla kala lah ban pyllait iaka bhah jong ki na ka Major Mineral T.
42,48 , 09, 158 klur, Minor Mineral T.
7,28,52,645 klur bad na kla khajna Taxes on Motor Vehicles T.
8,57,70,952 klur.
Na kane ka pisa la ioh ban siew iaka tulop ki MDC, nongtrei bad ka pension jong ki nongtrei bad dkhot n aka bynta 8 bnai naduh u Risaw 2019 haduh u Jymmang 2020.
Shuh shuh u ma Thombor ula ong ba kila lah ruh ban siew iaka ram jong ka tnad CWD kaba la shim ha u snem 2019-20 bad kaba sah kalong T.
7 klur naka T.
14 Klur.
Ha kaba iadei bad ka jingjop ka konsil, u ma Thombor ula ong ba ki kam baka JHADC wat hadpeng ka jingkhangdam kadei ka jinglah ban thaw iaka JHADC Forest Policy, ka jinglah ban buh ryntih iaka jingkhein jingdiah (annual accounts) jong u snem 2017-18 kaba la submit ruh sha ka thad AG, Shillong.
Kawei pat ka kam ka dei ka jinglah ban wanrah iaka dak thoh Pnar.
Ka ophis u Deputy Commissioner, West Jaiñtia Hills District ryngkat bad ka ophis u District Sports Officer, West Jaiñtia Hills District ka la pynlong ïa ka “Worksop Cum Consultation Programme halor ka Draft Meghalaya Youth Policy 2021" ha Ïungwalieh (Community Hall) jong ka Dorbar Shnong Tpep-Pale, Jowai haka sngi Palei.
La wan shimbynta ha kane ka workshop da ki samla shynrang bad kynthei, ki nongmihkhmat jong ki seng nongïalehkai bapher bapher, ki khynnah skul bad kiwei de.
Ha ka jingkren lamphang, u Deputy Commissioner ka district u Garod LSN Dykes u la kdew kyrpang ïa ka mat kaba ïadei bad ka “Early Intervention" kaba mut ban rap ïa ki khynnah naduh ba ki dang don san snem khnang ba ka lawei jong ki kan long kaba bha kaba miat.
U la ban ruh ba ki samla ki dei ban ïoh ïa ki jinghikai shaphang ka akor ka burom bad ka hok ka sot (Moral and Ethical values).
U la ong ba ïa ka jaitbynriew jong ngi la tip kum ka jaitbynriew kaba tip-briew tip-blei, tip-kur tip-kha bad kaba imsngi ban kamai ïa ka hok bad kumta ngi dei ban ïai pynim ïa kane ka jinglong ha ki samla jong ngi.
La pynïaid ïa kane ka workshop da i Kong R.
Lyndem iba long i PTI hapoh ka Sports Department bad i la pule ruh ïa ki mat jong kane ka Draft Meghalaya Youth Policy 2021 khnang ba ki nongshim bynta ki lah ban ïatai bad ai jingmut.
U Ma Khroobok Passah uba long u DSO ka West Jaiñtia Hills District, u la ong “Dei ban don sa kawei ka “Thrust Area" ha kane ka policy bad kata ka dei ka kam jngoh-kai pyrthei (Tourism) kaba lah ban ai kam ai jam ïa ki samla jong ka jylla".
U Ma Passah u la ai jingmut ruh ba ki district ka jylla ki dei ban don la ki jong ki “School of Creative and Performing Arts" ha kaba ki samla ki lah ban ïoh ïa ki jinghakai bad ka jingpyntbit ha ki kam rwai, shad, ka put ka tem, ka ak drama bad phlim, ban thoh dur, ki kam thaiñ jingthaiñ bad kiwei kiwei de ki jinghikai ha ka liang ka Creative and Performing Arts.
U Hame Shaniah Suïam na ka seng ka Kickboxing u la kyntu ba ka Youth Policy ka dei ban peit bniah ïa ka koit ka khiah ki samla ha ka liang ka jingmut jingpyrkhat jong ki (Mental Health) khang ba kin lait na ka jingshimnoh lade ïa ka jingim jong ki bad u la kyntu ruh ba man la ki CHC bad ki PHC ki dei ban don la ki counselling centre na ka bynta ki samla.
U la ong ruh ba ka jylla ka dei ban ïarap ïa ki skul ha ka liang ka kam ïalehkai khnang ba kin lah ban shim bynta ha ki jingïakop jong ka School Games Federation of India.
U Ma Soolangki Laloo, uwei na ki nongshong shnong u la ai jingmut ban kyntiew ruh ïa ki jingïalehkai tynrai (Indigenous games) jong ka Ri Jaiñtia lyngba ka Sports Department bad ban pynlong ïa ki jingïakop halor jong ki.
U Ma DR Michael Buam, u General Secretary ka West Jaiñtia Boxing Association (WJBA) u la ai jingmut ba ka Youth Policy ka dei ban kyntiew ïa kiwei ruh ki jait jingïalehkai hapoh ka jylla khnang ba ki sap jong ki samla ha kiba bun jait ki jingïalehkai kin paw pyrthei.
Khnang ban pynkiew bad pynshlur ïa ki samla ha ki jingïalehkai bapher bapher, u la kyntu ba ki skul ki dei ban don ki nonghikai kiban hikai shaphang ki jingïalehkai bapher bapher (Games Teacher).
U la ai jingmut ruh ba ka Youth Policy ka dei ban pynshlur ïa ki samla ha ka kam rep kam riang bad ka kam ri jingri da kaba buh ïa ka “Farming and Allied Activities" kum sa kawei na ki “Thrust Area" jong ka Youth Policy namarba ka kam rep kam riang ka ïarap ha kaban pynbiang ïa ki marbam na ka bynta ka jylla bad ka ai kam rum ïa ki samla.
Ha ka liang ka sports infrastructure hapoh ka jylla, u Ma Patrick Lamare u dkhot jong ka West Jaiñtia District Sports Association (WJDSA) u la ong ba ka sorkar kam dei ban kyntiew tang ïa ki department lajong hynrei ka dei ban kner la ka kti ban kyrshan ïa ki seng jingïalehkai bapher bapher ha kaban pynbiang ïa ki jaka bad ki tiar ba donkam ha kaban kyntiew ïa kano kano ka jait jingïalehkai.
U Ma Ferdinand Suchiang, u nongialehkai martial arts ba pawnam na Ri Jaiñtia, u kwah ba ka Youth Policy kan kynthup lang ïa ki “Contact Sports" (kum ka Boxing, Kickboxing, Karate, etc.
) ha ki skul namarba ka juk mynta ka dawa ïa ka khamtam na ka bynta ki samla kynthei ban ïada ïalade na ki briew ba leh thombor.
Ka Meghalaya Youth Policy ka la buh ïa ka thong ba ka jylla kan kot sha ka kyrdan kaba hap ha ki Top-Ten hapdeng ki jylla jong ka ri hapoh u snem 2030.
Ka la buh ruh ïa jingangnud ban pyndep ïa ki thong jong ka Sustainable Development Goals (SDG) kiba la buh da ka United Nations (UN).
Ïa ka Draft Meghalaya Youth Policy lah ban download na ka website www.
meghalayayouth.
com bad ka sorkar ka wer ïa ki paidbah ka jylla ban phah ïa ki jingai jingmut jong ki hapoh ka 30 tarik une u bnai da kaba phah ïa ki lyngka ka e-mail sha kane email address: wanrieabigailbooth2@gmail.
com.
Ka Laskein Block Area Sports Association (LBASA) kan pynlong ia ka Knock Out Football Tournament na ka bynta ka rta (age group) 14 – 25 snem (boys).
Ia kane lympung yn sdang naduh 27 tarik une u bnai ha madan Pamsna, Laskein.
La iarap pisa ia kane ka lympung da ka office jong U Deputy Commissioner, West Jaintia Hills District naka “Chief Minister’s Youth Development Scheme".
Ki kynhun bad ki klob kiba kwah ban iashimbynta ki dei ban shimkhia bad bud ia kine ki kyndon:- Ka tarik ba khatduh ban pynthikna ia ka jingshimbynta ka long 25/03/2021.
Ka jingjurip iaki player kan long haka 26/03/2021.
ki nongialehkai ki dei ban wanrah iaki dur passport size, xerox copy birth certificate bad ki original haka madan Pamsna naduh ka por 10 Am haduh 2 Pm.
Ki player kiba leh screening kim ioh ban ialehkai.
Iaki jingtip ba khambniah phone ha kine ki Mobile No.
8787599527 / 8416075333.
Ki dkhot jong ka Khliehriat Block Congress Committee (KBCC) haka sngi Balang ki la pynlong da ka jingshong kyllain myngngor ha phyllaw jong ka ophis u  Deputy Commissioner ban pynpaw ban pyrshah iaka jingtlot ki bor ka aiñ bad ka jingbym lah ban tehlakam iaki kam sniew ha East Jaintia Hills District.
Ka KBCC kala pynremjur ia ki bor jong ka ain ki bym lah ban kem satia ia ki ba donkti ha ki kam lehbeijot bad pyniap dusmon kynthei khynnah ha kine ki lai bnai bala dep kiba la pynieng iaki shniuh jong ki nongshong shnong ka East Jaintia Hills District.
Ki nongialam ka KBCC kiba kynthup ia u ma Piwel Shylla Working President ka KBCC, ma Deibor Syad kila pynrem jur ia ki bor jong ka ain ki bym lah satia ban teh lakam ia ki sniew ha ka District.
Kila dawa ruh ba dei ban kem mardor ia ki runar kiba donkti ban lehbeijot bad ban pyniap dusmon ia ki ar ngut ki khynnah skul kiba jia ha katei ka district ha u bnai Nohprah bad une u bnai Lber mynta u snem.
La ioh tam ia ka snieh pisa kaba don ryngkat bad ka EPIC, Aadhaar, Pan Card bad kiwei kiwei ha Sahksaw Cham Cham haka 24 tarik une u bnai.
Kine ki card bad ka snieh pisa ki dei jong Banrilangki Sutnga kaba na Jowai West Jaintia Hills District.
La kyrpad ia kaba dei trai ban wan shim lane phone ha une u nomber 8787337948.
Ka Raij Jowai mynta ka sngi 24 tarik Lber hapoh ka jingpeit jingpyniaid ka Dorbar Niam ka la shim ban pyndep ia ka lehniam Thohlangdoh ha ryngkat ka jingiashimbyntalang ki shakri niam ka Raij naduh u Doloi, Pator, Langdoh, ki Sangot, ki Wasan, ki Phra Kur bad ki khun ka Raij.
Kane ka jinglehniam ka long shibynta ban ainguh aidem ia u Lei Langdoh  na ka bynta ki jingkyrkhu ba la ioh bad ruh ka long shibynta ka jingpynkyntang ki khun ka Raij ia ka Mei mariang kaba la theh sei ki jingkyrkhu ha baroh ki liang.
Ia ka jinglehniam ne knia ainguh hakhmat ka duwan u Moo Langdoh la pyndep da u Sangot Paswet ha ryngkat ka jingsynranlang u Sangot Pakyntein bad u Sangot Pasubon kiba dei ki lai Sangot jong ka pateng khun pateng ksiew ka Kur Sookpoh Khatar Wyrnai.
Na ka liang u Dolloi Waheh Puramon Kynjing kum u khlieh ka niam khlieh ka Elaka haba iakren u la iathuh ba ka nongrim jong ka jingpyndep niam ha kane ka sngi ka long ba ki khun ka Raij ka shnong ki pyni ka jingburom bad kheinkor ia ka Bei Rymaw kaba la theh sei ki jingkyrkhu ia u khun bynriew ha baroh ki liang bad ha kane ka sngi kat kum ka adong niam ki khun ka Raij kim bit ban trei ban ktah ne ban leh kino kino ki kam da kaba pynjot bad pynsniewdur ia ka mei mariang bad ki sawdong sawkun jongka.
Shuh shuh na ka liang u Dolloi u ai ruh ka jingkitbok kitrwiang bad ki kyntien ai mynseim ia baroh ki khun ka Raij, ka Elaka ka ri bad ka jaitbynriew ba kumba ka Raij Jowai ka lah ban pyndep ia kane ka jinglehniam mynta ka sngi hapdeng ka jingshongkun shongblei, u khmih lynti ba ka jingpyndep ia kiwei ki kam niam hapoh ka Raij ka Elaka ha ka nongrim jong ka Shad Niam Behdeinkhlam kin long kiba iaidbeit iaidryntih bad iphuh iphieng.
Ka Rising Star bad ka Khliehtyrshi SC ki la khur jingjop haka lympung ïalehkai kriket Open To All T20 Cricket Tournament kaba pynïaid da ka All Jaintia Cricket Association (AJCA) ha madan Jrisaleiñ, Chutwakhu Jowai haka sngi Balang.
Ka Rising Star ka la pynliem ïaka Lion Sports & Youth Affair da 6 wickets katba ka Khliehtyrshi Sports Club ka la pynliem ïaka Khimusniang da 5 wicket haka jingïakhun ka ba la long mynta ka sngi ha madan Jrisaleiñ, Chutwakhu.
Haba phai sha ka jingïakhun ka Lion Sports & Youth Affairs kaba la tied nyngkong kala kamai 127 ron na ki 20 overs bad hap noh 6 wickets.
U Kitboklang Rngad ula kamai 34 ron (3×4 bad 1×6), u Jemi Laloo ula kamai 27 ron (6×4).
Haba beh ïaka thong ka Rising Star ka la kamai 128 ron na ki 12.
2 overs bad hap noh 4 wickets.
U Yutang Kma ula kamai 69 ron (5×4 bad 7×6), u Ben Nongtdu ula kamai 19 ron (3×4) khlem out, u Dauni Laloo jong ka Lion Sports and Youth Affairs ula pynhap 2 wickets na ki 3 overs.
Haka jingïakhun kaba bud ka Khimusniang ka jop ïaka jingkynting pisa bad kam trai ban tied shuwa bad haka jingtied ka la kamai 143 ron na ki 20 overs bad hap noh 8 wickets.
U Nibiangmon Sutnga ula kamai 32 ron (2×4 bad 3×6), u Daohi Passah ula kamai 22 ron (5×4), u Timi Ryngkhlem jong ka Khliehtyrshi Sports Club ula pynhap 3 wickets na ki 4 Overs.
Haba beh ïaka thong ka Khliehtyrshi Sports Club ka la kamai 146 ron na ki 19.
1 overs bad hap noh 5 wickets.
U Conard R Sana ula kamai 65 ron (8×4 bad 4×6), u Hopper Rymbai ula kamai 51 ron (6×4 bad 2×6) khlem out, u Pynilynti Bareh bad u Jeffrey Litting jong ka Khimusniang ki la pynhap mar 2 wickets na ki 4 overs.
Lashai ka sngi 25 tarik ka jingïakhun kan long hapdeng ka Ummulong pyrshah ïaka Chutwakhu haka por 9:00 mynstep, ka 4-Mowkaiaw United pyrshah ïaka Hills United Cricket Club.
Ka jingialehkai football 7 Aside ba ar ka Sports and Games Committee ka Panaliar kala iaid shait shait ha madan shnong jong ka Panaliar, Jowai.
Haka jingiakhun mynta ka sngi ka Menly united kala jop da 2-0 kol iaka MMSC bad ka Jarain Young Boys kala jop da 1-0 iaka Young Spirit United.
Ia kane ka 7 Aside la plie paidbah ia ka haka sngi Saitjain ka taiew bala dep da u ma Chibor Najiar, Executive Engineer PHE, Umsning.
Ka Jaintia Stduents’ Movement kala kner laka kti jingiarap jong ka da kaba synniang da ka pisa, khaw, ki jain sha kawei ka longïing pluh iing haka shnong Nongkroh, West Jaintia Hills District haka sngi Balang.
Ia kine ki mar la leit aiti da ki dkhot bad nongialam ka JSM Western Region ba kynthup ia u C.
Suchiang general secretary Western Region bad la kyntu iaki bor ba dei peit, MLA bad MDC ban shimkhia ban iarap ia kane ka longïing.
Ka Khasi Student Union (KSU) Lad Rymbai Unit ka la khang khyrdep ïa kawei ka dukan die Sha ba la pynïaid da u bar Jylla ha Lad Rymbai, East Jaintia Hills District hadien ba kala lap ba kane ka dukan kala leh sih shaba palat kaba lah ban ktah iaka koit ka khiah kiba dihsha dih dud ha kane ka dukan.
Ka KSU Lad Rymbai Unit hadien ba kala ioh jingujor na u paidbah haka Sngi U Blei ka la leit ban jurip kynsan kynsan ia kane ka dukan die sha bad lap ba ka jaka shet bad ka rukom buh jingbam bad kiwei kiwei kalong kaba torti.
Ka KSU halor kane kala dawa na ki bor ba dei peit naduh ka tnad ka koit ka khiah ka bor synshar district ban shimkhia ban leit jurip ia ki dukan die sha die dud bad marbam hapoh ka district khnang ba kan ym ktah iaka koit ka khiah u paidbah.
Ka KSU ka la ai por 3 sngi ïa u trai dukan ban pynkhuid ïa katei ka dukan.
Ha kane ka jingjurip la ïalam da u President u Donbok Mukhim haka jingïadonlang u President ka Wapung Unit u Deiniwan Lyngdoh, u General Secretary ka Wapung Unit u Shwari Ryngkhlem, u President Lapangap Unit u Augustan Timung bad u President ka Jowai Unit u Ewanmi Phawa.
Ka Ïong Ka Skot ka jaka ba thmu ban pynlong ïaka tamasa kaba tip kum ka Syntu Ksiar Musical Concert kadei ka jaka ba hap hapoh u pud u sam jong ka Dorbar Shnong Panaliar.
Ïa kane la pynshai da u General Secretary jong ka Dorbar Shnong Panaliar u Careme Phawa hadien ka jingkam jong ka Dorbar Shnong Chyrmang Neiñ ba kadei ka jaka ba hap hapoh ka jingpeit jong ka.
Naduh mynshwa kino kino ki kam kiba ïadei bad ki jingshna jingtei, ki jingpynlong ïa kino kino ki tamasa ne kino kino ki jingialang paidbah ha katei ka jaka, ïaka NOC la ai beit da ka Dorbar shnong Panaliar haduh ki sngi ba mynta, la pynshai shuh shuh u Careme Phawa.
“Ngi lyngngoh halor kane jingkam ka shnong Chyrmang Neiñ ïa katei jaka namar ba katkum ki kot ki sla kane ka jaka ka hap hapoh u pud u ang ka Panaliar," la ong u ma Careme bad u kyrmen ba ka musical concert ka ban long haka 03-04-2021 kan long kaba ïaid beit ïaid.
Ka Indian Olympic Association ne ka IOA haka shithi kaba kala phah haka 16 tarik une u bnai sha u CEO ka Games Secretariat ha kaba ka la bthah ia kane ka ophis ba kadei ba kan khreh ba kan lum noh ia ka jingialang naka bynta ban ioh ban buh noh ia ka sngi ne ia ki tarik, khnang ba ka Meghalaya kan pynlong ia ka National Games 2022.
Katkum ka shithi ka jingpynkhreh ka Meghalaya ia kane ka lympung kan sah 1 snem 10 bnai kan pynlong iaka National games ha u snem 2022.
U dak jingkylli uba mih mynta hadien ba la ioh pdiang ia kane ka kyrwoh na ka IOA ka long hato ka sokar MDA kala long kaba pynkhreh ban pynlong ia kane ka jingialehkai ba heh tam ha ka ri.
Ia ka kopi jong kane ka kyrwoh na ka IOA la  ioh pdiang ia ka da ka ki nongkitkam ka Meghalaya State Olympic Association bad hadien ba la ioh ban pdiang ia kane ka kopi, kila khih khohreh namar ba kaei kaei ruh ym pat i don, klet noh ia katta ka jingpynkhreh ia la ka kynhun ialehkai na kane ka jylla kiban iakhun ha kane ka lympung, pynban ka IOA ka  phah ia une u kyrwoh ban phah lum ia ka jingialang ban buh noh ia ka sngi ka ia ne ia ki tarik ba ha u snem u ban wan ban pynlong noh ia kane ka lympung bah National games 2022.
Kane ka kyrwoh na ka IOA kala wan hadien ba u CEO ka Games Secretariat u la phah ia ka kyrwoh ha u bnai Naiwieng jong u snem 2020 ba la dep sha ka ophis jong ka IOA, ban pyntip sha ki ba na ka liang ka sorkar Meghalaya, ka la don hapdeng katta ka thong ba kan pynkhreh naka bynta ban pynlong ia kane ka lympung bah ialehkai ba heh tam ka ri, ha u snem 2022 u ban wan, ba jia ryngkhat u snem ba kum ka jylla kan rakhe ia ka lyngkhuh snem kaba 50 ka jingioh ia ka jylla kaba pura.
Hadien ka jingioh ban pdiang ia kopi jong kane ka kyrwoh na ka IOA, ki dkhot ka MSOA ki la thaw ia ka Executive Committee kaba don san ngut ki dkhot, kaba kynthup lang ia u bah Banteidor Lyngdoh kum u President nangta u bah John F.
Kharshiing Working President, Chiranjib Choudhury General secretary, ki arngut ki voice president ba kynthup ia u bah B.
Diengdoh bad u bah Ian Lyngdoh bad u treasurer u ban Ksan Warjri.
Kane ka kynhun mar mar kala buh jingialang bad bah Banteidor Lyngdoh Myntri ka tnad Sport ha iing ka jong u haka sngi ba Ar ban iakren sani bha ia kane ka mat bad khamtam bala wan kane ka kyrwoh n aka IOA.
Kumban shu pynkynmaw ha Rilum Jaintia ki synjuk ialehkai bapher bapher kila thaw da ka forum kaba la tip kum All Jaintia Sports and Games Forum (AJSGF) namar ba ym shym la kynthup iaka Jaintia Hills ha ka National Games 2022.
Kane ka synjuk kala iakynduh ruh ia u Myntri Rangbah ka Jylla Conrad K Sangma, hynrei kam don kino kino ki dak ki shin ba ka Jaintia Hills kan lah ne ban ioh pynlong wat tang kawei ruh ka jait jingialehkai na kane ka lympung.
Mynta ka sngi ka Jaiñtia Students’Union Seng kmie (Central Body) kala phah da ka jingthoh sha U Divisional Commercial Manager ka office Jong ka Northeast Frontier Railway ban dawa ba kan buh biang ia ka Railway Booking counter ne ka jaka die ticket rel ha Jowai.
Mynshuwa ka jaka die ticket rel ka don ka ophis treikam ka MTC Jowai, hynrei hadien ka jingplud ding kane ka ophis la ar snem mynta ki nongleit nongwan shabar jylla na ri lum Jaintia ki shem jingeh ban thied ticket train ban leit donkam shabar jylla.
Ka seng JSU hadien ba lah ioh jingtip lyngba ka shithi ba phah naka ophis Northeast Frontier Railway sha u Managing Director jong ka Meghalaya State Transport Corporation haka 15 tarik u March,2021 bad ha kane ka shithi la phah khang noh shisyndon iakane ka jaka die ticket train ha Jowai.
Ka JSU kaba sngewkhia ia kane halor ka jingphah khang ka Northeast Railway Frontier (NFR) iaka jaka die ticket phah iaka shithi ban pynneh ia kane ka ticket counter ha Jowai ban kan pynsuk ia ki paidbah ka thaiñ Jaiñtia khamtam ia ki khynnah pule ka thaiñ namar kiba bun ki khynnah pule kiba leit shabar ka jylla (Study Tour) lyngba ki skul bad College kin hap ban book ia ki ticket nangne namar kadon ka bhah kyrpang kaba duna haduh 75 percent ka dor.
Ka sorkar MDA ba la lamkhmat da ka party NPP ha Meghalaya ka i long kynrum kynram bha mynta (all is not well in MDA govt).
Ka jingiakawang ktieh ka iai bteng man la ka teng hapoh ki party ba ialong paralok jong ka (coalition partners).
Ka party KHNAM, ka party BJP bad mynta sa ka UDP ki ia pynpaw beit thrait thrait khlem salia ia ka jingdkoh ka rukom treikam kane ka sorkar synrop MDA wat la ki don ha kajuh ka skum sorkar.
Nyngkong eh, ngi iohi ba ka party KHNAM kam da iahap bad ki policy ne mat treikam jong kane ka sorkar, hynrei namar ba ka don tang uwei u MLA, u nongialam rangbah ka NPP na Khasi-Jaintia um da salia than, hynrei u kren kop pynban ba ki party ki bym sngew tynnad ia ka MDA hapoh ka jingpyniaid bastad ka NPP, kin sngewbha ban mih noh na ka skum sorkar MDA namar kam don satia kano kano ka  jingktah ia ka jingskhem jong ka sorkar MDA.
Hadien kata pat, kynthah sa ka party BJP lyngba u state  president jongka ban pyrshah ia ki kam bamsap bampong jong kane ka sorkar khamtam ha ka khaii dewiong beain bad ka bamsap ha District Councils.
Ka NPP hangta lei lei ka nang dom nangbitar shuh shuh bad ka la maham tyngeh ia u state president ka BJP ba um dei satia ne  um bit satia ban pynpaw shabar khamtam ha ki kot khubor ia ka skum MDA laitnoh tang lyngba ka Coordination Committee (kaba don tang para MLA) ha ka MDA U nongialam rangbah ka NPP na Khasi-Jaintia u la ai ruh ka jingmaham kaba tyngeh ba ka bha ia ka BJP ba kan mih noh na ka sorkar MDA lada kam sngewtynnad satia ia ka MDA hapoh ka jingialam ka party NPP.
Ki MLA jong ka pat, ioh liat na ka shuki jem, i kumba ki iashah NPP pynban.
Ki ong ba ka dei tang ka kam shi met u president bad kim tip ei ei ia kata, bad ki mut pynban ban ia sylla  ban pynhiar ne sloit  shuki noh ia une u state president jongka.
Wat u Chief Minister ruh u la pynpaw ba un report sha ki nongialam rangbah ka BJP sha Delhi halor ka jingweng noh ia u state President ka Meghalaya unit.
Ym tang katta,uwei u Minister ka BJP u la pynpaw pyrthei ba um sngewtynnad ia ka rai ka Cabinet halor ka jingmap shiliang khmat ka sorkar ia ka income tax ia ki AIS kiba trei ha Meghalaya.
Uno uno u Cabinet minister ulong binding ia ka rai ka cabinet bad lada u pyrshah ne um hun ia ka rai ka cabinet,u Chief minister udei ban weng noh ia u na ka ministery kumba la jia ia u Bah DP Iangjuh ha ka por u ( L) FA Khonglam ba u pyrshah (note of dissent ia ka rai ka cabinet halor ka online lottery system).
Mynnin pat, pynmih jingkynthoh sa u General Secretary ka UDP ban weng noh ia u minister ki kam bording namar ka jingbym lah jongu ban pyniaid ia ka kam bording.
Une u General Secretary ka UDP ruh um dei satia u MLA hynrei u kynthoh lyngba ki kot khubor da kaba iaid lait ia ka Coordination Committee ka MDA kumba leh hi ka BJP.
Ki minister UDP ki lah ban kynnoh ba ka dei ka kam shi met jongu khlem ia tip lang namar ioh shah weng noh na ka shuki mum mum kaba jem jong ki.
Lada ka NPP kam nud ban phah mih noh ia ka UDP na ka sorkar MDA kumba ka la leh ia ka KHNAM bad BJP, kata,ka leh shiliang khmat.
Ia kiba rit bad kham tlot nud ban leh, katba ia kiba ktah ia ka jingskhem ka sorkar pat kim nud.
Lada ka NPP ka leh bein bad leh shiliang shisha ia kiba rit, bad ba tlot kan sa liem ha kiba kham khlain ha kawei ka sngi.
Da u Babu Kular Khongjirem.
Mynta ka sngi ka la plie iaka Tata Authorised Service Station kaba nyngkong ha West Jaintia Hills District.
Kane ka jaka shna kali ka Tata ka don ha Phramer, West Jaintia Hills harud ka surok bah National Highway 6.
Kane ka Tata Authorised Service Station ka dei ka MH & Sons Enterprise kaba dei trai da ka kong Turoi Kyndait bad u ma Marbaitkiwot Iakai kiba la buh iaka jaka shna kali la bun bun snem bad ha kane ka kynti kila lah syndon ban plie da kane ka kharkhana kaba la ioh iaka jingithuh naka Tata Motors company bad kane ka kharkhana kan long kaba saw ha jylla na ki palat 1500 tam hapoh ka ri India.
U Additional Deputy Commissioner, West Jaintia Hills District, u Lyngkor Kynjing ula ong iaroh ia ka MH & Sons Enterprise bad u Showmewell Kyndait u MD jong ka kiba la lah ban wanrah ia kane ka jaka shna kali ha rilum Jaintia.
Ula ong ka jingwan kane ka kharkhana shna kali ha kane ka thain kan pynsuk ia kiba don kali Tata bad kiba donkam ban shna kali namar kim donkam shuh ban leit shaduh sha sor Shillong.
Nalor kata ula ong ba u kyrmen ba kane ka plie lad ruh iaki ki samla kiba don ka sap ban trei ha kum kine ki kharkhana ban ioh kam ioh jam.
Kiwei kiwei kiba kren ki kynthup ia u Arjun Jalali Field Services Head Domestic, Anshuman Samanta, Regional Customer Care, East jong ka Tata Motors nalor kiwei kiwei.
Ia jingialang ban plie ia kane ka kharkhana la pyniaid da u Aloysius Papang u kynum jong u MD ka MH & Sons Enterprise.
La pynphuh pynphieng iaka jingialang plie da ka jingrwai jingshad haka jingiadonlang kiba haiing ki trai kharkhana, paralok parajor bad kiba shah khot sngewbha.
Ka Maitlynti Rural Development Society (MRDS) kaba pyrshang ban kyntiew ïaka ka kam rep shynrai hapoh East Jaintia Hills District kala pynlong iaka jingai jinghikai ba ar sngi halor ka kam rep shynrai bad ka seng kam lajong.
Ia kane ka jingai jinghikai kaba la tip kum ka Youth Leadership Training Programme la pynlong haka sngi sngi Thohdieng bad Saitjain ka taiew kaba la dep ha Bataw daka jingiatreilang bad ka ophis u District Horticulture Khliehriat, ka ophis u General Manager District Commerce Industrial Centre (DCIC), Khliehriat bad ka bor shnong Bataw.
Haka jingai jinghikai la kyrshan ruh da ka ophis u Deputy Commissioner East Jaintia Hill District, Khliehriat.
Da ki phew ngut ki nongrep jong ka shnong Bataw kila ioh jingmyntoi na kane ka jingai jinghikai.
Ki riew shemphang kiba la ai jingbatai bnaih ki long u Bah Akbar Malang HDO Khliehriat Block bad u Bah D.
Passah Programme Officer District Commerce & Industries Centre, Khliehriat haka jingïadonlang u Waheh Shnong ka Bataw u Bhalang Suchiang bad u Deihok Sumer Secretary MRDS.
U Deihok Sumer haka jingkren maitphang ula ong ka kam rep shyrmit kadei kaba kongsan haduh katta katta bad na ka liang ka MRDS ka ka buh ïaka thong ban pynïar ïaka rukom rep shyrmit hapoh ka district.
Ula ïathuh ba ki shnong ha East Jaintia kiba pynmih bha ïa u shyrmit kumjuh u sying hynrei ki shem jingeh ban pynïaid ïew ïa u mar bad na ka liang ka MRDS ka la mih shakhmat ban thied ïa u mar ba ki nongrep ki pynmih.
U Deihok ula kyntu ïa kini kino ki nongrep, ki kynhun treilang, ki Village Organization, ki riewshimet kiba kwah ban rep shyrmit ki lah ban wan register hapoh ka kynhun ban ïoh ïa u symbai.
U Bah Akbar Malang ula batai shaphang ka rukom rep shynrai, ula ong u shynrai udei u jingthung uba don ka jingïapher na kawei ka jaka sha kawei.
U shynrai hapoh Jylla khamtam ha Jaintia Hills u don lai jait u Lakadong, u Lacheiñ bad u Ladaw bala pynmih da ka ICAR.
Ula kyntu ïaki nongrep kiba don jingthmu ban rep shynrai ba kidei ban tip kumno ban jied bad sumar ïaki symbai bad ban ïada ban lait na ka jingbam khniang.
Ki symbai khun kidei kiba bha ban thung.
Ka por thung kadei ha u Ïaiong (April) ka por tih kadei ha u January bad ula batai kumno ban kyntiew ïaka ïoh ka kot ka kamai kajih jong ki lyngba ka rep shyrmit.
Katba u D.
Passah ula batai shaphang ka skhim Prime Minister’s Employment Generation Programme (PMEGP) kaba la sdang naduh u snem 2008 ba la pynïaid da ka Ministry of Miscro, Small and Medium Enterprises (MSME).
Ula ïathuh ba ka PMEGP ka pynïasoh ïaki ar tylli ki skhim kata ka Prime Minister’s Rojgar Yojana (PMRY) bad ka Rural Employment Generation Programme (REGP).
Kane la skhim la mang na ka bynta ban ïarap ïaki samla khamtam haki thaiñ nongkyndong ba kin seng ïala ki jong ki kam ki jam ban ïeng hala ki jong ki kjat.
Ula ïathuh ba mynshwa ïa katei ka skhim la juh aplai tang shisien shisnem hynrei mynta la lah ban aplai ha kano kano ka por lyngba ka online.
Kumta ula kyntu ïaki samla ba kin wan shakhmat ban aplai ïa kane ka skhim jong ka sorkar pdeng ban seng kam la jong namar ka don ka jingïarap pisa 35% ha ki nongkyndong na ka jinglut jong ka kam kaba u/ka ki seng bad ha ki jaka sor ka long tang 25%.
Ka Ummulong bad ka 4-Mowkaiaw United kila khur namjop mynta ka sngi haka Open To All T20 Cricket Tournament kaba pyniaid da ka All Jaintia Cricket Association (AJCA) kaba long ha madan Jrisalein, Chutwakhu Jowai.
Ka Ummulong kala jop iaka Umshangiar da 9 wicket, katba ka 4-Mowkaiaw United kala pynliem iaka Moodymmai da 8 wicket.
Haka jingiakhun hapdeng ka Ummulong bad ka Umshangiar, ka  Umshangiar ka ba tied nyngkong ka la lah ban tied 104  ron na ki 20 overs bad ka la duh noh 8 wickets.
U Chwamiki Paswet u la kamai  37 (4×4 wa 1×6), u Kuneki Lato pat u la kamai 15 ron (2×4), U Calmlyone jong ka Calmlyone u la ioh khur 2  wickets na ki 4 Overs.
Ka Ummulong haba beh iaka thong ka la lah ban kamai 108 ron na ki 11.
3 overs bad ka la duh noh 1 wicket.
U  Chongtre Lamare u la kamai 36  ron (5×4 wa 2×6), u Calmlyone Passah  pat u la kamai 24 ron (5×4), U Heipormi Laloo jong ka Umshangiar u la ioh khur 1 wicket na ki 4 Overs Katba haka jingiakhun kaba ar ka Moodymmai ka ba tied nyngkong ka la lah ban tied 68 ron na ki 17.
2 overs bad ka la duh noh baroh wickets.
U Teimiki Passah  u la 18 ron (3×4), u Aries Pyrtuh pat u la kamai 15 ron (2×4 bad 1×6), U Ardakini Rymbai jong ka 4-Mowkaiaw United u la ioh khur 3 wickets na ki 3 Overs.
Ka 4-Mowkaiaw United haba beh iaka thong ka la lah ban kamai 74 ron na ki 10.
4 overs bad ka la duh noh  2 wickets.
U  Ardakini Rymbai u la kamai 31  ron (3×4 wa 2×6), u Eleazer Dkhar pat u la kamai 14 ron (2×4 bad 1×6), U Drowan Passah jong ka Moodymmai u la ioh khur 1 wickets na ki 4 Overs.
Ka jingialehkai ba nyngkong lashai ka sngi (24-03-2021)  kan long hapdeng ka Rising Star bad ka Lion Sports and Youth Affairs haka por 9:00 mynstep, katba ka jingialehkai kaba bud kan long hapdeng ka Khimusniang  pyrshah iaka ­­­Khliehtyrshi Sports Club.
Ka Chutwakhu ka la khur jingjop haka lympung ïalehkai kriket kaba tip kum ka Open To All T20 Cricket Tournament 2021 ba la pynïaid da ka All Jaintia Cricket Association (AJCA).
Kane ka nam jop ka la wan hadien ba ka Chutwakhu ka la pynliem ïaka Lion Sports and Youth Affairs da 5 wicket haka jingïakhun kaba la long ha madan Jrisaleiñ, Chutwakhu haka sngi Nyngkong.
Haba phai shaka jingïakhun, ka Lion Sports and Youth Affairs ka la jop ïaka jingkynting pisa bad ka la kam trai ban tied nyngkong.
Haka jingtied ka Lion Sports and Youth Affairs ka la lah ban kamai haduh 136 ron naki 20 overs bad ka la hap noh 7 wickets.
U Kitboklang Rngad ula kamai 87 ron (15×4 bad 2×6) khlem hap haduh ba kut, u Jemi Laloo ula kamai 16 ron (2×4), u Armorando Shullai jong ka Chutwakhu ula ïoh khur 2 wickets na ki 4 Overs.
Haba beh ïaka thong ka Chutwakhu ka la lah ban kamai haduh 137 ron na ki 16.
5 overs bad hap 5 wickets.
U Heimonmi Nongpluh ula kamai 49 ron (4×4 bad 3×6), u Bhuvnesh Kumar ula kamai 43 ron (3×4 bad 4×6).
U Ebortre Dkhar, u Kitboklang Rngad, u Newson Pyrbot bad u Jemi Laloo jong ka Lion Sports and Youth Affairs ki la ïoh pynhap mar 1 wicket.
Ka jingïakhun haka 23-03-2021 kan long hapdeng ka Umshangiar pyrshah iaka Ummulong haka por 9:00 mynstep katba haka por 4.
00 baje nohpahaisngi ka 4-Mowkaïaw United bad ïaka Moodymmai.
Ka Dorbar Shnong Chyrmang Neiñ haka sngi Nyngkong kala leit ïakynduh ïa u Additional Deputy Commissioner ka West Jaintia u PK Boro ban ujor haba ïadei bad ka jingthmu jong ka shnong Panaliar ban pynlong ïaka tamasa kaba tip kum ka “Syntu Ksiar Musical Concert" haka jaka kaba khot ka Ïong ka Skot.
Ka Dorbar shnong Chyrmang Neiñ haka jingujor ka la kam ba katei ka jaka Ïong Skot ka dang hap hapoh u pud u sam jong ka Dorbar Shnong Chyrmang Neiñ bad ïaka tamasa la thmu ban pynlong khlem ka jingïoh bor ne NOC na ka Dorbar shnong Chyrmang Neiñ kaba dei ka Haba ïadei bad kane, na ka liang u P.
K.
Boro Additional Deputy Commissioner ula kular ban shimkhia khnang ban lait na kano kano ka jingklumar.
Ki nongïalam shnong haba ïakren bad ki lad pathai khubor ki la pynpaw ka jingsngew phylla hadien ba ki la ioh jingtip ba ka Dorbar shnong Panaliar ka la pynkhreh shait shait ïa ka tamasa ha katei ka jaka.
Shuh shuh ki nongïalam shnong ki la pynsngew ba kum ka shnong ki khlem ïoh kano kano ka jingpyntip ne pan bor bad ki la ong ba, kane hi ka long shibynta ka jingïuh roit ïaka hok jong ki.
“Ngim shym la khang ïaka Panaliar ba kan pynlong ïaka tamasa hynrei kaba sngewsih ka long ba kim shym la pan bor na ka shnong", ong u Skhemki Dhar Waheh shnong Chyrmang Neiñ.
Nalor u Waheh shnong la iadonlang u Assistant Waheh shnong u Ker Lakiang, u Phimos Talang Secretary shnong, u Sto Shylla, u Rol Lakiang, u Sngawhi Lakiang.
Ka Joint Action Committee (JAC) kaba kynthup iaka ka seng ki nongniah kali ka All Jaintia Tourist Commercial Vehicle Association (AJTCVA) bad ka kynhun ki sengbhalang naduh ka FKJGP JSM, HYC, JYF, WJNC, JSU, HNPF bad kiwei kiwei kila rai ban ai por shitaiew iaka NHAI ban pynbeit iaka rukom khrong bai toll plaza ha Pasyih- Ialong.
Ka JAC hynne ka sngi kala lum iaka jingialang ban iakren halor kane ka jingshim bai toll plaza kaba la kiew ar shah lai shah hadien ka jingpyntreikam iaka FASTag ha Hynniawmer.
Ki nongialam ka JAC hadien ka jingialang kila tur ha khyrdop ka Toll Plaza ban iakren bad ki bor pyniaid bad kila aipor shitaiew naduh mynta ka sngi ban pynbeit mardor iaka rukom siew bai toll plaza.
U Paila Lyngkot ula ong ba ka JAC kala dawa ban pynneh beit iaka dor kumba la rai haka jingialang kaba la long hashuwa bad ka bor synshar district West Jaintia Hills District T.
30 shisngi ia baroh ki kali ha rilum Jaintia.
U Paila uba long ruh u president ka AJTCVA ula ong ba kane ka toll plaza ha Pasyih-Ialong kala sdang biang ban shim palat iaka dor kaba la pynbeit ka bor synshar district bad dei namar kane kala pynbitar ia baroh ki nongniah kali kamai kumjuh ki kali shimet.
“Ngin ap iaka rai ka NHAI hapoh shitaiew bad lada kan bteng ban shimkabu ia u paidbah ngin shim da ki rai kiba tyngeh namar ba ki kali ki hap ban siew ha manla ki iaid lyngba ka toll plaza," la ong u Paila.
Ka general meeting ba nyngkong eh jong ka Jaintia Hills Autonomous District Council Pensioners Association (JHADCPA), Jowai kan long haka 27.
03.
2021 ha District Library, Mynthong, Jowai haka por 12 baje mynsngi.
U General Secretary, JHADC Pensioners Association u ma Bylon Khyriem ula khot la wer ia baroh ki ba bam pension naka konsil ban wan sha ka jingialang ban iakren sani iaka eh ka shon jong ki pensioner bad kiwei kiwei ki kam naka bynta ka bha ka miat ka synjuk.
Ka Hynñiewtrep Youths’Council (HYC) Education Cell CEC kam sngewiahap satia halor ka jingpynlip light ba khah khah jong ka tnad sam bording ka Meghalaya Power Distribution Corporation Limited (MePDCL) kaba la ktah bad pynthud shibun eh iaki Khynnah bad ki samla pule ka jylla kiba dang don ha ki examine.
Bad kumjuh ruh iaki khynnah Class 10 bad class 12 kiba dang pynkhreh iaka exsamin SSLC bad HSSLC kaba sa long ha u bnai April.
Ka Sorkar jylla kan hap ban shim iaka jingbah khlieh lada jia ba ki khynnah bad ki samla pule ka jylla ki phiel ha ki examine Jong ki, tang namar ka jingbym don iaka light ban khreh kot haka por mynmiet.
Ka HYC ka pynrem jur halor ka jingdkhoh treikam ka MePDCL bad halor ka jingbym lah ban siew iaka ram da ki spah klur tyngka ha ka NEEPCO kaba la pynsyrtok kylla pat iaki nongshong shnong jong ka Jylla.
Ki paid nongshong shnong ka jylla kiba thang iaki light ha ki iing ki sem ki siew pyndep beit iaka bai thang light ka jong ki man laka bnai, balei pat ki dang hap mad iaka jingshah pynshitom haka MePDCL kaba la kylla long pynban kum ka tamasa shong dum ba shisien shisnem iaki paid nongshong shnong ka jylla.
Ka HYC ka pynrem jur ruh iaka sorkar jylla khamtam ia u power minister incharge u James Sangma u bym shim la lah ban pyndep iaka kamram ba la bynshet ha u, kum u power minister ban peit na bynta ka bit ka biang jong ki paidbah ka jylla ban ym nym don kano kano ka jingthud halor ka rukom sam bording sha ki nongshong shnong.
Bad lada ym lah u dei ban ai noh iaka shuki myntri jong u sha kiwei pat kiba long tbit ban bat iaka kane ka shuki myntri.
Ka HYC ka dawa jur na u Myntri Rangbah ka jylla u Conrad Sangma ban un tuklar bad iakren mardor bad ki bor pyniaid ka NEEPCO halor ka jingshah ot bording bad ban wad ki lynti kumno ban weng noh Mardor ia kane ka load shedding ba 11 kynta ha ka Shisngi ha ka jylla hi baroh kawei.
Nalor jinglip ka bording elektrik sa ki solar kim treikam ha PHC Namdong.
Ka KSU Namdong Unit kaba la hiar sha katei ka PHC kala lap ba katei ka PHC ka hap ban shong iaka jingdum haka sngi U Blei.
Ka KSU kala ong ba ki paidbah ba thiah pang kila ud kila nam namar ba ki hap ban thiah pang hapdeng ka jingdum namar ba nalor ba lip ka bording mynta sa ki solar light kane ka hospital kim treikam.
U vice president KSU Namdong Unit u Timing Lyngdoh bad u general secretary Juhhi Tariang kila iathuh ba kitei ki solar ki la duh la kumba 3 taiew eiei.
Ka KSU kala kynnoh shuh shuh ba u doktor jong katei ka PHC um ju sah miet ha katei ka jaka sumar bad kane ka buh jing eh shuh shuh iaki nong thiah pang.
Ka KSU kala dawa na ka tnad ka koit ka khiah ban pynbiang iaka bording bad thung doktor bad nongtrei ha kane ka jaka sumar ban suk u paidbah nongthiah pang.
Ki nongialehkai ka All Jaintia Cricket Association (AJCA) kila mih na Jowai haka sngi U Blei ban leit iashimbynta sha ka U-14 Inter District Cricket Tournament kaba pyniaid da ka Meghalaya Cricket Association (MCA).
Kane ka dei ka sien kaba nyngkong iaka AJCA ban phah iaki khynnah ialehkai sha ka lympung Inter District.
Ka jingiakhun kaba nyngkong ka AJCA ka long pyrshah iaka Shillong Cricket Association lashai ka sngi haka por 9 Am ha madan Nongkhrah, Ri Bhoi.
Ka AJCA, SCA, EJDCA, EKHCA bad ka Ri Bhoi CA, kaba pdiang ban pynlong ia kane ka lympung ki hap haka zone 1.
Shuwa ban mih kane ka kynhun la don ka jingialang kaba lyngkot ha kaba u president AJCA u ma Edystone Shylla ula kitbok kitrwiang iaki player bad ia coach ka kynhun u Yoohimitre Patwet ba kin lah ban ialehkai bha.
La kyntu ruh iaki nongialehkai ba kin ialehkai da ka mynsiem sports khnang ba kin jop haka jingim ialehkai.
Ka thup ki khynnah ialehkai ka AJCA Coach: Yoohimitre Patwet.
Ka jingpynjari biang ha ka khep kaba lai ia ki kynta jong ka jingpynlip ia ka bording ne ia ka load shedding hangne hapoh ka jylla, kala ktah bha ia ka jingim kaba man la ka sngi jong u paidbah katno tam lei lei ia ki khun samla kynthei bad shynrang, kiba don hapdeng ka jingpynkhreh ban iakhun ia ki online eksam ki jong ki.
Kane ka rai pynjari biang ha ka khep kaba lai ia ki kynta pynlip ia ka bording, kam lah ban khlem da pynbitar ia ki riew paw khmat ka jylla, ha kaba uwei na kum kine ki riew pawkhmat ka rilum Jaintia u ma OR Challam, u la wan shakhmat ban ther tyngeh naduh ia ka sorkar, ia la ki nongmihkhmat sha ka iing dorbar thawaiñ bad kumjuh ia ki seng bhalang kiba don bad ba treikam hapoh kane ka rilum.
U ma OR Challam ula pynrem ia ka sorkar ba mynta ka bym pyrkhat satia ia ka jingeh jong ki paidbah kham ia ki samla ba dang don hapdeng ka jing pule kaba mynta kiba bun hi ki hap ban ialeh ia ki eksam lyngba ka online, kaba la ktah haduh katta katta ia ki tang ba ka daw ka jong bymbiang ka light ne ka bording hapoh kane ka jylla.
U Ma Challam u wan shakhmat ban pynpaw ia kane, kadei namar ba hynnin ka sngi Palei bad Thohdieng shu san kynsan, ka ri lum Jaintia ka la shu shong khlem don satia ka bording, kaba la pynlip khlem da ai shwa ia ki jingpynbna paidbah.
Kumta na ka liang u ma Challam u la ong ba lada MeECL ka trei kam khlem leh arsap ia ki nong Jaintia, kan jin da la dei ban pynjari ia ka kynta pynlip bording ne Load shedding ha kajuh ka por ia baroh, namar baroh ki pyndon kam ia ka bording ba wan na ka MeECL ha kajuh ka rukom siew ia ka electric bill man ki bnai.
U ma Challam u la ong “Ko ki nongmihkhmat ba don burom na Jaintia Hills shaei phi don phi leh aiu ia u paidbah.
Phi lehkai bad u paitbah nongjied.
" Ia ki nongialam sengbhalang kum ka JSU, FKJGP, JYF, KSU bad kiwei kiwei u kynnoh da kaba ong ba kila ioh thiah bad tip la jia aiu ia ki, hato kila ia dap ia biang mo, da kaba ym  ioh sngew shuh ia ki sur pyrta.
U ma Challam u la pyrta jam naduh ki MLA bad Sengbhalang ba ka por ka la dei iaki ba kin kyndit thiah noh mardor katba dang don ka por.
Ha kane ka dur lah ban iohi ia ki ñiut kiba la lumthup bad la shu ieh ha lynti paidbah ha Iawmusiang Jowai la bun bun sngi.
Katkum u kyrwoh bala phah da ka Seiñ Khynroo Dorbar Shnong Tympang Iawmusiang kila kynnoh ba ia kine ki ñiut kiba la lum thep ha lynti paidbah hapoh ka shnong la shu ieh da ki nongtrei muster roll jong ka tnad PWD.
Kine ki Muster Roll kila lumthup ia kine ki ñiut kiba kila khlong bad pynkhuid na ki nala bad ïeh ïaki ha ki lynti ïaid kjat khlem pynlum.
Halor kane ka Seiñ Khynroo Dorbar Shnong Tympang Iawmusiang kala pynrem jur ïaka jingleh riewkhlaw kine ki Muster Roll bad maham jur ia kine ki nongtrei Muster Roll kiba leh tangdep ia ka kam bad dawa na ka tnad PWD ban pynshitom ïaki.
Ka East Jaintia District Cricket Association (EJDCA) shen kan pynlong ia ka T20 Cricket Tournement 2021 ha Mookhep District Cricket Playground.
Ka EJDCA kala khot la wer sngewbha iaki shnong ne ki club jong ka District ban wan iashim bynta ha kane ka tournament.
Ia kane ka lympung ka EJDCA kala rai ban sdang naduh 27 tarik Lber 2021.
Ha kane ka lympung kan don ka khusnam pisa, trophy bad ka certificate.
Ia ka jingtip ka ba bniah phone ha une u number (M) 7005983837.
Mynta ka sngi ka Jowai Municipal Board (JMB) kala rai ban sangeh ban pynlang ñiut na baroh kawei ka sor Jowai hadien bala mih ka jingpyrshah kaba jur na ka Khasi Students’ Union (KSU) bad ki shnong ba marjan ka jaka theh ñiut ka Jowai kaba don ha Mynkjai.
Ka JMB kala pynmih da ka notice ban pyntip paidbah ba kan sangeh ban lum ban lang ia baroh ki ñiut kiba mih na Jowai kynthup na ki iew ki hat naduh lashai ka sngi 20 tarik Lber 2021 tad haduh bala pynbna da kumwei.
Ka daw ba sangeh ka JMB ban lum ñiut ka dei hadien bala mih ka jingpyrshah na ka Khasi Students’ Union (KSU) Mupyut Unit, KSU War War Jaintia Circle bad ki shnong ba marjan kiba kynnoh ruh ba ki trok JMB bad ki trok ka JHADC kila leh torti haka rukom theh ñiut ha katei ka jaka pynlang ñiut ha Mynkjai.
Shuh shuh ka KSU kala mih paidbah ban pynpaw ka jingpyrshah haka sngi Thohdieng kala khang lad iaki trok ka JHADC ban bret ñiut ha katei ka jaka.
U Laitphar Syngkrem president KSU War Jaintia Circle ula ong haka facebook post jong u “Phet iamrem ki briew jong ka JHADC ha ryngkat ki truck bret ñuit ba khanglad ka KSU Moopyut unit bad KSU War Jaintia circle ha ryngkat ki paidbah jong ka shnong Moopyut ban bret iaki ñuit haki jaka ha wah Mynkjai.
" Ka KSU Mupyut haka jingialam u president Stanly Dkhar bad secretary Yophi Khyriem ha ryngkat ka jingiadonlang ki nongialam ka War Jaintia Circle u president Laitphar Syngkrem, general secretary Lurman B.
Talang haka 8 tarik une u bnai kila leit ban ujor ha u Deputy Commissioner, West Jaintia Hills District halor ka torti ka rukom theh ñiut haka jaka pynlang ñiut ha Mynkjai.
“Ki paidbah kila ud kila nam halor kane ka jingleh bym suidniew ki bor district wat la kane ka jaka ka ktah iaka mariang bad ka koit ka khiah u briew bad ki mrad mreng.
Baroh ki kali ba wan theh ia ki nuit ki la shu theh harud surok bad khlem don kano kano ka lad ban iada iaka jingjaboh ka mariang bad khuid ka suba ka sawdong sawkun kane ka jaka pynlang ñiut ha Mynkjai," la ong ka KSU.
Ka KSU kala ong ba ka tdem bad ka jingsma iwtung kaba mih na kane ka jaka kala ktah iaki nongshong shnong bad ki shem shitom ban ring mynsiem bad kala kynthoh ruh kumno ia kane ka jaka theh ñiut la buh ha ki jaka ba jan na ki shnong briew.
Nalor kata ka KSU kala ong ba kane ka jaka theh ñiut kala pynsniewduh iaka jingitynnad ki lum ki wah bad la pyndap da ki jaboh jabain ba har rukom.
Ka KSU kala byrthen ba lada ka bod synshar district, ka JMB kim shimkhia ban shna ia kane ka jaka theh ñiut haka rukom kaba dei kaba iadei bad ka mariang bad bym ktah iaka koit ka khiah u briew kin khang syndon ban bret ñiut ha kane ka jaka.
Kiba ha ïing ha sem kila pynpaw ka jingsgewnguh ia ki paralok para jor kiba la kloi ban iarap haka jingjia shah pyniap dusmon ka dkhot ka ing ha ki runar bym lah satia ban ithuh.
Kane ka khynnah kala jah nala ïing naduh ka step 12.
3.
2021 haka por step haka por ba ka leit skul.
Hynrei haduh ka janmeit 6:00 PM kam poi ïing shuh kumta na ka liang ka ïing ka sem ynda ki la iohi ba kam poi ing shuh kumta ki la sdang kulmar.
Hynrei baroh shi meit haka meit 12.
3.
21 kila ia wad bad pyrshang kylli sha ki paralok ne para khynnah school tad haduh ka meit 13.
3.
21 khlem poi pyrkhat ki la ioh jingtip pynban ba katei ka khynnah kala shah pyniap ha ki runar bad ka met iap jong ka la leit bret ha kawei ka khlaw ha Ar kilo haka shnong Dkhiah East, East Jaiñtia Hills District.
Ha kum kane ka por ba kum ka ïing ka sem ngi sah umdum la wan iarap ki paralok na jan na jngai ban ia synran lang bad ai jingiarap ia ngi kum ka ïing ka sem naduh ka sngi ba lap iaka met iap haduh ba lah pyndep iaka jingleh niam haka 15.
3.
2021.
Kumta ngi kum ka ïing ka sem, ngi pynpaw ka jingsngewnguh ia phi ki paralok ba kynthup naduh U Waheh shnong, President bad Secretary VDP Ka shnong Dkhiah East, Ka Jaiñtia Students Movement (JSM) haka jingialam U President Ma Leningstar Rymbai bad U Vice President Ma Skhembhalang Dkhar bad ki dkhot jong ka seng, U Bah L Kharsyntiew Officer Incharge ka Khliehriat Police Station bad ki staff jong u lem bad Ka kong O Tyngkan incharge ka Women Police bad ki staff, ki nongialam shnong, ki para kur bad kiwei kiwei ki paralok na jan na jngai.
Ngi kum ka ïing Ka sem ngim lah ban siew kylliang iaka jingleh bha jong phi iangi, hynrei ngi kitbok kitrwiang ba phin dap biang ha kiliang baroh, ngi kyrmen U Blei un siew kylliang bad kyrkhu iaka jinglehbha jong phi.
Ka Seng Kur Phawa Siangshai kala pynrem jur iaka jingjia shah pyniap ka khynnah skul ha East Jaintia Hills bad kala dawa ruh na ka tnad pulit ban thung iaka jingtohkit ba kyrpang ban tohkit bniah halor kane ka jingjia.
“Ngi dap da ka jingsngewsih jur kaba ngim lah shuh ban pdiang kum ka seng Kur ia ka jingshah pyniap dusmon ka paradoh parasnam ha Arkilo, East Jaiñtia Hills District bad ngi dawa na ka Sorkar ban buh kyrpang iaka kynhun ban tohkit bniah halor kane ka jingjia," la ong u ma U Ma Helping Phawa president Seng Kur Phawa/Siangshai.
Ha kajuh ka por ka kur Phawa Siangshai kala dawa ban thwet tyngeh ia ki runar kiba donkti ban pyniap iaka khynnah skul bad pynshitom kat kum ki kyndon jong ka aiñ.
Ka Khasi Students’ Union (KSU) Wapung Unit ka la pynlong ïa ka jingthang mombati ban pynpaw ka jingpyrshah jur halor ka jingshah pynïap ka khynnah skul ha East Jaintia Hills haka sngi Balang.
Ïaka jingthang mombati la pynlong ha phyllaw ka Wapungskur Higher Secondary School, East Jaintia Hills District haka jingïadonlang ki khynnah skul kumjuh ki dkhot sengbhalang ba kynthup ka MPUF, AJYWO bad JSM.
Hashwa ka jingthang mombati ka la don ka jingïalang lyngkot bad ban sneng ban kraw iaki khynnah.
La ïoh ka jingkren na u President KSU Wapung Unit D Lyngdoh, Advisers KSU Wapung Unit DL Rymbai bad na ki nonghikai.
Baroh ki nongkren ki la pynpaw ka jingsngewkhia ba ka District kala jyllei kum kine ki jait kam bad la kyntu ïa ki bor jong ka aiñ ban shimkhia bad kem ïa ki runar kiba donkti ban leh ïa kum kine ki kam poh.
Ka KSU ha kane ka jingïalang ka KSU ka la dawa na ka sorkar ban buh ïaki jaka ai jinghikai ban ïada ialade ne self defense haki skul kumjuh ki kolej khnang ban don ka jingshong shngaiñ ïa ki kynthei khynnah.
Lah ban pynkynmaw ba katei ka khynnah kaba shah pyniap kala jah naduh ka sngi Thohdieng (12/03/21) bad la lap ïaka met ïap jong haka sngi Saitjain (13/03/21) haka jaka kaba la tip kum ka Wah Umbluh Wai Khyrmi, ka jaka kaba hap hapoh u pud u ang jong ka Dkhiah East.
La kum pynhap iaka pla pisa (wallet) kaba don ryngkat bad ki APIC, Aadhaar, License bad pisa.
Ia kane ka pla la pynhap ha lynti na Mynthong sha Iawshyiap (parking) bad Mynthong, Jowai.
Kino kino kiba lap sngewbha ban phone ha une u number (M) +91 96123 57140 (Chemti Kassar).
Ka Dorbar Federation of Khasi State (FKS) ka pynpaw ia ka jingkyndit bad ka jingsngewsih kaba khraw halor ka jingduh noh ia u paia bad u nongbuh bad nongsei kot u Late Bah Peter David Rynjah, 84 snem ka rta iba la khlad noh ha ka 18-3-2021.
ka FKS kala pynpaw ba dang shen I la wan rah ia ki kot ki sla kiba ia dei bad ka khyndew ka shiap ki kur ka thain ri war.
“Ngim lah ban klet ia ki jingiaid lang ha baroh shi lynter u pud ka Ri Khasi Jaintia naduh ki snem 1999 bad khamtam ki jingnoh synniang bad ka jingtrei shitom jong i halor kumno ban pyntip sha ngi halor kiba bun ki jingeh jong ka thain Ri War kumjuh ha ka por ba wan thombor ki khar bangla sha ka thain Pyrdiwah," la ong u Bah John F Kharshiing, Chairman, Ka Dorbar Ki Khlieh Nongsynshar Ka Ri Hynniewtrep uba long ruh u Adviser Spokesperson, Federation of Khasi States bad Spokesperson, FORMLD, La kha haka 23/12/1936 ha Lyngkyrdem,bad ila khlad haka 18/3/2021 bad yn pyndep haka 20/3/2021.
I Bah Peter ila iehnoh shadien ia i kurim bd 11ngut ki khun.
I Bah Peter i dei iba ju trei ha PWD, bad ila shongthait ha u snem 1997 kum u junior engineer, i la bat teng kum u rangbah shnong Lyngkyrdem la bunsien, bad i la bat teng kum u secretary shnong, bad i long ruh u General Secretary jong ka Federation of Ri-War Mihngi Local Dorbar (FORMLD), bad kum u secretary jong ka CCIB, bad Secretary, JAC for demanding Pynursla civil sub division.
Na ka liang ka Dorbar ki khlieh Nongsynshar, na ka FKS bad na ka FORMLD ka phah ka khubor jingsngewlem sha phi baroh kawei ka iing ki kur ki kha jong I (late) Bah Peter D Rynjah.
U Bah John ula kyntu ia ki bor Raid Mawlieh ki bor Hima Khyrim ba la donkam shisha ban buh ia u mot sah kynmaw na ka bynta une u Rangbah kynthup ia kiwei ki Nongsynshar kiba la khlad dangshen kiba la noh synniang  kyrpang ia ka jingiada ia u pud hapdeng ka Ri Khasi Jaintia bad ka Bangladesh.
Ka Meghalaya People United Front (MPUF) naka tnad East Jaintia Hills kala kylla long kum u nongsamaria ba bha ha kaba kala leh isynei bad iarap ia kiba bun ki briew da ki mar bam, ki tin sopïing dewbilat bad mynta ka kynti pat kala shna syndon da ka iing ia kawei ka longkmie ha East Jaintia HIlls District.
Ka MPUF ha kaba por ka jingkhangdam ban iakhun pyrshah iaka khlam COVID-19 kala leh synei ha kiba bun ki jaka da kaba sam iaki marbam bad iarap ia kiba duk kiba kyrduh.
Kane ka iing kaba la shna ka MPUF kadei haka shnong Jalyiah jong ka Rit Dkhar, ka longkmie kaba im da kaba bylla sait kali.
Kane ka longkmie ka don haduh 11 ngut kaba kynthup ia 4 ngut ki kynthei bad 7 ngut ki shynrang.
Ia kane ka iing ka MPUF kala sdang ban shna naduh bnai Rymphang 2021 bad kala aiti noh ia kane ka iing sha ka kong Ar haka 18 tarik u Lber 2021.
Ka iing kaba la shna da ka MPUF kadei kaba ar kamra.
Kum ka dak ban aiti ia kane ka iing sha ka kong Rit, ka MPUF kala aiti ia u shabi lyngba Dawanpoimi Laloo president MPUF central body haka jingiadonlang president MPUF East Jaintia Hills District u Kyrshan Blah kumjuh ki dkhot ka MPUF haka jingïalang kaba la long ha phyllaw jong ka ïing.
U Kyrshan ula ong ba ka jingpynshna ïing ïaka Kong Rit Dkhar ka dei shibynta ban iarap iaki para briew kiba donkam jingiarap.
Ka samla Deiwa Dkhar khun jong ka Kong Rit Dkhar haka jingkren ka la pynpaw iaka jingkmen bad ka jingsngewnguh iaka MPUF ka la wad ki lad ki lynti ban ïarap pynshna da ka ïing kaba paka ïaki ba kin ioh ban rieh ia u slap u phria.
Uwei u samla ïa uba la tip kyrteng kum u Hammut-i Sungoh 20 snem rta na ka shnong Mynska, West Jaintia Hills District ula jah rngai naduh ka 16 tarik une u bnai bad khlem wan phai ïing shuh.
U mama jong une u khynnah u ma Kenny Paul Sungoh ula ïathuh ba une u khynnah haka 16 tarik une u bnai haka por 7.
00 baje mynstep ula mih nala shnong Mynksa ban leit ïakynduh ïa u mama trai ha Phramer da ka jingthmu ban leit sha sor Shillong ban bylla.
U ma Kenny Paul Sungoh ula ïathuh ba u mama trai jong u, ula pynbeit ban wan shaw ïa Hammut-i ha Phramer na Phramer, pynban kine ki ar ngut kim shym la iakynduh.
La iathuh ba mama jong u Hammut ula poi ha Phramer haka jaka ba la iakut bad ula ap katno katno, une u Hammut ula khlem poi satia.
Na kaliang kiba haiing kila dep ujor ha Phramer Police Traffic Cell halor kane ka jingjah une u samla.
Kiba haiing ki la kyntu ia ki paidbah ba lada don mano mano ba ïohi ne lap ïa u Hammut-i ban pyntip ne phone ha une u number 9366161460.
Ka Hynñiewtrep Youth Council (HYC) Elaka Shilliangmyntang Area Unit kala dawa naka PWD (Rds) Shangpung Division ban shna pynbha iaka surok Nartiang Jonglwit Barato, kaba la paw tynkrein bala trei torti ia kane ka surok.
Kane ka surok Nartiang-Jonglwit-Barato ka jrong15 KM bad la pyntrei lyngba ka Central Road Fund, (CRF) ha u snem 2019 ha ka jinglut kaba T.
89,80,000.
Ki nongialam bad ki dkhot jong ka HYC, Elaka Shilliangmyntang Area Unit haka jingleit jurip ia kane ka surok haka sngi Balang haka jingiadonlang ki engineer PWD (Rds) Shangpung Division kumjuh u kontrak u Victor Suja kila pynpaw ka jingbym hun halor ka jingshna ia kane ka surok.
“Kane ka surok ka dei kaba la dep siang rong tang hapoh 1 snem, hynrei namar ka jingstang palat ka rong kala paw biang ki maw bad kiba bun ki bynta jong kane ka surok kala jot bad pra," la ong ki nongialam ka HYC kiba kynthup ia u president Pynroi Shylla bad publicity secretary Kularskhem Sariang.
U Executive Engineer PWD Shangpung Division, Bah E Lyngdoh ula ong ba ia kane ka surok dei ban siang ne ka Blacktopping 20 cm bad ka jingheh ka surok ka long 3.
75 Metres.
Ka HYC kala kynnoh ba haka jingjurip kiba bun ki bynta jong ka surok kala jot namar ka jingstang palat ka rukom siang rong.
“Kane ka thaiñ ka dei kawei naki thaiñ kaba sahdien tam bad kila ioh ia kane ka surok dei hadien kumba 30-35 snem kumta lada ka PWD kam pynshna bha ia kane ka surok kin ia kynduh shibun ki jingeh khamtam haka pang ka shitom bad ka kamai ka jih nalor ba kane ka thaiñ ka don jngai na ki jaka sor kiba don ki iew ki hat kumjuh ruh ki jaka ai jingsumar," la ong u Pynroi bad banjur iaka PWD Shangpung Division ban shna biang ia kane ka surok katkum ka rukom bad lad aka PWD ka leh bymsuidniew kin shim da kiwei ki lad ki lynti.
Ka Hynniewtrep Youths’ Council (HYC), East Jaintia Circle bad ka Jaintia Youth Federation (JYF) East Jaintia Hills haka jingialam u Preios Pale bad u Joint Pala haka sngi Balang kila leit iakynduh ia u Superintendent of Police East Jaintia Hills District halor ka jingshah pyniap jong ki ar ngut ki khynnah skul ha East Jaintia Hills.
Na kaliang kine ki nongialam jong kine ki ar seng kila kyntu ia u SP ka district ban shimkhia ban pynlong iaka jingtohkit bad ban thwet iaki runar ba donkti bad ban pynshitom katkum ki kyndon jong ka aiñ.
Kine ki arseng kila pynpaw ba u SP ka district ula ong ba ka jingthwet bad jingtohkit kala iaid shakhmat.
“Ngim kwah ban jia shi jia kum kine ki jingjia shah pyniap ki kynthei khynnah.
Ngi pynrem ia kine ki runar kiba donkti ha kine ki kam pyniap kiba la duh iaka jingtiplem bad ka mynsiem briew," la ong kine ki nongialam bad ban jur iaka tnad pulit ban treishitom ban tem iaka kam sniew hapoh ka district.
Ka KSU Jowai Unit kala kner laka kti jingiarap jong ka da kaba synñiang da ki tin sop ïing sha kawei ka longïing haka shnong Mihmyntdu, West Jaintia Hills District haka sngi ba Ar.
Kane ka longiing kadei jong ki 5 ngut shipara kiba la shah ieh khunswet haka shnong Lumpyrtuh, Mihmyntdu West Jaintia Hills District.
Ka KSU kala synniang da ki tin sop iing khnang ba kane ka iing ka lait na u slap u phiria hadien ba kila ioh jingtip ba kane ka iing ka dei kaba peit bad pyniaid tang da uwei u khynnah uba 13 snem ka rta, hynrei ula kit iaka lyngkor kaba khiah ban peit iaki para bad ban pyndap iaka jingdonkam ka iing ka sem.
La leit ban aiti ia kine ki tin da u Ewanmi Phawa vice president Jowai Circle bad u president ka KSU Jowai circle Ioanis Suchiang, General Secretary Jowai Circle Pharaki Howni Thubru bad u General Secretary Jowai Unit S Paslien bad kiwei kiwei.
Ka Hynniewtrep Achik National Movement (HANM), East Jaintia Hills District kan pynlong iaka jingiaid rally haka 22 tarik une u bnai, haka por 11 baje mynstep ha East Jaintia Hills District, Khliehriat.
Kane ka jingiaid paidbah kan sdang naduh Dkhiah bad pynkut ha phyllaw ophis u DC Khliehriat.
“Kane ka jingiaid paidbah kalong kum ka dak ban pynpaw ka jingpyrshah iaka jingshah pyniap ki ar ngut ki khynnah skul," la ong u Comingsoon Dkhar president HANM East Jaintia Hills District.
Ula ong ruh ba ka HANM kala dawa naka sorkar dei ban thung da ka Special Investigation Team (SIT) ban tohkit bniah halor ka jingshah pyniap ki khynnah skul ha East Jaintia Hills District.
Ka Rising Star bad ka 4-Mowkaïaw United ki la khur jingjop haka lympung ïalehkai kriket kaba tip kum ka Open To All T20 Cricket Tournament ba la pynïaid daka All Jaintia Cricket Association ha madan Jrisaleiñ Chutwakhu mynta ka sngi.
Haka jingïakhun ka Rising Star ka la pynliem ïaka Ummulong da 48 ron katba ka 4-Mowkaiaw United ka la pynliem ïaka Khliehtyrshi Sports Club.
Haba phai sha ka jingïakhun ka Rising Star ka la jop ïaka jingkynting pisa kumta ka la kam trai ban tied nyngkong bad ka la lah ban kamai haduh 180 ron na ki 20 overs bad hap noh 6 wiskets.
U Dawanroy Nongpluh ula kamai 71 ron (6×4 bad 5×6) khlem hap haduh bakut.
U Tang Kma ula kamai 51 ron (6×4 bad 3×6).
U Langmi Bamon bad u Redolanroy Shylla jong ka Ummulong ki la pynhap mar 2 wickets na ki 4 Overs.
Haba beh ïaka thong ka Ummulong ka la lah ban kamai 132 ron na ki 20 overs.
U Rejoice Gassah ula kamai 27 ron (5×4).
U Deep Das jong ka Rising Star ula ïoh pynhap 3 wickets na ki 4 Overs.
U Dawanroy Nongpluh ula ïoh 2 wickets na ki 4 overs.
Ha kawei pat ka jingïakhun ka 4-Mowkaïaw United ka la pynliem ïaka Khliehtyrshi Sports Club.
Ïaka jingkynting pisa la jop da ka 4-Mowkaïaw United kumta ka la jied ban tied nyngkong bad kamai haduh 170 ron bad hap baroh ki wickets haki 19.
1 overs.
U  Pijush Patangia ula kamai 60 ron (3×4 bad 7×6).
U Ardakirang Rymbai ula kamai 30 ron (5×4 bad 1×6) katba u Rainbow Phawa bad u Conard R Sana jong ka Khliehtyrshi Sports Club ki la ïoh ban pynhap mar 3 wicket na ki 4 overs.
Ka Khliehtyrshi Sports Club haba beh ïaka thong ka la lah ban kamai tang 141 ron na ki 20 over bad hap 8 wicket.
U Conard R Sana ula kamai 55 ron (6×4 bad 4×6) katba u Joodansoon Rymbai jong ka 4-Mowkaïaw United ula pynhap 5 wickets na ki 4 overs.
Ïaka lympung la hap ban pynsangeh shwa katto katne sngi namar ba ki dkhot Executive Committee jong ka Synod Mihngi kin pynlong ka jingïalang ha Indoor Sports Hall, Chutwakhu ha ka 19 tarik mynta u bnai.
Ka Khasi Students’ Union (KSU), Khliehriat Circle bad ka Federation of Khasi Jaintia and Garo People (FKJGP) East Jaintia Hills District kila dawa na u Superintendent of Police ka District ban pynlong iaka jingtohkit kaba kyrpang halor ka jingshah pyniap ki ar ngut ki khynnah skul ha kine ki 3 bnai.
Ia kane ka dorkhat la leit da ki nongialam ka KSU bad ka FKJGP ba kynthup ia u SN Suchen president KSU Khliehriat circle bad u M Suting president FKJGP haka sngi Nyngkong.
Katkum ka dorkhat la ong “Namar ka jingkiew ka jingshah pyniap bad shah thombor ki kynthei khynnah hapoh ka district, ngi kyntu iaka tnad Pulit ban thung iaka kynhun tohkit kaba kyrpang ban pynsted iaka jingtohkit.
" Kine ki ar seng kila pynkynmaw ruh halor ka jingiap kawei ka khynnah skul ha Ar kilo bad kawei pat ka jingjia shah pyniap bad shah lehbeijot ha u snem bala dep ha u bnai Nohprah 2020 ha East Jaintia Hills District, kaba haduh mynta ym pat ioh kem iano iano halor kane ka jingjia.
Ka Umshangïar bad ka Moodymmai kila khur jingjop haka lympung ïalehkai kaba tip kum ka Open To All T20 Cricket Tournament ba la pynïaid da ka All Jaintia Cricket Association kaba long ha madan Jrisalein, Chutwakhu, Jowai ha sngi ba Ar.
Kane ka la wan hadien ba ka Umshangïar ka la pynliem noh ïaka Chutwakhu katba ka Moodymmai ka la pynliem noh ïaka Hills United Cricket Club.
Haba phai sha ka jingïakhun hapdeng ka Chutwakhu bad Umshangïar, ka Chutwakhu ka la jop ïaka jingkynting pisa bad ka la kam trai ban tied nyngkong.
Haka jingïakhun kala lah ban tied haduh 154 run na ki 20 Over bad ka la hap noh 6 Wicket.
U Sambor Chyrmang ula kamai 45 run (5×4 bad 4×6), u Heimonmi Nongpluh, 41 run (6×4 bad 1×6) khlem out.
U Heisar Bareh bad u Heipormi Laloo jong ka Umshangiar ki la ïoh khur mar 2 wickets.
Ka Umshangïar ka la lah ban beh ïaka thong haka 20 over bad ka la kamai 156 bad ka la hap noh 8 wikets.
U Marshal Pariat ula kamai 46 run (6×4 bad 3×6), u Dauru Lato pat ula kamai 37 ron (6×4 bad 2×6) katba u Unipaya Pala bad u Heimonmi Nongpluh jong ka Chutwakhu ki la ïoh ban pynhap mar 2 wickets na ki 4 Over.
Ka jingïakhun hapdeng ka Moodymmai pyrshah ïaka Hills United Cricket Club, ka Moodymmai ka la jop da 31 run.
Ïaka jingkynting pisa (Toss) la jop da ka Moodymmai bad ka la kam trai ban tied nyngkong.
Ka Moodymmai kaba tied nyngkong ka la kamai haduh 166 run na ki 20 overs bad ka la hap noh 7 wickets.
U Pyndap Lamin ula kamai 75 run (8×4 bad 5×6), u Chanmiki Ryngkhlem bad u Lekini Jat ki la ïoh pynhap mar 3 wickets ïaka Hills United Criket Club.
Ka Hills United Criket Club haba beh ïa ka thong ka la ïoh kamai 135 run naki 19 over bad ka la hap baroh ki wicket.
U Yoohimitre Patwet ula ïoh kamai 55 run (7×4 bad 3×6), u Daowan Passah jong ka Moodymmai ula ïoh khur 4 wickets na ki 4 overs.
Ka jingïakhun haka 17-03-2021 kan long hapdeng ka Ummulong pyrshah ïaka Rising Star.
Ka 4-Mowkaïaw United pyrshah ïaka Khliehtyrshi Sports Club.
Ka seng All Jaiñtia Youth Welfare Organisation, East Jaintia Zone, ka la pynrem jur halor ka jingshah pyniap dusmon iaka khynnah skul kaba jia dnagshen ha East Jaintia Hills District.
Ka AJYWO East Jaiñtia Zone halor kane ka jingjia kala kyntu iaki  bor jong ka aiñ ban trei shitom ha ka ban thwet bad kem iaki runar kiba donkti bad ban pynshitom ia ki da kaba tyngeh katkum ki kyndon jong ka aiñ.
Kumban shu pynkynmaw kane ka khynnah kala jah naduh ka sngi Thohdieng (12/3/21) bad la lap iaka met iap jong haka sngi Saitjain (13/3/21) haka jaka kaba la tip kum ka Wah Umbluh Wai Khyrmi, ka jaka kaba hap hapoh u pud u ang ka Dkhiah East.
Ka Khasi Students’ Union (KSU) Barato Unit kum shibynta ban ai jingiada iaka Wah Mynriang kala pynmih ki jingmaham ba ym bit ban shoh dohkha da kaba ber dawai ne pynbthei bom ha kane ka wah bad kiwei kiwei ki lad ban pyniap dusmon iaki dohum dohpnat.
Haka 13 tarik une u bnai ka KSU haka jingialam u haka jingialam u president HE Sten bad SR Shadap general secretary bad kiwei kiwei ki dkhot kila leit wah iaki signboard ha shi lynter ka wah Mynriang kaba hap haka thain Barato naduh na “Shem Um" haduh “Thwei Shyrngan" Ka KSU kala ong shuh shuh ba ka don jingthmu ban ai jingiada ba kyrpang iaka “Thwei Thlunar Tyrsoo"  da kaba pynkylla Fish Sanctuary bad kan sa theh dohkha shuh shuh ha kane ka wah.
Ka KSU kala kyntu ia baroh ban iatreilang bad lada don kino kino kiba leh pyrshah kan leh da kaba tyngeh.
Ka lympung ba nyngkong ki khun Samla Seng Khasi Seiñ Raij (Seng Khihlang) kan long ha ka 04/04/2021 ha Seng Khasi Mawbseiñ, Ri Bhoi Pyllun ha Madan Lympung.
U Rgh.
S Sari Publicity Secretary ka Sengkhihlang (Seng Kmie), ula ong kane ka lympung kan sdang naduh ka por 10 baje mynstep ha katei ka madan.
Ula ong ha kane ka lympung yn ai iaki kyntien sneng kyntien kraw na ki tymmen ki san bad ki Daloi ki Syiem bad kumjuh na ki President/Secretary ki tnad Seng Khasi Seiñ Raij bapher bapher.
Kan don ruh ka jingshad tynrai (La Riti) ba la pynkhreh da ki khun Samla Shynrang bad Kynthei na ki tnad Seng Khasi bad Seiñ Raij Raij bapher bapher.
U Rgh.
Sari ula wer ia baroh ki khun ka bri u Hynniew Trep Hynniew Skum na ka Ri ki 12 Daloi bad ki 30 Syiem na ki Seng Khasi bad Seiñ Raij bapher bapher kiba dang bat dang ia ka Niam Tynrai ba phin sngewbha ban ia wan sha kane ka lympung ki khun Samla Seng Khasi Seiñ Raij.
Ka Seng Khihlang kala kyntu ia baroh kiba wan sha ka lympung ban bud iaki kyndon bala buh da ka sorkar ban iada na ka khlam COVID-19 da kaba deng ia ki mask bad sait khuid iaki kti bad kumjuh ruh ia shong jngai iwei ia iwei.
Ka Seng Kur Phawa Siangshai ka dap da ka jingsngewkhia halor ka jingmih ka khubor ba don kata ka association jong ki briew kiba trei ia ka kam khaii met ha kane ka jylla kaba long da shisha ka jingdie tad dor ia ka  burom ka ijot jong ka jaitbynriew Khasi ha khmat ka pyrthei.
Ka Seng Kur Phawa Siangshai ka shim ia kane ka jingkitkhlieh ban pynbha katba ka lah ha la ka bor da kaba ka khot bad wer ia la ki parakur kiba ioh lehse ki don kiba la ngop ha kum kane ka jait kam jakhlia ne kiba la pyniasnoh ialade bad ka RAM ba kin mih noh shinsyndon bad wan shakhmat dalade ban ia syllok bad ki nongialam ka jong ka kur khnang ban lah ban iarap ia ki.
“Lada kim kohnguh lane pyneh haba la khot ia ki da ka lynti kaba jai jai ka Kur kam banse khot hajir ia ki ha khmat ka Executive Committee jong ka kur lada lap ba ki don kyrteng ne don kti bad kane ka kam.
Ka Sengkur ka shim ruh ia kane ka jingkitkhlieh ban iada bad weng katba lah ia ki kam sniew kiba kum kine bad da ka mynsiem kaba sngewrit ka kyrpad jur ia la ki kur ba kin ai ka kti kamon ka kti kadiang  khnang ban lah ban rat dyngkhong ia baroh ki jingsniew kiba ktah mationg ia ka imlang ka sahlang baroh," la ong u ma Helping Phawa.
Ka Kur Phawa Siangshai kala ong ruh ba jingiatreilang ka jong phi ki paradoh parasnam kan long kaba kordor tam na bynta ka lawei ym tang jong ka Kur Phawa Siangshai, hynrei jong ki pateng pakit ka jaitbynriew hi baroh kawei.
Mynta ka sngi kiba haiing hasem, ki kur ki kha, ki paidbah bad ki para khynnah skul jong ka khynnah skul kaba suba shah pyniap ha East Jaintia Hills District kila leit ban tep don burom iaka ha kaba shnong kaba la heh san.
Ia ka metiap jong kane ka khynnah ki Pulit jong ka Khliehriat kila aiti mynta ka sngi Nyngkong hadien bala pyndep iaka post mortem na Khliehriat CHC na ka bynta ka jingdonkam jong ka aiñ.
Hashwa ban pynlong ïaka jingleh niam la ïoh ka jingkren kyrpang na ka ïing ka sem bad ki nongialam ka kur kiba la pynpaw ka jingsngewsih kthang bad kim lah satia ban mutdur ba kan wan jia haka ïing ka sem jong ki.
Kiba bun ki nongkren shuwa ban leit on tep ia kane ka khynnah, haba kren kila pynrem jur ïaki riew runar kiba donkti ban pyniap ia ka bad dawa ruh na ki bor jong ka aiñ ba kin thwet mar dor bad ban pynshitom ïaki riewsniew da kaba set phatok shi junom ne phasi ïaki.
Kumban shu pynkynmaw kane ka khynnah kala jah naduh ka sngi Thohdieng (12/3/21) bad la lap iaka met iap jong haka sngi Saitjain (13/3/21).
Baroh shimiet la ieh ia ka met jong ka ha khlaw Ar kilo, ka jaka kaba la tip kum ka Wah Umbluh Wai Khyrmi, ka jaka kaba hap hapoh u pud u ang ka Dkhiah East bad haka sngi kaba bud la wan ka kynhun Crime Scene Unit na Shillong ban pyndep iaka jingtohkit bad ka jingdonkam jong ka aiñ.
Ka All Jaintia Cricket Association (AJCA) kala synñiang da ki tyndong Oxygen Concentrator sha ka Maternal and Child Health Hospital, Panaliar, Jowai kaba la pynkylla sha ka COVID-19 Hospital haka sngi Nyngkong.
Ka AJCA hapoh ka jingialam u President u Edystone Shylla, u General Secretary u Waibor Sohlang, Tournament Secretary Daowan Nartiang bad u Joint Secretary u Hardy Passah kila leit ban aiti ia kine ki tyndong lyer Oxygen.
U Ma Edystone ula ong ba kila synniang 5 tylli kine ki tyndong Oxygen ban iarap iaka aspatal kaba sumar iaki nongpang COVID-19.
“Ngi la ai ia kine ki tyndong lyer ba ngi sngewkhia halor kane ka jingkiew ka jingiabit khlam jingpang COVID hapoh ka district bad kum shibynta ban ai ka jingkyrshan ia kiba duk ba suk kiba iabit iaka khlam jingpang bad iaka aspatal ba kin ioh ban pyndonkam haka por ba donkam," la ong u ma Edystone.
Ki khynnah skul bad ki samla pule kiba shong ba sah ha Namdong kila pynpaw ba kim tip da kaei ka daw ba ka bording haka shnong jong ki ha kine ki khyndiat sngi kala thud bad ka mynta sngi kala duh noh syndon.
Kane ka jingduh ka bording ha kane ka shnong kala pynsngewsih iaki khynnah skul bad samla pule kiba pynkhreh iaka eksam ha ki kyrdan bapher bapher.
“Ka bording kala long kum ka disco light, shiphang kala meh bad shiphang lip kaba la pynthud bha iaka jingpule kot jong ngi," la ong u wei u khynnah skul J Tariang bad kyntu iaka MeECL ban pynbiang bording ha katei ka thain.
Ka Ka Khasi Students’ Union (KSU) Nangbah Unit bad Wapung Unit kila synniang da ki tiar iada COVID sha ki nongialam shnong bad ka jaka sumar ha Pamrapaithlu haka sngi Nyngkong.
Ka KSU Nangbah kala ai iaki PPE & Face Masks sha ki nongialam shnong jong ka Dorbar Shnong Nangbah bad sha ki nongialam niam ba pher ba pher kiba don hapoh ka shnong.
Ha kane ka jingai tiar iada ka KSU la iadonlang u u President ka KSU Jaiñtia Hills District Unit Ohibait Dkhar bad kiwei kiwei.
Ka KSU Wapung ruh kala ai da ki mask bad PPE  mar ar tylli 2 sha ka PHC Pamrapaithlu bad u Waheh Shnong Wapungskur bad Wapung Shnong bad mar kawei sha ki kynhun niam.
Ha kane ka jingsam tiar iada ka KSU Wapung la iadonlang u u president Deiniwan Lyngdoh, general secretary Shwary Ryngkhlem bad kiwei kiwei.
Ka kynhun jong ka Crime Scene Unit (CSU), Shillong haka Sngi U Blei kala wan hiar sha ka Ar kilo ban tohkit iaka jingjia suba shah pyniap ka khynnah skul ha East Jaintia Hills District.
Ka CSU ha ryngkat ka jingiadonlang ki pulit jong ka Khliehriat Police Station kila pynlong iaka jingtohkit ha katei ka khlaw kaba jia ka jingsuba shah pyniap kane ka khynnah kaba 17 snem ka rta.
Hadien bala pyndep iaka jingtohkit ha katei ka jaka la rah iaka met sha Khliehriat CHC ban pyndep iaka post mortem lashai ka sngi Nyngkong.
Kane ka khynnah kala jah naduh ka sngi Thohdieng (12/3/21) bad la lap iaka met iap jong haka sngi Saitjain (13/3/21).
Kane ka khynnah kala leit skul haka sngi Thohdieng, hynrei tad haduh ka por 6 baje janmiet kam shym la wanphai ïing bad la wad paidbah iaka hapoh shnong poh thaw bad ban kylli pyrthew na ki paralok jong ka bad na skul.
Baroh shimiet la ieh ia ka met jong ka ha khlaw Ar kilo, ka jaka kaba la tip kum ka Wah Umbluh Wai Khyrmi, ka jaka kaba hap hapoh u pud u ang ka Dkhiah East  khnang ba ka kynhun CSU kan ioh ban pyndep iaka jingtohkit bad ka jingdonkam jong ka aiñ.
Kiba haiing kane ka khynnah kila dep ban mudui iaka jingujor ejahar haka juh ka miet bad kila dawa na ka bor ka aiñ tohkit bniah bad ban pynshitom iaki runar kiba donkti ha kane ka kam katkum ki kyndon jong ka aiñ.
Katkum ka jingmudui ejahar ki suba jur ba ia kane ka kam la leh da ki briew kiba ithuh ne kiba iajan bad ka.
Tuid ki jingpynrem na ki sengbhalang: Ka Jaintia Students’ Movement (JSM) hadien bala jia khah khah kine ki kam pyniap ia ki kynthei khynnah hapoh ka District kala dawa naka sorkar ban buh noh da ka tnad Forensic Science Laboratory khnang ban pynsted iaka jingtohkit ki Pulit.
Kala pynrem ruh ia jingshah pyniap ki kynthei khynnah ha ki runar, kiba la duh iaka mynsiem briew bad dawa na ka bor jong ka aiñ ban thwet bad ban pynshitom iaki runar katkum ki kyndon jong ka aiñ.
Shuh shuh u Wellson Siangshai, u dkhot jong ka JSM, ula ong ba wat ka case jong kawei ka khynnah kaba shah pyniap bad suba shah lehbeijot ha kane ka hi ka District ha kine ki lai bnai bala dep, ki pulit haduh mynta kim pat iohkem iano iano.
“Ka jingtlot jong ka bor jong ka aiñ kadei ruh kawei kaba pynshlur iaki runar ban shlur ban leh iaki kam sniew ha kane ka district," la ong u Wellson.
Ka Hynniewtrep Youths’ Council (HYC), East Jaintia Circle bad ka Jaintia Youth Federation (JYF), Jaintia National Council (JNC), ka Khasi Students’ Union Wapung Unit kila pynrem jur ia kane ka jingsuba shah pyniap kane ka khynnah skul.
Baroh kine ki seng kila dawa na ka tnad Pulit ban thwet jur iaki runar kiba suba donkti ban kem mardor bad ban pynshitom katkum ki kyndon jong ka aiñ bad ban ai ka jingbishar kaba hok.
Alethea Kordor Lyngdoh June 7, 2021 Ka shnong Ladmawphlang, East Khasi Hills, kaba dei kawei na ki shnong ba ia treilang bad ka NESFAS, ka don kumba 88 tylli ki longiing.
Ha ka por ka jingwanlyngshop jong ka bynta ba ar jong u COVID-19 ka la sdang ban pur ha ka ri, kane ka shnong ka la kloi ban pynkhreh ia ka Committee COVID-19 bad la buh ia ka jaka pynkyrpang ha Ramakrishna Mission, ka skul kaba don ha kato hi ka shnong.
Ha ka por ba ka jylla Meghalaya bad kiwei pat ki bynta jong ka Ri ki la shem ia ka jingkiew stet jong ki nongioh bit ia une u khniang jingpang, bun na ki khynnah samla ki la wanphai sha la ki iing ki sem bad ki shnong ban iada ialade na ka jingma hadien habud.
Ha ka 27 Jymmang, 2021 la don uwei u khynnah samla ba wanphai na Assam sha Ladmawphlang.
Ha shuwa ka jingwan jong u, ka Committee bad ki bahaing ha sem jong u ki la shim ia ka rai ban pynshongkyrpang ia u ha la iing.
La pyntip ruh sha ka NESFAS shaphang kane ka sienjam, bad ka kynhun jongka NESFAS ka la shim khia ban khmih ba yn ym don ka jingsaphriang ba lah ban buh ha ka jingma.
Ka kynhun jong ka NESFAS kaba kynthup ia i Bah Pius Ranee, Executive Director, Badarishisha Nongkynrih, Lead Associate Public Health Services bad I Kong Ruth Sohtun, Field Coordinator, ha ryngkat U Rangbah Shnong bad u Secretary jongka Ladmawphlang ki la ia kynduh lang lyngba ki kor technology ka juk mynta.
Ka kynhun jongka NESFAS ka la bthah ba baroh kiba wanphai ki dei ban shong pynkyrpang ialade ha ki jaka ba la dep ban pynkhreh haduh ban da kut ka por ba lah buh.
Ki la iathuh ruh ia ka jingjia ba na kiwei ki shnong ba ka NESFAS ka treiha kaba ka daw bah jong ka jingpur stet une u khniang jingpang ka long na ka  ka jingbymphikir.
Hadien katto-katne ka jingiamirjingmut lang, ka committee Covid-19 jong ka shnong Ladmawphlang ka la pdiang ia ka jingkyntu jong ka NESFAS, bad ka la pyntreikam ia ki jaka pynkyrpang ba la buh khnang na bynta ka Covid-19.
Watla une u khynnah samla u la ioh ia ka report negative, ka committee ka la shim khia.
Ka NESFAS bad ki nongkyrshan jongka ki iatrei lang bad ki 130 tylli ki shnong na kylleng, bad ka jingtynjuh kaba khraw tam ba ka shem ka long kumno ban pynkylla ia ka rukom pyrkhat.
Ka Ladmawphlang ka la jop, kam don wat tang iwei ruh i case haduh mynta.
Lyngba kane ka nuksa  ba ka shnong Ladmawphlang ka pyni, kumta ngi kyntu ruh ia kiwei ki shnong ba kin leh ia kabe donkam na ka bynta ka bha ka miat jong barohlang.
Ban iasnohkti lang haka jingrakhe iaka World Environment Day, ka Dorbar Chnong Chilliangraij, Jowai ryngkat ka Social Forestry, West Jaintia Hills kila pynlong iaka jingthung ha Lahong, ka bynta jong ka wah Myntdu.
Ha kane ka jingthung dieng la iadonlang naduh ki nongialam shnong ka Chilliangraij, u B.
Sana, Forester Social Forestry.
U Orilan Shylla, Assistant General Secetary haba kren u la iathuh ba kum ki nongshong Shnong na ki por sha ki por ki la ju leh shibun ki kam ha ka jingiadei ban pynmiat pynbha bad pynneh pynsah ia jingitynnad ka mariang, kumta u khot bad wer ia ki para nongshong shnong ba kin shimkhia ban peit bad sumar ia kine ki dieng ba la thung khnang ba kin long pat ka jingkyrkhu ha ki por ki ban sawan namar ka jingdon jong ki dieng ba jyrngam ka iarap shibun na ka bynta ban pynioh ia ka lyer ba khuid ban ring bad pynhiar mynsiem.
Ka Jylla Meghalaya kala kynjoh haduh 669 ngut ha ka jingdon jong ki briew ba ïap pang COVID-19 da ka jingkhlad biang sa 5 ngut haka sngi Nyngkong.
Kine kiba khlad sa 5 ngut ki dei na EKH: 02, WKH: 02 bad RBD: 01.
Kat kum ka jingpyntip ka Tnad ka Koit ka Khiah, sa 438 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 5327 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 06 (Others), EJH: 16 (Others) EKH: 206 (Armed Force/Paramilitary Force –28, Others–178), NGH: 03 (Others), RBD: 60 (Armed Force/Paramilitary Force –01, Others–59), SGH: 06 (Others), SWGH: 02 (Others), SWKH: 05 (Others), WGH: 15 (Others), WJH: 115 (Others) bad WKH: 04(Others).
Ki nongpang kiba la ioh pat iaka jingkoit ki don haduh 689 ngut.
Kine ki kynthup na EGH: 15 (Others) EJH: 24 (Others), EKH: 349 (Armed Force/Paramilitary Force –01, Others–348), NGH: 15 (Others), RBD: 77 (Others), SGH: 12 (Others), SWGH: 48 (Others), SWKH: 14 (Others), WGH: 75 (Others), WJH: 33 (Others) bad WKH: 27 (Others).
Ka jingdon jong ki briew bala ïabit ïa kane ka jingpang khlam ha Jylla kala kiew sha ka 39156 ngut bad napdeng kine 33160 ngut kila ïoh ïa ka jingkoit bad 669 ngut kiba ïap nalor ki briew ba dang shitom.
District Wise Distribution of COVID-19 Cases, Meghalaya.
Ka Khasi Students’ Union, Lumshnong Unit kala rakhe iaka World Environment Day ha ryngkat ki khun samla ka shnong Lumshnong haka 5 tarik une u bnai.
Haduh 250 tynrai ki dieng la thung ha kane ka sngi ba kyrpang ka jingrakhe ban pynneh pynsah iaka mariang.
“Ngi donkam ia ka lyer kaba khuid, ka um bam um dih kaba khuid.
Lada syllen ki khlaw ki btab ngin duh noh ia ka um bad ka lyer ba khuid ban ring mynsiem," la ong u president KSU Lumshnong Unit, u Olenbet Pdang.
Ki samla ka Shnong Lumshnong kila pynpaw ruh ba kane ka jingrakhe pyndon burom iaka mariang kam dei ban kut tang haka 5 tarik, hynrei ba ka jingiakhun ban pynneh pynsah iaka sawdong sawkun ka mariang kanlong manla ka sngi.
Ka KSU ka ai khublei iaka tnad Forest Umkiang, Apha Range kaba lah ai sngewbha ki deing iaka KSU.
Ka Jylla Meghalaya kala kynjoh haduh 664 ngut ha ka jingdon jong ki briew ba ïap pang COVID-19 da ka jingkhlad biang sa 12 ngut haka Sngi U Blei.
Kine kiba khlad sa 12 ngut ki dei na EKH: 11, bad WJH: 01.
Kat kum ka jingpyntip ka Tnad ka Koit ka Khiah, sa 488 ngut ki briew kila ïabit thymmai ïa kane ka jingpangkhlam bad kiba dang shitom ne ki active case kala hiar sha ka 5583 ngut hapoh ka Jylla.
Ki briew kiba iabit thymmai iaka jingpang khlam ki kynthup na EGH: 10 (Others), EJH: 23 (Others), EKH: 235 (Armed Force/Paramilitary Force –02, Others–233), NGH: 16 (Others), RBD: 05 (Others), SGH: 07 (Others), SWGH: 44 (Others), SWKH: 08 (Others), WGH: 82 (Armed Force/Paramilitary Force –01, Others–81), WJH: 49 (Others) bad WKH: 09 (Others).
Ki nongpang kiba la ioh pat iaka jingkoit ki don haduh 690 ngut.
Kine ki kynthup na EGH: 15 (Others), EJH: 06 (Others), EKH: 360 (Armed Force/Paramilitary Force –04, Others–356), RBD: 25 (Others), NGH: 15 (Others), SGH: 05 (Others), SWGH: 35 (Others), SWKH: 64 (Others), WGH: 56 (Others),WJH: 85 (Others) bad WKH: 21 (Others) Ka jingdon jong ki briew bala ïabit ïa kane ka jingpang khlam ha Jylla kala kiew sha ka 38718 ngut bad napdeng kine 32471 ngut kila ïoh ïa ka jingkoit bad 664 ngut kiba ïap nalor ki briew ba dang shitom.
District Wise Distribution of COVID-19 Cases, Meghalaya.
Ka jaka ban ai jingsumar ba shipor ne ka Corona Care Centre, kaba hap hapoh ka jingpeit bad khmih jong ka Dorbar Shnong Jaiaw, Laitdom bad ba la iarap ban pynbit pynbiang ia ka da da ka ophis jong Deputy Commissioner East Khasi Hills District bad ka ophis jong u District Medical Health Officer East Khasi Hills District, la sdang ban pyntrei kam noh ia ka naduh hynnin ka sngi Saitjain, ka 5 tarik nai Jylliew 2021 ha Seng Khasi Higher Secondary School (English Section), Jaiaw, Laitdom.
Ka jinglah ban plie ia kane ka jaka ban ai jingsumar kaba shipor, ka la wan hadien ba ka Seng Khasi Kmie, ka la shim biang ia ka sien jam ba kan tyrwa sha ki bor pyniaid ka district bad kumjuh sha ka dorbar shnong, ba ka seng ka kloi ba kan ai sngewbha shipor, ia kane ka iing skul ban lah ban pyndonkam kum jaka ban pynkoit pynkhiah ne ban sumar sukher ia ki briew ba la ioh ban kem ia kane ka jingpang, kaba mynta ka kynti ka la lynsher bha ia ka jylla bad ia ka nongbah.
Ia ki dawa ki dashin bad ki jingthiah bad kiwei kiwei ki jingdonkam la pynbiang da ka ophis jong DC EKHD bad kumjuh na ka tnat jong ka koit ka khiah bad kan dei naka bynta ki shynrang.
Shwa ban pyntreikam pura ia kane ka jaka ai jingsumar kaba shipor, ka la don ka jingialang ha mynshem jong kane ka skul, ha kaba la wan ban don lang ruh u MLA ka North Shillong u bah Adelbert Nongrum, u MDC Jaiaw Constituency u bah Paul Lyngdoh, ka Additional Deputy Commissioner ba dei artad ka Incident Commander  kong B.
Ranee, katba na ka liang ka Seng Khasi Kmie, la mih khmat da u Assistant General Secretary Rgh Paia B Synrem, Social Secretary Rgh Da-oo-Hi Suiam, bad u samla rangbah ba dei u Asst.
Publicity Secretary Seng Khasi Kmie u Hammar Sing Kharhmar.
Kiba la wan ban sakhi lang ia ka jingsdang ban pyntreikam noh ia kane ka jaka ai jingsumar ba shipor ka kynthup ruh ia u Dr M.
Basaiawmoit DM&HO, nangta ki rangbah shnong bad ki dkhot nongkitkam jong ki 6 tylli ki dorbar shnong jong ka Jaiaw, ki nongtrei ka tnat ka koit ka khiah bad kiwei kiwei.
Ia ka jingialang la pyniaid ia ka da u Rangbah Shnong Jaiaw, Laitdom bah SB Kharbyngar bad ba la ioh ruh ia ka nguh ka dem ka dem, kaba la pyndep ia ka da u Chairman ka Komioti u Tymmen U San Seng Khasi Kmie Rgh Skor Jala.
Haba kren ha kane ka ka jingialang u bah Paul Lyngdoh bad u bah Adelbert Nongrum, kim lah ban khlem da pynpaw ia ka jingsngewnguh ka jong ki ia ki nongialam jong ka Seng Khasi Kmie, halor ka jinglong ba kloi ka jong ki ba kin shah sngewbha ia ki bor pyniaid ban pynlong ia kane ka iing skul kum ka jaka ai jingsumar ba shipor, bad khlem da klet ban pynkynmmaw ba ha u snem uba la dep, ka Seng Khasi Kmie ka la ai sngewbha sha ka dorbar shnong Jaiaw Laitdom ban pyndonkam ia kane ka iing skul kum ka quarantine centre.
Haba kren ha kane ka jingialang u bah Adelbert Nongrum MLA u pynpaw ba kum u nongmihkhmat un sa shim ne thaw ia ki lad ki lynti ba un noh ia ki lad jingiarap sha kane ka jaka ai jingsumar, katba na ka liang ka jong u bah Paul Lyngdoh u la wan shakhmat ban noh synniang da ka song pisa bad aiti ha u Rangbah Shnong Jaiaw Laitdom ba un lah ha kaban pyndonkam ia ka ha kane ka jaka ai jingsumar.
Ha ka jingiadei bad ka jingkiew bad ka jingpur sted u khniang jingpang COVID-19 hapoh ka district kumjuh hapoh ka shnong ka thaw, ka Dorbar Shnong Khimusniang kala rai ban khang shwa shipor, ban leit khwai/ leit kai pyngngad/ ialehkai ha ki jaka ba hap hapoh u pud u sam jong ka shnong.
Ka Dorbar Shnong kala rai ban khang ia baroh ban lehkai/ leitkai sha madan jingkiengnar.
La khang pyrshah ban khwai naduh na Band Mupiah, ter ter shaduh Treïongriang naduh ka 7 th –June-2021 haduh ba la pynbna pat da kumwei, Kino kino kiba ialeh pyrshah, kin shah pynshitom katkum ki aiñ pyniaid shnong.
Kum shibynta ban ialap ban iakhun pyrshah iaka jingsniew u drok, ka District Nasha Mukt Bharat Campaign ne Drug Free India Campaign lyngba ka ophis jong ka District Social Welfare Officer, West Jaintia Hills District ryngkat ka jingiatreilang bad kiwei ki seng kala hiar sha ki shnong ki dong bapher bapher ha Jowai ban pynlong iaka jingpynshai paidbah halor ka jingktah u drok bad kiwei ki jingdih pynbuaid.
Ha ka 13 tarik Lber ruh ia kane ka prokram la pynlong ha ïungwalieh Loompyrdi Iongpiah ha kaba lawan ban iashimbynta da ki khun samla bad ki longkmie longkpa na ki sawtylli ki dong ba kynthup ia ka Chilliangraij, Umchangiar, Loompyrdi Iongpiah bad ka Loomkyrwiang.
Kane ka campaign kala sdang naduh u Risaw 2020 bad kan kut ha une u bnai Lber 2021.
Shwa ban sdang ia ka prokram ba la pyniaid da u Waiphang Chadap, Society for  Urban & Rural Empowerment, West Jaintia Hills.
Ia ki kyntien maitphang na u ma Alan Niangti, Waheh Chnong Loompyrdi Iongpiah ha kaba ula ong ba ka jingpynhap ne kynthup ia ka District jong ngi  hapoh ki 272 tylli ki District ne ki Hot Spot Area ka long ka khubor kaba kum ki nongialam shnong ngi dei ban shimkhia ban leh ei ei namar ka jingdon jong ki briew ne ki khun samla kiba ngop ha ki jait jingdih pynbuaid kat nangmih ki sngi ki nangbun bad ruh ka ktah ym tang na ka bynta ka iing ka sem jongki hynrei wat ia ka imlang sahlang jong ka shnong ka thaw ruh.
Ka Daka Bareh, Society For Urban & Rural Empowerment, West Jaintia Hills kum ka riew shemphang haba ai jingkren ka la batai shaphang ki jait jingdih ne ki drugs ba long Legal bad illegal bad kumno ki briew ki shim ban mad ne sdang ia ki kat haduh ba kin da poi ha u pud jong ka jingkyrni bad shah teh mraw ha ki jait jingdih pynbuaid.
Shwa ban poi shaba kut jong kane ka prokram lyngba ki kyntien khublei na ka D Lywait, Society For Urban & Rural Empowerment West Jaintia Hills District, u Damehiwot Pde waheh Chong ka Chilliangraij ula ieng ban ai ka jingkren lyngkot bad buh ruh ka jingkyrpad ia ki bor sorkar ba kin shimkhia shuh shuh ban leh kiwei kiwei de ki prokram kiba long ka atiar ban iada ne ialeh pyrshah ia ki jait jingdih pynbuaid.
Sa kawei ka khynnah skul la suba jur ba kala shah pynïap bad kane kala jia biang ha East Jaiñtia Hills District.
Kane ka jingjia kala jia ia kawei ka khynnah skul kaba pule haka kyrdan klas X, kaba la jah bad khlem wanphai iing ha kawei ka shnong kaba hap hapoh Khliehriat Police Station haka sngi Thohdieng.
Pynban la lap iaka metiap jong ka na Ar kilo ka lynti ban leit sha ka shnong Sutnga kham pajih na surokbah ha khlaw haka sngi Saitjain.
Ia ka metiap jong kane ka khynnah skul la lap haka por kumba 3 baje nohphai sngi da ki katto katne ki khynnah ba thmu leit kheit soh kiba la pyntip pat sha ki rangbah bad kiba haiing hasem jong kane ka khynnah hadien katto katne por.
La iathuh ba la lah ban pynthikna ia kyrteng bad ka jaka sah jong kane ka khynnah lyngba ka pla kot bad ki kot skul bad ka kyrteng skul.
Katkum ki dak ki shin haka met kane ka khynnah la lap ba don ki dak mong na ka dur khmat jong ka.
Ki pulit jong ka Khliehriat Police Station kila shimti iaka metiap bad kila ioh ruh iaka mobile phone jong kane ka khynnah.
Haduh bala thoh iaka khubor ka met jong kane ka khynnah ka dang neh ha Ar kilo bad la shai ka sngi yn pyndep ki pulit iaka jingdonkam jong ka aiñ.
Kumban shu pynkynmaw ba ha u bnai Nohprah 2020, kawei ka khynnah skul kaba dang pule klass IX kala shah pyniap bad suba shah lehbeijot ha kawei ka shnong kaba hap Ladrymbai OP.
Kane ka khynnah ruh kala jah shuwa shimiet bad haka sngi kaba bud la lap iaka metiap jong ka.
U Chairman jong ka Jaintia Hills Autonomous District Council (JHADC) u Dr.
Sankey Shangpung ula bteng ban sam shuki bad generator lyngba ka skhim SAG jong u snem 2019-20 bad u 2020-21 ha ka thain Bataw Lakadong MDC.
Haka sngi Thohdieng u Chairman ka JHADC dalade ula hiar sha ka shnong Borghat ban ai iaki shuki bad generator sha ka Balang Presbyterian Borghat.
I wei i khunlung ba dang shu dep kha ila shah bret dusmon hala i jong i kmie ha Ladthadlaboh, #Jowai ​.
Ia ine i khunlung ba la iap la lap na kyrpong ka ophis Home Guard Jowai hadien ba la tam bad bam da ki ksew.
Ki pulit jong ka Jowai Women Police Station kila wan shimti iaka metiap bad la rah sha Jowai Civil Hospital Ialong ban pyndep iaka jingdonkam jong ka aiñ.
La iathuh ba ine i khunlung i dei kynthei bad ka jingtohkit halor kane ka jingjia kala iaid shakhmat.
Ka Rising Star  bad ka Hills United Cricket Club kila jop haka lympung Ka Open to All T20 Cricket Tournament kaba pyniaid da ka All Jaintia Cricket Association (AJCA) kaba long haka sngi Thohdieng ha madan Jrisalein, Chutwakhu, Jowai.
Ka Rising Star kala jop iaka Chutwakhu da 60 run.
Ka Rising Star kaba la tied nyngkong kala buh iaka thong kaba 168 run bad liem 7 wicket.
Ka Chutwakhu haba beh ia katei ka thong kala kamai 107/10.
Katba ka Hills United Cricket Club kala jop iaka Khliehtyrshi Sports Club da 60 run.
Ka Hills United CC kala buh iaka thong kaba 191.
U Mewada Shylla marwei ula synniang sha u sup u thiar kamai run ka Hills United CC 89 runs.
Ka Khliehtyrshi Sports Club haba beh ia katei ka thong kala liem 7 ngut bad kamai 130 na ka 20 over.
Ki nongialehkai siat suloi ka Jylla hapoh ka lama jong ka Shooting Association of Meghalaya (SAM) kila ioh ban khur haduh 10 tylli ki takma na ka lympung 8th North East Zone Shooting Championship , kaba la long ha Guwahati, Assam.
Kane ka rynsan iasiat suloi kaba hynriew sngi kala long haka 4 tarik haduh 8 tarik Lber (March() 2021 bad la wan ia shim bynta ki long na ki jylla Assam, Manipur, Meghalaya, Mizoram bad Nagaland kynthup ki nongiakop ia siat sukoi na ka liang ki kynhun shipai (services).
Kine ki takma ki kynthup iaki 2 tylli ki takma ksiar bala ioh khur da ka Shirley M Kharbuli-25 meter sports pistol (Women bad u Dennyson Kyrsain-50 meter small bore rifle prone-Open Category (Men) Kiba la jop takma rupa ki long u Rohit Thapa u ba la jop ha baroh ar ka 10 Meter Pistol (Men-Junior) bad ha ka 10 Meter Pistol (Men –Senior),  ka Anjali Singh haka 50 Meter Small Bore Sports Rifle- Prone position (Women), u Dennyson Kyrsain ha ka 10 Meter Rifle (Men – Junior), ka Balarishisha Rani kala jop ha ka 25 Meter Sports Pistol- MQS (Women) bad ka 25 Meter Sports Pistol- ISSF (Women) category.
Kiba la jop takma rnong ki long ka Anjali Singh-10 Meter Rifle- MQS (Women) bad u u Dennyson Kyrsain uba la jop ha ka 10 Meter Rifle – ISSF (Men-Senior).
“Wat hapdeng ka jingbym iohlad bad ka jingbymdon laka jong ka jaka iasiat bad jingduna ki suloi iasiat (competition class weapons) kiba long kiba donkam ha kaba pynkhreh ia ki nongiasiat jong ka jylla na ka bynta ki jingiakop ia siat kiba bun ka Shooting Association of Meghalaya ki la lah ban jop bad ban wanrah takma bad wanrah burom ia ka jylla Meghalaya.
Kane kala la ai mynsiem iaka SAM bad ki nongsiat suloi bad kyrmen bad ka tnad Sports kan shim khia ban thaw ki lad ban tei ia ki jaka iasiat kynthup ban pynbiang ia ki tiar suloi kiban plie lad iaki nongialehkai ban sei iaki sap ki phong jong ki," la ong u bah John F Kharshiing, president SAM.
Ka MePDCL, Khliehriat Distribution Division kala kular ban pynioh bording ia kawei ka shnong kaba ym juh ioh bording la 8-9 snem kynthih.
Kane ka shnong kaba duh bording la 8-9 snem kadei ka shnong Suchen, East Jaintia Hills District kaba don 150 tylli ki longïing.
Ka Jaiñtia Youth Federation, East Jaintia Hills (JYF-EJH) bad ka Hynniewtrep Youth Council, East Jaintia Cricle (HYC-EJC) haka jingialam u John Pala, president JYF bad u Priouse Pale, president ka HYC hadien ba kila ioh jingujor na u paidbah haka 8 tarik une u bnai kila ujor haka sha u Executive Engineer, MePDCL, Khliehriat Distribution Division.
Dei hadien ka jingujor kine ki ar seng, ki engineer ka MePDCL bad ki nongialam kane ka seng kila hiar sha ka shnong Suchen haka 10 tarik une u bnai ban jurip ha kaba iadei bad ka jingduh bording kane ka shnong bad kumjuh ban pyntreikam iaka skim Saubhagya lane ka Pradhan Mantri Sahaj Bijli Har Ghar Yojana.
Ha kane ka jingleit hiar jurip ka MePDCL la iadonlang ruh ki nongialam shnong bad kala don ka jingialang kaba lyngkot ban iakren halor ki post light, transformer haduh ban pynpoi iaka ding ha manla ka thliew iing ha ki 150 tylli ki longïing.
Ki Enginneer jong ka MePDCL kila kular ban pyndep hapoh kane ka taiew.
Ka All Jaintia Tourist & Commercial Vehicle Association (AJTCVA) haka sngi Palei haka jingialang paidbah kaba long ha Paradiso conference hall kala ioh ban pynthymmai iaki nongkitkam jong ka Ia ka jingialang la pyniaid da u Lang Dkhar ha ka jingiadonlang ki President bad ki Secretary bapher bapher jong ki Association ki ba don hapoh Rilum Jaintia  bad kiba iasoh bad ka All Jaintia Tourist & Commercial Vehicle Association.
Ki nongkitkam ba thymmai jong ka AJTCVA: 1.
President: U Paila Kordor Lyngkot 2.
Vice President: U Lang Dkhar 3.
Secretary: U Deovolente Tang 4.
Assistant Secretary: U Chiborlang Suchiang 5.
Treasurer: U Satly Ryngkhlem 6.
Publicity Secretary: U Mihsalan Dhar 7.
Advisor: U Wil Dkhar Executive Members 1.
U John Lyngdoh 2.
U Paul Sumer 3.
U Apdame Papiah 4.
U Hameki Salahe 5.
U Block Tariang 6.
U Gerald Phawa 7.
U Dawyookioo Iongwai 8.
U Happy Rymbai 9.
U Monbait Syngkon 10.
U Emi Ksoo 11.
U Louvis Dkhar 12.
U Teimi Rymbai Auditors 1.
U Sebastian Suchiang 2.
U Pynsngainlang Phai Nalor ki ne ki Nongkitkam bad ki Executive Members baroh ki President bad ki Secretary jong ki Association bapher bapher  ki long ki dkhot ba pura jong ka AJTCVA.
Ka lympung ialehkai Cricket- Ka Open to All T20 Cricket Tournamnet kaba pyniaid da ka All Jaintia Cricket Association kaba la sdang mynta ka sngi da ka jingiakhun ka Lion Sports and Youth Affairs (LSYA) pyrshah iaka Umshangiar la hap ban pynsngeh noh na ka daw ba wan ther jur u slap ha madan Jrisalein, Chutwakhu, Jowai.
Ia kane ka lympung la wan ban plie paidbah da u ma Arwotki Sumer, Apex Council Member, Meghalaya Cricket Association haka jingiadonlang u President ka AJCA  u ma Eddy Shylla, Treasurer ma Embhahlang Shylla, General Secretary ma Issaiah Muksor bad kiwei de ki dkhot ka AJCA.
Ha kane ka lympung ki don haduh 10 tylli ki kynhun kiba wan iashimbynta kiba kynthup ia ka Khimmusniang, Moodymmai, HUCC, Khliehtyrshi Sports Club, 4-Mookaiaw United, Chutwakhu, Rising Star, Ummulong, Lion Sports & Youth Affairs (LSYA) bad ka Umshangiar.
Haba phai sha ka jingiakhun ka Umshangiar kaba la tied shuwa kala kamai 233 run.
u Ma M Pariat marwei ula kamai 100 run.
Katba ka LSYA haba la dei ka pali jong ka ban tied kala kamai 54 run bad liem 3 wickets bad ha kane ka por u slap ula ther jur bad la ban pynsangeh ia kane ka jingiakhun.
Ia ka jingiakhun ba dang sah yn bteng ha kawei pat ka sngi.
U Deputy Commissioner, East Jaintia Hills District ula thung da ka jingtohkit magistor halor ka jingioh dewiong ki kharkhana saiñ rnga dewiong (Coke Factory) kiba don hapoh ka District.
Kane ka jingthung tohkit magistor halor ki kharkhana sain rnga dewiong kadei hadien ba ujor ka East Jaintia National Council (EJNC) kaba la dawa na u DC ban tohkit nangno kine ki kharkhana ki ioh dewiong ban thang hadien ka jingkhang ka NGT ban tih dewiong naduh u snem 2014.
U Sambormi Lyngdoh, president EJNC ula ong ba u DC ula ong ba kan shim por haduh 4 sngi ban ioh iaka kaiphod u magistor halor ka jingioh dewiong ki kharkhana sain rnga dewiong ha katei ka district.
“Ngi shimkhia ban buddien halor ka jingieng rasong kine ki kharkhana namar ba kam shym la wanrah jingmyntoi iano iano, hynrei tang iaki riew shimet.
Kine ki kharkhana ki ktah iaka mariang bad ka koit ka khiah ki nongshong shnong ba ieng kine ki kharkhna nalor ba ki pynjaboh iaki tyllong um," la ong u Sambormi bad bynrap ba baroh kine ki kharkhana kim shym la bud ryntih ia ki aiñ iada mariang jong ka Ri.
Ki Waheh Shnong jong ki san tylli ki shnong naduh ka Saphai, Priang, Umdeiñlin,Tongkiad, Kyanmynsar Thlongmoo bad Iooksi ryngkat ki nongialam bad dkhot ka KSU unit na Saphai, Priang, Iooksi bad Umsalait haka 9 tarik une u bnai kila jurip iaka jingtei pynbha iaka jaka jngohkai Iooksi park ha Syrpoo kaba don harud ka Wah Kupli kila lap ba ka jingtrei kala iaid shait shait.
Ha kane ka jingjurip kine ki nongialam shnong bad ka KSU la lap ba ka jingtrei jngohkai pyrthei ha Iooksi Park, Syrpoo kadang iaid shait shait, hynrei kila pynpaw ka jinglyngngoh ba jingtrei iaka surok ban poi sha katei ka ka jaka la ieh shiteng bad sa kumba 500 metre khlem siang rong.
KSU bad ki nongialam shnong kila rai ba kin sa iakynduh iaki ophisar ka tnad Tourism ban pynkloi ban shna iaka surok khnang baki briew ki ban leit sha kane ka jaka jngohkai pyrthei kin khamsuk.
La buh mawnongrim ban pynbha ia katei ka Iooksi Park ha u snem 2020 Rymphang bad kane jinglut ban pynbha kala kot T.
10.
87 Klur bad kane la bei pisa da ka Ministry of Tourism, Govt of India lyngba ka  Swadesh Darshan Scheme.
Ha Iooksi yn tei ïaki dukan Café, ka Tourist information Centre, ki Traditional Hub bad kiwei kiwei ki jaka ïalehkai pynbyrngia.
Halor ka jingjia kaba sngewsih kaba la jia 10/03/2021 haka shnong Umsalait, West Jaintia Hills Distric ha kaba ki arngut ki hep rit kiba dei shipara trai kila shah bat haka bording electric tad haduh ba kila duh eh iala ka jingim kaba kordor, na ka liang ka 4-Mowkaiaw BCC ka suba jur ba kane ka lah ban dei naka daw jongka jingtrei torti bad ka jingkhein sting ki nongtrei ka tnad bording MeECL ha kapor ba pyndait iaki wire light ha ki post.
Ka 4-Mowkaiaw BCC kala dawa naki bor pyniaid District ban pynlong daka jingtohkit kaba bniah khnang ban lap iaki jingshisha baroh.
Bad haka juh ka por ngi dawa ba ka tnad MeECL kumjuh ka Sorkar kadei ban pyrkhat naka bynta ban ai iaki lad jingiarap sha kane ka longiing kaba mat ia kane ka apot.
Bun sien ngi juh iohi dala ki jong ki khmat halor ka jingshah ieh bein bad leh bym suidniew ka tnad MeECL ia ki shnong lane ki thain kiba sha nongkyndong wat ha pdeng ka jingpyntip bad ka jingujor naki bor shnong lane na ki riew shimet ruh.
Kane ka jingkhein stieng jong ka tnad MeECL khamtam ia kito ki Post light kiba la sarang bad pei thliew kumjuh ki tyllai kiba la jan dkut, khlempep kan buh iangi ki briew ha pdeng ka jingma namar ki lah ban kyllon bad dkut ha kano kano ka por ba wan ka lyer bad u slap ba kham jur.
Kumta, ka tnad MeECL bad ka Sorkar ka dei ban shimkhia bha halor kine ki bynta, ym ban shimkhia tang ha ka ban pyrkhing ha ka bill light, khnang ba kum kine ki jingjia kin ym wan jia shuh nangne shakhmat.
Khatduh eh ka 4-Mowkaiaw BCC ka phah iaka khubor sngewlem sha ki kmie ki kpa bad kiba ha iing ha sem jong kine ki hep rit kiba la khlad noh ba U Blei ka jingsuk un pyntngen iaki bad iai donlang ryngkat bad ki.
Da u Cleverson Shadap Manner Publicity Secretary 4-Mowkaiaw BCC.
Ki saw tylli ki tnad ka Khasi Students’ Union (KSU), ka Iooksi Unit, Umsalait Unit, Priang Unit, bad Saphai Unit kiba hap haka Laskein Block kila pynrem jur iaka tnad pynmih bording- ka MeECL halor ka jingleh thumur bad torti jong ka khlem da peit da sylli iaka ki wire bording kat haduh ba ka bording kala shim iaka jingim jong ki ar ngut ki shipara haka shnong Umsalait, West Jaintia Hills haka sngi Balang.
“Ka jingleh thumur bad torti jong ka tnad MeECL khamtam ka jingbym tista ban maramot bad jurip iaki Post Light man ka por, ka dei ka dawbah kaba wanrah ia kane ka jingjia ba sngewsih ha ka shnong Umsalait," la kynnoh ki nongialam ka KSU.
Ki nongialam ka KSU kila ong “Bunsien ngi shait iohi ba ha ki thaiñ nongkyndong ka tnad pynmih bording kajuh khein sting bha khamtam ban maramot iaki Post Light bad ngi shait iohi ruh ba bun ki Post Light kiba lah jan khyllem na ba bam sarang na trai u Post Light bad la donkam ruh ban maramot noh, hynrei haba leit ud sha kibor badei peit kim ju shah shkor.
" “Ka jingtrei torti bad ka jingbymbiang ka rukom pyndait ia u ‘Pin Insulator’ kala pynlong ia u wire bording ban lait na u ‘Pin Insulator’ bad iadei ha u post light kaba la pynlong iaka bording ban sam lyngba u post bad bat ia kine ki ar ngut ki shipara" la kynnoh ka KSU.
Ngi dawa jur naki bor sorkar khamtam ia u Myntri ka tnad pynmih bording ban siew bai lutksan (Compensation) noh mar mar ia katei ka longiing.
Ka KSU kan sa buddien ia kane ka kam tad haduh ba kiba ha ïing kitei ki khynnah kin ioh iaka hok ka jong ki.
Ar ngut ki shipara kila khlad hashen hadien ba shah bat bording haka shnong Umsalait, West Jaintia Hills District haka sngi Balang.
Kane ka jingjia shah bat bording kala jia haka por kumba 10 baje mynstep hadien ba uwei u khynnah uba bah ia la u para ba dang ar snem ula kum bat ia u stay wire bad kila shah bat haka bording.
Ha kane ka jingjia kine ki ar ngut shipara kila khlad hashen.
Kine ki ar ngut ki khynnah kiba la khlad ki dei u Ripynskhem Papeng (10 snem) bad u Ardaban Papeng (2 snem).
Ka Khasi Students’ Union (KSU) Mupyut Unit kala byrthen ban khang ïaka jaka pynlang ñiut ka Jowai hadien ba kala lap iaka jingleh torti jong ka Jowai Municipal Board (JMB) ban theh ñiut ha Mynkjai.
Ka KSU Mupyut haka jingialam u president Stanly Dkhar bad secretary Yophi Khyriem ha ryngkat ka jingiadonlang ki nongialam ka War Jaintia Circle u president Laitphar Syngkrem, general secretary Lurman B.
Talang haka 8 tarik une u bnai kila leit ban ujor ha u Deputy Commissioner, West Jaintia Hills District halor ka torti ka rukom theh ñiut haka jaka pynlang ñiut ha Mynkjai.
“Ki paidbah kila ud kila nam halor kane ka jingleh bym suidniew ki bor district wat la kane ka jaka ka ktah iaka mariang bad ka koit ka khiah u briew bad ki mrad mreng.
Baroh ki kali ba wan theh ia ki nuit ki la shu theh harud surok bad khlem don kano kano ka lad ban iada iaka jingjaboh ka mariang bad khuid ka suba ka sawdong sawkun kane ka jaka pynlang ñiut ha Mynkjai," la ong ka KSU.
Ka KSU kala ong ba ka tdem bad ka jingsma iwtung kaba mih na kane ka jaka kala ktah iaki nongshong shnong bad ki shem shitom ban ring mynsiem bad kala kynthoh ruh kumno ia kane ka jaka theh ñiut la buh ha ki jaka ba jan na ki shnong briew.
Nalor kata ka KSU kala ong ba kane ka jaka theh ñiut kala pynsniewduh iaka jingitynnad ki lum ki wah bad la pyndap da ki jaboh jabain ba har rukom.
Ka KSU kala byrthen ba lada ka bod synshar district, ka JMB kim shimkhia ban shna ia kane ka jaka theh ñiut haka rukom kaba dei kaba iadei bad ka mariang bad bym ktah iaka koit ka khiah u briew kin khang syndon ban bret ñiut ha kane ka jaka.
Ka Village Defense Party (VDP) jong ka Ladthadlaboh Dorbar Shnong hadien ba la bun ki briew kiba leh ia ki kam khlem akor kiba bym lah ban pdiang haka imlang sahlang khamtam haka por synia hapoh u pud u sam ka Ladthalaboh kala maham ba kan leh da kaba tyngeh ia kino kino kino kiba leh pyrshah iaki aiñ shnong la kidei kiba nabar ne ki nongshong shnong ka Ladthadlaboh.
Ki kam kiba la khang pyrshah ha Ladthadlaboh: Lada lap ïa kino kino kiba leh pyrshah ïa kitei ki jingmana kin shah pynshitom katkum ki aiñ shnong kumjuh ki bor aiñ sorkar.
Ka Hynniewtrep Youth Council (HYC) East Jaintia Circle bad Narpuh Circle kala byrthen ban ujor sha ka National Green Tribunal (NGT) halor ka jingioh jong ki kharkhana saiñ rnga dewiong (Coke Factory) ban ieng rasong ha East Jaintia Hills District haka sngi ba Ar.
Ka HYC haka jingialam u vice president HYC East Jaintia Circle Michal Chyrmang, u publicity secretary HYC Narpuh Circle P Syiemlieh, president HYC Narpuh Circle Keldrim Sumer kila leit ai da ka dorkhat ha u Deputy Commissioner, East Jaintia Hills District namar ba kiba bun ki kharkhana saiñ rnga dewiong ki dei kiba ioh ia u dewiong beaiñ.
Nalor ka jingujor halor ki coke factory, ka HYC kala ujor ruh halor jingwan khlong maw beaiñ ki nong Assam ha wah Malidor.
U Michal Chyrmang ula ong ba na kaliang u DC un shimkhia halor kane ka jingdawa jong ka HYC.
“Ngin ym ailad ban leh iaki kam beaiñ bad lada u DC um lah ban leh eiei, ngin hap ban ujor sha ka NGT ba kan pynshitom ia kiba pynkhein ïaki aiñ," la ong une u nongialam ka HYC.
Ka bor synshar district jong ka East Khasi Hills District haka 4 tarik kala pynmih iaka hukum halor ka rukom plie iaki dukan ha ki jaka nongkyndong bad ki shnong kiba don shabar jong ka sor Shillong.
Ia kane ka hukum la pynmih ban pyntreikam iaka jingbthah jong ka Sorkar katkum ka hukum kaba la pynmkih haka 4 tarik u Jylliew, 2021 bad katkum ka mat kaba 11 jong katei hukum kaba ai bor iaki Deputy Commissioner ban peit ia kino ki jait kam ban pyllait na ka jingpynjari naka jingkhang dam ban iakhun pyrshah iaka jingpang khlam COVID-19.
Ka Deputy Commissioner, East Khasi Hills District, Kong Isawanda Laloo kala ong ba ka jingplie ia ki dukan ha ki jaka nongkyndong bad baroh ki jaka kiba hap shabar jong ka Sor Shillong kan sdang naduh ka 7 tarik haduh ka 12 tarik u Jylliew, 2021 Kine ki harum ki long ki jingpynbeit iaka rukom ban plie iaki dukan dukdoh: Baroh ki dukan kiba die ia ki mar ba donkam, la shah ban plie katkum ka jingpynbeit jong ki Sub Divisional Officers (C) bad ki Block Development Officers ha ki jaka ba ki dei ban peit.
Kine ki kynthup ia ki dukan die mar bam, ki dukan die jingbam na bynta ki jingri bad ki dukan die ia ki tiar ki tar lane ki kor kiba iadei bad ka rep ka riang.
Ha ki jaka nongkyndong ha kaba ym don jingshah ktah lane duna jingshah ktah ha u khniang jingpang, la shah shuh ia kine ki dukan harum ban plie ym palat ia ka lai sien shi taiew ha ryngkat ka jingbud pyrkhing ia ki kyndon kumba la kdew harum: Kiwei kiwei ki dukan ki bym don kyrteng haneng la shah ban plie tang lada donkam palat bad katkum ka jingioh jingbit na ki SDO/BDO kiba dei peit, lyngba ki Rangbah Shnong.
Ki Kyndon : Ki SDO (Civil) bad ki Block Development Officer ha ryngkat ka jingiabeit lang bad ki Rangbah Shnong, ki CCMT jong ki Zone bapher bapher, kin pynbeit ia ka jingplie ia ki dukan ha kata ka rukom ba kan ym don ka jingialum kynhun jong ki briew ha kano kano ka jaka.
Ki Rangbah Shnong, Ki Market Committee bad CCMT ki dei ban kit khia ba ki briew ki bud ryntih ia ki kyndon ba la buh.
Baroh ki dei ban deng ia ki jain tap khmut tap khmat (3-ply cloth mask) lane ki N-95 khlem pep.
Ka dei ban don ka jingiajngai kumba 2 meter iwei na iwei.
Ki briew kim dei ban iaid kai ha ki jaka iew, khlem kano kano ka jing donkam.
La mana pyrshah ban plie ia ki dukan sha bad ja.
Lada lap iano iano kiba pynkhein ia ki kyndon ba la buh, yn khang syndon ia ki dukan jong ki lane shah dain kuna.
Baroh ki dukan shnong ki dei ban khang ha lane shwa ka por 3 baje janmiet.
La khang pyrshah ban rung sha Sor Shillong khlem ka pass kaba biang.
Ia ka jingiaid jong ki kali la aiti ha ki SDO (C)/BDO kiba dei peit ba kin pynbeit.
Kan ym dei ban don kano kano ka jingialum briew ha ki dukan lane ha kino kino ki jaka bad ki paidbah ki dei ban pyndep ia ki jingthied jong ki kloi katba lah ha ka por kaba lyngkot.
Baroh ki dukan ha ki jaka iew ki dei ban khang ha lane shwa ka por 3 baje janmiet.
Lada lap ia kino kino kiba iaid sharum shaneng khlem ka daw ba donkam, yn pynshitom katkum ka ain.
Ki nongshong shnong ka Pamrakmai kila pynpaw ka jingsngewnuh iaka Ramakrishna Mission Ashrama, Sohra halor ka jingwan theh jingiarap jong haka sha ki longiing kiba duk ha Pamrakmai haka 5 tarik une u bnai.
Haduh 82 tylli ki longïing kiba duk ba kyrduh khynthup ruh kiba don jingduna ka dkhot met bad kiba mad jingeh naka jingkhangdam ban iakhun pyrshah iaka khlam COVID-19.
Ha kane ka jingsam marbam ka Ramakrishna Mission Ashrama, Sohra la ialam da Manbha Lyngdoh ryngkat ka jingïadon lang u Maharaj bad ka kynhun jong u.
La iadonlang u Ma Harvis Phawa, waheh shnong barim Jalyiah), u Ma Joining Dkhar Waheh shnong barim Khliehmyntriang bad kiwei kiwei.
Shuwa ban sam iaki pynlong iaka jingialang ba lyngkot haka ba la pyniaid da u Ma Almeki K Shylla.
La ioh jingkren na u Ma Lukas M Shylla u ba long ruh u Ex-Waheh Shnong Pamrakmai u Ma Lukas M Shylla, U Manbah Lyngdoh nalor kiwei kiwei.
Balei shisha ko khun bynbriew, Ba ngim kyndit bynriew? Mariang ban ïa pynitynad, Ba ïoh ngi shah sympat.
Ka mei mariang ka ud ka tmang, Ki sim ki doh ruh ki ïam kthang; Ka bri u khun u Hynñiew Trep Balei ïa mariang ngin kheiñ snep? Ko Ri khasi ba shong ki Blei, Hynrei mynta pha don shaei? Ki lum ki wah ki ba don nam, Lajot lapra, bad la bud nam.
Na Khanapara sha Malidor, Ban peit ha nga ym i shong dor; Ki lum ki wah ki kylla rong, Namar ka spah ban leh sarong.
Jakhlia jakhlait la ker sawdong, Ha man ki shnong bad la ki dong; Nga ong shisha phi theh hangne? Baroh kin ong ki leh kumne! Mariang sawdong ngi la pynmong, Ha nga marwei te ka ïoh nong; Ynda haba la kylla dpei, Kan buh jingeh ïaki lawei.
Ki sim ba kynud la ki sur bun jait, Kine baroh ki la sdang duh jait; Ki dieng ki soh ba bun kyrhai, Kine baroh la sdang jah rngai.
Ki lum ki wah kiba don nam, Ban peit mynta te la i tmang; Tang ban ioh ka spah mariang, Ngi long pynban ki mangkariang.
Lano shisha keiñ khun bynriew, Ia mariang pat ngin pynbha briew? Ioh lap ba poi ka por kan dier, Kan long ïa ngi kum haka tmier By.
Pynhun Dhar, Ratacherra.
Ka Deputy Commissioner, East Khasi Hills, Kong Isawanda Laloo, IAS, haka sngi Saitjain kala pynbna ba kala shah ban plie iaka iew nongrep ha 7 Mile bad Lad Smit.
Katkum ka hukum ia kine ki iew yn plie naduh Sngi Nyngkong haduh Thohdieng haka por 7 AM haduh 5 PM.
Ka DC namar ka jingpur sted khlam jingpang COVID-19 kala buh ruh iaki kyndon ha kaba i Director pynthikna bad ban ai jingtip sha ki nongkhaii lane ka kynhun jong ki nongrep.
Ban jied ruh iaki jaka, jaka rung jaka mih, jaka ieng kali da kaba iamir jingmut bad ki BDO.
Iaki Car pass yn ai da ka tand ka kam rep kam riang bad ki BDO.
Ki Pulit bad ki Incident Commanders ki dei ban pynthikna ba kan don ka jingbud ryngkhi iaki jingbthah ne kyndon bad iada na ka khlam bad kino kino kiba leh pyrshah kin shah pynshitom.
Ka Dorbar Shnong Tympang Iawmusiang Jowai kum shibynta ban pynpaw iaka jingsngewnguh bad ban ai ka jingithuh iaki nongtrei kiba hakhmat eh ban iakhun iaka jingpang khlam COVID-19 kala kner la kti jingiarap jong ka da kaba synniang da u khaw haka sngi Saitjain.
Kine ki nongtrei kiba hakhmat ki dei nongtrei ka tnad ka koit ka khiah kiba la tip kum ki ASHA kiba dei ki nongtrei kiba rit, hynrei kiba len lada ban thom iaka sang ka ma ban leit jngoh bad ban iarap iaki briew kiba shah ktah haka jingpang khlam COVID ha kylleng ki longiing bad ki jaka set slung wat la ka jingioh ka jong ki kalong tang shi damli.
Ka Dorbar Shnong Tympang hapoh ka jingialam u Edystone Shylla bad ka shnong baroh kawei ban pynpaw iaka jingsngewnguh halor ka jingshakri kine ki ASHA kala sam da u khaw mar shi byrni.
Ha kane ka jingsam khaw la iadonlang u Chairman Shnong Wompher Nartiang, u Assistant Waheh Shnong Latu Nartiang, Secretary Shnong A Lywait, Assistant Secretary u ma D.
Nartiang bad kiwei de ki dkhot ka shnong ryngkat ki katto katne ngut ki ANM bad ki ASHA.
Ka Jylla Meghalaya kala kynjoh haduh 652 ngut ha ka jingdon jong ki briew ba ïap pang COVID-19 da ka jingkhlad biang sa 9 ngut haka sngi Saitjain.
