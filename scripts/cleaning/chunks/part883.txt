Ko paralok, to ngin tip ba ngi im ha ki sngi ba khatduh tam (end times) bad kiei kiei ki jia bad nangiaijia bad pyndep ia ka ktien ba lakren da u Blei.
Namar, ba kane ka pateng bynriew, kan ymleit noh tad ynda la pyndep ia kine kiei kiei baroh.
Ka bneng ka khyndew kin leit noh hynrei ki ktien jong nga (ktien U Blei), kin ymleit noh satia.
Mathaios 24:34-35.
Kumta kum ki briew ha sla pyrthei ngi hap ban mad ia kine kiei kiei, hynrei  kaba don  kamtam ia ngi mynta ka long ba ngin phai sha u Blei da ka dohnud baroh da kaba aiti ialade.
Katba ka por ka jingbitar jong u ka dang iaid hakane ka pyrthei kaba mynta.
“Ngan wan hajan jongphi ia ka jingbishar, Ngan long u sakhi uba stet pyrshah ia kiba leh byrtong, kiba klim, kiba smai lamler; pyrshah ia kiba ban bein ia u nongbylla ha ka bainong jong u, ia ka riew kynthei bad ia u khun swet, kita kiba pynkynriah noh ia u nongwei na la ka hok – bad ki bymsheptieng ia nga, ong u Trai ki paid".
Malakhi 3:4.
Hapdeng ka jingbishar bad ka jingbitar jong u Blei to ai ba ki khmat jong ngi kinphai sha u ba un pyllait ia ngi na kine ki jingjynjat ba mynta.
Un pyllait ia ka Ri bad iaka pyrthei hi baroh kawei.
Amen.
Ka sorkar India, ka la leit ban iarap sha Rajasthan, Punjab, Gujarat bad Madhya Pradesh, na ka bynta ban teh lakam ia ka jingmih jong ki puit, kiba pynjot ia ki jingthung ha kitei ki Jylla.
Ka sorkar India, kan sa pynher da ki drone ha ki khyndiat sngi ban sa wan, na ka bynta ban synreit dawai ban pyniap ia kitei ki puit, ong shuh ka kyrwoh jong ka sorkar India.
Ki don 21 tylli ki District ha Rajasthan, 18 ha  Madhya Pradesh, 2 ha Gujarat bad kawei ha  Punjab, kiba la thaw ia ki lad ban ialeh pyrshang ia kitei ki khniang, ong ka tnat rep jong ka sorkar India bad la iathuh ba la lah ban pynduh jait ia kitei ki khniang ha ka jaka rep, kaba long  47,308 jong kitei ki saw tylli ki jylla.
Kitei ki khniang, la iathuh ba ki leit pynjot lut ia ki jaka rep ha  Rajasthan  bad ha Madhya Pradesh bad mynta, ki leit poi ha Jhansi jong ka Uttar Pradesh bad kitei kin leit sha Ramtek jong ka Maharashtra.
La shim ba kane ka jinghiar thma kine ki puit, ka dei kaba sniew tam ia ki jingthung ha kine ki 26 snem ba ladep.
“Kane kam dei ka jingjia kaba thymmai bad ka la ju jia ha ki snem ba ladep ruh.
Mynta u snem, ka jinghiar thma jong kine ki pulit, ka long kaba sniew tam ha ki 26 snem" ong ka seng, kaba na Faridabad, kaba la tip kum ka   Locust Warning Organisation (LWO).
La ong shuh shuh ba kitei ki khniang, kim ioh ia ka bam kaba biang, ha kane ka snem bad kumta, ki kiew beit shaneng, kat shaba don ka jingbeh jong ka lyer.
Na ka liang jong ka Indian Council of Agricultural Research, ka kam ba kitei ki khniang, ki la pynjot ia ka jaka rep kaba heh haduh 40,000 hectare; wat la katta, kam pat don jur ka jing julor jong ki lyngkha rep kew, ki symbai dieng umphniang, ki jaka rep jhur bad kiwei.
U symbud myntri rangbah ka Jylla, ula kynnoh ba ka Mawmluh Cherra Cements Limited (MCCL), ka dei ka  kompeni ka bym larkam satia lane ha ka kyntien nongwei, kaba ki ong defunct bad katei ka  kyntien khlem pep, ka pynsngewsih jur ia ki spah ngut, ki nongtrei katei ka kompeni, kaba nyngkong tam ha ka Jylla lane lada iakren lei kum ha kine ki sngi, ka wan ha ka kyntien stigmatisation bad kitei ki kyntien, khlem pep, ki la pynduh mynsiem jur ia ki nongtrei bad wat ia kiba ha iing ha sem jong ki nongseng jong katei ka kompeni.
Ka dei ka jingshisha, ba ka MCCL, ka dei ka hati lieh bad ka dei ka rakot bam spah jong ka sorkar Jylla, hynrei halor kane ka phang, u wan  u dak jing kylli uba heh shi katdei bad uta u long, la kano (tang kawei) ka kompeni jong ka sorkar Jylla, ka bym dawa pisa na ka sorkar Jylla? Ka tnat sam bor ding jong ka sorkar Jylla lane ka MeECL, ka dei kawei na ki tnat, kaba la bam jhor ia ka pisa jong u paidbah bad ngim tip, la ngi don jingkhein ne em ban  iakren ia ka jingbam kruin jong katei ka tnat sam bor ding bad dang ha U Nohprah ba ladep, ngi kynmaw ba katei ka tnat, ka la shah pynduh ding, namar ba ka sangeh ka NEEPCO ban sam bor ding, na ka ram kaba T.
500klur tam.
Ym tang katta, to ngin iakren ia ka tnat MTC, kaba dei kawei na ki tnat, kaba la bam jhor ia ka pisa jong ki paidbah, hynrei katei, la iohi, kumba ka ioh shi ioh kali thymmai bad katei ka dei ka jing pyrshang ban pynkhie im ia ka bad nangta sa ka Meghalaya Housing Board, ka dei sa kiwei ki tnat, ka bym larkam shi katdei ha kaba ki nongtrei jongka, ki la ju ujor ia ka jing bym ioh tulop thikna.
Kim dei tang kitei, hynrei ngin ia peit sa ia ka bynta jong ka MeCOFED, kaba dei ban iarap ia ki nongrep bad ki nongri jingri, hynrei ka leh aiu sha katei ka tnat, wat ha kine ki sngi jong ka jing kutlad kaba khraw ha ki nongrep ha ka Jylla? Ka MCCL, ka dei ka kompeni, kaba la tymmen tam bad la ju tip ruh, ba ka dewbilat, kaba pynmih na katei ka karkhana, ka dei kaba bha tam ha ka jylla bad kaba sah, ka long tang ban pynkhlain ia ka, hynrei ka nam bad ka dor jongka, ka la don lypa ha iew ha hat bad haba ka hiar ka kamai jongka, ka sorkar Jylla, ka dei ban tied ia ka shyllang lajong bad ka dei hi ruh ka jing shisha; namar ba na baroh ki kompeni dewbilat ha ka jylla, ka dei tang ka MCCL, ba ki pyniaid da ki politician bad ki IAS, katba kat ka jingheh ka Star Cement, Top Cem bad kiwei ruh, ym shym la iohi, ba kin leit wad politician lane IAS, hynrei ki wad da kito kiba nang ban shet dewbilat bad kiba nang ban pyniaid iew ia dewbilat.
Na ka bynta ban lait na ka jingiabit ka jingpang COVID 19 bad ban lait na ka jingialum briew palat ha Steshon Mawsarong, ka Shnong ka la pynbeit kumne ia ka por plie dukan.
A) KA POR:-8 haduh 11 AM yn plie na ka bynta ki nongshongshnong ba hap ha ka Kynshi Pyllun.
B.
5 PM haduh 8 PM tang ki dukan Whole Sale na ka bynta ki Shnong kiba hapoh hapoh ka Mairang Civil Sub Division, lait noh ki Shnong kiba hap hapoh ka Kynshi Pyllun.
NOTE: Baroh ki Shnong kin hap phone shuwa sha une u number jong u Sordar Mawria 8787885205, namar yn ailad tang 5 tylli ki Shnong ha ka Shisngi.
La kyrpad ba phin iatreilang na ka bynta ka jingbeit jingryntih ka thied ka pet bad khamtam eh ban kohnguh ia ki kyndon ba la buh da ka sorkar.
Khublei Shibun.
Nongpoh: Ka FKJGP, Sohkhwai-Umdu Unit, ka la pynpaw lem ia ka jingsngewkhia halor ka jingeh kaba la iakynduh da ki nongrep Kait ha ki thain Sohkhwai ha Ri Bhoi, kiba la iakynduh jingeh ban pynpoi ia ki mar rep jong ki sha ki Iew ki hat bad kaba la pynlong ruh ia kitei ki Kait jongki ba kin shu pyut khlem da lah ban pyndonkam.
Haba pyntip halor katei, u Samla Banroy Wahlang, President ka Sohkhwai-Umdu Unit, u la ong ba ka seng ka la ioh ia ka jingud jingnam da ki nongrep kiba sah ha katei ka thain, namar ka dei ka thain kaba khlain bha ka rukom pynmih ia ki kait, hynrei ha kane ka por ba don ka pakhang shnong, kitei ki nongrep kim lah shuh ban pynpoi sha ki Iew ki Hat, na ka bynta ban ioh pisa haba ki die ia kitei ki kait.
Shuh shuh, utei u nongialam ka FKJGP, u la ong ba ka seng ka sngewthuh halor ka jingeh ha kaba kum kane ka por ba ka sorkar ka iakhun pyrshah ia u khning jingpang COVID-19, hynrei walta katta, na bynta ki nongrep hi la dei ban don ka jingpyrkhat kaba kyrpang, khnang ban lait sepei katei ka jingtrei shitom ka jong ki.
Na ka liang ka seng ka kyntu ia ka sorkar jylla ba ka dei ban shimkhia ban weng ia ka jingeh jong kitei ki nongrep kait bad kata ka long ba ki dei ban thaw ia ki lad ki lynti ban leit shim ia kitei ki kait na ki shnong kiba don ha katei ka thain Sohkhwai bad ba ka sorkar ka dei ruh ban shimkhia ha ka ban pyniaid iew na kitei ki kait, khnang ba ka ym long kaba sepei, u la bynrap.
Ki don hynriew ngut ki nong shang kai pyrthei, kiba la sah ha kawei ka krem ha Uttarakhand bad ka daw, ka long namar ba kim don pisa shuh ban sah hapoh hotel, namar ka jingkhang shnong ha India.
Kitei ki dei saw ngut ki shynrang bad ar ngut ki kynthei bad ki dei kiba na France, United States, Ukraine, Turkey bad Nepal bad ki la sah ha kawei ka krem kaba don hajan  Rishikesh ha ka jylla Uttarakhand, naduh ka 24tarik Lber 2020, ong u Rajendra Singh Kathait, uba dei uwei na ki heh pulit ha katei ka thain.
Ki pulit ki la shimti ia kitei ki hynriew ngut bad la leit ialam ia ki sha   Swarg Ashram, ba kin shong kynjah marwei, na ka bynta 14 sngi, wat la kim shym pyni dak eiei, ba ki don jingpang.
Ha shwa jong katei ka jingkhang shnong, kitei ki ia sah ha kawei ka hotel ha  Muni Ki Reti,  hynrei haba kim don pisa shuh, ki la mih noh na katei ka hotel bad leit sah ialade hapoh krem.
La iathuh ba u don uwei u khar Nepali, uba ju iarap lem ban leit thied ia ki jingdonkam jongki na sha ki dukan, katba lap.
Ki don 42 ngut ki nong sumar pang Covid 19, ba kynthup ia 23 ngut ki doktor, kiba la ioh ia kajingpang coronavirus ha ka Sir Salimullah Medical College lane kaba la tip, kum ka Mitford Hospital ha Dhaka.
La shim ba kitei ki doktor bad ki nos, ki ia bit jingpang, na  uwei u nongpang, uba leit shah sumar ha katei ka hospital bad uba buhrieh pat ialade, ba u don katei ka jingpang  coronavirus.
Ha ka sngi U Blei, la lap ia 13ngut ki doktor bad 7ngut ki nos, kiba ioh ia katei ka jingpang bad ha shwa jong kata, ha ka sngi saitjain, la test ia ki 69ngut ki nongtrei ha katei ka hospital, hynrei la lap ba kim don jingpang satia; katba ha shwa jong kata, kaba dei ha ka Sngi Palei bad sngi thohdieng, la lap ia ki 22 ngut kiba don ia katei ka jingpang bad baroh ki long 42 ngut.
U sla tympew u dei jait sla bala ju pyndonkam bha ha ka ri jongngi.
Watla bun ki tip ba u ne u jait sla u lah ban iarap pyllait naka jingsma shyntur hynrei bun kim tip ba u ai jingmyntoi shibun halor ka koit ka khiah jongngi.
U long shisha u sla kynbat uba bha khamtam iakito kiba don jingpang diabetes namar kine ki sla kilah ban iarap pyniaid beit iaka glucose kaba don haka met jongphi.
Haba bam iaki sla tympew, ka pynduna iaka jingdon ki cholesterol haka met bad iada ia u klongsnam jongphi.
Ha ki ki don ka bor ban ialeh pyrshah iaki jingpang bampong (Cancers) bad pynduna naki jingma haba shahktah na une u khniang jingpang.
Kidon ia kata ka microbial properties kaba lah ban iada naki khniang jingpang haka met bad kilah shisha ban iarap pynjem kloi iaki jingmong haba mynsaw.
Hato phi tip ia u sla tympew la juh tip ruh kum u kynbat dawai balah ban pynjah iaki jingkhuslai jingmut bad iarap ai jingshai haka jingim bad ka jingmut jingpyrkhat kaba kmen.
Kidei kiba bha naka bynta ka koit ka khiah jongka shyntur namar ymtang baki ialeh pyrshah naka jingsma shyntur hynrei ki iarap ruh ban iada naka jingbam khñiang ki bniat.
Ia ki sla tympew la juh tip ruh baki iada naka jingpang Asthma, ki jingpang Gastric bad kiwei kiwei de.
Ki sla tympew ki don kyrhai haki iaki jingbam tei met bad kilong kiba bha eh ban bam.
Kidon haki katto katne ki nutrients kiba kongsan kum ki Iodine, ki Potassium, ki Vitamin A, Vitamin B bad ki nicotinic acid.
Kine ki jait nutrients baroh kilong kiba bha naka bynta ka koit ka khian jongka met jongphi.
Hangne ki jingthoh ki kdew shai balei ngi dei ban bam iaki sla tympew bad kiei ki jingmyntoi bangi ioh haba bam iaki?– Ka jingpang diabetes ka dei ka jingpang kaba bna kylleng kylleng bad watla ki don iakita ki jait dawai anti-diabetic kiba lah ban sumar hynrei kan bha lada phi lah ban kiar na kaba pyndonkam palat iaki namar bunsien kine ki jait dawai ki ktah kylla ia u klongsnam bad ia u khyllai jongphi.
Daka jingktha iaki sla tympew ki lah shisha ban iarap iakito kiba don iaka Type-2 Diabetes bad ka pynkhlain iaki bynta ba shapoh jongka met.
Ka jingkiew ka cholesterol haka snam kalah ban kyntiew iaka jingshahktah ban ngat haka jingpang stroke.
Haki sla tympew don ki Eugenol haki kiba lah ban pynduna iaka jingkiew ka cholesterol haka met bad lada ka cholesterol ka biang kaba mut ka met ka phad euh ka biang.
Watla u kwai u lah ban kyntiew iaki jingma naki jingshah ktah naka jingpang bampong hynrei kynmaw baki sla tympew kidon haki iaki anti-Cancer compound haki.
Haba pynlwet ia ki sla tympew ki don haki iaki phenolic compound kum ki anti-bacterial, anti-mutagenic, antioxidants bad ki anti-proliferative.
Ki don ruh kyrhai ka phytochemicals kiba lah ban ialwh pyrshah iaki jingmong hapoh ka met kiba lah ban ialam shaka jingpang bampong.
Dhaka: Hynnin ka sngi, ki la don haduh 50 hajar ngut ki khar Bangladesh, kiba la pynkhein ia ki kyndon ban ia shong jngai iwei ia iwei pat, da kaba ki ia lum, khlem jingtap shyntur bad katei ka dei ha kaba ki leit sha ka shnong ha  Sorail Upazila jong ka Brahmanbaria district, kaba don mar syndah jong ka  Tripura ban leit on tep ia U Nayeb-e Amir Maulana Zubayer Ansari, uba dei uwei na ki nongialam jong ka  Khelafat Majlish, kaba la pynlong ha ka madrasa ha Bertola.
Katei ka jingbun paidbah, ka la pyndap ia ka surok bah jong ka Dhaka sha Sylhet ha Brahmanbaria bad katei ka la pynmih ia ka jing syier mynsiem jong kiba bun ha Bangladesh bad kumjuh ha Tripura.
Kiwei pat ki lad khubor ki iathuh ba ka Pakistan, ka la weng ia ka jing teh kyndon ban ia lum briew, na ka bynta ban ailad ia ki Muslim, ba kin rakhe ia ka lehniam Ramzaan, kaba dei ban long ha ka 23tarik Iaiong 2020.
La shim ia katei ka rai, ha ka jing iakynduh bad U President katei ka Ri, U   ArifAlvi bad ki nongialam Muslim bad la bthah ruh ba kito kiba leit sha ka jinglehniam Muslim, ki dei ban ia jngai haduh hynriew phut, iwei ia iwei pat bad ki dei ban da sop ia la ka shyntur  bad nangta ba kito kiba don jingpang jyrhoh ne shitmet bad kiba la palat 50 snem ka rta lane ki khynnah ba kim dei ban leit sha kitei ki jinglehniam.
Ka jingiap briew ha  United States, ka la poi mynta sha ka 40,000 ngut, katba kum ka jinglum jingtip jong ka  Johns Hopkins University.
Ka jingiap, ka la poi sha ka  40,585, ha kaba shiteng na kitei kiba iap ki dei na New York bad kiba iap ha ki 24 kynta ba ladep, ki long 1,997 ngut.
Ha India, ki lai tylli ki jylla jong ka  Telangana, Punjab bad ka Delhi, kin nym pynsting satia ia ka pakhang shnong, katba kum ka jingai jingmut jong ka sorkar India.
Ki sorkar ha Delhi bad ha  Punjab, kin teh lakam tyngeh ia ka pakhang shnong, haduh ka 3tarik Jymmang, katba ha Telangana, yn nang pynjlan haduh ka 7tarik Jymmang 2020.
Haduh mynta kiba ioh jingpang  coronavirus ha India, ki long 17,615, katba kum ka jinglum jingtip jong ka  Indian Council of Medical Research (ICMR) bad kiba iap ki la poi sha ka 556.
Ka Maharashtra, ka don eh kiba pang Covid 19, ha ka Ri, ha kaba ki don 552 ngut kiba dang shu ioh ia katei ka jingpang bad baroh kiba ioh ia katei ka jingpang ha ka Jylla, ki la poi sha ka 4,200ngut.
Shillong: U Conrad Sangma, myntri rangbah ka Jylla, u iathuh ha ka twitter jongu, ba la dep test ia kiba iajan bad ka nongpang kaba na Pomlakrai bad Laitkor Mawrie, hynrei la lap ba kim don jingpang satia.
U MR, u kyrpad ia ki Rangbah Shnong, ba kin bthah ia ki paidbah, ba kin nym iajan saia iwei ia iwei pat.
Ha ki khyndiat sngi ba ladep, kawei ka nongtrei jong U Dr John Sailo, kaba na Mawtharia jong ka thain Pomlakrai, ka la ioh ia ka jingpang Coronavirus bad dei halor katei ka jingjia, ba la phah test ia kito kiba iajan.
Shillong: Ka Sohra, ka la ioh mad ia u slap, uba 54.
2mm hynnin ka sngi, kaba sdang naduh ka por 8.
30 mynstep haduh ka por 8.
30 mynmiet.
Ha katei kajuh ka por, ka Shillong, ka ioh slap 25.
0mm bad ka Umiam, ka ioh slap 33.
6mm.
Mynta ka sngi, kitei ki lai jaka, kim don slap eiei, wat la ha Shillong ka long tang 0.
6mm.
Lashai ka sngi, kan don ka jingkhie eriong kaba stet kumba 30 haduh 40 kilometre ha ka shi kynta bad kan don ruh ka jinghap slap kaba jur, ong ka kyrwoh na ka tnat peit mariang jong ka sorkar India.
Lada nga kwah ban pynbna khubor na ieng.
Nga lah ne em mo? Bad nga hap leh kumno lada nga ban phah na ieng? Nga u visually impaired person sngew bha seh pynshai ianga.
Jowai: U District Magistrate ka West Jaintia Hills u la pynbna paidbah ba ia ka Curfew lane ka pakhang shnong na ka bynta ban iada ia ka jingpur u Kniang jingpang Covid 19 kan bteng biang naduh mynta ka sngi U Blei 19 tarik naduh ka por 12 baje shiteng meit haduh ka 12 baje shiteng miet ka 24 tarik une u bnai.
Na ka liang u District Magistrate u la hukum ia barok ki nongshong shnong ba kin bud ryntih ia ki jingbtah ka sorkar khamtam ban pyniajngai ia lade na kiwei pat ki briew la kumno kumno shi metre bad ban deng ia ki mask bad ruh ban sait bun bun sien ia ki kti da ka um bad sabon.
Hapoh kine ki sngi Curfew, yn ym shah satia ban don ka jingialum lang palat ia ka san ngut ha ki jaka paidbah lane shabar na ka iing lajong.
La khang pyrshah ia ki kali kamai, ki iew ki hat ba kin plie ha kine ki sngi Curfew.
Ki jaka ki ban shah ktah ha ka curfew ki kynthup ia ka Tympang Club lawmusiang.
Riatsiatsim, Mynthong Khliehmynkrem, Mynthong, Chutwakhu, Khimmusniang, Khliehiongriang, Lion Club, Lumkyrwiang, ChilliangRaij, Loompyrdi Iongpiah, Loomiongkjam, Panaliar, Dulong, Tpep Pale, Newhill, Moosalyngkat, Salaroh, Ladthalaboh, Dongmihsngi, Caroline Colony, Tyndowapung, Mookyrdup, Lumpariat, Mooralong Jowai, Mookyrdup bad ka Loompariat.
Kumjuh baroh ki shnong ki thaw kiba hap hapoh u pud u sam ka Thadlaskein C&RD Block, Amlarem C&RD Block bad ka Laskein C&RD Block.
Kane ka hukum kan nym ktah satia ia ki security forces lane ki pulit bad shipai, Ki nongtrei ha ka tnad ka koit ka khiah naduh ki Doctor ki Nurse, kiba die wholesale bad kiba die khutia ia ki Dawai Dashin, ia ki nongtrei ka Fire & Emergency Service, nongtrei ka MeECL bad Power Grid, ki nongtrei hapoh ka tnad Food & Civil Supplies Department, ki nongtrei ha FCI, nongtei Jowai Municipal Board, ki ba trei ha Telecom, Communications & IT Services bad CSC, ia ki nongthoh khubor Print and Electronic Media,.
Ia ki briew sorkar kiba don haka Duty, ki Banks & Treasuries, PHE, AH& Veterinary, Agriculture bad Horticulture, C&RD.
Shuh shuh kane ka hukum kan nym ktah ruh ia ka iaid ka ieng ki kali kit marbam kiba kit LPG Gas, kiba kit ia ki shipai, kiba kit ia ki tiar ki tar na ka bynta ki jaka ai jingsumar, ha baroh shilynter u surok bah.
Katei ka hukum ka la ong ruh ba ki driver lane ki handyman ki lah ban shah leh medical screeningHa kaba iadei bad ki dukan Rashon (Fair Price shops bad ki Dukan die marbam kumjuh ki wholesaler kiba la ithuh da ka bor district bad bor shnong ki lah ban plie ia ki dukan jong ki ha ka sngi Balang bad Saitjain jong ka taiew naduh ka por 9 am haduh 4 pm katba ki Wholesaler pat kin plie ha ka sngi ba-ar bad sngi Thohdieng jong ka taiew nadhuh 9 haduh 4 baje.
U District Magistrate u la pyntip ruh baroh kito ki pass kiba la ai ha shwa ka 16 tarik une u bnai kim nym treikam shuh.
Shillong: U myntri rangbah ka jylla Meghalaya u Conrad K Sangma mynta ka miet u la ai jing iaroh ia ka shnong Mawtharia, Pomlakrai kaba hap hapoh ka Mylliem Block jong ka East Khasi Hills.
U myntri rangbah u la ai khublei ruh ia ka Dorbar shnong Mawtharia kaba shim ia ka jing kit khlieh ban pynbiang marbam ia ka long ing hadien ba la don ba ngat ka jing pang’corona virus’ napdeng jong ki.
“Ka long kaei kaei kaba sngew tynnad ban ioh sngew ba ki nong shong shnong lem bad ka Dorbar ki long kaba kloi ban iarap ia kawei ka long ing hapoh ka shnong bad nga kyntu ia baroh ki paidbah bad bud nuksa na kane ka shnong kumno ban iarap ia iwei iwei kum ha kane ka por ba wan jia ka jing pang’corona virus’ hapoh ka jylla" la bynrap u Conrad K Sangma.
Na ka liang u myntri rangbah ka jylla, u la iathuh ruh ba ki briew ka tnat ka koit ka khiah,ki la wan ban lum kyrteng bad ban leh eksamin ia kumba 36 ngut ki ‘primary contacts’ na ka shnong bad ka kaiphod haduh mynta kam pat poi.
U la iathuh ruh nalor ki briew bad ki ophis ka tnat ka koit ka khiah, u myntri ba dei khmih kata u bah A.
L.
Hek ruh u la leit ban ia kynduh ia ka Dorbar shnong Mawtharia hapoh ka shnong.
Nongpoh: U Bah Hoping Kurbah, u la pynshai paidbah halor ka jingshah kynnoh ba u la pyni bor pyrshah ia ki nongap ha ka khyrdop COVID-19 kaba don ha ka shnong Bir ha Ri Bhoi, ka khyrdop kaba la buh da ka Synjuk ki 14 Shnong, na ka bynta ban pyrkhing ia ka rung ka mih kaba pathar ki paidbah jong katei ka thain bad ruh ban pyrkhing ia ki briew kiba nabar.
Haba pynshai halor katei ka jingshah kynnoh, u Bah Hoping Kurbah, u la ong ba um shem la don kano kano ka jingthmu ban pyni bor lane ban leh pyrshah ia kitei ki nongap ha katei ka jaka, hynrei kum u briew u don ki jingduna wat haba pyrshang ban leh ia kaba bha na kiba bha tam, kiba la wanrah ia ki jingbakla bad ka jingbym iasngewthuh jingmut hapdeng ki para briew.
Utei u Rangbah, u la ong, ba na ka liang jong u lei, u kmen ban iohi ba kitei ki nongialam shnong jong katei ka thain, ki la shimkhia ha ka ban buh ia katei ka khyrdop ha katei ka jaka, kaba long ruh kum shibynta ban pyrkhing ia ka rung ka mih ki paidbah bad ruh kaba long kum ka jingtehlakam ia ka jingsaphriang u khniang jingpang COVID-19.
Shuh shuh, u la ong ruh ba ka jingleit jong u sha katei ka jaka, ka dei hadien ba don ki kam kiba kyrkieh bad kiba ym lah ban kiar, kumta haba poi ha katei ka jaka kaba la buh ia katei ka khyrdop, la wanrah pynban ia ka jingiakren kaba ym sngewtynnad bad ka jingiania kaba markylliang.
Namarkata, na ka liang utei u Rangbah, nalor ka jingiaroh kaba u la ai sha kitei ki nongialam 14 shnong halor katei ka khyrdop bad ruh u la kyntu ia kitei ki nongialam ba ki dei ban buh ia ki briew kiba sngewthuh ban iakren, na bynta jong kito ki briew kiba don ia ki kam kiba kyrkieh, namar ha kaba kum kane ka por ba pyrkhing ia ka leit ka wan bad ki don shibun ki briew kiba don ia ki kam kiba kyrkieh bad kiba ym banse ban leit sha kiwei pat ki jaka.
Naduh ba la bna ia kane ka jingpang ba sngewtriem, kum kiba ngeit bad ka jaitbynriew baroh la ia pynlut por ha ki jingduwai bad shah jingit de.
Naduh ba la pynbna lei lei ia ka lockdown, ba la shu ia shong beit ha ki ing ki ing da kaba “Kohnguh ia ki nongsynshar", namar ka long kaba dei ban “Kohnguh".
Hoid ki don ruh ki bym Kohnguh Katkum ba la Pynbeit da “ki bor ba ha khlieh".
Ka pyndiaw eh ban iohi ia ki briew kiba ehrang ka dohnud haba kiwei ki nang Kohnguh, hynrei ma ki pat ha lyndet ki ia leh pyrshah.
Kiba kum kito ngin shu niew ia ki ba kim sngewthuh ei ei ia ka jingbha ban sa wan.
Haduh mynta ruh ngi iohi ba ki briew kylleng ka pyrthei ki dem ki duwai, ki ud ki iam ha khmat U Blei ba khrawbor bad ba iohi lut kaei kaba jia ha ka pyrthei.
Kum ka jylla Meghalaya jong ngi, ki ba ngeit bad bym pat ngeit ia U Jisu ruh, ki duwai ki phirad ha U Blei Nongbuh Nongthaw, ba Un sngew Un sngap ia ka jingud jingkyrpad U khun bynriew baroh ha ka pyrthei.
Katba ngi dang iai pynjur ki jingduwai ki jingphirad, to ngin phai sha ki jinghikai ki nongiathuhlypa, ka jingkren ka ktien U Blei, ka jingduwai kaba kumno U Blei Un sngap Un sngew ia ki briew haba ki iam haba ki kyang.
Bun ki jinghikai ngi ju iohi na ka jait bynriew Israel, kumno haba ki don ha tmier ka jingshah jop bad ka jingiap.
Mynba ki khun Israel ki shah jop ha Hormah, ka daw baroh namar ki kam sniew ba ki la leh ha pyrshah ki khmat U Trai.
Ha kaba kum kata ka por ki la phai sha U Trai.
Ka ktien U Blei ka iathuh ia ngi Deut 1:454, “Te ynda phi la phai pat phi la iam ha khmat U Trai, hynrei U Trai Um sngew ia ka jinglynniar jong phi lymne shah shkor ia phi".
Kane ka dei kawei na ki dak ba ngin iohi, lada ngi im ha ki kam sniew kam thala, U Blei Un nym sngew haba ngi kyrpad sha U.
Uwei na ki nongiathuhlypa ba khraw jong U Blei U Isaiah, U la iathuhlypa ia kane ban pynpaw kumno U Blei Un peit Un khmih ha ka por ba jynjar.
Ha ka jingshisha “ka kti U Trai" kam “shym la lyngkot “, ban iarap “ban pynim", lymne ka shkor jong U kaba khia, katba kam lah ban ioh sngew; hynrei ki jingbym hok jong phi ki la pyniakhlad noh hapdeng jong phi bad U Blei jong phi, bad ki pop jong phi ki la kah ia ka khmat jong U na phi, katba Un nym sngew".
Isa 59:1-2.
Ah nga pyrkhat ioh ki jingduwai jong ngi kin long lehnohei ha khmat U Blei.
Ka long ka por kaba ngin phla bad panmap ha U Blei ia ki jingpalat jong ngi baroh ba kin nym kah kein ia ka khmat U Blei ba Un peit ia ngi bad Un pyllait ia ngi na kane ka jingma kaba la tur hajan ki tyngkong ing jong ngi.
Nga sngewma ia ki ktien ki nongiathuhlypa ba lada ki pop ba ngi im, ba ngi leh, kin kah ia ki shkor jong U Blei long lehnohei ki jingduwai.
Uwei pat U nongiathuhlypa jong U Blei, U Mikah 3:4 U ong, “ Ynda kumta kin iam ha U Trai, hynrei Un nym phai ktien ia ki, Un buhrieh ia la ka khmat na ki pynban ha kata ka por, kat kumba ki la leh sniew ha ki jingleh jong ki".
Kine ki nongiathuhlypa da kaba shai kdar, ki la pynpaw ia kane, ba ki jingud jingduwai, ryngkat ki kam pop kam sniew U Blei da shisha Un nym sngew Un nym sngap.
Ngi la tip mynta kaei ka jingduwai kaba U Blei Un nym sngap.
To ngin peit katto katne ki jingduwai bad jingpan na U.
Nga kwah ban pyni da ki nuksa ar tylli.
1.
U Jonah : U Jonah U Blei U la khot ia U ban leit sha Ninebeh, hynrei Um Kohnguh, namar ka jingbym Kohnguh, U Blei U la sneng sympat ia U, kat haduh ba u la ioh ka jingjynjar kaba ym lah ban batai palat ban ia ka jingpang kaba mynta.
Ka daw ka long tang “ ka jingbym Kohnguh".
Ka jingbym Kohnguh ka long ka pop kaba U Blei U la sngewsih eh ban iohi ha ngi ki briew.
Katba nga dang thoh ia kane, la iohsngew ia ka jingkren iwei na ki Doctor Khasi na Karnataka, I ban jur ba ka jingsaitlah bad ka jingbym Kohnguh, ka long kaba sniew haduh katta katta.
Ha ka 16th haba la ai lad ia ki briew ban ia leit thied jingthied, nga ruh nga la leit ar ngut, ngi shem ha ki katto katne ki jaka ki briew ki Kohnguh ia kaban ia ieng jngai iwei na iwei pat, hynrei ha kiwei ki jaka pat ym I patiaw ei ei ia kaba la bthah ban ia ieng jngai iwei na iwei pat.
U Jonah ynda u la poi ha ka kut lad, ym don mano mano shuh ban dang iashem bad u sa tang marwei bad ha kaba kum kata ka por u la phai sha U Blei.
U Jonah ha shuwa ban bret ia u sha duriaw, u la phla hi dalade ba u la leh pop Jon 1:12 “ U te u la ong ha ki to shim ia nga bad to bret noh ia nga sha duriaw, kumta kein ka duriaw kan long jai jai ia phi; naba nga tip ba namar jong nga kane ka eriong kaba jur ka don ha phi".
Ah, ngi donkam eh ia ki briew kiba kloi ban Pynbeit, ban iathuh, ban phla ia ki jingpalat bad jingleh bakla baroh, dei hangta U Blei Un sngewbha eh.
U Jonah wat hapoh duriaw bad hapoh “u dohkha khraw ba la nguid ia u, u la don lai sngi lai miet".
Te kumta u Jonah u la duwai ha U Trai U Blei jong U na ka kpoh uta u dohkha… namar ka jingjynjar jong u, na ka kpoh ka dujok u la kyang bad u la kynmaw ia U Trai, “ Te U Trai U la kren ia uta u dohkha, bad u la prie noh ia u Jonah ha ka ryngkew".
Ka jingphai khmat sha U Trai da ka jingduwai ka jingsngewsih ba riewblei; U Blei U sngap bad U pyllait.
Ka long kaba donkam eh ban duwai ialade ba U Blei Un map ia ki pop bad ka jingjynjar Un pyllait da shisha.
Shillong: U myntri rangbah ka jylla Meghalaya u Conrad K Sangma mynta ka miet u la ong ba ka sorkar ka la shim ia ka rai ban pynkynriah noh ia baroh ki briew ba sahkut hapoh ka Bethany hospital kiba lait na ka jing pang ‘corona virus’.
U Conrad K Sangma u la iathuh ruh ba nalor kiba ba thiah pang hapoh ka hospital, kala don ruh ka jing eksamin ia ki doktor bad ki nurse, hynrei la lap ba ki biang lut ia ka met ka phad katba sa 3 tylli ki kaiphod kim pat wan.
Haba dei bad kiba thiah pang kiba lait na ka jing pang ‘corona virus’, u myntri rangbah u la ong ba kin don kiba yn phah leit noh sha ing, katba bun na ki kin hap sah sha ki jaka sah kyrpang (quarantine centre).
U myntri rangbah ka jylla u la ong ruh ba kumba14 ngut ki doctor bad ki nongtrei ka Bethany hospital kin don hapoh ka hospital ha kine ki sngi ba pakhang shnong lane ka ‘lock down’ ha baroh ka ri India.
Shillong: Ka ophis jong U Deputy Commissioner (Supply), ka pyntip ba baroh ki dukan reshon jong ka NFSA bad Non FSA, kin plie ha ka 20, 21, 22 bad 23tarik Iaiong 2020 naduh ka por 9baje mynstep, haduh ka por 4baje janmiet.
La ong shuh ba ki dukan die mar bam, kiba la ithuh da ka sorkar, kin plie ha kitei hi ki juh ki sngi, ha katei hi kajuh ka por.
Na bynta ki nong kyndong, ka jing ia pynbeit kan long bad ki Rangbah Shnong ha ryngkat bad ki BDO jong ki jaka ba ki peit.
La bthah ruh ba ki dukan die jhur, die doh kin plie ha kitei ki sngi ba la buh.
Shillong: Ha kawei ka jingjia aksiden, ka ba la jia mynnin ka janmiet ka wei ka trok ka ba don ia u number kali NL.
02N 4222 kaba kit ia ka rong siang surok (bitumen) ka la kylla khongpong ha ka shnong Lum shnong hajan ka khlaw IB.
Ha ka jingtohkit halor kane ka jingjia la lap ba kane ka trok ka dei ka ba wan na Beltola Guwahati bad ka ba dang thmu ban leit sha Mizoram.
Ha kane ka jingtohkit la lap ba ha kane ka trok don 6 ngut ki briew ki ba shong,u wei u dei u nongniah uwei u dei u nongiarap katba 4 ngut ki dei ki ba la kiew ha kane ka trok na ki thain Deichynrum bad Byndihati.
La iathuh ba kine ki 4 ngut ki  la rieh hadien jong ka top ba thep iaka rong siang surok (bitumen) ban lait na ka jing shah talasi.
Ki 2 ngut na kine ki briew ki la khlad noh ha shen katba u wei pat u la khlad noh ha hospital namar ka jing mynsaw kaba jur na kane ka jingjia.
Kat ba ia u wei pat la lah ban sei hadien ka jingtrei shitom kaba 6 kynta namar ka jingshitom ban sei ia u namar ka jing jur slap u slap baroh shisngi.
Ia u ne u briew la pynkit noh sha Silchar Medical College ban ioh iaka jing sumar.
Ia ki 3 ngut ki ba la khlad ha kane ka jingjia la aiti noh sha ki bahaing jong ki hadien ba la pyndep ia ka post morten.
Na ka liang ki pulit ka Lumshnong ki la kem noh ia u nongniah bad u nongiarap kane ka trok bad la register ia ka case bad ka jing tohkit kaba bniah ka dang iaid sha khmat.
Shillong: Ka District Magistrate, East Khasi Hills District, ka la pynjari korphiw, kaba trei kam naduh ka por 6baje mynstep jong ka 20tarik Iaiong 2020, haduh ka por 6baje mynstep jong ka 26tarik Iaiong 2020.
Katei ka korphiw, kan trei kam ha baroh ki jaka jong ka Cantonment, ki jaka Municipal, ki jaka jong ka Mawlai Block bad ka Mawpat Block, ki jaka ka Mylliem Block naduh na jingkieng Umshyrpi haduh ha 7mer, nangta ki shnong jong ka Madanriting, Mawblei, Laitkor, Nongkseh, Umlyngka, Lawsohtun, Mawdiangdiang, Siejiong, Diengiong.
S.
K.
NMynta haba ka pyrkhat ia kata ka ktien ka Niakha, ka la rai kut ba lada tang shu ioh lad ban mih na iing kan leit beit bad la ka Niakha.
Da ki taiew ka Rida kam shym la ioh lad satia watla ka pyrshang da bun ki rukom ban pan leit iew na la ka kmie.
Ka jingshah set khop hapoh iing ka la nang pynbitar ia ka mynsiem ka Rida.
I Niakha ka Rida i la lyngngoh ba ka Rida kam ju wan mih satia sha dukan watla, toi ha ka jingshisha ka Iewduh ka dei ka Iew kaba ym don ba lah ban kiar namar baroh ki jingsiew ha iing kiba bun hi ki shaniah nangne.
Ha kawei ka sngi katba dang iakhana bad i Kong Mer i Niakha ka Rida i la kum kylli biang.
“I to i khun kha jong nga im ju wan mih shuh shane…?" La kylli i Niakha ka Rida“Tip nga kynmaw tang kato hi shisien ba i wan wad iaphi… Hadien kata ngam ju kynmaw shuh ban iohi ia i ia i to i Kmie jong ka ruh ngam ju iohi syrngiew shuh…" La phai ktien i Kong Mer“Hooid kein phi… Tip ki ia long ia man kumno… " la kren lyngngoh sa i Niakha ka Rida“Ioh ki sngewsih na ka Dukan pynban ba phi shong hi noh…" La buh jingkylli i Kong Mer“Ni tip shuh kein Mei Ieid, haba khlem da dei hok pat yn leh kumno kein… Ki la dei kein ban sngewthuh khamtam i Kmie jong ka…" La bynrap nia i Niakha ka Rida“Lada phi lap por phi la dei ban leit wad ia la i khun Kha namar i dei u symbai u Hynmen …" La ai jingmut i Kong Mer“Ka dei Mei ieid.
Sa tang sngi Robibar hi ba lait hynrei ban sngi pohia te la shitom haba kumne phin lap shano…" La ia mynjur i Niakha ka RidaKa jjngai jingmut i Kong Mer ka la nang iai kyrsiew ia ka dohnud i Niakha ka Rida.
Ynda la poi ha iing ka pur iathuhkhana shaphang ka Rida ha la u lok bad la ki khun.
Hangta ruh ki la ia pynpaw ka jingsngewlem ia la ka Bakha.
Kumta da kawei ka jingmut ki la iakut ban leit mih sha iing ka Rida i Nia jong ki ha ka sngi Robibar kaba bud.
“Ngi la dei hooid ban leit wad ia i Nia bad i Bakha bapli.
" La ia mynjur lem kiwei pat hapoh ka iing.
I Niakha ka Rida i la sngew kmen ba baroh ki la ia mynjur lang ban leh kumta.
Kumta ha ka sngi babud marsien poi ha Iew, i Niakha ka Rida i la iathuhkhana ia kata ha i Kong Mer“Mei ieid, mynnin mynmiet ngi la ia kut ban leit mih noh sha iing i Khun Kha kumba ai jingmut lem ma phi.
Nga da sngew dei palat ia kato ka jingmut ba phi ai namar da lei lei kum ki nong Kha ngim dei hi ban klet ia i mat pyni u Hynmen.
" La iathuh bniah i Niakha ka Rida“Kumta kein ka dei palat.
Phi Kong Thei kum ban shu ong noh namar ka ju don hi ka jinglong briew, ka jinglehrain khamtam haba duk ban leit ban mih sha iing kito kiba kham riewspah kham ioh kham kot.
Lehse i Nia bad i Khun Kha jong phi ruh ki don kaba kum kata ka jingeh ha ka jingim jong ki ha kaba iadei bad phi…" La nang bynrap nia shuh shuh i Kong Mer“Ka dei kata Mei ieid, la Robibar ynda ngin leit ngin hab ban kren ia kata ruh imat ba kin ym don bapli kynrad kum kata ka jingsngew".
La phai ktien sa i Niakha ka Rida“Ka bha ban sngewthuh kumta… Namar kum ngi ba mih na iing baduk kata ka jingsngew ka dei kawei na ki jingeh.
" La pynkut ktien i Kong MerKumta ruh ha ka kata ka sngi ki shu ia pynkut ktien hangta shaphang kata ka bynta.
I Kong Mer i la sngew tynnat eh haba iohsngew ia kata ka khubor ba i Niakha ka Rida i iathuh.
Haba la poi ka Robibar na ka iing i Niakha ka Rida khlem da iathuh ki la hiar ban leit sha iing ka Rida ka khun kha ha Jaiaw Shyiap.
Kumba iuh tdong bsein marsien iohsngew ia ka sur ka Niakha katba ka dang khot“Rida o Rida….
"Ka Rida ka la mih wut na iing ban leit khmih.
Hangta hi ka iohi khrui saw ngut ki iawan ki jong i Niakha jong ka ryngkat u lok jong ka bad ki khun jong ka ar ngut.
“Ale ale Niakha… " ka ialam na khmat na khmat“Kumno phi long…?" Ka la kylli.
Nangne shakhmat ka jingïakhun ban ïada naka COVID -19 ka dei ban long da ka lynti kaba shai, kaba stad, ka mynsiem sngewlem bad ka jingïatreilang.
Kaba dei ban shai kdar ka long ba kane ka jingïakhun kam deï ka kam ba tang shï bnaï lane arbnaï hynrei kan long haduh ba ynda lah ban thaw ki dawai (vaccine).
Hap ban shai ruh ba ym don ba lah ban tip satia mano ba kit ïa kane ka jingpang tad haduh ba ynda la sdang kem pang.
Dei na kata ka daw ka jingkitkhlieh shimet shimet ka long kaba kongsan.
La hap ruh ban shai ba donkam ban sumar ïa ki nongpang covid 19.
Ki nongtrei ka koit ka khiah ki dei ki shipai ha khmat duh ban kit ban sumar ïa kine ki nongpang.
Shuh shuh jar ba ki nongpang covid -19 ki khlad noh dei ki nongtrei ka koit ka khiah ryngkat bad ki pulit kiban hap pyndep ïa ka met.
Ha kajuh ka por ki don katto katne ki mat bakongsan kiba lah pyntreikam ha la ki iing ki sem la jong bad ha la ki shnong ki thaw khnang ban lah ban ïada.
Ym lah ban ap ïano ïano ban ïada ïalade.
Dei ka jingkitkhlieh ha la iing bad ryngkat ryngkat bad ka dorbar shnong lah ban ïada khambha nangne shakhmat.
Kine ki mat ki long tang ban tip, ban shai, ban sngewthuh bad ban pyntreikam.
Paris: U Luc Montagnier uba long u saiantis jong ka ri France uba la shah pynkup burom da ka Nobel Prize ha ka snem 2008 ula pynpaw sha ki lad pathai khubor ba ia u khniang jingpang COVID-19 la shna ha laboratory (jaka shna bad pule shaphang ki dawai, khniang jingpang bad kiwei).
Une u stad saian ula iathuh ruh ba ka jingmih jong une u khniang jingpang uba thymmai ka long ba lehse ki don ki briew kiba kwah ban shna ia u dawai ban iada na u khniang jingpang HIV (Human Immunodeficiency Virus).
Ha ka jingiakren bad ki lad pathai khubor jong ka ri France u professor Montagnier uba la pule bniah bad lap ruh ia u khniang jingpang HIV ula iathuh ba ka jingiasnohlang jong ki katto katne tylli ki bynta jong u khniang HIV, nangta wat ki khniang jong ka jingpang malaria bad u corona virus uba thymmai uba la khot COVID-19 ka la pynsuba jur ia u ba un poi sha kawei pat ka rukom pyrkhat bad kata ka long ba ia une u khniang jingpang COVID-19 la shna ha laboratory ym shuh kumba kiwei pat ki myntri hima sima ka China ki iathuh ba u sdang na ka jaka die mrad ka Huanan kaba don ha Wuhan.
“Ngi la poi sha ka rai ba ka la don shisha ka jingpynkhih da ki briew ia une u khniang.
Ngam lah ban batai lut shaphang kane ia mynta, hynrei ka don ka model kaba ai jinghikai ia ngi baroh kiba pule shaphang ki khniang (virus) bad ia kane la shna da kaba peit bniah ia ki khniang kiba don hapoh ki lymbit.
Hynrei halor kane ka model ngi ai shuh shuh ki pynkhih da ki bor briew (sequence) kiba pynmih kum ia u khniang HIV jong ka jingpang AIDS.
Kumta kane kam dei ka bor mariang.
Ka dei ka kam jong ki briew kiba tbit bha ia kane ka bynta kiba don ka jingtip kaba bniah ia ka molecular biology", la ong u Montagnier sha u nongthoh khubor ka CNEWS.
“Ngam kynnoh iano iano ruh.
Ngam tip mano ba la leh ia kane bad balei hynrei ka lah ban long lehse ba ki kwah ban shna ia u dawai jingiada na ka jingpang AIDS", la bynrap shuh shuh u Montagnier.
“Nangta ngim dei kiba nyngkong kiba lap ia kane ka jinglong u COVID-19.
Ka kynhun jong ki stad saian jong ka ri India kiba la paw bha kila thoh nyngkong ia kane kajuh ka jingshisha kaba ngi ruh ngi la lap.
Hynrei kaba sngewsih ka long ba kane ka kynhun kan hap ban weng noh ia ka jingthoh jong ki", la pynshai biang une u stad saian jong ka ri France.
Ka jingkynthoh jong u Montagnier sha ki lad pathai khubor shaphang une u khniang jingpang ka la pynklumar shikatdei ia ka jingmut jingpyrkhat jong kiwei pat ki stad saian.
Ki don ruh kiba la kren pyrshah ia ka jingkynthoh jong u Montagnier da kaba ong ba kane ka jingong jong u ka long kaba bakla shibun.
Uwei na kine ki stad saian jong ka ri France hi u Etienne Simon-Loriere jong ka Institut Pasteur, Paris ula ong, “ka ialait shibun na ka jingsngewthuh.
Kine kiei kiei kiba la lap ba ki iasnohlang ki don ha kiwei ruh ki khniang jingpang kiba dei na kajuh ka iing (family) lane ki khniang corona kiba don ha mariang" sha ki lad pathai khubor jong ka AFP.
Kumba katto katne taiew, ka la don ka jingsuba ba ia une u khniang la shna bad lait bakla sha ki paidbah jong ka shnong Wuhan na ka Wuhan National Biosafety Laboratory kaba la pyntbit bha shaphang ka jingpule ia ki khniang corona kiba pher naduh u snem 2000 hynrei kat haduh mynta ym pat lah ban ioh ia ka jingshisha kaba skhem.
Hynrei ka jingkynthoh jong u Montagnier ka la pynlong ia ka jingiatainia kaba jur hapdeng ki saiantis.
Kumjuh ruh ka sorkar jong ka ri America ka la peit bniah bad trei bor bah ban lap ia ka daw ka jingsdang jong kane ka jingpang khlam la ka dei shisha na ka mariang kumba ka sorkar China ka la pynshai ne na ka jaka pule khniang jingpang jong ka Wuhan kumba ka sorkar China ka la len.
Shillong: Uwei u samla u ba kyrteng U Wanbok Sohbar 18 snem karta u la khlad noh hashen hadien ba u la shah bat ha ka ding elektrik ha ka por kumba 11:00 baje mynstep.
Ki lad khubor, ki iathuh ba mynta ka sngi ha ka por 11:00 baje eiei ki pulit ki la ioh ka jingtip lyngba ka phone ba la pyntip da ki briew jong ka shnong ka Shallang Sohbar halor ka jing shah bat ding elektrik jong u wei u khynnah samla ha ka tei ka shnong  bad ki pulit ki la hiar mardor sha katei ka jaka ban jurip sha katei ka ja ka.
La iathuh ba u wanbok sohbar u la ngat ha kane ka jingjia ba sngewsih  katba u dang thmu ban leit pynjhieh hajan u wei u post elektrik, hynrei ha kane ka por hi  u la shah tan syndet ha ka bor elektrik  jong u post haduh ba un da ing khong na ka jing shah thang ha ka bor ding elektrik bad khlad noh ha shen.
Ha kaba ia dei bad ka ne na ka liang ki pulit ki ladep ban leh ia post mortem bad ki jing donkam baroh  bad ia ka met jong u ne u samla  la ai ti sha ki bahaing ban pyndep iaka ba donkam  Na ka liang ki pulit ki la shimti ban tohkit ia katei ka jingjia.
Lai ngut ki briew kiba don ha Mizoram house ha Mumbai, ki la ioh jingpang  coronavirus.
Kham mynshwa, ha ka 13tarik Iaiong 2020, kawei ka nongpang cancer, kaba don ha katei hi ka jaka sah ha Mumbai, kaba dang 22 snem, ka la ioh ia katei ka jingpang corona.
Bun ki khristan hangne ha ka ri jong ngi ki khuslai namarba kim ioh leit jingiaseng shuh ha ïingmane khamtam ha ki sngi Sunday.
Bun ruh kiba kynnoh ia u Modi bad ia u Conrad Sangma namar ki pynbna ban khang noh ia ki jaka mane Blei ban iada na ka jingpur stet u khñiang coronavirus.
Don bun kiba kynnoh ba hana ka dei ka buit ban pynduh ia ka niam khristan.
Ka jingsngewsih jong ki ka long, ki ong, “Ngi la duh ia ka jingmane Blei.
"Paralok, ban weng noh ia kata ka jingkhuslai bad jingpyrkhat bakla jong phi to ngin ia pule na ka Bible kumno ba la hikai ia ngi ban ioh ia ka jingmane Blei kaba shisha.
To ngin ia peit na u Ioan.
4:23, ki kyntien kiba ong, “Hynrei ka por ka jia, bad ka long mynta keiñ, haba ki nongiamane Blei kiba shisha kin ia mane ia U Kpa ha ka mynsiem bad ha kaba shisha; naba u Kpa ruh u wad ia kiba kum kita ban mane ia u.
"Paralok, lada ngan shu iehnoh tang hangne ruh nga ngeit ba ka la pynshai kdar ia phi.
Hynrei na ka bynta ki bym sngewthuh bad kiba ong ba U Blei u don tang ha îingmane, ngan shim khyndiat ia ka por ban pynshai lem.
Lehse kin sa don bun ki ban pyrshah ia nga, hynrei nga kyrmen ba kin don katto katne ruh kiban pdiang bad iamynjur bad nga.
Paralok, ha ka jingsngewthuh jong nga te kane ka aiñ Lockdown ka ai jingmyntoi shibun ia ngi ha ka jingmane Blei.
Lada ngi puson bha ia kitei ki kyntien ba u Jisu u la kren, kane ka jingmane Blei jong ngi ha la ïing bad shimet shimet ka pynsngewbha pynban ia U Blei.
Kato ka kynthei nong Samaria ka la iathuh sarong ha u Jisu ba ki kpa tymmen jong ka ki iamane Blei ha ka temple halor jong uta u lum.
Te u Jisu u la pynrem ia ka ba kata ka jingmane ha ka temple ne ha ïingmane kam long kaba shisha.
Ka jingmane Blei kaba shisha ka long ha ka mynsiem, ha la ïing bad marwei la marwei.
Nga kyrshan ia ka jingong jong uwei u nong Seiñduli uba la ong,"Kiba leit jingiaseng ha ki 6 tylli ki ïingmane ha Seiñduli kim leit ban mane Blei, hynrei ki shu kwah ban iakob, kham sawa ka mait jongno.
" Nga kyrshan bha ruh ia ka jingong jong u babu Soso Tham ha kato ka jingthoh jong u shaphang ki Daw leit jingiaseng ba u la ong ba kiba leit jingiaseng ki leit tang ban pyni riam thymmai, ban ioh jingiaroh na ki phadri, ki tymmenbasan, ki bishop, ki pastor…Don ruh kiba leit jingiaseng tang ban iakynduh ia ki baieit bathoin, ban peit lorni ia ki para briew, ba ki thait ban shong ïing bad kumta terter.
Wat kita ki heh ki haiñ kiba shong ha khmat ha khmat ryngkat ka sut bad u tai ha ryndang ruh kim leit ban mane shisha ia u Blei.
Peit kumno ba ki burom tang ia ki para ba deng tai.
Hynrei ha kane ka por ba wan ka khlam pat ka la long ka jingkyrkhu kaba khraw shisha ia ka mynsiem jong ngi.
Namar haba ngi mane Blei ha la ïing bad shimet shimet te ngim donkam ban da phongsut, ban teh tai… Ha ïingmane jong ngi ngim ju mane ia u Blei.
Balei ba nga ong kumta.
Namar ha ka ktien phareng ia ka jingmane la khot “Worship".
Kane ka mane ne worship ka long kaba jylliew katta katta.
Namar haba ong “Worship" ka mut ba ngin da dem ngon ha khyndew.
Ha ïingmane jong ngi pat ngim ju iohi ia uno uno ne kano kano kiba mane da kaba dem ngon ha khyndew.
Bad lada don uba leh phylla kumta ki tymmenbasan bad ki pastor kin beh noh na ïingmane.
Ïa kiba leit ban dem ngon kin kynnoh ba la khie lamwir.
Nga la iohi ba lada don kiba duwai bad pyndonkam tang ia ka ktien “Haleluiah" ruh kim ai kam shuh.
Hynrei haba ngi mane marwei ha la ïing pat ngi lah ban leh katba ngi mon.
Ngi dem khohsiew, ngi dem ngon da pyllup, ngi ong “Haleluiah" ruh ym don ba pynwit ia ngi.
Kane keiñ ka jingmane Blei kaba shisha bad ka khuid khlem jingpynrem bad khlem arsap.
Ïa kum kane ka jingmane U Blei u kwah bad u pdiang sngewbha.
Bun ki khristan jong ngi ki ñiew ba ka ïingmane ka dei ka ïing shong U Blei.
Kumta ki don ka jingngeit bieit ba haba leit jingiaseng ha ïingmane ki leit ban iakynduh ia U Blei.
Ki briew kiba leit jingiaseng ha ïingmane ki da pynrit bha ialade.
Ynda ki la mih na ïingmane pat ki la leh baheh, ki kren heh, ki lorni para briew, ki iashoh iadat, namar ki ong ba u Blei um iohi shuh.
Haba ki leit jingiaseng ha ïingmane, ha ka jaka ban iaroh (praise) ia u Blei ki iaroh pynban ia ki para briew.
Nga shisien haba nga la leit jingiaseng ha Seiñduli, u chairman u la wan pasiaw ha ki shkor jong nga ban ai ia ka khubor na ka Ktien u Blei namarba u nongiathuhkhana um don.
Nga ruh nga la kohnguh.
Ynda la dep kren ma nga u la iaroh ia nga ha ka jaka ban iaroh ia U Blei.
U ong ia kine ki kyntien, “Kane ka khubor ka long kaba phylla, kum ia kane phi la dei ban kren ha ka jingiaseng Synod.
"Ki paidbah nongsngap ruh haba ki leit jingiaseng ha ïingmane ngam ju iohsngew ban don kiba ynda la mih na ïingmane ki iaroh ia u Blei.
Kiba nga shait iohsngew ki don tang kiba iaroh ia u nongiathuhkhana uba stad, ia u chairman uba stad bad ia nongrwai kiba stad.
Bun ki khristan ki tharai ba ka ïingmane ka dei ka ïingshong u Blei.
Nga kynmaw ha ka snem 2010 haba la mih kawei ka nongialap kaba la pynbna ba un khie u jumaibah ha ka 25 tarik October.
Don ki khristan kiba la khung ia ki nepbah kup thiah ban leit thiah ha ïingmane, da kaba ki ngeit ba u jumai un pyllait ia ka ïing ba shong u Blei, bad kat kiba thiah ha ïingmane kin lait im.
Ha kine ki sngi ba don ka Lockdown haba ka sorkar kam shah shuh ban leit jingiaseng ha ïingmane, don kiba ialeh pyrshah.
Kum kita ki briew ki leit ialum khnang ha ïingmane namar ki don ka jingngeit ba uta u Coronavirus un ym nud ban rung ha ka ïing ba shong U Blei.
Paralok baieit, hato ki ïingmane jong ngi ki dei shisha ki ïing ba shong U Blei? Lada ki long kumta, ka mut ba ki don da ki phew billion ki blei.
Namar ki ïingmane ki don da ki phew billion ha ka pyrthei.
Balei ngim sngewthuh ia ka jingduwai ba ngi ju duwai, “Ko Kpa jong ngi uba ha bneng…" Lada u Blei u shong ha ïingmane te ngi dei ban duwai, “Ko kpa jong ngi uba don ha ïingmane.
"Lada ki ïingmane ki dei ki ïing ba shong U Blei te balei ba ka eriong ka dang lah ban lied bad balei ba ka ding ka ing? Peit nuksa ia ki jingjia ha ki snem ba mynshuwa, katno tylli ki ïingmane ki la shah lied eriong bad katno tylli ki ïingmane ba la bam duh da ka ding.
Balei kiba leit jingiaseng ha ïingmane kim ju loit ia ki juti kumba leh u Moses haba u iohi ia ka thylliej ding bad ia ka jingkren jong U Blei ha ka lawlynnong?Paralok, to ioh ia kane ka jingsngewthuh ba ki ïingmane jong ngi ki dei ki skul ba ai jinghikai.
Nga sngewdei bha ia ka jingong ki tymmen ha shnong jong nga mynshuwa ba ia kiba leit jingiaseng ha ïingmane ki ong, “Ki leir skur".
Kumba ha skul la hikai ban pule, ban thoh, ban kheiñ jingkheiñ, ban nang kren phareng, ban nang ia akor ka burom… Ka long kumjuh ha ïingmane ki nongialam balang, ki nongiathuhkhana ki hikai ia ki khun khristan kumno ban im ka jingim kaba bha bad kaba pynsngew bha eh ia U Blei uba shong ha bneng.
Nga iaroh ia kiba smat ban leit jingiaseng bad kiba sngap bha, shah shkor bha bad pyndonkam hok ia ki jinghikai ba ki ioh na ïingmane.
Hynrei don tang khyndiat ki leh kumta.
U Blei ruh u iaroh bad u kyrkhu ia kiba leit jingiaseng da ka jingsngewrit, da kaba pyndonkam ia ki jinghikai ba ki ioh na ïingmane.
Hynrei U sngewsih ban iohi ia kiba bun kiba leit jingiaseng da ka jingsarong, da ka jingibeiñ ia kiwei, bad ynda la mih na ïingmane ki leh katba kwah ban pynhun ia ki khmat, ki shkor, u thylliej bad ia ka doh baroh.
Paralok, wat khuslai ia ka jingbym ioh pynlong jingiaseng shuh ha ïingmane.
Dei ha kum kine ki sngi ba u Blei u kwah ban iohi ia ka jingmane bashisha jong ngi kaba long ha ka mynsiem shimet shimet.
To shim ba kane ka lockdown ka long ka jingkyrkhu ia ngi.
Ha ka jingmane shimet jong phi phi la lait phar na ka jinglorni, jingpeitmatdong, jingiaroh para briew.
Hangne te phi la iaroh sa tang ia u Blei hi marwei.
Ban pynkut ia kane ka khubor nga kwah ba phin ia pule hi ia ka jingmane Blei ba shisha jong u Abraham ba la thoh ha ka kitab Genesis.
22:1- 19.
Hangne phin sngewthuh ba u Blei u la ai nam ia u Abraham kum u kpa ka jingngeit (father of faith), ym dei ka jingmane ha temple ne ïingmane da kaba pynsawa da ka mait, hynrei u la ioh ia kane ka nam ha ka jingleit mane jar jar sha lum tang bad la u khun, u Isaak.
Ka burom ba phi ioh na ïingmane ka long na ki para briew, hynrei ka burom ba phi ioh ha ka jingmane marwei bad shi ïing ka long na U Blei.
Amen.
Nga ngeit lyngba ka jingmane ha ïng ha kine ki sngi kin don bun ki ban kyllabamut shisha.
Ka jingpang coronavirus, kam shym pyniap tang ia kiba pang, hynrei ha Africa, ka la mih ka jing ia shoh ia dat, ka jing ia tuh ia lute, namar ba u paidbah um don bam bad ka la long kaba eh ia ki shipai, ba kin teh lakam ia ka suk ka sain ha ki bynta bapher jong katei ka continent.
Ka la don ka jing ia tur lymbung u paidbah ha ka nongbah Cape Town bad ki shipai ki la dei ban mih ban teh lakam ia ka ka jing ia shoh ia dat ha Lesotho.
Ha Africa, ki don mynta 1, 000 ngut kiba la iap na ka Covid 19 bad na ki 54 tylli ki Ri, ki don 52 tylli ki Ri kiba la ioh ia katei ka jingpang bad baroh ki don 19,800ngut.
Ha ka nongbah Cape Town, ki dukan ki la shah pynpait bad ka la don ka jing iashoh ia dat hapdeng ki paidbah bad ki pulit bad ka daw ka long namar ba ki briew ki thngan, ong ki riew paidbah.
Ka South Africa, ka don ha ka jing khang shnong, kaba 35 sngi kaba la sdang naduh ka 27tarik Lber 2020 bad ki briew kiba duk, kim don bam shuh nalade bad ka jingdon jingem jongki, ka la tyrkhong lut haduh mynta.
Kiba ioh pang covid 19 ha India, ki la poi sha ka  15,000 ngut mynta ka sngi bad kiba iap, ki la poi baroh sha ka 507ngut.
La iathuh ba ki don 15,707 ngut baroh kiba ioh ia katei ka jingpang bad 12,969 ngut kiba dang don katei ka jingpang bad 2,230 ngut kiba la jem, katba ha pyrthei, ki don 2 million ngut kiba ioh ia katei ka jingpang iabit bad sa 1,60,000 ngut kiba la iap.
Ka Kerala, kan kan plie noh ia ki restaurant jongka, ha ki jaka kib la tip kum ki  Orange A, Orange B bad ki Green district.
Ki restautant, kin plie haduh ka por 7baje mynmiet.
Ka jingiap ha United States, ka la poi sha ka  1,891ngut na ka jingpang coronavirus ha ki 24 kynta ba ladep, ong ka khubor jong ka  Johns Hopkins.
Mynta ka sngi, U  P Chidambaram, uba dei u nongialam ba rangbah jong ka Congress, ula thoh ha ka  tweet jongu “La iohi ba kiba bun ki briew mynta, ki la sdang ban ia mih ban ia ieng lain ban ap ia ka bam iohei bad katei ka pyni ba kim don pisa shuh ha met  bad tang ka sorkar, kaba khlem dohnud, kaba lah ban shu peit ia kine ki jingjia".
Shillong: Ki pulit jong ka Jylla, myn hynnin ka sngi, ki la dain kuna T.
22,000 ia U Mukesh Kumar, namar ba u iaid da ka kali jongu, ka bym don korphiw pass kaba biang bad la iathuh ba nalor ba um don korphiw pass, um don ruh ia ka permit bad ka syrnot jong ka pollution control board.
La ioh bat ia katei ka kali, hynnin ka sngi, da ka Seng Samla Malki.
Katei ka kali, ka don ia u number ML 05 P0167.
Ki pulit jong ka Laitumkhrah, ki la shimti ia katei ka kali bad ki la dain kuna ia U Mukesh, T.
22,000.
Shillong: U myntri rangbah ka jylla Meghalaya u Conrad K.
Sangma mynta ka sngi u la ong ba baroh 10 ngut ki ba ngat jing pang ‘corona virus’ kim da jur than ka jing pang.
U myntri rangbah u la iathuh ba ki la don kumba 738 ngut ki briew ba la phah eksamin bad 667 ngut ki dei ‘negative’ bad sa 60 ngut ka kaiphod kan sa wan shen.
Haba dei bad ka jing eksamin, na ka liang u myntri rangbah u la ong ba ka sorkar ka buh ia ka thong ha khmat duh eh na ka bynta ban phah eksamin khamtam ia kiba ia jan bha bad u Dr.
Sailo Ryntathiang, ha shwa ne hadien ka 24 tarik lber 2020.
U Conrad K Sangma u la iathuh ruh ba ba ki paidbah kiba la ia kynduh ia u Dr.
Sailo kila dep ban pynrung kyrteng sha ka sorkar, kum shi bynta ban buddien ia ki nangne sha khmat.
U la iathuh ba ka tnat ka koit ka khiah ka jylla ka la bthah ia ki ban sah kyrpang shwa 14 sngi (quarantine) hala ki ing lane ki dei ban phone ha u nomber 108 na ka bynta ban pynkynriah ia ki sha kiwei pat ki jaka ba la pynkhreh ka sorkar.
Haba dei bad kawei ka nongpang, u myntri rangbah u la ong ba ka dei kaba  ju trei bad u Dr.
Sailo bad mynta ka la ngat ia ka jing pang’corona virus’ bad ki briew ka tnat ka koit ka khiah ka jylla lem bad U Rangbah Shnong, ki la leit ban pynsngewthuh ai mynsiem ia ki long ing ba kim dei ban duh jing kyrmen ba ka sorkar ka ialeh shitom ban ai jing iada ia ki.
U myntri rangbah ka jylla u Conrad K Sangma u la kyntu ruh ia ki paidbah kiba shem jing jynjar ban ioh jaka na ka bynta ban sah kyrpang (quarantine) ba ki dei ban wan sha khmat bad kidei ban phone ha u nomber 108 na ka bynta ban ai jaka ia ki.
U la ong ruh ba lada don kiba don hapdeng ka jing shitom ba kham jur ka sorkar ka la pynbiang ki jaka sumar kata ha hapoh ka hospital Civil Hospital, Dr.
H.
Gordon Roberts Hospital Care bad ka Nazareth Hospital kiba la biang khamtam haba dei na ka bynta ban buh ia ki ba shitom jur ha ki ‘ventilators’.
Haba dei bad ka jing kit ia ki mar rep, u myntri rangbah ka jylla u Conrad K Sangma u la ong ba ka sorkar Meghalaya ka la shah ia ki paidbah ban kit ia u kwai, tympew, synsar bad kiwei dei ki mar rep na ka bynta ban ioh die sha ki paidbah.
Hadien ka jingkhlad noh i (L) Dr.
John Sailo Ryntathiang na ka jingpang Covid 19 ngi iohi ha ki kot khubor sa kiba ha iing pat ki shah ktah ha kane ka jingpang covid 19, kum ka iing ka jong phi nga sngewthuh shai ka don hapdeng ka jingsngewduh jingkyrmen ka ba khraw ha kaba u lyoh ba dum u dang shu wan tap ia ka longiing da kaba duh noh ia la u Kpa ka iing u ba long u nongpyndap pynbiang u nongaibuit nongaibor ia ka iing ka sem baroh kawei hynrei mynta pat sa da kane ka wan jia.
Hynrei kaba nga kwah ban ia pashat lem ha phi kiba ha iing ha sem i Dr.
Sailo ka long ba phim dei ban duh jingkyrmen lane artatien wat haba phi mad kat ia kane ka jingtynjuh ha ka iing ka jong phi, namar U Blei hi u tip khambha na ka bynta ka iing ka sem ka jong phi watla phi mad kat ia kane ka jingsngewsih.
Nga ju kynmaw ia ka khana shaphang u wei u khraw spah u ba riewblei na ka ri US ha ki hajar snem mynshwa kaba ym don kat une u briew ka jingkhraw spah ha ka ri US ha kito ki por bad u dei u ba don nam shibun ha kylleng ka pyrthei, bad u don da ki hajar ki shakri jong u bad ki jingri jingdup jong u da ki phew hajar, bad u don ki khun 7 ngut bad haba u ne u briew u la dap kyrhai khlem khuslai, kyndit kyndit ka la wan ka nemsniew kaba khraw ha ka iing jong u ha kaba la shoh lut da ka jingiap ia ki shakri ia ki jingri jingdup wat ki khun jong ruh ki lah iap lut, (shisien iap baroh 7 ngut) bad u ne u briew haba u iohi ia kane u la kad wat ia ka jain kup bad ka lok jong u ka la ong ia u balei me dang ngeit ia u ne u Blei me dei ban kynriah bad khein iap noh ia u ne U Blei, hynrei u ne u briew u la tim ia la ka lok da ka ba ong: Pha kren kum kawei na ki riewbieit, Balei ngin pdiang na kti U Blei tang ia kaba bha? Te ngin ym pdiang ia kaba sniew? U ne u briew u ngeit skhem ha U Blei um shym la kynriah satia na ka jingngeit jong u, bad da ka jingiaishah jong u, U Blei u la kyrkhu arshah ban ia kaba u ioh mynshwa ha ki por ba la dep kane ka la pynkmen ia u, bad u ju ia thuh ia kiwei shaphang ka jinglong hok bad ka jinglong khraw U Blei.
Bad une u dei U Job.
Kumta nga kyrmen skhem ba U Blei u don ka jingthmu kaba khambha ia ka iing ka sem jong phi bad un niad ia ki ummat ka iing ka sem jong phi, bad ngi kum ki briew ngim kot bor ban pyrkhat ia ka jingthmu U Blei baroh, hynrei kaba donkam ka long ban shu hun bad ngeit ha u ta u ba donbor baroh ia ka bneng bad ka khyndew.
Kum ka iing ka sem jong phi phim dei ban duh jingkyrmen U Blei um ju pynlehrain buhkhoh ia kita kiba khot kyrpad ia u.
Suk u ta u briew uba iaishah ia ki jingtynjuh , naba la tynjuh ia u ba un ioh diang ia kata ka pansngiat ka jingim.
( Jakob 1:12) suk kiba sngewsih naba yn pyntngen ia ki (Math 5:4) lehse don ruh ki ban ibein ia ka iing ka sem jong phi ha kum kane ka por, hynrei wat pynsngew ia kum kita dwai na kabynta jong ki, tang kawei kaba nga sngewskhem ba u Blei um ju kwah ia ki khun jong u ba kin shah pynlehrain ha kti u Nongshun jong ki (soitan)Kumta wat artatien wat duh jingkyrmen , hynrei pynkhlain ialade ha ka jingduwai ban khot kyrpad ia u , un sa bah noh ia ki jingkhuslai jong phi.
Da ki jingjngem snam jong u la pynkhiah ïa phi’ – Isaiah 53:5.
Khublei Shibun.
A Bapli U Bah Sailo katto ka jingleh bha ka Jong u,ym pat don MLA ne MDC ne ki riew heh spah ban kner kti kamon kti kadiang Kat u Sailo ban iarap naduh kipor barim haduh kine kipor, Phew seh la mynta hadien ka shnong Kam ithuh ia u ba ym dei u trai jylla.
??? U Sailo in sahnud beit katba ym pat ia is ka met ne ka khyndew Sha ka jaka ba u shong u sah.
Ka jingiap ha India, ha ki 24 kynta ba ladep, ka poi sha ka 36 ngut bad nangta ki don sa 957 ngut kiba dang shu ioh pang thymmai bad baroh kiba iap haduh mynta, ki la poi sha ka 488ngut, ong ka kyrwoh na U Lal Agarwal, Joint Secretary ka tnat ka koit ka khiah ka sorkar India bad sa 1,992 ngut kiba ioh ia katei ka jingpang, ki la jem na ka jingpang, ong shuh ka kyrwoh.
Ka jingiap ha Gujarat mynta ka sngi, ka long  12 ngut bad baroh kiba iap, ki la poi sha ka 53 ngut, ong ka tnat ka koit ka khiah ka sorkar Jylla.
Ka Chennai, kaba dei ka ktem jong ka jingpang Corona ha Tamil Nadu, ka la ioh sa hynniew ngut kiba pang mynta ka sngi bad tang ha Chennai, ki la don 235 ngut kiba ioh pang bad ka Chennai, ka dei ka nongbah, kaba bun tam ki nongpang ha katei ka Jylla, bud ka  Coimbatore da 128 bad ka  Tirupur, da 108ngut.
Ha ka jylla kiba ioh pang, ki don 49ngut kiba dang ioh thymmai bad baroh ki la poi sha ka 1,372ngut ha katei ka Jylla.
Kiba iap ha Tamil nadu, ki la poi sha ka 15ngut.
Ka jingiap na ka jingpang  coronavirus ha Spain, ka la palat ia ka  20,000 haduh mynta ka sngi, ha kaba kiba iap, ki la poi sha ka 20,043ngut, da ka jingiap jong ki 565 ngut ha ki 24 kynta ba ladep, kaba hiar khyndiat na ka jingiap, kaba long 585 ngut ha ka sngi thohdieng.
Ka jingiap na ka jingpang  coronavirus, ha Britain, ka long 888ngut ha ki 24 kynta ba ladep bad baroh kiba iap, ki la poi sha ka   15,464 ngut.
Hynrei ka don ka jing artatien kaba jur, ba kitei ki jingkhein, ki lah ban nym iahap satia, namar ba ka jinglum jingtip, ka slem shi katdei na ki hospital bapher na ki iing sah jong ki tymmen bad kiwei.
La iathuh ba kiba ioh ia katei ka jingpang ha England, ki don baroh 114,217ngut.
Ka jingiap ha ka pyrthei mynta ka la poi sha ka  155,076 ngut bad sa  2,257,216 ngut kiba ioh ia katei ka jingpang, ha ki  193 tylli ki Ri bad la iathuh ba ki don  497,600 ngut kiba la ioh jingkoit ha ka jingshah sumar.
Ka jingiap ha Russia, ka la poi mynta sha ka 313 ngut, hadien ka jingiap kaba 40ngut hynnin ka sngi.
La iathuh ba kiba dang shu ioh pang thymmai, ki don mynta 4,785 ngut bad baroh kiba ioh pang ha katei ka Ri, ki don  36,793 ngut.
Ka jingiap ha Africa, ka la poi mynta sha ka  1,000ngut, ong ka  Africa Centers for Disease Control and Prevention bad la iathuh ba u heh shipai jong ka Nigeria, uba dei bad U President jong katei ka Ri, ula iap na katei ka jingpang.
Ka jingpa ha Pakistan, ha ki 24 kynta ba ladep, ka long 23 ngut bad sa 627 ngut kiba dang shu ioh pang thymmai bad baroh kiba ioh pang ha katei ka Ri, ki long 7hajar ngut bad kiba iap, ki la poi sha ka 134 ngut.
Shillong:  U MDC ka Mynsngat Khanduli Constituency, mynta ka sngi,  u la lum lang ia ki nongialam shnong kiba hap ha poh ka Saitsama Police Out Post ryngkat bad ki shnong ba marjan ryngkat ka jingiadon lang u IC ka Saitsama Police Out Post.
La pynlong ia kane ka jingialang halor ka jingduna ka jingiatreilang ki paidbah bad ki nongialam shnong ban iada ia ka jingiabit jong u khniang jingpang covid 19, ha kaba ka la wan rah jingeh ia ki police jong ka Saitsama ban teh lakam ia kane ka jingeh ban ia khun pyrshah ia u khniang jingpang covid – 19.
Ha kane ka jingialang ba la pyniaid da u MDC ma Dawan Lyngdoh, la ioh ia ki jingkren na u IC jong ka Saitsama halor ka jingpyndonkam ia ki curfew pass ha ba leit shim dawai lane leit kit mar bam bad kiwei kiwei ki kam ba dei hok ban leit ba dei ban bud katkum ba dei ban shong ha kawei kawei ka kali 3 lane 4 ngut ha kawei ka kali ym dei ban shong palat ia ka 4 ngut khnang ban lah ban pyntrei kam ia ka social distancing kum shi bynta ban ia da ia kane ka khlam.
Ka bynta ka ba ar la iamir jingmut lang ha kaba ia dei bad ka kam rep kam riang, namar ba bun ki paidbah ki la leit sha lyngkha man ka sngi khlem da bud ia ki kyndon jong ka lock down kumta halor kane ruh ka la buh jingeh ia ki police ban khang lad ia ki paidbah ban mih shabar lane sha ki lyngkha bad halor kane la jied ia u Waheh Shnong ka Khansaro U Monmi Dkhar u ma Elias Susngi Waheh Raij Namdong bad u Ma Dawan Lyngdoh ban pynshai lang sha ki nongialam shnong ba ia kino kino ki jingpynbna na ka bynta ka district, ba kin ai jingshai sha ki paidbah nongshong shnong ha kaba ia dei bad kano kano ka kam khamtam eh ha kaba ia dei bad ka rep ka riang bad ka jingpynbiang ia ki marbam mardih sha man la ki shnong.
Kane ka jingialang ka la long kaba pynmyntoi lang ia baroh ar liang naduh ki bor ba dei peit ia ka ain police bad ia ki nongialam shnong namar ha kane ka jingialang la ioh lad ban iamir jingmut bad ban ia pynbeit lang ia ki jingeh kiba la ia kynduh ha kine ki sngi ba la dep halor ka lock dow.
La khang pyrshah ruh ia baroh ki nongshong shnong kiba don markhap bad ka Assam naduh ka shnong Thadmynri Khanduli bad kiwei ba kim dei ban leit rep ha kum kane ka por sha ki bynta jong ka Assam, wat lada ka district   ka la pynjynsur ia ka curfew na ka bynta ki nongrep, hynrei ha kum kane ka por kin rep shwa ha ki jaka kiba hap hapoh ka district,  ban lait na ka jingiabit jong une u coronavirus.
Ha ki khyndiat sngi ba ladep, U Amitabh Bachchan, ula kren diaw mynsiem shi katdei, ba um shym ioh ban ia don lang bad ka lok jongu, ka Jaya Bachchan, khamtam haba ka dei ka sngi kha jongka, namar ba ka sahkut ha ka pakhang shnong ha Delhi; mynta pat sa U Sanjay Dutt, uwei na ki khlur ak phlim, ula kren diaw mynsiem shi katdei, haba u hap shong hi marwei ha la iing ha Mumbai, namar ba ka lok jongu ka  Maanayata lem bad ki khun U  Iqra bad U Shahraan, ki sahkut ha kine ki sngi ha Dubai na ka daw jong ka pakhang shnong.
“Ha ka sngi ba pynbna ia ka pakhang shnong, ka  Maanayata bad ki khun, ki ia don lut ha Dubai.
Kham mynshwa, nga ju ioh lad ban pynlut por, haab don ki pakhang shnong bad la ka jong ka iing, hynrei ha kane ka kynti, nga da sngew kynjah shi katdei, ba nga duh noh ia ki dkhot jong ka iing jongnga, namar ba ki don ki bynta jong ka jingim jongnga" ong U Dutt.
“Nga sngew kmen ia ka  technology, ba nga lah ban iakren bad ki, da ki bun sien ha ka shisngi, wat la katta ruh nga da kynjah palat ia ki.
Kum kine ki sngi, ki dei kiba pynkynmaw iaphi shaphang ka jing donkam ka jingieid shi khun shi tnga", ong shuh U Dutt.
U Dutt, u kyrmen ba ka pakhang shnong, kan kut noh, ba kin wan phai noh ki khun bad ka tnga ba u ieid thep mynsiem eh.
To ngin duwai ba u Blei un ym pynjot ia ka Ri jong ngi lyngba ka khlam Coronavirus.
Duwai ruh ba hapdeng kane ka khlam bad nemsniew u Blei unmap ia ki pop ki briew baroh, bad ba u Blei un pynphai ia ki briew na ki lynti ba bymman baroh, namar u Blei u bitar ia ka pop ki briew naka pateng sha ka pateng, bad ka khlam ka jia ha ka pyrthei kumne, kumba ka la jia mynshwa.
Ngi iohi ba lada tang ka bor briew ymlah ban control ia kane ka jait jingpang namar ka pyrthei kam patdon kita ki dawai kiba paka ha kaba iadei bad kane ka jingpang, hynrei tang ki jingduwai jur bad ban bud ruh ia ki kyndon baka sorkar ka la buh ymban ialeh pyrshah ia kita ki bor shynshar, namar ki jingshynshar ruh ki long na u Blei.
Hapdeng ki jingjia ba kum kine haka Ri bad ha ka pyrthei ngi iohi kumba u Blei u bitar ia ka pyrthei namar bun ki la long bymman ki jingleh jong ki, bad kane ka pynkynmaw ha ngi shaphang kipor kiba u Abraham u iasaid naka bynta ka Sodom ha shwa ba u Blei un thang ia ka da ka ding, bad kane ka khlam ba mynta ruh ka long kum ka ding kaba lapur sted habaroh ki Ri ka pyrthei.
Mynta ruh donkam ka jingiasaid bajur ha khmat u Blei, kumba u Abraham u iasaid ha khmat u Blei naka bynta ka Sodom.
U Abraham u ong ha u Blei- Hato men pynjot noh ia u ba hok ruh lem bad u bym hok? U Abraham u ong – “Lada don tang 50 ngut kiba hok ha Sodom men pynduh noh ia ka Sodom? U Abraham u ong shuh shuh   ia u Blei ba un ym pynjot ia u bahok ruh lem bad ki bymman ka ban pyllong ia uba hok kat u bymman hi? U Abraham u kylli shuh shuh u ong- U Nongbishar ka pyrthei baroh kawei un ym leh hok mo?Te kumta u Blei u ong – Lada ngan shem tang 50 ngut ha Sodom, ngan pynsah im ia kata ka jaka naka bynta kita ki 50 ngut.
U Abraham u ong pat; Lehse lada duna 5 ngut (kamut 45 ngut) hato men pynjot? Ngan ym pynjot; ong u Blei.
U Abraham u ong pat, lehse satang 40 ngut hangta? U Blei u jubab, ngan ym pynjot.
U Abraham u iai kylli u ong Lehse don satang 30 ngut? U Blei u jubab u ong, ngan ymleh iakata, ngan ym pynjot.
U Abraham umpat hun u ong biang mynta nga sngew shlur ban ong biang lehse lada don tang 20 ngut? U Blei ruh u jubab- Ngan ym pynjot.
Khadduh eh, ong u Abraham ngan kren sa tang kane shisien pat- Lehse lada don satang 10 ngut ha Sodom? U Blei u ong- Ngan ympynjot lada dang don satang 10 ngut ruh.
Aiu lajia hadien kata? Ymdon wat satang 10 ngut ruh u ba hok hynrei tang ka longing (family) jong u Lot hi, ha kaba wat ka lok u Lot ruh kala kylla maw mluh ha shiteng lynti sha Lum Soar, ban ioh lait im ki phet sha u Lum Soar kum ba ki angel u Blei kila hukum ia ki.
Balei? Namar baroh ki la lehpop bad ki khlem kylla bamut kein.
Jenesis 18:16-23.
Aiu lajia ia ka Sodom? “ia ki pynthor ka Sodom bad ka Gomorra la thang, ka tdem kata ka  khyndew ka la kiew kum ka lawarding".
Jenesis 18:27-28.
Hangne ngi iohi ia ka pop bad ka jingbitar u Blei bad haba u Blei u bitar u phah ia ka jingjot.
Hynrei hapdeng ka jingjot don ka lad lada u briew u phai kloi sha u Blei.
U Moses, haka por ba u ialam ia ki khun Israel, ki Israel ki ialeh pyrshah ia u Blei bad ia u Moses ha lynti haba ki la mih noh na Ri Egypt hadien ba ki la long mraw 430 snem ha Egypt, u Blei u la  bitar eh ia ki khun Israel u ong- Ngan pynjot noh ia phi.
Hakata ka por, u Moses u la ong-“Nga la duwai te ha u Trai nga la ong Ah Trai u Blei, wat pynjot noh iala u paidlang bad iala ka bynta pateng ia kiba me la wallam naka Ri Egypt da ka kti badonbor.
U Moses u iasaid   duwai bad pynkynmaw ha u Blei u da ong – To kynmaw ia ki shakri jongme ia u Abraham, u Isaak bad u Jakob.
Deuteronami 9:25-27.
Kane ka jingjia ka pynpaw ha ngi ba kum ki briew ngi dei ban kylla bamut noh, ban duwai  ban iasaid ha khmat u Blei ha ka kyrteng u Jisu Khrist uba na Nazareth ba un map bad  weng  noh ia kane ka jingpynjot na u Coronavirus.
U Lot bad ka ing jong u ki phet iap phet im sha u lum Soar  hynrei kadei pat ia ngi ban phet lait im sha ka Diengphna u Khrist ha ka jingduwai bad pyntip bad iasaid ha khmat u Blei kumba u Moses ruh u la iasaid  naka bynta ka pop ki khun Israel.
Na kata ka daw, to ngin duwai ngin iasaid ha khmat u Blei, ba u Blei un ym pynjot ia ka Ri, ka jylla jong ngi da kane ka khlam kaba mynta.
Namar lada ngi duwai da ka dohnud baroh, u Blei un sngew na bneng  un pynkhiah phar ia ka Ri jongngi.
2 chronikl 7:14.
Ha ka jing pakhang shnong ha kine ki sngi, ka la pynlong ia ki katto katne ba kin ioh lad ban ia leit wad da u bsein iong ban ia bam doh bad katei ka la jia ha  Arunachal Pradesh.
Ka khubor jong ka North East Now, ka sot na ka video, kaba pyni ia ki briew, kiba ia rah ia uwei u bsein iong, uba 12 phut, ha kaba ki don lai ngut kiba rah ia utei u bsein, uba ki kam ba ki la ioh ban pyniap na khlaw.
Kitei ki rah ia utei u bsein bad ki rah ruh bad ki sla kait, ban pynkhuid ia utei u bsein bad nangta ba kin ia bam shngiam ia ka doh jong utei u bsein.
Uwei na kitei ki lai ngut, la iohsngew ba u ong, ba namar ba la don ka jing khang shnong, kumta kim don eiei shuh ban bam, kumta ki la leit wad noh da ka doh seiniong.
Ngam ngeit , ba duh ka bam leit pyniap sa"’ ia u psien, kam lah ban long kumta ki dei tang ki nong kput suda.
La bha kumta hi, ban ba iap tyrsaw dang lah ban shu bam ban I’m.
Ban iaka ba iap thngan ki brw te ka bha hi bn bam da u bseiñ rh.
Shillong: Ka Dorbar Shnong Jaiaw Langsning ka la shim ia ka rai ba kan nym pyrshah ne khang satia ia kino kino,  ki nongshongshnong ba trei hapoh bethany hospital lane ki nongpang ba leit sumar ha kane ka hospital/OPD bad kumjuh ruh ia ki nongleit ap nongpang ne nongleit ai jingbam ia ki nong pang ba kin wan phai sha la iing (Jaiaw Langsning) hadien ba lah dep khmih bniah ia ka koit ka khiah jong ki da ki nongsumar ka sorkar.
Hynrei ka dorbar shnong ka buh ia ki kyndon ba kine ki nongshongshnong kin hap ban bud thik pa thik ia ki jingbthah ka sorkar khamtam eh ba kim bit ban mih na ki iing bad ka Compound ka jong ki da lei lei ruh katba kim pat pyndep ia ka por ba ki hap leh Quarantine.
Lada kino kino ki iaid lait ia kine ki kyndon ain ba la buh da ka Sorkar, ka Shnong kam banse ban pyntip sha ki bor ka ain ban leh ia kaba don kam" ong ka kyrwoh na U bah Eldie N Lyngdoh,   Secretary, Dorbar Shnong Jaiaw Langsning.
26 lane 28 sngi phi da phi leh  ruh quarantine , 14 sngi te ym long re mynta.
U saiantis, uba la bud dien bha ia kajing saphriang jong ka jingpang coronavirus ha Wuhan, u iathuh ba katei ka jingpang, ka lah ban pur sha ki mrad ruh bad kitei ki kythup ia ki miaw, ki masi bad kiwei ki jait mrad.
Katei ka dei ka kaiphod, kaba la ai sha ka  Pasteur Institute, ha Paris, ha kaba la pynmih mynta ka sngi, da ka  Daily Mail.
Kitei ki stad, kiba dei na ka  University of Hunan, ki la pule bniah ia ki tor jong ki 251 tylli ki mrad bapher bad ban lap la ka jingpang covid 19, ka  lah ne em ban ktah ia kitei ki mrad, kumba ka ktah ia ki briew bad ha ka jinglap jongki, ki iathuh ba  katei ka khlam, ka lah da kaba suk ban rung sha ki mrad bad kitei ki kynthup ia  ki miaw, ki masi, ki blang, ki sniang, ki langbrot, ki shynreh bad ki paro ruh.
La ong ruh ba katei ka jingpang, hadien ba ka la rung ha ka met u briew, ka leit iabit sa sha kitei ki mrad bad hadien kata, ka sa rung biang sha ki briew, lyngba jong kitei ki mrad.
La ialam ia katei ka jing wad bniah da U  Xing-Yi Ge, uba dei u virologist uba la tih bniah ha ka  Wuhan Institute of Virology’s Centre for Emerging Infectious Diseases.
La iathuh ruh ba ha u snem 2003, ha ka por jong ka khlam SARS, ka jingpang, ka rung ha u briew bad hadien kata, ka sa ia bit sha ki maw bad ki raccoons.
Ki saiantis ha ka jingpule jongki, ki pule bniah ia ki cells jong kitei ki mrad, kiba la tip kum ki  ACE2, kiba long hi kum ki cell jong ki briew bad kiba kane ka jingpang covid 19, ka ioh ban rung sha ka met jong u briew.
La iathuh ba ki ksew, kim long satia kum ki miaw, namar ba kim don ki cell kiba ia hap ia ki miaw bad kumta ki kham shitom ban rung sha ki ki met ksew.
Katei ka jingpule, kam pdiang ruh ba ki lymbit, ki lah pyn ia bit ia katei ka jingpang covid 19 ia ki briew, wat la ka lah ban long tang ha ki katto katne ki khep.
Katei ka jingwad bniah, ka ong ba ka jingpang covid 19, ka lah ban rung sha ki briew, lyngba ka pangolin kaba la ju die bha ha iew Wuhan, lane ba ka lah ban ia bit na ki lymbit kiba lait phet na ki jaka shna dawai jong ka Wuhan, kiba pule ia kitei ki mrad.
Shillong: Mynta ka sngi, ula ther shisha u lap bah Sohra, ha kaba katba kum ka jingkhein ba la ai da ka tnat peit mariang jong ka sorkar India, la pyni ba naduh ka por 8.
30 mynstep haduh ka por 5.
30 mynta ka janmiet, ka jinghap slap ha Sohra, ka poi sha ka 35.
4 milimetre.
Hynnin ka sngi pat, haba khein naduh ka por 8.
30 mynstep haduh ka por 8.
30 mynta ka step, ka  jinghap slap, ka poi sha ka 25.
0milimetre ha Sohra.
Ha Shillong, ka jinghap slap naduh ka por 8.
30 mynta ka step, haduh ka por 5.
30 mynta ka janmiet, ka poi sha ka 18.
8 mm, katba hynnin ka sngi, ka long  11.
8mm; katba ka jinghap slap ha Umiam, ka duna shi katdei, ha kaba ka long tang 2.
0 mynta ka sngi bad hynnin ka sngi, ka long tang 6.
4mm.
Ka tnat peit mariang, ka maham ba lashai ka sngi, kan don ka jingkhie eriong, kaba beh ha ka jingstet kaba 50 haduh 60 Kilometre bad kan don ruh ka jinghap phria bad hap slap kaba jur ha ki bynta jong ka Jylla.
Imphal: Ki don sa 5ngut kiba ioh jingpang Covid 19 ha Manipur bad mynta, ki la poi baroh sha ka 44ngut, ong ka khubor.
Haduh mynta, kiba dang don ia katei ka jingpang, ki long 40 ngut.
Ha ki katto katne snem mynshwa ha ri America la don u wei u Samla uba na ka longiing kaba duk, u dei u khun phrangsngi jong ki kmie ki kpa, uba ju bylla sngi ban pyndap pynbiang bam ia la ki para ba dang rit bad ia ka kmie ha iing, bad u kpa jong u, u la khlad noh.
Bad u ne u Samla u shait don jingpang suh ha ki bynta jong ka kpoh, bad kane ka jingpang ka ju khie khah khah, bad u ju thied ruh ia ki dawai na ki jaka die dawai (Pharmacy) ban ia da ia kane ka jingpang.
Ki sngi ki iaid une u Samla um poi pyrkhat satia ba kane ka jingpang suh kan pynshitom tyngeh haduh ba um lah shuh ban trei ban ktah, te ka kmie ka leit kit ia u ha kawei ka jaka sumar (Hospital) bad hadien ba la eksamin ia u bad la dep leh ia ki test baroh, ki doctor ki la shem pynban ba u ne u Samla u don ia ka jingpang bambong ha ki bynta jong ka kpoh ( Stomach Cancer) bad ha kito ki por ka jingsumar ia ka jingpang Cancer ka dang kham shem jingeh shibun ban pynkoit.
Bad ki Doktor ki la khot ia ka kmie jong u ban iathuh shaphang kane bad ki la ong: Kong sngewsih ban iathuh ia phi namar u khun jong phi u don ia ka Stomach Cancer bad kane ka jingpang u khun jong phi ngim lah leh eiei shuh ban u sumar ia u, namar ka la dier bad la slem palat ka por ia u, (last stage) bad kaba sah mynta ka long satang da ki kynta bad ki sngi ia ka jingim jong u, tangba kong ynnai iathuh ia la u khun shaphang kane bad pynsngewbha beit ia u.
Ka kmie bapli tang shu iohsngew ia kata hangta ka dohnud jong ka kum ban bthei bad ka la iam bym lah batai shuh, bad ka la ong “Ah kaba da eh ia nga ka briew kaba shu tap rynjain da ki pop bad ki jingjynjar" bad hadien kata ka la leit sha kamra thiah u khun bad u khun tang shu rung u iohi ba ka kmie ka leh sngewsih bad ka jaw ummat u la kylli.
Balei Mei phi iam? Em ym leilei khun jubab ka kmie, u khun u ong iathuh ia nga balei phi iam? Ka kmie ha kata ka por kam lah shuh ban kun ka dohnud la kum ban bthei bad ka kdup ia la u khun ka iam ka iam hangta bad u khun u la iam lang Balei Mei phi iam ia thuh ia nga? Ka kmie kam lah set shuh ia kata baroh bad ka la iathuh lut ia kaba la iathuh ki Doctor.
U khun u ong Mei wat khuslai ia kata Balei phi iam ia kata wat tieng Mei, namar nga don U Blei jong nga u bym ju klet ia nga ha ki por baroh ngan duwai ha U Blei jong nga u ba la thaw ia nga , kumta u khun u la duwai bad u da iam ha ka jingduwai bad kawei na ki kyntien ba u ong ha ka jingduwai ka long: Ah Blei mano ban peit ia ki para bad i Mei jong nga ha kaba men shim noh ia nga? To pynim ia nga ah U Blei da ka kyrteng jongme.
Baroh ki briew ki la sngewsynei haba sngap ia ka jingduwai jong u.
Bad ha kata ka jingduwai u la rwai ruh ia ka jingrwai:Wat kyntait ko jisu jemnudSngew ka iam jong ngaHaba me dang khot ia kiweiWat kyntai ia nga.
Ha kata ka por u ioh sngew ia ka sur kaba pasiaw ha ki shkor jong u kaba ong: Ko Khun, La map noh ia ki pop jongme, bad la pynkhiah ia ki pop jongme namar ka jingngeit jong me.
Kine ki kyntien ki la pynhun ia u ne u samla bad u la iap iohthiah jlang hangta.
Ha ka sngi ba lashai ki Doktor ki la wan ban eksamin biang ia u, kaba phylla ka long ba u ne u Samla u la khiah um don jingtlot eiei shuh u Klong snam ba ju tied tlot mynta u la khlain.
Kane ka la pynlyngngoh lut ia ki doktor baroh.
Kane ka khana ka pynkynmaw ia nga ia kawei ka kyntien na ka Baibl kaba ong: To ngeit ha la u Trai da la ka dohnud baroh.
(Prob 3:5) kum ki khun U Blei ngi don hapdeng ka jingduh jingkyrmen ha kum kine ki por ba ka jingpang kaba ngi tip mynta ka la sar naphang, hynrei ngan pynkynmaw ia phi ba lada ngi khot kyrpad ia U Blei u Blei un sngew ia ki nga bad ia phi, ha ka gospel Mathaios 11:28 u ong.
“To wan hanga phi baroh kiba thait bad khia ka jingkit, te ngan pynjem ia phi".
Ngim dei ban sngewartatien kynmaw ba U Blei u la kular shai bad u ong ba “Ngan ym iehnoh ia phi wat haduh ka jinglong tymmen bad ka jingphuh niuhlieh jong phi.
Nga la thaw bad nga la pynlong kumta ruh ngan sumar ia phi nga long u kpa ki khunswet bad ki riewkynthei.
(Isaiah) Don bun ki briew wat ha ka Baibl ki ba la duh jingkyrmen kum U Syiem Hesekaiah, U Jairos, U Bartimaios, kine ki la duh jingkyrmen ha ka jingim kum u ne u samla hi hynrei ki khot kyrpad ia U Blei bad U Blei u la pynkhiah ia ka jingpang jong ki.
Kita kiba khot kyrpad ia ka kyrteng jong nga kin ym kyrduh lano lano.
U Trai u long ka bor jong ki bad ka kut ka jingpynim ia u ba la sleh jong u.
(Salm 28:8)Khublei Shibun.
Nga la iohi ha ka facebook ba la mih uwei u rangbah uba kyrteng- Joyful bahdeng uba la thoh sha nga, " Ha u Ex.
Rev.
K.
Langrin, Seiñduli, West Khasi Hills District.
Da kane nga kyrpad ia phi ba phin sngewbha ban ai jingpynshai ka mut aiu – Ex.
Rev.
Namar ki la don bun ngut kiba kylli na nga hynrei ngam lah ban pynshai.
Kita kiba kylli ruh kim nud ban thoh ha ka facebook hynrei ki kylli ha messenger.
Lehse don kiba kylli ia phi ruh.
Kumta phin sngewbha ban ai jingpynshai ma phi u trai ha ka facebook khnangba kiba kylli kin sngewthuh.
"Joyful bahdeng, nga pdiang sngewbha ia kato ka jingkylli jong phi bad jong kita kiwei ruh kiba kwah jingshai balei ba nga thoh ialade “Ex.
Rev.
" Ka long kaba shisha ba ki la don kiba kylli na nga lyngba ka messenger.
Te nga la jubab lyngkot ia ki, “Leit kylli shwa na kito kiba thoh- Ex.
Sordar, Ex.
Headmaster, Ex.
MLA, Ex.
Minister…"Ym dei tang ma phi bad kita kiwei kiba kylli, hynrei lada phi dei ki riew pule khubor te phi la dei ban iohi ruh ia ka jingkylli jong u bah D.
Lyngdoh, Nonglyngkien bad ia ka jubab jong nga ha u snem 2018 ba la mih ha ki kotkhubor Khasi.
Balei ba bun ki kylli, “Ka mut aiu Ex.
Rev" ha kine ki sngi, namar ba nga dei uwei napdeng kiba shait thoh article ha kine ki sngi jong ka khlam.
Nga sngewthuh ba ki don kiba kylli namar ka jingduna ka bor sngewthuh jong ki bad ki don pat kiba kylli wad daw ia nga.
Te ka jingpynshai jong nga ka long ia baroh arjait kiba kylli.
Paralok, ka jabieng jong nga ka long kum ka parashut.
Kaba mut kaba treikam haba la don ba kylli jingkylli.
Human mind is like a parachute, it works only when it is opened.
Ko phi kiba kwah tip balei ba nga thoh “Ex.
Rev.
" ki don ki daw.
Ha kaba nyngkong haba nga thoh article ha ki kot khubor nga la thoh “Ex.
Pastor".
Ha kawei ka sngi nga la iakynduh ia uwei u nonghikai jong nga uba long u Pastor rangbah ka Synod, u la ai jingmut ia nga ba kan kham bha ban thoh “Ex.
Rev.
" namar ka “Ex.
Pastor" ka thew ia ki Pastor Fellowship.
U la ong ia nga, “Haba phi la long pastor ha ka balang Presbyterian bad ruh ha ka Balang U Blei (Ecclesia) te ka bha ba phin thoh noh ‘Ex.
Rev.
’ namar kine ki dei ki mainline churches.
Ha ki kam skul pat nga thoh beit “Babu K.
Langrin".
Kata ka shong ha ka mon jong nga u trai ba kiwei kim don hok ban interfere.
Lada ka jingpynshai jong nga ka kut noh tang kumtei nga ngeit ba phim hun.
Te mynta ngan ai noh da kaba kham bniah.
Paralok, to tip ba ka jingmut “Ex.
Pastor" lane “Ex.
Rev.
" ka mut “Experienced pastor.
" U bah D.
Lyngdoh mynshuwa u la ong ia nga, “Ym pat don mano mano ruh ha ri Khasi bad Jaintia uba thoh kum phi.
" Kata ka long kaba shisha ba ym pat don namar kiwei ki long pastor tang ha kawei ka balang.
Hynrei nga nga la experienced ha ka kñia ka khriam, nga la experienced kum u pastor jong ka balang Presbyterian bad jong ka Balang U Blei (Ecclesia).
Kino kino ki bym ngeit ale wan ha ïing jong nga ha Seiñduli ba ngan pyni ia phi ia ki 32 jait ki jingkñia Lyngngam, kito ba nga la thoh ha ka kot ‘Uei u Lyngngam’.
Lada phi kwah ia ka jinglehniam jong ka Balang Presbyterian bad Balang U Blei (E) ruh nga kloi ban pyni.
Phi lah ban kylli ia nga, “Hato ia u nongkñia yn khot Pastor?" Ngan iathuh ia phi kumne- Ha ka snem 1989 haba nga dang long pro pastor ha ka Balang Presbyterian, nga la leit rung ha kawei ka ïing jong ka kur jong nga ha Nongkrong.
Hangta u don u ma Sain Langrin uba long u nongkñia bad u nongleh byllei uba la wan kñia ha kata ka ïing.
Mar ia rung ma nga u la khublei ia nga bad u la ong, “Ngi iakynduh para pastor mo".
Paralok, ym don uwei ruh ha ri Khasi bad Jaiñtia uba la experienced kum nga.
Dei tang ma nga uba nud ban thoh “Ex.
Rev", namar nga la experienced ha ka kam kñia 10 snem, ha ka Balang Presbyterian 16 snem kum u pastor bad ha ka Balang U Blei (E) 4 snem kum u pastor.
Ka daw ba ar pat balei ba nga thoh “Ex.
Rev.
" Paralok lada phi don jabieng phi dei ban sngewthuh kumne: Lada weng noh ia u E na u Ex, sah sa tang X.
Kaei ka jingmut jong u X? Ka mut uba la tymmen keiñ.
Nga mynta nga la dap 60 snem karta, kaba mut ba nga la poi ha u X category.
Sa tang khyndiat ki snem ba ngan jam noh ha u Y category lane ban wai noh ka jingim.
Ka last category dei u Z kaba mut ngan poi sha Zion.
Lada phim pat sngewthuh ia kane te phi la dei shisha ki sniang bam jawa (sniang jyndem).
Kaba khatduh, ym kaba khatduh tam, ki don kiba ong ia nga, “u Ex.
Rev" u dei uba sniew jinglong.
Hooid ia kata nga pdiang, tangba phi sngewthuh ne em ia ka jingong “No single person is totally good or bad".
Ym don u briew uba bha 100% ne uba sniew 100% ha kane ka pyrthei.
Khnang ba phin sngewthuh ngan ai da kawei ka nuksa.
Ha ka snem 2011 nga la iakynduh ia uwei u pastor ha Motphran.
Uta u la wer dih sha bad bam chow ia nga ha kawei ka restaurant.
Ynda la dep bam chow bad dih sha uta u pastor u la ong ia nga, “Ei lok nga te ngam don pisa ho.
Sa siew ma phi ia ka bai chow bad baisha.
" Wer te wer ma u, hap siew pat ma nga 220 tyngka.
Sa ha ka snem 2017 nga la iakynduh ia uwei u nongbuaid ha ïew Seiñduli.
Uta u nongbuaid u la khublei ia nga bad u la thep 100 tyngka ha ka pla jong nga, u da ong, “Sir sa leit dihsha hi namar nga la kyrkieh.
" Paralok, ngeit ne phim ngeit ba lada peit nongpang, ki pastor kim ju ai pisa hynrei ki shu duwai, katba lada leit peit ki nongbuaid pat ki ai pisa.
Kumta paralok, you may be right but you are not perfect.
Kino kino kiba bitar ia nga haba nga thoh “Ex.
Rev.
" ha ki kotkhubor phi lah ban leh ia kawei na kine:(1) leit ujor noh wut wut sha ka synod, (2) leit ujor sha ki pulit ne(3) file da ka case hapoh High Court.
Leh noh kham kloi ioh phin iap ha u corona.
Namar lada u corona un trei ia phi te ym thikna ho la phin im ne phin iap.
Te ia kaei ba phi mut ban leh, leh kloi mynta.
Pynhun ia la ka mynsiem lok.
Une u ex.
rev te u ba la sngew stad sngew hok palat ia lade u sngew tang ma u ba ngeit Blei, kiwei pat ki ia ngeit paralok to u mat nang sngew ngi ruh ngin ia Duwai lem ba in nang shait nang khlaiñ bad to u Blei un pasiaw ba in sngew ia ryngkat lem bad ki para briew ym bam shu kheiñ zero (0) ia kiwei salonsar.
U ba shit khlieh bha u ne ex rev.
ki kyntien Dom suda ha ka rukom jubab.
mar syn pule ia ki jingthoh jong u.
da sngew kum ba i ia ka jingbitar jong u.
Hd tang shu pule na kine ki kyntien jong u baroh naduh ba sdang haduh ba kut lah sngwthuh lypa ia ka jinglong jong u khlem pat iohi ne kynduh ne ia dei kam bad u ruh….
Shillong: U Conrad Sangma, myntri rangbah ka Jylla, u thoh ha ka twitter jongu, ba ki la don sa ar ngut kiba ioh ia katei ka jingpang corona virus bad mynta kiba ioh ia katei ka jingpang, ki la poi sha ka 10ngut.
La iathuh ba kitei ki dei kiba na kajuh ka iing jong uba ioh nyngkong ia katei ka jingpang, ha kaba kawei ka dei kaba ha iing, katba kawei pat ka dei ka nongtrei, ong shuh ka jingthoh ha ka twitter.
Ki don ar tylli ki kompeni na China, kiba  tyrwa ban shalan ia ki tiar kiba test corona sha England, na ka bynta  2 million tylli kitei ki tiar kiba la tip ki home test kits bad kitei kin shongdor  $20 million, ha kaba la buh kyndon ba ki lah ban shim ha katei ka dor, lane ki lah ban iehnoh lada kim mon.
La iathuh ba ka dor ka long kaba rem dor shibun bad ia ka pisa ruh, dei ban siew shwa ban poi ka mar bad ia ki tiar, dei ban leit shim hi, na ka jaka shna kaba na China.
Hynrei ka sorkar England, ka la shim ia kitei ki tiar, da ka jing sngew thikna, namar ba ki dei kiba suk bad kiba lah ban test hi ha man la ki iing briew, kaba long kum ka jingtest ia ki kynthei kiba ar met.
Hynrei kaba sngewsih, ka long ba kitei ki tiar kim trei kam satia.
Ka jaka test ia kitei ki tiar ha Oxford University, ka lap ba kitei ki tiar kim larkam satia bad ki don mynta haduh shiteng million tylli, kiba la shu bam pum pum hapoh kudam.
Ym tang katta, la iathuh shuh shuh ba ki don sa 1.
5 million tylli kiba la thied ha kajuh hi ka dur, ha kaba la thied na kawei pat ka kompeni bad kitei ruh kim shym trei kam satia bad katei ka la buh jingeh shibun ia ka sorkar England, kaba dang thaw lad ban ioh pat ia katei ka pisa, kaba la dep siew sha kitei ki kompeni.
Ka jingiap briew ha United States, na ka jingpang  coronavirus, ka la kiew sha ka 36 hajar ngut, lyngba ka jingiap kaba sa kumba 4 hajar ngut eiei.
Na ki jingkhein ba thikna, la sngewthuh ba kiba iap,  ki long sa 3,981 ngut bad baroh ki la poi sha ka 36,185 ngut.
La iathuh ba ka jingiap briew ha ka nongbah New York, ka la poi sha ka 3,914 ngut ha ka sngi palei bad baroh kiba ioh pang corona ki la poi sha ka  691,567 ngut.
Ka jingiap briew ha India, mynta ka la poi sha ka 480 ngut, da ka jingiap jong ki 28 ngut ki briew ha ka sngi saitjain bad kito kiba dang ioh pang thymmai, ki la poi sha ka 500ngut bad baroh kiba ioh ia ka jingpang corona, ki la poi sha ka  14,378 ngut, ong ka tnat ka koit ka khiah ka sorkar India.
Kito kiba iap ha ka pyrthei, ki la poi sha ka 150,000ngut, ong ka khubor jong ka Johns Hopkins University.
Ha Rajasthan, ki don 41 ngut kiba dang shu ioh jingpang thymmai bad baroh kiba ioh ia katei ka jingpang ha katei ka Jylla, ki la poi sha ka 1,270 ngut.
Ha Madhya Pradesh, ki don 51 ngut kiba dang shu ioh jingpang thymmai bad baroh kiba ioh ia katei ka jingpang ha katei ka Jylla, ki la poi sha ka  1,360 ngut.
Ki shipai um jong ka India, ki don 21 ngut kiba ioh ia ka jingpang coronavirus bad katei ka dei ha ka ktem jongki, kaba ha Mumbai.
Kitei la iathuh ba ki don 20 ngut ki maji jong ka  INS Angre.
La iathuh ba kiba bun kiba don ha katei ka ktem, ki ioh ia katei ka jingpang iabit bad la antad ba kin lah ban nang ia don sa kiwei pat bad ba ka test, ka dang iaid haduh mynta.
Kham mynshwa, ha ka 7tarik Iaiong 2020, u don uwei u maji, uba ioh ia katei ka jingpang bad la antad ba kiwei ki iabit na utei.
Hadien ba la ioh ia ki khubor ba don ki dorbar shnong ha sor bad ha nongkyndong kumjuh kiba la khang ia ki nongdie kotkhubor ba kin wan rung sha ki shnong ban die kotkhubor, na ka liang ka SNSBH ka kyntu bad kyrpad ia baroh ki dorbar shnong hapoh ka Bri u Hynniewtrep ba kin sngewbha ban peit bad kitkhia ban ym don mano mano ban pynwit ia ka iaid ka ieng ka jong ki hapoh ki shnong ki thaw haba ki wan die kotkhubor.
Shuh shuh, ha kine ki por ba don kane ka lockdown, dei sa tang na ki lad pathai khubor ba ngi lah ban ioh jingtip ia ka jonglong ka jingman ym tang ha ka jylla ka jong ngi, ka ri ka jong ngi hynrei ki iingjia ha ka pyrthei baroh kawei.
Lada ngi khang ia ki nongdie kotkhubor ban rung sha ki shnong ki thaw ngi pynduh ruh ia ka ja kpoh ka jong ki bad ka don ka jingma ba ioh ki nongshon kotkhubor kin sangeh syndoh ia ki jingpynmih kotkhubor na ka daw ba kim lah ban die bad na ka jingduhnong.
La sngewthuh ruh ki ba bun hi ki nongdie kotkhubor kiba rung sha ki dong khasi jong ngi ki dei ki briew la jong.
Kumta sa shisien nga pynkynmaw bad kyrpad ia baroh ki nongshong shnong kiba don ka jingkitkhlieh ia la ka jong ka iing ka sem ka shnong ka thaw ba ngin shim khia ia kane ka jingkyntu bad jjngkyrpad na ka liang ka SNSBH.
Khublei shibunBa burom ia phi,.
Shillong: Sa 38 tylli ki test, kiba la leh da ka Gauhati Medical College Hospital, la lap ba kim don jingpang satia, ong u myntri rangbah ka Jylla, mynta ka miet.
La iathuh ba kitei ki test, ki dei kiba la lum na kito kiba don ha ka jingshha sumar ha  Corona Care Centre ha IIM Shillong bad ha Bethany Hospital ha ka sngi palei.
Kitei ki test, ki don 32 tylli na IIM bad 6 tylli na Bethany.
Shillong: U myntri rangbah ka jylla u Conrad K Sangma mynta ka sngi u la ong ba ka sorkar ka dang ap sa ia 67 tylli ki kaiphod ban lap halor ka jing pang’corona virus’.
U myntri rangbah u la iathuh ruh ba kumba 617 ngut la dep phah eksamin bad kumba 541 ngut ki long ‘negative’.
Nalor kane u Conrad K Sangma u la iathuh ruh ba 8 ngut ki la ngat ‘corona virus’ naduh ba la ngat u Dr.
Sailo Ryntathiang u ba la khlad noh.
Nalor kine u myntri rangbah u la iathuh ba haduh 24,382 ngut ki briew hapoh ka jylla kila dep phah ‘screened’ bad kumba 49,391 ngut ki la phone ha ki nomber ‘helpline’ balap pynkhreh da ka sorkar bad haduh 2557 ki briew kila don ha ki jaka sah kyrpang (quarantine).
U Conrad K Sangma u la iathuh ruh ba naduh ba ngat jing pang ‘corona virus’ u Dr.
Sailo kila don kumba 140 ngut kiba la ioh ban lum kyrteng kiba lah ban ia kynduh ia u Dr.
Sailo (Primary contact) bad 4775 ngut kidei ki (secondary contact).
Haba dei bad ki tiar iada na ka jing pang’corona virus’, u myntri rangbah ka jylla u la iathuh ba ka jylla Ka don kumba 30,000 ki jing iada lane ki PPEs bad mynta ka meit ka jylla kan ioh sa kumba 20,000 tylli ki PPEs bad baroh kin poi haduh 50,000 tylli.
U la iathuh ruh ka sorkar kala mang sa 4000 tylli ki tiar ban leh eksamin lane ki ‘rapid test kits’ na ka bynta ban pyn sted ka Jing leh eksamin.
U myntri rangbah u la ong ruh ba ka sorkar kala mang kyrpang sa 25 tylli ki Kali kit nongpang na ka skim CMRF kaba ka sorkar ka la ioh lum haduh 5.
50 klur tyngka ban iakhun ia ka jing pang’corona virus’ hapoh ka jylla.
Haba dei bad ki dukan marbam u Conrad K Sangma u la iathuh ba kin plie ha ka por 9 baje mynstep haduh 4 baje janmiet ha ka sngi Monday, Tuesday, Wednesday bad Thursday ban ailad ia ki paidbah ban ioh thied marbam katba ki dukan dielang kin plie ha ka sngi friday, Saturday bad Sunday.
Mynta ka sngi u myntri rangbah ka jylla u Conrad K Sangma lem bad u symbud myntri rangbah u bah Prestone Tynsong kila leit ban jurip ia ka Civil hospital Shillong kaba dei ruh kawei na ki hospital ha nongbah Shillong kaba sumar ia kiba pang ‘corona virus’.
Shillong: U Ma Lahkmen Rymbui, myntri kam poh iing ka sorkar Jylla, u thoh ha ka twitter jongu, ba ka sorkar Jylla, ka la mudui ejahar halor ka jingmih ki kyrteng jong kito kiba leit shim dawai na Bethany Hospital bad la iathuh ba ka  jingtohkit, ka la dep iaid shakhmat.
La iathuh ruh ba la ejahar ruh san tylli, pyrshah ia kito kiba pyn saphriang ia ki khubor thok bad u myntri, ula thoh shuh “Please stop the circulation of fake and unverified news".
Shillong: Ka sorkar Meghalaya mynta ka sngi ka la ujor da ka ejahar ban lap ia kiba donkti ban pynsaphriang iaki kyrteng jong kiba thiah pang hapoh ka hospital Bethany Shillong.
“Ngi la dep ujor da ka ejahar pyrshah iaki ba donkti ban pynsaphriang ia ki kyrteng bad ka jing tohkit kan dang iaid sha khmat ban lap ia kiba donkti" la bynrap u Conrad K Sangma mynta ka sngi.
Na ka liang u myntri rangbah u la pynpaw ka jing sngewsih halor ka jing saphriang ki kyrteng jong ki ba thiah hapoh ka hospital Bethany lyngba ki social media kum ki whatsapp bad kiwei kiwei de.
Na ka liang u myntri rangbah ka jylla u Conrad K Sangma u la kyntu ia ki paidbah ka jylla ban long kiba ia tylli na ka bynta ban iakhun pyrshah ia ka jing pang ‘corona virus’ bad u la kyntu ruh ia ki paidbah ban ‘delete’ noh ia ki kyrteng jong kiba thiah hapoh ka Bethany Hospital.
Kiba ioh ia ka jingpang  coronavirus, ha Dharavi, kaba ha Mumbai bad kaba dei ruh ka jaka sah ki riew khlem iing, kaba heh tam ha Asia, ka la kiew mynta sha ka 101 ngut, ha kaba kiba ioh thymmai mynta ka sngi, ki don 15 ngut bad kiba iap ki la poi sha ka 10ngut.
Ka jingdon kiba ioh ia katei ka jingpang, ha ki 24 kynta ba ladep, ka long 1,007ngut bad sa 23 ngut kiwei pat kiba iap ha ki 24 kynta ba ladep ha ka ri baroh kawei.
Ka jingpang Coronavirus ha Haryana, ka kiew da 221ngut mynta ka sngi, ha kaba kiba ioh pang, ki dei na  Nuh bad Panchkula district.
Ka jingdon kiba ioh pang corona ha India, haduh mynta ka sngi, ka long  13,387ngut  bad kiba iap, ki long 437 ngut bad na kitei kiba dang don ha ka jingpang, ki long 11,201 bad sa  1,748ngut kiba la jem.
Ka jingiap ha Britain pat ka poi sha ka 847ngut mynta ka sngi.
La shim ba katei ka jingiap, ka la nang duna mynta ha Britain.
Ka jingiap ha Britain, kaba bun eh ka dei ha ka 10tarik, ha kaba ki la iap 980 ngut.
Ka jingiap ha UK, ka la poi mynta sha ka   14,576, hynrei la shim ba ka jingkhein ba shisha, ka lah ban tam na katei kaba la pyni haneng, namar ba ki don bun ki hospital kiba buhteng ban ai jingtip sha ka tnat sorkar.
Nongpoh: Haba iadei bad ka jingnang saphriang jong u khniang jingpang COVID-19, ha kylleng ki ri ka pyrthei, ha ka Ri India bad kumjuh hapoh ka jylla Meghalaya, kumta na ka bynta ban tehlakam ia ka jingsaphriang u COVID-19, na ka liang ka District Magistrate, ha Ri Bhoi District, ka la pynbna paidbah ba nangne shakhmat, ki Bor Distrik ka Ri Bhoi, kin dang pyrkhing tyngeh ia ka iaid ka ieng ki riew paidbah hapoh ka District.
Namarkata, nalor ka jingpynjari ia ka 144 CrPC, kaba la maham ban ia ka jingialum briew kaba palat 5 ngut shi jaka, la khang ruh halor ka jingiaid jong ki kali kamai, kali ki riew shimet, ban plie ia ki iew ban iadie iathied, iaid ha ki jaka ba long paidbah khlem ki Mask, biah pathar lem bad kiwei.
Ki dukan die marbam bad kiba la ioh jingbit ban die ia ki mar ki mata, la shah ban plie naduh ka por 9 baje mynstep haduh 5 baje janmiet, kata ha ka jingpeit kaba pyrman bha da ki nongialam shnong bad ki pulit.
Katei ka jingmaham kaba la khang pyrshang ia baroh, kaba kynthup ia ka jingiaid ki kali, ki briew bad dukan, hynrei yn pyllait kyrpang tang ia ki kali kiba kit ia ki shipai, ki briew jong ka koit ka khiah, ki Pulit, ki briew na ka fire & emergency services, ki Nongthohkhubor, ki briew na ka MeECL & power grid, ki briew na ka tnat supply department, FCI, ki nongtrei Banks, ATM, ki nongtrei telecom & IT services, ki nongtrei petrol pumps, ki kali kit Gas, ki dukan die dawai, ki kali sorkar, ki kali kit marbam, hynrei ia kitei kiba la pyllait ban iaid ha surok, la kyntu ia ki ba ki dei ban pyndonkam ia ka Social Distancing lem bad kiwei kiba la dep ban hikai ba ki dei ban pyntreikam khlem jingbakla.
Namarkata, na ka liang ka DC Ri Bhoi, ka la kyntu ia ki nongialam shnong kiba don hapoh ka District, ba ki dei ban shah ia ki briew jong ka koit ka khiah bad ia ki kali sorkar ba kin rung sha ki shnong ki thaw, kata haba ki donkam ban leit kumba la bynshet ka kam ha ki.
Nongpoh: Mynta ka sngi ki Nongialam ka Synjuk ki Rangbah shnong jong 14 tylli ki shnong kiba don hapoh ka Mawrong Road, ki la pynlong da ka jingialang kaba kyrkieh ha shnong Bir, kata hadien ba ki la ioh ia ka jingjor na ki nongap ha katei ka khyrdop, halor ka jingdon jong uwei u riew rangbah uba la ialeh pyrshah bad pyni bor ia ki nongap ha katei ka khyrdop, kaba dei ruh ka khyrdop kaba ki la shna kyrpang, na ka bynta ban khanglad ia ka rung ka mih kaba pathar jong ki paidbah bad khamtam eh ia ki briew nabar bad ki bym ithuh ithaw.
Ha katei ka jingialang kaba ki la pynlong mynta ka sngi, la donlang da u Bah B.
B Makdoh, President ka Synjuk ki Nongialam 14 shnong ka Mawrong Road lem bad baroh ki nongialam shnong jong kitei ki 14 tylli ki shnong kiba don ha katei ka thain.
Lyngba jong katei ka jingialang, kitei ki nongialam shnong, ki la pynlong ia ka jingiatai kaba sani bha bad pynrem jur ia ki kam pyni bor da utei u riew shimet, ia kaba ki la kynnoh ba dei u Bah Hoping Kurbah, ia kaba ki la ong ruh ba um dei u nongshong shnong jong katei ka thain bad ha ka por ba u iaid na katei ka lynti um don ia ka Curfew Pass.
Ha ka jingiakren ha katei ka jingialang, kitei ki nongialam shnong, ki la ong ba ka jingbuh jong ki ia katei khyrdop ha katei ka jaka, ka long ban pyrkhing ia ka rung ka mih pathar jong ki paidbah ha katei ka thain bad ruh ban telakam ia ka jingwan ki nongwei, ha kaba ki la jied khnang ia katei ka jaka ban buh ia katei khyrdop, namar ka dei ka jaka kaba long kum ka jaka rung kaba la pyniasoh pat ia kiba bun tylli ki shnong jong ka Mawrong Road.
Ka jingbitar jong kitei ki nongialam shnong kam dei tang ia utei u riew shimet, hynrei ki la bitar ruh halor ka jingbym iatreilang da ki Pulit ka Umsning Out Post, namar katkum ka jingkren da kitei ki nongialam shnong, la ong ba ki pulit kim shem la iatreilang, namar haba ki ujor lane ban pan jingiarap halor katei ka jingjia, ym shem la don kiba la pynshah skhor ia ki.
Kumta haba pynpaw ia katei ka jingbym hun halor ka jingiatreilang bad ki Pulit ka Umsning Outpost, kitei ki rangbah shnong jong katei ka thain, tang mar iakut katei ka jingialang, ki la leit ban tur sha Umsning Police Outpost, da ka jingthmu ban leit pan jingshai na u Incharge jong katei ka OP, hynrei namar ba um dei, kim shem la ioh ban kynduh.
Hadien ka jingbymioh ban iakynduh, ki la shim ia ka rai ba kin leit kynduh lashai ka sngi bad nalor kata kin sa phah ruh ka jingpyntip sha ka DC bad SP ka Ri Bhoi, kaba long kum ka jingkyntu ia ki ba ki dei ban kyrshan ia katei ka Synjuk ki Rangbah shnong, kiba la buh khyrdop ha katei ka jaka, kaba long kum ka jingpyrkhing ia ka jingioh mih laitlan ki paidbah.
Namarkata, na ka liang kitei ki nongialam ka Synjuk, ki la kyntu ia baroh ki briew na kiwei kiwei ki jaka bad kiba thmu ban leit donkam ha katei ka thain, ki dei ban da kren shai ha ki nongap ha katei ak khyrdop, namar kumba ka long hi ba ha katei ka khyrdop ym shah ban rung lane mih katba mon, hynrei la shah tang ia kito kiba don shisha ia ki kam kiba kyrkieh kum ha ka pang ka shitom bad ruh ia kito kiba la ioh jingbit na ki bor sorkar.
Une u bb makdoh lei udei uwei naki briew ma meng bd sngew heh shuh2 bn ia kiwei u ruh ialade u iaid u mih daka kali khlm pass sharum shaneng.
Phi tip kumno ia kata?? Une udei u Rangbah Shnong jong ngi u hap ban iaid sharum shaneng ban peit ia ka jingioh bam ioh dih ki briew hapoh shnong bad ha Ka pang Ka shitom.
Ynda lip ka light ba sniew ki post electric ruh u hap ban leit peit.
Namar sorkar jong phi ka la lah eh ban wan kyrkieh wut wut lada jynjar ki briew.
Um iaid sngew MENG.
U iarap pynban.
Lada sngew thud wan long rangbah shnong noh maphi.
Sa peit phi lah pynbiang ne em.
Kumno me tip ba u iaid sharum sha neng.
me tip kham bha ma me mung.
mem peit ia ka jingjl trei shitom jong i bn pynbiang …me lah shu krn me.
Ha kum kane ka por jong ka jingialeh kaba jur pyrshah ia u Khñiang jingpang COVID-19; ka SNSBH da ka jingsngewkhia ka bakhraw ka kyrpad ia baroh ki paid nongshong shnong ka bri u hynñiew trep ban bud pyrkhing ia ki jingbthah jong ki bor Sorkar halor ki rukom iada na ka jingsaphriang une u Khñiang jingpang.
Ka synjuk ka sngewnguh haduh katta katta ia ki Dorbar Shnong ha kylleng ka bri u hynñiew trep kiba wat ha ka khim khait ki la trei tyngeh ryngkat bad ki bor sorkar ban pynsuk ia ki paidbah ha ka bor barit khamtam eh ha ka ban kyrshan borbah ia ki kyndon lock down jong ka sorkar khnang ban teh lakam ia ka jingsaphriang jong une u khñiang jingpang.
Ka Synjuk ka ai khublei ia ka Sorkar Jylla kaba la sei katba don ka buit ka bor ban iakhun ia kane ka jingpang ba shyrkhei.
Ngi ai khublei ruh ia ki tnat sorkar ba pher ba pher ha kylleng ka Jylla kiba la trei dohiap ban pynbiang ia ki jingdonkam jong ngi wat ha ka por kaba thmid tam.
Ka synjuk kam lah khlem da ai khublei ruh ia ki ba trei hapoh ka tnad pulit kiba la duh thiah duh dem da ki sngi bad ki taiew ban shakri ia ki babun balang.
Ka synjuk ka sngewnguh ruh ia ka Marwari Community kaba la sam marbam sha ki hajar tylli ki longing u duk u suk bad ia ka jingleit iarap mon sngewbha jong ki (voluntarily) ban sait dawai (disinfectant) sha ki shnong ki thaw.
Ngi pynpaw ruh ia ka jingsngewnguh ia ki sengbhalang bapher bapher bad ki briew kiba trei shimet kiba la nohsynniang sha ki longiing longsem kiba kyrduh bad ia ka jingnoh mynsiem jong ki ban iarap ia kiba donkam khlem khein jaitbynriew ne niam ne peit shiliang khmat ia uno uno ruh.
Ka Synjuk ka ai khublei kyrpang ia ki Doctor, ki nurse, ki nongtrei ka koit ka khiah, ki nongshakri Ambulance, ki staff ka 108 bad kiwei de kiba hap hapoh ka jingshakri kaba ha khmat eh (frontline soldiers) ban ia khun bad une u khniang jingpang.
Ngi duwai ba u Blei un iada ia ki khnang ba kin lah ban iai shakri ia kito kiba ngat ha ka apot jong une u jingpang.
Hooid u khniang COVID-19 u long uba shyrkhei bad uba bam briew hynrei ka jingiatylli jong ki paid nongshongshnong ban ia kyrshan markylliang ha kane ka por jong ka jingjynjar ka long kaba dei ban ai jingiaroh bad ka kyntiew ia ka man briew ba la pruid dak da u Nongthaw.
Ka Synjuk ka Kyrpad ia ki paradoh para snam baroh bad ki kynhun jaid bynriew bapher bapher ba kin duwai bad shaniah ha u Blei, bad ha kajuh ka por ruh ban kohnguh ia ka Sorkar, ki Doctor, ki pulit bad ki bor shnong halor ki lad ban iada bad iakhun pyrshah ia ka jingpang COVOD-19.
Ki pulit jong ka Italy, ki la pynlong ia ka jingtohkit halor ka jingiap jong ki 190ngut ki tymmen, namar ka jaka ri tymmen, ha kane ka jingpang coronavirus.
Katei ka jingjia, ka dei ha Pio Albergo Trivulzio, kaba don ha Milan bad kaba ki kotkhubor ka Italy, ki la khot ba ka dei ka jing pyniap khnang ia ki tymmen.
La iathuh ba ki nong pyniaid jong katei ka jaka sumar, ki la khang ia ki doktor bad ki nos ba kin sumar ia kitei ki tymmen, da kaba tap khmut ialade, ha kaba la shim ba kim shym pdiang satia ia katei ka jingpang, ba ka ia bit iwei sha iwei pat, hynrei ki shim ba katei ka dei tang ka jingtieng ia ka bor jong ka jingpang lane ia ka jingiap.
Na ka liang ka Trivulzio, ka kyntait ia katei ka jingleh bakla, hynrei ka iathuh ba ki tiar ban test ia katei ka jingpang, ki duna palat bad ki don tang na ka bynta shi hajar ngut ki briew.
U Governor ka Lombary, U Attilio Fontana, ula thaw da ka komishon ban tohkit halor katei ka jingjia ha Milan bad la iathuh ba ka jingiap ha katei ka jaka ri tymmen, ka poi sha ka 190ngut ha U Lber haduh U Iaiong.
Haduh mynta, la kurup ia ki kot ki sla jong kito kiba la shah sumar bad kiba ha iing, ki dawa ia ka jubab kaba shai, ha kaba iadei bad ka jingkhanglad ban deng ia ki tiar jing iada ia ki doktor kiba sumar ia kitei ki tymmen.
Ki doktor kiba don ha  Lombardy, ki iathuh ba na ki 6hajar ngut ki tymmen,ki don 600ngut kiba iap ha ka Jylla Bergamo.
Kaba mut kane ka jingpang ka dei ka jingpang tymmen.
Shillong: Ka Meghalaya High Court ha ka 17 tarik iaiong 2020, ka la kyntu ia ki bor ka sorkar ban iaid katkum ki ain na ka bynta ban pynshitom ia kiba pyrshah ia ka jing on thang ia u Dr.
Sailo.
Kumban shu pyn kynmaw ka dorbar shnong Mawbah lem bad ki shnong ka Jhalupra kila mih paidbah ban pyrshah ia ka jing pyndep burom khatduh ia u Dr.
Sailo.
Ka hukum ba la pynmih lang da u judge justice H.
S Thangkhiew bad u Justice W Diengdoh kala mih hadien ba ka Meghalaya High Court Bar Association kala buh daka PIL hakhmat ka ing kashari.
Ka Bar Association ka la shim kane ka rai hadien bala iohi ba ki briew na Jhalupra ki la mih ban pyrshah ia ka jing leit thang ia ka met u Dr.
Sailo daka ba pynkhein ia ki kyndon pakhang shnong  ha baroh ka ri India bad kumjuh ruh ia ka Korphiw.
“Mano mano lane kino kino ki dorbar ne ki seng kiba pyrshah ia ki bor sorkar ban teh lakam ia ka jing pang’corona virus’ lane ia ka jing leit tep ia kiba la khlad kin shah pynshitom katkum ki bor jong ka ain" la pynmih ka hukum.
Ka hukum ka kyntu ruh ia ka sorkar ban bud ia ki kyndon bala btah ka sorkar India bad ka WHO na ka bynta ban pyndep burom khatduh ia ki bala khlad.
Sngewdei shisha ia karai kaba la shim da ka Meghalaya HighcourtAi eh beit sorkar.
Paralok, kitei ki kyntien, “Maipap ka bneng bad ka khyndew ia u bym sngewnguh" ki dei ki kyntien ba nga la shim na ka jingiathuhkhana shaphang ‘U Briew bad u diengsohsyrtet’.
Ka jingiathuhkhana ka ong kumne:Shisien la don uwei u briew uba la iaid ia lynti kaba jngai hapden ka jingshit ka sngi.
Uta u briew u la thait ym don pyrthei shuh ryngkat ka jingtheh ka syep ka syar.
Te u la wad ia ka jaka shongthait ka ban iada ia u na ka jingthang ka sngi.
Hynrei um man lap satia kawei ruh ka jaka kaba u ibit.
Ha kaba khatduh u la iohi ia u diengsohsyrtet uba ieng harud lynti.
Ki tnad jong u ki pyiar bad ki sla jyrngam kiba rben.
Te uta u briew u la shongthait hangta.
Shipor u la sngewhun ka mynsiem namar ka jingkah syrngiew jong uta u dieng.
Katba u dang thiah lyndang hapdeng ka jingkah syrngiew jong u dieng bad ka jingbeh jem jai ka lyer synrai, u la khmied ia la ki khmat sha ki tnad jong uta u dieng la ki don ne em ki soh.
Hynrei u khlem iohi wat uwei ruh u soh.
Kumta, uta u briew u la sdang sa ban tim ia u dieng uba la iarap ia u hapdeng ka jingthait bad jingjrem ka bym lah batai.
U da ong, “Khlem raiñ une u dieng, wat tang uwei u soh ruh um don ba ngan bam.
"Hangta u la iohsngew sa ia ka jingpynphai ktien jong uta u dieng, “Khlem raiñ ma nga ne ma me? Nga la ai jingiarap bad iada ia me na ka jingshit ka sngi, pynban mem sngewnguh ia nga.
Kordit ia me u briew u bym sngewnguh.
" Ka jingkren jong uta u dieng ka la pynkyndit bynriew ia uta u briew.
Ka jingkren jong u dieng ia u briew bad katei ka jingsneng “Maipap ka bneng bad ka khyndew ia u bym sngewnguh", ka la urlong bad kan dang urlong ia ngi ki briew ha kane ka juk haram.
Ha ka jingiohi ba rit jong nga te kiba bun ki Khasi jong ngi ki dei ki bym don jingsngewnguh ia kita kiba la lehbha ia ki.
Dei na kata ka daw ba ka jaitbynriew jong ngi kam roi kum kiwei namar ba ngi dei ka jaitbynriew ba la tim da ka bneng bad ka khyndew.
Bun ki Khasi jong ngi ki bud ia ka nuksa jong kito ki 5000 ngut kiba U Jisu u la khawai da ki 5 tylli ki kpu barli bad 2 tylli ki dohkha rit.
Hadien ba ki la bam kdang ki iashim bynta pynban da kaba pyrta, “Sah narphna ia u, sah narphna ia u.
"U Dr Sailo uba la khlad dang shen da ka jingtrei ka khlam Coronavirus u la lehbha ia kiba bun ki briew kiba pang ba shitom.
Lada ym dei ia phi kiba pule ia kane ka jingthoh jong nga ruh lehse ia kiba ha ïing jong phi, ia ki paralok jong phi bad ia ki para shnong jong phi.
Hynrei kaba sngewsih bad kaba pynkthang ka long ba haba la bna ba u la ioh ia ka jingpang Corona, bun kiba la kren beiñ bad kynnoh pop.
Ha ka sngi ba ka sorkar ka la pynkhreh ban leit thang ne tep ia ka met jong u ki la mih bun kiba pyrshah.
Kynmaw ko paralok, ioh don kiba pyrshah bad kiba kren beiñ ia u kiba la ioh jingiarap na Bethany hospital ban sumar haba ki pang ki shitom, kin sa shah tim ha ka bneng bad ka khyndew ha kawei ka sngi.
Nga kynmaw ruh ia ka jingjia ha u snem 2013 haba la syllad ka eriongbah bad u phria ia kiba bun ki shnong ha Mawshynrut Constituency.
Bun ki ïing ki la shah pynjot ha u phria bad ka eriong.
Te u bah Witting Mawsor uba dang shu jop shen ia ka ilekshon MLA, u la wad bun ki buit ki lad ban pynioh tin tap ïing na ka bynta ki ïing ba la jot mar 3 bad 4 bandle.
Hynrei ynda ki la tap tin thymmai ia ki ïing, ki la thiah lyndang kum uta u briew hapoh ka syrngiew jong u dieng sohsyrtet.
Ki da ong ia kine kyntien, “Ko tin, to thep tang ma phi ia ka vote sha u bah Witting ha u 2018.
Ma ngi te ngin thep ia uta uba lah ban ai ha ka sngi thep vote mar 500 mar 1000 tyngka.
" Ïa kiba kum kita ki riew haramjat ruh ka bneng bad ka khyndew kin sa ia trei lang ban tim bad maipap.
U don uwei u briew uba ia long paralok bad nga naduh ka snem 1989 ha Shallang.
Ka jingiaieit jong ngi ka la long kaba jur katta katta.
Te ha ka snem 2004 ki lehnoh ANVC ki la thoh ia ka shithi dawa pisa na u 80,000 tyngka.
Kumta uta u paralok jong nga u la phet krad na Shallang bad u la wan rieh ha ïing jong nga ha Seiñduli.
Hadien katto katne sngi u la pan kylliang pisa na nga 25,000 tyngka ban iarap seng dukan ha ïew Nongstoiñ.
Te nga ruh nga la ai, namarba u kular ban sa pynphai ia ka pisa hapoh shi bnai.
Uta u briew u la buh dukan ha ïew Nongstoiñ.
Hynrei hadien shi bnai u khlem pynphai ia ka pisa jong nga.
Hadien ar bnai ruh khlem pynphai.
Ynda la dap shi snem nga la leit ha dukan jong u ban pynkynmaw ia ka 25,000 tyngka ba u la pan kylliang na nga.
Hynrei u la leh bunkam kum u bym kwah ia kren bad nga.
Hadien lai snem nga pynkynmaw biang hynrei u ai daw da kumne da kumtai.
Nalorkata, u la sdang sa ban kren beiñ ia nga.
Te ha kaba khatduh nga la ong ia u ba ka kamram jong nga ka la dep, kaba sah ka long sa tang ka jingtim jong ka bneng bad ka khyndew.
Mynta haba u la iaid kiar noh na nga, u la ngat ha ka jingmaipap ka bneng bad ka khyndew.
Ka ïing ka sem jong u kam long shuh, ka kamai kajih jong u baroh ki pulom lut.
Ym dei tang uta, hynrei nga la lap bun ngut kiba paralok kiba shetkylla.
Ha ka por ba ki kyrduh bad la ngat ha ki jingeh ki wan wad jingiarap.
Hadien ba ki la lait na ki jingeh ki kren beiñ bad pynlong nongshun pynban ia uba la iarap ia ki.
Kiba kum kita ki ap sa tang ia ka jingtim jong ka bneng bad ka khyndew ha kano ma ka sngi.
Bad ka nongkylliang kaba kham sniew, ka ap ia kaba snoh hapiew.
Ynnai ia kren shuh ia ka jingleit dujok.
Shillong: Ka sorkar Jylla, ka la pynkhreh ia 14 tylli ki jaka sah jong kito kiba don jingpang, lane kiba la suba ba ki don ia katei ka jingpang, lane ka jaka jing iada na ka bynta ban ia jngai hapdeng kito kiba don jing artatien ba ki lah ban ia bit jingpang corona.
Na kitei ki jaka sah, ki don bun tylli ki hotel, kiba don ha ka nongbah Shillong.
Shillong: Ka jingdon ki Personal Protective Equipments (PPE) ha ka jylla, ka long 24,084  bad ia kitei la sam 5170 ha East Khasi Hills bad 1,660 la sam ha Ribhoi, nangta ki plymask ki don 3,24,050 bad la sam ha East Khasi Hills 58090 tylli bad 20,800 ha Ribhoi District.
Shillong: U trai jong ka ka Rap’s Departmental Store MG Road Keating Road, u Bah M Rapsang mynta ka sngi u la ujor da ka ehajar pyrshah ia ki briew kiba la pynsaphriang ha ki social media ba ka jingkhang ia ka dukan ka dei na ka daw ba ki trai kane ka dukan ki leit sha Bethany Hospital.
Ia ka ejahar ka ba la ai mynta ka sngi sha ka Superintendent ki pulit jong ka East Khasi Hills District, u bah M Rapsang u la iathuh shai ba kat kum ka jingtip jong u, baroh kiba ha iing ha sem jong u kim shem leit sha Bethany Hospital ha kine ki bnai kiba la dep.
Na ka liang jong u bah M Rapsang u la iathuh ruh ba la phah lang ia ka mesej, kiba la saphriang ha Shillong ha kine ki ar lai sngi.
Da ka ba ong ba kane ka jingleh ka dei tang ban pynbud nam da ki katto katne ki riew shimet ia ka nam ka burom jong ka Rap’s Departmental Store bad ia ka ing ka sem jong u.
Na ka liang u Bah Rapsang, u la kyrpad ia ki bor pulit ban tohkit bad ban kem mardor ia kine ki briew kiba la pynbud nam ia ki.
Sngewtynnad ban tip ba I Kong Laweibaphyrnai Myrthong, I pynleit por ban wad ia u dawai ban ioh jingpynkoit na u khniang Corona (corona virus) da kaba pyndonkam ia u jamyrdoh uba long ruh u dawai snam.
Ki don bun ki dawai kynbat Khasi kiba ai jingiarap ai jingpynkoit na kiba bun ki jait jingpang.
Haduh mynta, ym pat shem dawai pynkoit na une u khniang uba la sarlin ia ka pyrthei lait noh tang 15 tylli ki Ri kynthup ia ka North Korea.
Ki stad ki jhad kum I Kong Myrthong na sha thain Sohiong, ki ia pyrshang wad ban shna dawai pynkoit.
Sngewshngain, sngew ioh mynsiem haba don kum kine.
Haba kumta, nga kyrpad ia ka SorkarJylla jongngi, khamtam eh U Myntri ka Koit ka khiah jong ka Jylla, ban khot bad pynshlur ia kito kiba ai dawai kynbat ban wan sha khmat ia kaban sam lem ia ka jingtip jong ki, ia ka sap ka phong ba ki don bad ioh na ki longshwa ba kan long ka jingkyrkhu ia u khunbynriew satlak ka pyrthei.
Hap pyrshang (experiment) shwa bad ki dawai kynbat, kim lei lei katta katta, ym kum ki dawai allopathy.
Bad lada kito kiba la shah shoh ha une u khniang Corona, ki kloi ban pyrshang da ki dawai kynbat bad ki ioh jingkoit, kan da long ka jingkmen bad jingkyrkhu.
Ha kum kane ka por ba ka pyrthei shi tyllup ka sah ha ka dum ka lyngngoh, ka duk ka kyrduh, ka thngan ka jynit, ka ud ka iam ; ngi hangne ha Meghalaya pat ngi ioh ka khyllipmat kaba ai lad ia ngi ba ngin ia lorni bad kane ka jingthoh ruh ka dei hi kumta.
Sngew poh bad sngew leh rain shi rukom ban ia bun nia bun ktien ha kum kane ka por, hynrei ka pali pat ka dei ia kum ngi u thap u dap, u raiot u raitoi ban kren ha kum kane hi ka khyllipmat namar lada ngi kren ha kiwei pat ki por ngin shah kyniiw kyneh bad shah bein kylla " la kat ba nang thoh tang une u ‘riew rynjaw u ‘riew tyrphud".
Ha kane ka juk, ki briew kiba leh ia kaba dei ki shah bein shah kynnoh.
Ka la mih ruh ka jingkrenbein ia ka sorkar, watla ka jingleh jong ka sorkar ruh ka long kaba dei.
Shi bun ki jingjia ki la wan , nangta ki la leit bad ngi la klet noh ia ki bad watla kita ki jingjia ki la long kum u symbai ne kum ka shlem ban phrang na bynta ka jingbit jingbiang jong ka jaidbynriew shi tyllup hynrei ki shu phret bad jah noh kum u dpei tang mar ia lip ka ding ba kiba bun kin iohi bad kynmaw tang ia ka dien.
Ngi la klet ia ka jingjia ha them metor ba shah shoh ki samla khasi bad kaba la wanrah ia ka jingkulmar bashyrkhei.
Ngi la da klet noh ruh ia ka jingjia ha Shella ba shah shoh ki samla khasi bad kaba la wanrah haduh ka jingduh noh ia kawei ka mynsiem.
Ka sorkar hi, wat la ka hap mad ia ki jingshah kynthoh ba bun rukom, hynrei ka la leh ia kaba dei eh namar ka la shim ia ka lynti ban kiar bad ban lait na ka huri hura,ka iashoh ka iadatbad ka mynsaw ka jawsnam.
Lada ka sorkar ka la thom da ka bor ban thang ia ka met u Dr.
Sailo ha Jhalupara khlem artatien mynta ka taiew ka jylla kan mad ia ka hiran khait khamtam lei lei kum ha kane ka por.
Ki ain long shnong ain synshar shnong (custumary laws ) ki long ki paia ba radbah kiba la pynwandur ia ka tyllong ain (constitution) jong ki ri bapher bad ba radbah ha ka pyrthei bad bun ki ri khraw bor ka pyrthei ki la ai nam ia ki customary laws da ka kyrteng " Laws of Nation " katba mangi hangne ha ri Khasi ngi ialeh ban iuh bad nion bein ia ki customary laws bad bun ruh kiba kren tohmet ban ong ba " Ki la iap “.
Ka schedule 7 ne Ka Thup Ain 7 jong ka constitution ka ri India ka la ai bor ia ki sorkar jylla ban shna ain ha kaba iadei bad ki shnong ki thaw kat kum ka State List (entry 5) bad ha ri Khasi ka K.
H.
A.
D.
C ka ong dei " Ma nga " ka  ban leh ia kane ka kam.
Kum u riew paidbah riew madan u bym  pat dei wat tang u stad ain , yn nai pat iakren kein ia u nongthaw ain namar u nongthaw ain lei lei u kham khraw bad kham halor, ngi kwah barabor ban ioh jingtip sha phang ki ain shnong ka K.
H.
A.
D.
C khamtam lei lei ka Local Residentship act hynrei shu lut kai ka por namar ba ym ju lah ban shem bad ym ju iohsngew hi ruh.
Ha kane ka juk , kham jem bad kham kloi ban iohi ia ki customary law bad local act jong ka ri U.
S.
A, Germany etc kiba la dep pynjanai bad pynsani da ka sorkar ban ia ki customary law ka K.
H.
A.
D.
C.
Ah ki ialeh aiu kita ki kynrem ki lyndan thaw ain la katta phew snem? Kumno ki hun ba ki ain long shnong ain synshar shnong kin shu sah lymmuh na ka por sha ka por?Ka Tyllong Ain (Constitution ) jong ka India ka dei kaba da thoh, hato ki M.
D.
C jong ngi pat kiba dei ki riew thoh riew pule kim imat shuh seh ban pule ia ki ain ba la don lypa ka K.
H.
A.
