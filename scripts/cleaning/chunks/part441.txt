Na kitei ki hynriew ngut, kiba lait phet tuh, ki kynthup ia U  I Love You Talang, uba dang shu shah kem shen, ha ki pulit, na ki kam pyniap briew jongu.
Katei ka jinglait tuh jongki, ka jia, ha la por 1.
30 nohsngi jong ka sngi saitjain, ong ka khubor.
Kitei ki snar pyniap briew bad nonglute, ki dung ia ki nongap ha khmat khyrdop, da ki tiar kiba nep, ong ka khubor.
Nalor U I Love You, sa san ngut kiwei pat kiba ioh phet tuh, ki long U Ramesh Dkhar, Marsanki Tariang, Rikmenlang Lamare, Shidorki Dkhar bad U Lodestar Tang.
U Ramesh Dkhar, u shah kem lang bad U I Love You Talang bad kitei ki dei kiba shah kynnoh, ba ki pyniap ia ki nongniah taksi, ba kynthup ia U  Damehipaia Papeng bad U Fullmoon Kharsahnoh ha U Nailar ha Jowai.
Nongpoh: Ha ka jingïalehaki phutbol paralok hapdeng ki pulit bad ki briew na ophis u DC Ri Bhoi, kaba la long mynta ka sngi ha Madan NSCA Mini Stadium, Pahamsyiem, ka kynhun ki Nongthoh khubor, ki la shah pynliem noh da 3 kol hakhmat kitei ki pulit bad ki briew na ophis u DC Nongpoh.
Ka khana halor katei ka jingialehkai, ka la long ba ha ka kylla step jong ka jingiakhun, ka la kut ha ka jingiakhaid kaba ym don kiba ioh ban pynkhih jar, hynrei haba bteng ka kylla miet jong ka jingiakhun, ki rangialehkai na ka kynhun ki Pulit, ki la lah ban nion bad kaba la pynlong ban thep haduh 3 kol bad khur syndon ia namjop ha katei ka jingiakhun.
Kiba la sakhi ha katei ka sngi, ki kynthup ia u Superintendent of Police ka Ri Bhoi, u Giri Prasad, u Additional Deputy Commissioner ka Ri Bhoi, u bah M.
B Tongper bad kiwei kiwei ki ophisar na Ri Bhoi.
Shillong:Ka komishon jong U Justice T Vaiphei, kaba tohkit, halor ka jingshah siat iap U bah Cherishter field Thangkhiew, ka la shim sakhi, na ki 4ngut ki nongtrei jong ka sorkar jylla, hynriew ngut, kiba la wan ialam na ka liang jong ka iing bad sa arngut na kitei ki dei kiba la buh hi da ka komishon bad ka la leit jngoh ruh ia katei ka iing jong ka jingjia, ha Kynton Massar, ha ka 5tarik Rymphang 2022.
Katei ka kaiphod, kaba la bun da ki jing pynjah dak, ka pyni, ba ka jingleit khynra ia ka iing jong U bah Cherish, ka dei kaba shongnia, namar ba katei ka dei na ki jingtip bapher, ba ki la ioh na ki pulit syntiat, halor ki jingdonkti jongu, ha ki kam pyntriem bapher.
Ka kaiphod, ka ong shuh, ba ki don lai sien ki jing pynbthei bom, hapdeng u snem 2020 bad 2021 bad kitei ki kynthup ia ka jingjia ha Star Cement ha Lumshnong bad sa kawei ka Meghalaya Coke Factory, kaba la jia ha Bther bad la iathuh ba kiba shah kem, ki kam, ba ki leh ia katei ka kam, na ka jingbthah jong u Sanbor Pala bad la iathuh ruh, ba ki don shibun ngut kiba ioh pdiang ia ki shithi dawa pisa ha ka kyrteng jong ka HNLC, ha kaba kitei ki shithi, ki dei kiba la phah na ka whatsapp number jong U Ma Sanbor Pala.
La ong shuh shuh, ba katba ki pulit, ki dang lum jingtip, halor kine ki jingjia bapher, hynrei, ka la don sa kawei ka jingbthei bom ha Laitumkhrah, ha ka 10-8-2021 bad ki lad jingtip, ki iathuh shuh shuh, ba ka dang don ka jingthmu ban pynbthei bom biang ha them metor, ha Secreteriat, Iewduh, nalor kiwei ki jaka ha Shillong.
Ym tang katta, la iathuh shuh shuh, ba ka don ka jingthmu ban pynbthei bom ha Khyndailad, ha ka 13tarik Nailar 2022 bad ka dei halor katei ka khubor, ba la rai mar mar ban phah kem ia U bah Cherish.
Namar ba ki kyrteng ki la shah ot lut bad kiba bun ki senten, ki la shah pyndam sia lieh, kumta ka jingthoh kam da shai bha satia, hynrei, la iathuh ba ki sakhi jong ki pulit, ki la leit ha iing U bah Cherish, ha ka por 2.
55 baje dang step phyrngab, kaba dei ha ka step jong ka 13tarik Nailar bad ka dei ruh ka por, kaba don ka jinghap slap kaba kham jur bad la iathuh, ba ynda la poi ha khyrdop jong ka iing, ki pulit ki la pyrta ia kiba don ha katei ka iing, ba kin kohnguh ia ka jingbthah jong ki pulit, hynrei ha katei ka por, la don ba leit khynra ia ka mala kaba nyngkong bad ka dei ruh ha katei ka por, ba la plie jubor ia ka jingkhang bad la don ruh ka jingsiat ia uwei u briew, uba dei U bah Cherish bad la iathuh ruh, ba ha ka por 3.
05 baje, uba shah siat, u dang im, hynrei, ym shym la pyrkhat ban rah sha hospital, namar ba ym don kali kit nongpang satia.
Ki saw ngut ki sakhi, ki iathuh shuh ba ha ka jingdum jong ka miet, uwei u briew, u leit tur beit beit sha ki pulit bad ka dei ha katei ka por, ba la pyrta ba un sangeh, hynrei, haba ula nang wan tur hajar, kumta u pulit ban iada ia la ka jingim, ula siat shi kuli, na ki bynta ba sharum jong ka met bad ynda haba la pynmeh ia ka ding, la lap ruh ba ka don ka tari, ha katei ka jaka jong ka jingjia.
Katei ka kaiphod,ka ai jingmut, ba ym dei ban leit khynra iing satia, ha ka por mynmiet, khamtam ha ki iing ba ki don ki riew paidbah bad la ai jingmut ruh, ba ha kitei ki jingkhynra, ka donkam ia ki kali kit nongpang, ba kin don lang bad nangta ba ki pulit, ki dei ban don ruh ia ki iit khmat kiba pynthaba, ha ka por mynmiet.
Ka kaiphod, ka pynsngew ruh ba ki pulit kiba don ha ka Tactical Team 1, ki dei ban ap sa ar kynta bad kerkut ia ka iing jong u bah Cherish, hynrei lyngba katei ka jingleh, ka pyni, ba ka dei ka jingthombor bad nion bein da ki bor pulit ban shu pyniap ei, ia u briew bad kaba dei ka kam, kaba dang lah bha ban kiar.
Ka jingleit talasi, ia katei ka iing, ka dei kaba don ar tylli ki kynhun, ha kaba ki kynthup ka Tactical Team 1 bad ka Tactical Team II, katba uba siat iap ia Bah Cherish, u dei u witness no 4.
U Witness no 4, u iathuh, ba ka jingbthah ia u, ha katei ka miet ha shwa jong ka jingjia, ka long ban kem im ia U Bah Cherish, tangba ki dei ban husiar bha, ioh ki don ki tiar siat lane ki don sa kiwei pat ki dkhot jong ka HNLC, kiba sah lang ha katei ka iing, na ka liang jong utei u sakhi, u iathuh ruh, ba ha katei ka miet, u leit sha katei ka iing, da kaba rah da ka suloi AK 47 bad u iathuh, ba ula tied jingkhang laisien, hynrei, haba ym shym don ba plie, kumta, ula pynpait ia ka jingkhang bad rung shapoh iing bad ha katei ka por, ula wan beit beit uwei u briew, sha ka liang kaba u don bad ha katei ka por, ula pyrta, da kaba ong “Sangeh sangeh", hynrei, haba ula don ha ka jingjngai kaba tang 2,3 phut bad haba um shym sangeh satia, kumta u witness no 4, ula siat noh ia u, na ki bynta ba shapoh jong ka met jongu.
balei u witness no 4 u ju plie mo ia ka ing jng u lada don ba tied 2 – 3 baje mynstep.
Shillong:Mynhynnin ka sngi, hadien ba la wanrah ia ka kaiphot halor ka jingshah pyniap u bah Cheristerfield Thangkhiew, kiba bun balang, ki la buh ia ka jingkylli halor ka jingbuhrieh ia ka kyrteng ia ki pulit ki ba donkti ban siat iap ia u Bah Thangkhiew.
Hadien ba la wai ka dorbar, na ka liang u Myntri rangbah ka jylla, u Conrad K Sangma u la pynshai ba ka jingbuhrieh ia ki kyrteng jong ki pulit kiba donkti ban pyniap ia u bah Cheisterfield Thangkhiew ka dei hadien ba la ai jingmut da ka Commission.
U la ong “Ka jingbym pynmih ia ka kyrteng jong ki pulit ki ha kane ka kaiphot, ka dei namar ban ym buh pynthut ia ka jingtohkit kaba dang iaid bad ban ym buh jingma ia ka shnong shngain jong ki pulit".
U Myntri rangbah u la iathuh ruh ba na ka liang ka sorkar, hadien ba ka la wan rah ia ka kaiphot jong ka Judicial Inquiry Commission hapoh ka ingdorbar kan sa khot ia ki kynhun jong ka tactical team I.
" Hadien ba la pynpaw paidbah ia ka kaiphot jong ka Commission, ka sorkar kan sa khot ia ki kynhun kiba don ha ka technical Team 1 ban pynshai halor kane ki jingkynnoh".
U myntri rangbah u la bynrap ruh “Dei ban ai ka lad ruh ia kine ki pulit ba kin pynsngew halor kane ka jingjia khnang ban don ka jingbishar hok ha kane ka bynta".
“Kumba ngi la pule ia kaiphot, ka sorkar, kan sa khot ia ki ophisar ban shim ia ka jingpynsngew jong ki bad hadien kane ka sorkar kan sa iaid shakhmat ban lah ban bishar hok"u la bynrap.
U la ong “Ka jingtohkit ka dang bteng haduh mynta bad ngim lah ban pynmih ia ki kyrteng, namar ba ka lah ban don ka jingeh ha kane ka jingtohkit".
New Delhi: U Himanta Biswa Sarma, myntri rangbah ka Assam, ula shah knieh ia u microphone, haba uwei u briew, u leit tur beit beit sha ka jaka ieng jong U Sarma, ha ka jingialang paidbah ha Hyderabad mynta ka sngi.
Utei u briew, u dei u nongkyrshan ba rangbah jong ka seng synshar ha katei ka jylla, ka Telangana Rashtra Samithi (TRS).
Ki nongialam jong ka seng BJP, ki la bat noh ia utei u briew bad patan ia u shabar jong katei ka rynsan.
U Sarma, ha ka jingkren jongu, mynta ka sngi, ula nion tyngeh ia U K Chandrashekar Rao, myntri rangbah ka Telangana, namar ba u dei uba synshar beit tang da kawei ka longing bad ula ong ruh ba ka Ri, ka dei ban lait noh, na kane ka jingshah the mraw ha kawei ka longing, ha ka synshar khadar.
“U KCR, u kren shaphang ka sain pyrthei, ban pynduh noh ia ka BJP, hynrei ngi kren ia ka sain pyrthei, ban pynduh noh ia kawei ka longing.
Ngi iohi, ia ka dur jong u khun jongu bad ka khun kynthei jongu ha Hyderabad.
Ka synshar khadar, ha ka Ri, ka dei ban lait na ka jingsynshar jong kawei ka longing" ong U Sarma.
“Ka sorkar, ka dei na bynta jong ka Ri bad kam dei satia, ia kawei ka longing bad ka Ri, ka don ia ka synshar ba laitluid bad ka don ruh ia ka synshar kaba leh donbor bad katei ka ju don ka jing ia tyngkhuh borabor" ula ong shuh shuh.
Shillong: U Bah HM Shangpliang, MLA ka Mawsynram Constituency, u la kynnoh ba ka don ka jingiasylla sniew halor ka jingleit khynra jong ki pulit ia ka ing u bah Cherishterfield Thangkhiew ha ka 13 tarik u Nailar 2021.
Ia kane ka kyrwoh, u bah Shangpliang u la pynmih hadien ba na ka liang u Myntri rangbah ka jylla, u Conrad K Sangma, u la wanrah hapoh ka dorbar synrai ia ka kaiphot jingtohkit jong ka Judicial Inquiry Committee, ba la khlieh da u Justice T Vaiphei halor ka jingshah pyniap u bah Cherishterfield Thangkhiew,u nongialam barim ka Hynniewtrep National Liberation Council (HNLC).
U bah Shangpliang u la kdew ba kat kum ka kaiphot jong u justice barim u T Vaiphei, ka paw shai ba ka jingleit khynra ki pulit ia ka ing u bah Cherishterfield Thangkhiew, ka dei ka bym khuid bad ka don ka criminal conspiracy.
“Ka dei ka jingkhynra ka ba ki la leh khlem pyrkhat bad pyndomkam ruh da ki tiar pynmynsaw kaba la wanrah ia a ka jingkhlad noh une u rangbah"u la ong.
U bah Shangpliang, u la kynnoh ruh ba ka sorkar haduh mynta kam pat shim kano kano ka sienjam ban leh eiei ia kine kiba donkti.
U ne u MLA u la ong ruh “Kum u nongmihkhmat nga kwah ban iohi ba kan don ka jingbishar hok halor kane ka jingjia, ka sorkar ka dei ban pynshai ia ka jingthmu jong ka halor kane ka bynta".
U la bynrap “Ka sorkar ka dei ban sei madan bad pynshitom ia kine ki briew kiba donkti ban shim ia ka jingim u bah Cheristerfield.
U bah Shangpliang u la ong ruh “U Justice T Vaiphei u la leh bha ia la ka kamram halor kane ka jingjia bad kane ka jingjia ka paw shai, ba ka la don ka jingpyndonkam bakla ia ka bor pulit.
Halor katei ka phang ngan wer/kyntu lang ia ki nongpule khubor khamtam ia kito ki baju pule tista ia ka Shillong Times ban phai sha ki ar tylli ki mat khubor kiba mih ryngkhi mar bud sngi- 02.
07.
2022 (Saturday) bad ha ka 03.
07.
2022 (Sunday) kaba thoh ha ka ktien Phareng kumne harum:-(1) “Government engages International experts for traffic management".
(2) “Consultants draining State resources": AITC.
Na ka bynta ban ia sngewthuh lang baroh ngan pyrshang pynwan ha ka ktien Khasi kumne:- (1)“Ka Sorkar ka la ia kut ktien bad ki Stad ki Jhad na shabar Ri na bynta ban shem ia ki lad ban weng ia ka dheng kali ha sor Shillong", (2) “Ka jingkhot ia ki Stad ki Jhad na shabar Ri ka pynsyrwa ei ia ka pla tyngka ka Jylla", ong ka AITC.
Halor kitei ar ki mat bakongsan nga ieh ha ka jingstad jong phi ki nongpule ia ki kotkhubor aiu phi don kyntien ban ia pyni lem katkum la ki jingsngewthuh jong phi.
Ha kaba iadei bad kitei ki mat kongsan ngin ia peit bishar beit shuwa ia ka mat kaba nyngkong.
Kane ka mat khubor ka lah ban iadei bad kata ka jingthmu pynkylla “Smart City" ia kane ka sor Shillong.
Ha nga marwei hi te ia ka sor Shillong kumba ka long mynta ngam pat I kop ban ong ban khot “City" ia ka, ne lehse kham I kop ban ong kumha ka ktien Dkhar da ka “Busti" bad namar ka jingheh jingiar jong ka lah ruh ban khot khleh ktien Phareng da ka “ Mega Busti".
Nga ong kumtei ym dei ho ba nga i-bein ne kren pynjem rngiew, hynrei la i-synei palat ia ka dur ba ka phong mynta bad la snewleh rain pynban ban pyniaryngkat dur iakane ka Sor baieit jong ngi bad ka Glasgow, Edinburgh, Aberdeen etc, da kaba ngi dang ia khot pynsah nam ia ka kum ka “Scotland of the East" lane “ Ka Scotland jong ka Mihngi".
Kiba tip bad la ju poi sha Scotland, kin lah ban ia batai pyni lem ia kane, nga te ngam shym donlad mo ban leit poi shaduh kat kata ka Ri.
To mynta ngin ia poi beit noh sha kata ka jingthmu jong ka Sorkar, ka jingiakren ia tai halor ka jingthmu ka Sorkar ban weng bad pyllait ia ka dheng kali ha sor Shillong.
Ha ka jingpeit jong nga te nga iohi ba ka long kaba da eh da jwat shisha ban pynlong kam ia kane.
Balei nga ong ka long kumta, namar ba ki surok naduh ka Surok bah thied bah (National Highways) haduh ki surok shnat (local artery roads) kiba iaid ba sam lyngba ki dong/ shnong(Localities) ki dang khim palat namar ki iing ki sem shong briew/ Dukan/ Office/ Skul/ Iingmane etc.
kiba la iohbor ban tei pynkyntur syndah haduh ki rud surok ki la khang lad syndon ban pynheh pyniar surok namar yn ym don hokum Sorkar kaba lah ban rat ia kum kitei ki iing ki sem kumba ka long mynta, lait noh sa tang lada wan jia ryngkhat ka synshar donbor kum ka jong U Hitler kaba lah ban leh da ka bor lada donkam.
Hynrei ia mynta hi te mano ban kwah lane mano ban shah ban leh mon kumta, wat ka Ain synshar laitluid kan ym treh ban pynmih hukum ban rat jubor ia ki jingtei jongno jongno ruh wat lada ka jingdonkam ka dawa tyngeh.
Ban batai bniah hangne kan shim por bad shim jaka palat hynrei nga ngeit ba wat tang kattei ba nga pyrshang ban iapyni lem ruh ka la ai jingpynshai ban ia sngewthuh lang.
Ngam tip bad ngam lah shemphang haduh katno ba ka bor jabieng bad jingtbit ki kti kita ki Stad na bar Ri kan lah ban pyn-urlong bad ban pyllait ia ka Shillong na kane ka jingpang dheng kali kaba la bat da ki bun bun snem khlem I lah pynioh jingkoit shuh.
Na ka rukom long ka met jong ka te ban peit ma ngi u riewpaidbah lane u thab u dab te la I eh hi khait ban ai jingkoit pat bad ym I donkam shuh ban ia pyrkhat khmih lynti ia kata ka Smart City.
Te lada ka long katkum ka jingpeitthuh bad jingiohi jong nga te ka la dei ban ia kubur ia ka jingkren ka AITC katkum ka mat khubor kongsan kaba ar ba la kdew sha khmat.
Shillong: Ki dkhot jong ka Sur ka Bri U Hynniewtrep, ki la mih kynsan na Civil Hospital, da ka jingthmu ban leit tur sha iing dorbar Jylla, hynrei kitei ki dkhot, ki la shah khanglad, ha ka lynti ba ki mut ban leit tur sha iing dorbar jylla, mynta ka step.
Ki nongialam jong ka Sur ka Bri U Hynniewtrep, ki rah lem bad ki jingthoh ha ki kti jongki, ki la tur beit, da ka jingthmu ban rung sha iing dorbar jylla, hynrei ki pulit ki la khanglad noh, ha shwa ba kin poi shajan ka iing dorbar jylla.
Ha ka jingiaid lynti jong kitei ki dkhot, ki la ia hylla, da kaba ong “We want justice" bad ki ong ruh “Im kyrteng sah ka nam" bad “Justice delayed, justice denied".
Shillong: Ka sorkar Jylla, ka la leit rah mynta ka sngi nyngkong jong ka iing dorbar, ia ka kaiphod halor ka jingshah siat iap jong U bah Cheristerfield Thangkhiew ha u snem ba ladep.
Ha katei ka kaiphod, kat kum ki jingtip, ba la ioh lum lyngkot, kim shym pyni satia ia ki kyrteng jong ki pulit, kiba donkti ha kaba siat iap ia U Bah Cherishterfield Thangkhiew, hynrei ka kaiphod, ka pyni, ba ka jingsiat iap jong ki pulit ia U bah Cherish, ka dei halor ka jingshisha, ba ki don shibun ki jing pynbthei bom ha Khliehriat, Laitumkhrah bad ka dang don shuh sa kawei pat kaba ki dkhot jong ka HNLC, ki dang thmu ban pynbthei bom ha Khyndailad, ha kaba la antad, ba kan lah ban dei ha ka sngi laitluid jong u snem ba ladep bad baroh kitei ki jingjia, la shim, ba U bah Cherish, u dei uwei na kiba don kti ha katei ka kam.
La kam ruh ba halor kitei ki jingjia, ka la don ka jing ia kynduh jong ki heh pulit, ha ka 12tarik Nailar 2021, ha kaba ki la shim ia ka rai ban leit kam ia U Bah Cherish.
Ka kaiphod, ka iathuh shuh shuh, ba ki pulit, ki leit talasi ha iing jong U bah Thangkhiew, ha ka por 2baje dang step phyrngab jong ka 13tarik Nailar 2021 bad ka jingsiat iap ia u bah Thangkhiew, ka dei hadien ba uwei u pulit, u bym shym la pynpaw kyrteng ula rung sha ka kamra kaba don U bah Cherish bad ka dei ha katei ka por, ba ula wan tur uwei u briew, na katei ka kamra bad u pulit, ula pyrta sangeh sangeh bad ka dei ruh ha katei ka por, ba haba utei u briew, um shym la sangeh, hynrei, u wan tur beit shajan jongu, ba u sa siat ia utei u briew bad mar kumta, une u briew, ula kyllon ha madan bad uta u dei U bah Cherish.
Shillong: Ki pulit jong ka West Garo hills, ki la ioh kem ia 3ngut ki nongtuh kali, kiba ju pyniaid bad pynkylla ia ki kot ki sla jong ki kali, ba ki ju ioh tuh na khappud ka Assam bad ka Meghalaya.
Na kitei ki nongtuh kali, la ioh kurup ia 3 tylli ki lap top, 3 tylli ki mobile phone, 12 tylli ki ATM/debit cards, 252 PVC cards, kawei ka motor bike, ki laisen niah kali, ki kot kali ba shu thaw thok lem bad kiwei de ki kot ki sla.
Haduh mynta, ki pulit, ki la ioh kem ia 114 tylli ki kali tuh bad la ioh kem ia 48ngut ki briew, kiba donkti ha kitei ki kam bad la ioh sa ka kuna kaba T.
22lak.
Shillong: U Conrad K Sangma, myntri rangbah ka jylla, u ai khublei ia U Narendra Modi, myntri rangbahduh, ba ula iakren, na ka bynta ban thaw ia ka surok, kaba 85 kilometre na  Mahendraganj ha Meghalaya sha Hili ha West Bengal, lyngba ka Bangladesh, ha kaba u iakren bad ka Sheikh Hasina, myntri rangbahduh jong ka Bangladesh.
Katei ka jingshna surok, kan pynduna ia ka jingjngai, na ka 1,100 KM sha ka 600KM bad kan nym donkam shuh ruh ban shaniah ia ka lynti iaid lyngba ka Siliguri.
“Katei ka projek, kan pynurlong ia ka jingphohsniew jong u kpa jongka, U  (L) Sh.
P A Sangma bad ka jing angnud jong u paidlang ka thain shatei lam mihngi" ong U Sangma.
Ki por ba shitom ki long ki por kiba eh nadong shadong, “To tip ia kane, ba ha ki sngi kiba khadduh, kin wan kip or kiba shitom".
2 Timothy 3:1.
U Apostol Paul u la thoh ia kane ka shithi kaba ar sha u Timothy ha ki snem 64-66 AD, da kaba pynkynmaw ia kiba ngeit baroh ba ha kita ki sngi kiba khadduh, kin long kipor kiba shitom.
Naduh ba la thoh ia kane ka shithi kaba Ar haduh mynta ka la long kum 1058 snem naduh ki por jong u Apostol Paul.
Kane kamdei ka shithi briew hynrei kadei ka shithi Blei namar la thoh ia kine kiei kiei da ka jingpyrsat u mynsiem u Blei bad ka long ruh ka ktien kaba im kaba trei kam bad kan pyndep ruh ia kiei kiei ba la thoh ha ka bible.
U Apostol Paul u ka pynkynmaw ia u Timothy bad ia kiba ngeit baroh ban long husiar ia kita ki sngi kiba khadduh – kiba long mynta kein.
PART 1Ki sngi ba khadduh, ki por ba shitom namar ki briew kin long kiba ieit tang ialade, kiba ieit sbai.
Ngi iohi da la ki khmat mynta bun ki briew ki ieit tang ialade khlem don jing i synei ia kiwei pat bad kane ka paw bha ha ka kam ieit sbai (Money lovers).
Kane ka jingieit tang ialade ka paw tyngkreng ha kine ki sngi, ha ing ha sem ha ka imlang sahlang ha ka synshar khaddar bad ha baroh ki liang.
Ka daw ka long ba ka la trei jubor ka pop hangne ha pyrthei, haba ka jingieit ka la duh, kam don shuh ka jingia map, kam don shuh ka mynsiem jing isynei parabriew.
Te namar ka pop ka man bun.
Ki jingieit kiba bun ka man khriat, bun ki ieit tang ia ka spah bad ki thom ruh ia ka sang ka ma, wat ban pyniap ia u para briew ruh.
Mathaios 24:12.
Kumta u thied ka jingsniew baroh dei kaba ieit pisa (ieit sbai).
Kita kiba kwah eh ban riewspah ki hap sha ka jingpynshoi bad jingriam… sha ka jingjot jingkordit.
1 Timothy 6: 7-10.
Part 2Kiba kren sarong bad lehkhraw, ki sngi ba khadduh bun bah ki briew ki kren sarong bad leh khraw, bad kita ki long mynta kein.
Ha kine ki sngi bun kiba kop kiba kren sarong bad leh heh leh khraw ialade wat la kimdon eiei, hynrei ka dohnud te ka eh khar khar.
Haba kren sarong bad leh khraw, ka pyni ba kum kita, ki don ka mynsiem sarong.
Bad uba nyngkong ban don kum kata ka jait mynsiem udei u Lucifer ne u ksuid u soitan.
Shisien ba la kiew skong ka jingleh heh bad kren sarong, bunsien u briew u jot noh.
Part 3Kren sniew bad bymkohnguh ia ki kmie ki kpa – kren ia kaei kaei kaba sinew ki ktien tim ktien sang khlem akor kaba kren bein bad kren khlem nongrim ia kiwei.
Kane kadei ka juk ne ki sngi ha kaba ki khun kim kohnguh ia ki kmie ki kpa, bad kim sngewthuh ia ka jingeh ki kmie ki kpa.
Bunsien ki khun ki maham pynban ha ka jaka ban kyrpad, la synshar ki khun ia ki kmie ki kpa, pan iaka bymlah ban ioh leh ia kiei kiei kiba pynsngewsih ia ki kmie ki kpa kiba long pyrshah ia kamon ki kmie ki kpa, bad bunsien kum kine ki jait khun ki long khun ioh mon bad kimjupoi shaei shaei hynrei poi pynban sha jingjot bad jingjah burom.
Part 4Ki bymsngewnguh – Ha kine ki sngi kamdon shuh ka kyntien jingieit jingkhublei iakita ki nonglehbha hynrei bunsien ka don ka jingbymsngewnguh ia kita kiba parabriew kiba la iarap la lehbha iaki, hynrei ki ong pynban u biej ne ka biej ia kito kiba lehbha iaki.
Kiba khlem ieit ia ka kynja – kamut ki bym ieit iala doh ka snam ka kur ka jait ne ka jaid ka kynja.
Bunsien kum kine ki briew ki long ki briew kiba awria kiba pynsngew bha iala ka met ha jingkwah awria kiba bret khun sha lynti sha khlaw ki bymsngewthuh iaka sang ka ma, kum kine ki jaidbriew ki long kiba khlem ieit iaka jait ka kynja ne ia kadoh ka snam, hynrei ki ieit tang ia ki jingthala jingpynsngewbha marwei ia ka jingim.
2 Timothy 3:1-4.
Ki long ki sngi kiba eh ki por kiba shitom shisha ban ia kren ia ki jingbha.
Haba ngi iohi ia kiba kum kine ia ki jait jinglong ha ubriew to ngin tip ba ngi im ha ki sngi kiba KHADDUH.
Hapdeng kata, u Blei u khot ia ki briew sha ka jingkylla kabamut da kaba ong – “Na kine ruh to phai noh" 2 timothy 3:5.
U Blei u dang ap ia kane ka pateng bynriew ba ki briew kin phai noh kin kylla bamut noh hapdeng kine ki por kiba shitom.
Nongpoh: Ka Umroi Block National People’s Youth Front, kan pynlong ia kawei ka lympung ialehkai phutbol, kaba ki la jer kyrteng kum ka 1st Damanbait Lamare Knockout Football Tournament, ia kaba yn pynlong ha madan Umroi Nongrah.
U Bah Pynhun Rynghang, nongaiktien jong katei ka Lynpung ialehkai, u la iathuh ba ha katei ka lympung yn pdiang tang 32 tylli ki kynhun ialehkai, ka bai rung kan long T.
5 hajar, ha kaba ka tarik ba khatduh ban pdiang ia ki kynhun kan ha ka 15 tarik mynta u Bnai.
Ka kynhun kaba ioh ban rah ia ka nam lahduh ha katei ka lympung, kan ioh ban khung ia ka song pisa kaba T.
3 lak bad kaba wan ha ka kyrdan ba-ar kan ioh ban khur ia ka song pisa kaba T.
1 lak, nalorkara, sa ki khusnam kyrpang na bynta kito ki rangialehkai kiba lehkai bha, ba ioh thep bun kol bad u nongap kol ba tbit.
Ai phone number.
Shillong:Ia ka kot kaba la ai kyrteng ka Meghalaya Boundary Base on the (North Eastern Areas (Reorganisation) Act 1971, kaba la lum la lang bad pynwan dur ha ka dur jong ka kot da u bah Starfing Jove Langpen Pdahkasiej, la pyllait paidbah, ha ka jingdon ryngkat u VGK Kynta u Senior Advocate Meghalaya High Court, u bah David Oliver Laitphlang president ka Shillong Press Club, bad u bah M Shabong u President ka MEPA ha ka jingialang ba la pynlong ha Shillong Press club mynhynin ka sngi.
Kane ka kot la thoh ha ka ktien phareng bad ha kane ka kot la lum la lang ia shibun ki jingshisha kiba ia dei bad u pud u sam jong ka jylla Meghalaya, kat kum ka North Eastern Areas Reorganisation Act 1971 bad ia kane ka kot lah ban ioh ha ka dor kaba long T.
500 kawei.
Haba kren ha kane ka sngi, na ka liang u bah Starfing Pdahkasiej u la ong “Ka don ka jingktik ia ka jingmut jingpyrkhat jong nga ban lum ia ki jingtip halor u pud u sam ka long ka jingkylli ba kumno ka Parliament jong ka Ri India ka lah ban ai ia ka jylla, khlem uno uno u pud u sam ha kaba nga la wad ia kiba bun ki jingshisha halor kane ka bynta bad lum lang ia kine ban pynlong ia kane ka kot ka Meghalaya Boundary, base on the North -Eastern areas (Reorganisation) Act 1971".
Na ka liang u bah VGK Kynta u la ong “Lyngba ka jingwan rah ia kane ka kot, lyngba ka jingbud dien ia ka mat kaba khih bha mynta" bad u la kyntu ia ki lad pathai khubor ban ym ai khubor, hynrei ban wanrah ia ki symboh pyrkhat kum ba la wanrah da u bah Starfing.
Haba kynthoh halor ka soskular jong ka Meghalaya bad ka Assam, utei u riewsaid, ula kren sngew kyndit, ba ka sorkar jylla, ka pynsngew, ba kam lah satia ban pynduh noh ia katei ka soskular (MOU) jong ki arngut ki myntri rangbah bad halor katei ka mat, U bah Kynta, ula pynsngew, da kaba ong, ba ka dei kaba kamkai shi katdei (nonsense), ban ioh sngew ia katei ka jubab.
U la kyntu ruh ia ki lad pathai khubor ba ki nongthoh khubor, ki dei ban trei shitom bad bud dien ia ka sienjam jong u bah Starfing uba la bud dien ia ka mat u pud u sam.
“Ka long kaba donkam ban tih ia ki kam tuh ki kam bam sap jong ka sorkar, ka dei ka kamram jong ki nongthoh khubor ban weng ia kane ka kam jaboh ka sorkar".
Ha ba kren ha kane ka sngi na ka liang u President ka MEPA, u bah M Shabong u la ai ka jingiaroh ia u bah Starfing, u ba la shim ia kane ka sien jam ban lum ban lang ia ki jingtip kiba lah ban pynsaphriang sha ki long dien ki ban sa wan ha ka dur jong ka kot.
“Kane ka dei ka jingkyrkhu bad ka burom ia ngi namar ba haba ngi don la ka jong ka khyndew, ngi don la ka jiong ka bok bad ka rngiew, ha kaba kiwei ki jait bynriew kim don ia ka jinglong trai ha ka khyndew ka shyiap".
Ula ong shuh shuh “Mynta ngi don ha ka jingjyrwit ha kaba ia dei bad u pud u sam, hynrei ngam pat ju iohi ban a ka liang ki kot khubor kin batai shaphang u pud u sam halor ka jingduh ka jingioh ia ki jaka bad kat kaba ngi pynmih ka long kat kum ka jingiathuh ki seng bapher".
U la ai jingmut ruh “Ka la dei ka por ia ngi ba ngin shim ia ka khubor kaba ha shwa ba kiwei kin ioh na ka bynta ban ai ka jinghikai ia kiwei pat ki nongthoh khubor, to ngin ia sdang ban pyni ba ngi long shakhmat ban long kiba wad bniah “.
Ka Syiem Elizabeth, ka la khlad noh mynta ka miet, ha ka rta kaba 96 snem bad katei ka dei hadien, ba ka la synshar ia ka England, la 70snem kynthih.
Ka khubor na  Buckingham Palace, ka pyntip mynta ka sngi, ba ka  Elizabeth II, kaba synshar slem duh ha ka histori jong ka England, ka la khlad noh bad katei ka la plie lad ia U Charles, ba un long U Syiem thymmai jong katei ka Ri.
Ka sorkar Arunachal Pradesh, ka la pynbna, ba kan pynduh pyndam lut ia baroh ki  Scheduled Tribe (ST) certificate jong ki khun shipiah lane kiba ki kmie ki dei ki kynthei Arunachal, katba ki kpa, ki dei ki bar jylla.
Ia katei la pynbna, ha ka iing dorbar jong katei ka jylla, haba u Alo Libang, myntri ba peit ia ka tnat Social Justice, Empowerment and Tribal Affairs, u jubab ia ka jingkylli jong U  MLA ka seng Congress, U Lombo Tayeng.
The minister said the state government notified guidelines for issuing Arunachal Pradesh ST certificate on August 1 this year.
The minister said an ST certificate could be cancelled, revoked or impounded in case the authorities concerned satisfactorily concludes that the certificate was obtained through false submission of facts to the government, by suppression of relevant information or through misrepresentation.
In his reply to the House, Libang said nine disputed cases pertaining to ST certificates were placed in front of the scrutiny committee.
Among these, five cases have already been disposed of and the rest are undergoing hearing.
Ka biang palat ban iada na ka ioh lok mynder ne khyllah jait hangne ha ri khasi baieid ki blei.
Shillong:U Babu Birbor Riangtem, uba long u President jong ka ka kynhun ki nonghikai bapher bapher jong ki skul sorkar kiba hapoh ka Meghalaya Government Lower Primary Contractual Teachers Association, ula mih madan biang sa shisien, ban shong shah thngan, khlem ia wer ia ki para nong hikai kiba la shah weng kum ki nong hikai Contract naduh u snem 2021 ban ieng ha khmat ka khyrdop secretariat, kaba ula sdang mynta ka sngi, ka 7 tarik Nailur 2022.
U Babu Birbor ula ong ba ka daw ban mih marwei, ka long ba um kwah ban pynthut ia kiwei, ha kaba ki la iai mih, haduh 7 sien kynthih bad ba ka la don ka jingiakren ha ka miej bad ka sorkar, hynrei kaba sngewsih ka long, ba ka sorkar ka leh kyllut bad matlah ki khmat bad kumta ula rai hi ban iakhih marwei, wat la um don jingthmu shuh ban kren ha ka miej jong ka sorkar, hynrei ula ong ba um kwah ban shong ha iing ban iohi ia ka jingjynjar ki khun ki kti, hynrei, ban shu ap beit ia ka jingiap ha khmat ka secretariat.
U Babu Birbor, ula ong ba haba ki nongmih khmat, ki dei ban peit ia ka jingduna ki paitbah ha ka jylla, hynrei ki khlem la pruid dak ia ka lynti ia iwei pa iwei.
Shuh shuh u Riangtem, ula ong ba ki don ki nonghikai, kiba thmu ban shim noh ia la ka jong ka jingim ialade shimet bad u iathuh ruh, ba ki don ki nonghikai, kiba la pynjot ïa ka met ne ka jingim ban pynlut por ne kner ban shim ia u bilor kyiad ha ki jingdih pynbuaid naduh ba shah weng kamUla ong ruh shwa ba un wan ban shong shah thngan, ula don ka jingrai ha lade shimet ba lada ym pat la pynurlong, hadien ba ula dep ban aiti ia ki kot ki sla, ba ka jingim jongu, lai pawa ka la sakma noh bad tang shi pawa, kaba dang sah bad lada dei ban iap ha secretariat, kam leilei.
Ula buh ka jing kylla ha khmat ka sorkar jylla, ba balei kiwei ki jylla kum ka Assam, Tripura, Arunachal, Punjab haba la kut ka contract ki dang lah ban thung, pynban balei ha ka jylla Meghalaya kam shem la lah shuh ban thung kam.
Shillong:Ki samla donsap hapoh ka jylla Meghalaya ha ka kynhuh shad bad rwai kiba don ha jingialam lynti jong ka kynhun All Meghalaya Dancers Association hapoh ka jingialam u president u Bah Kitbok Thabah, ki la ia khun tyngeh ban dawa na ka sorkar jylla ia ka hok ki khun samla kynthei bad shynrang haduh ki khynnah rit naduh ba ki dawa ba la don ka jingiakyn duh bad ki nong ialam ka jylla naduh u snem 2000 ter ter haduh mynta kam shem la don kano kano ka jingai mynsiem na ka bor sorkar.
Kumta ki katto katne ngut ki samla donsap ki la pynpaw ka jingduh mynsiem, ba ki don bun ki samla donsap kiba wan na ki longiing longsem kiba duk ba thngan kim don lad don lynti haba ki don kata ka sap rwai sap shad haba ki leit ban ia ai reng shabar jong ka jylla ki hap ban sangeh noh namar khlem don kata ki dak ki shin noh synniang na ka sorkar barim wat ka sorkar ba mynta ba ka kyhun AMDA, ka la ju leit ban pan jingkyrshan.
Kitei ki samla jong kane ka kynhun AMDA ki la byrngem ruh ba shen kin sa pynlong ka jingiakhih kaba jur ha khmat ka khyrdop secretariat, namar ka jingshah khein poh ha ka sorkar bad leh matlah ia ki jingdawa kiba la buh ha khmat la slem bad ki dawa, ba dei ban ithuh mardor ia kane ka kynhun AMDA lyngba ka Arts And Culture Depertment jong ka Sorkar.
Uwei u dkhot jong kane ka kynhun, u iathuh, ba ula leit ha khmat ki nongmihkhmat, kiba long mynta ki Minister ban pan ka jingiarap, hynrei kata ka jingiarap ka long tang 1000 tyngka.
Shillong:U Conrad K Sangma, Myntri rangbah ka jylla, u la iathuh ba na ka liang u Myntri korbar ri ka Ri India, u Amit Shah u la bthah ia ka sorkar jylla, ba kan pyniaid noh ia ka jingkren ia suk bad ka Seng kieng atiar HNLC bad kum juh ban sdang noh ia ka jingiakren halor ka jingpynbeit u pud u sam hapdeng ka jylla Meghalaya bad Assam.
Haba ia kren bad ki lad pathai khu bor na ka liang u Myn tri rangbah u la ong “Ka jingiakynduh, ia u myntri korbar ri jong ka ri India ka long ban pyntip halor ka jingsdang ka jingiakren halor ka jingpynbeit u pud u sam ha ka wat ba ar.
U la bynrap “Nga la iathuh halor ka jing sdang ka jingiakren ha ka wat ba ar halor ka jingpynbeit ia u pud u sam hapdeng ka jylla Meghalaya bad Assam bad halor ka rai ban thaw ia ki Regional Commitee".
U la ong “Na ka liang u Myntri korbar ri ruh u la pynpaw ia ka jingkmen halor kane ka sien jam bad pynpaw ruh ia ka jingkyrmen ba ia kane ka mat ngin lah ban pynbeit noh kham kloi".
U Myntri rangbah u la ong “Ka wat ba ar jong ka jingpynbeit u pud u sam kan long kaba heh, ka ban dang shimpor bad ka ban kham eh hynrei ngin trei shitom ban lah ban pynurlong noh shen".
U Myntri rangbah u la iathuh ruh ba u la rah ruh ha khmat u Myntri korbar ri, ia ka mat ia kren ia suk hapdeng ka Seng kieng atiar Hynniewtrep National Liberation Council (HNLC) bad ka sorkar.
“Nga la rah ruh ia ka mat halor ka jingiakren ia suk hapdeng ka HNLC bad ka sorkar bad nga la batai ia ki sienjam ki ba ngi la shim bad thmu ban pyniaid shakhmat ia kane ka mat “u la ong.
“Ka jingiakren ka la iaid shakhmat bad ngi kyrmen bad shaniah ruh ba ngin lah ban pynbeit noh ia kane ka mat ruh khnang ba ngin lah ban pynneh ia ka suk ka sain ha ka jylla"u la bynrap.
Halor ka jing Chargesheet ka NIA ia ki 3 ngut ki nongialam ka HNLC u Myntri rangbah u la ong “Kane ka dei ka jingtohkit ba laitluid bad kan ym don kano kano ka jingktah ia ka jingiakren ia suk hapdeng ka HNLC bad ka Sorkar.
U la bynrap “Ka dei ka jingtohkit ba laitluid ba la leh da ka NIA bad nga pynthikna ba kane kan ym ktah eiei ia ka jingiakren ia suk bad ka Sorkar pdeng ruh ka dei kaba don bynta lang ha ka jingiakren ia suk.
kumta ka sngewthuh ia ka jingeh ka ban mih na kine ki sienjam".
“Ngi donkam ban ia kren la ka dei ha kano kano ka bynta bad nga pynthikna ba kan ym don kano kano ka jingeh na ka ne ka jingtohkit jong ki agency kiba laitluid “u la bynrap.
Halor ka jingsdang ka jingiakren ia suk, u Myntri rangbah u la ong “Ngam lah ban ai ia ka tarik ba thikna lano kane ka jingiakren kan sdang, hynrei ka jingiakren kaba long unofficial ka la sdang".
U Myntri rangbah u la iathuh ruh ba u laai ruh ia ka kaiphot halor ka jingtreikam ka sorkar MDA, ha khmat u Myntri korbar ri,u Amit Shah, ha kaba iadei bad ka jingwanrah ia ki kam pynroi ha ka jylla.
Haka jaka ban pynbeit shwa iaka jingiakren iasuk bad ka hnlc poi pynban sha u pud u Sam.
sa ka Wei shisien bala wan iakren iasuk ka mut kino kino ki chargesheet ba pynngat case iaki heh jongka hnlc dei ban pynduh pyndam noh nalor ba wan iakren iasuk sa ki kyndon iañ jongka nia ki ngat haei kata ka jinglait luid jongki nongialam ka seng.
Shillong:U Bah Sanbor Shullai, MLA jong ka Bharatiya Janata party (BJP), u la pynshai ba ka party BJP, kan ym treh mih na ka sorkar Meghalaya Democratic Alliance (MDA) bad kan pynkut ruh ia ka samoi trei kam jong ka, ha kane ka sorkar.
Lah ban kdew hangne, ba na ka liang u Chuba Ao u ba long u in-charge jong ka party BJP ma ka jylla Meghalaya ,u la kam ba ki ar ngut ki MLA jong ka party ki la kohnguh ban weng noh ialade ban kyrshan ia ka sorkar MDA.
Ha ka kyrwoh ba la phah ha ka sngi balang u bah Shullai u la ong ,"Nga kyrshan ia ka jingkren u general secretary ka South Shillong, u Bipen Pradhan ba ka jingshim rai ban weng, na ka sorkar synrop ha kum kane ka por kan sa ktah kylla ia ka party bad ha kum kane ka por kan wanrah ia ka jingsngewthuh bakla ha ki ba bun balang bad kan ktah ruh lada ngin hap ban ia synrop lang biang ha u snem 2023″.
“Na ka liang u MLA ka BJP u la buh ka jingkyrpad ia baroh ki nongialam ka party ba kim dei ban ai kano kano ka kyrwoh ka ban don kano kano ka jingktah ia ki Wei pat ki party ki ba ia synrop lang ha ka sorkar"u la bynrap.
“Ngi dei ban pynleit jingmut ha ka jingai jingmut ba stad jong u B.
L Santhosh, u National General Secretary Organisation,u ba la bthah ba ngin pynleit jingmut kumno ba ngin jop bun tylli ki seat na ka bynta ka party"u la ong.
“Ka BJP mynta ka la nang khlain bad ka la iaid shakhmat ban jop palat 10 seat mynta ka kynti, ngi la long ki ba pynkhreh ban ia khun tyngeh ia ki liang pyrshah jong ngi,khnang ba kiwei kin ym lah ban shim sting ia ka party BJP “u la bynrap.
Ka Switzerland, ka dang pynkhreh, da ka ain, ban set phatok, ia kito kiba pynshit than ia la ki iing ki sem jongki, kaba long palat ia ka 19°C bad ka kyndon shong phatok, kan poi haduh lai snem kynthih bad ka daw, ka long namar ba kan don ka jingduna jong ka gas, ha kine ki sngi, namar jong ka thma ha Ukraine.
Katei ka Ri, ka pynkhreh ruh, da ka kuna, ia kito kiba pynkhein ain.
U nongkren jong ka tnat  Federal Ministry of Finance, u iathuh ba ka kuna, kan sdang naduh ka  30 Swiss francs (£26) bad kaba bun eh, kan dei 3,000 Swiss francs (£2,667) bad kito kiba thang tam, na ka bhah jongki, kin shah pynshitom.
La bthah ruh, ba ka jingshit, na kaba thang ia ka lyer shet, kam dei ban palat ia ka  19C (66.
2F), katba ka jingshit jong ka um, kam dei ban palat ia ka  60C (140F).
La bthah ruh ba kiwei ki jaka pynsyaid ding, ym dei satia ban pynmeh pathar bad ba ki jaka sum ruh, ym dei ban pynkhluit satia.
U Ranbir Kapoor bad ka tnga jongu, ka Alia Bhatt, ki la shah khang lynti, ba kin leit duwai ha ka temple Mahakaleshwar, ha Mumbai.
Ha katei ka jingleit duwai, ki la ia leit lang U Ranbir, ka Alia bad U Ayan, hynrei, kin da poi ha katei ka jaka mane blei, ki la shah khang lynti ha ki kynhun sain pyrthei bad ki la shah tang ia U Ayan, ba un leit duwai hi marwei.
Ki don ruh na kitei kiba ialeh pyrshah, kiba la ktah kti ia ki pulit, kiba dang pyllait lynti, ia U Ranbir bad ka tnga jongu, ba kin rung sha katei ka temple.
Kham mynshwa, ha u snem 2011, ha ka por, ba pyllait ia ka phlim Rockstar, u Ranbir, ula phla, ba u bang bha ban bam doh masi “Ka iing jongnga, ka dei na Peshawar, kumta ki don shibun ki jingbam na katei ka jaka, kiba ki shait wan rah ba ngin bam.
Nga bang bha, ia ka doh blang, doh shyieng masi bad ka doh masi bad nga dei uba bang bha ban bam doh masi" ula ong.
Katei ka video, ka la mih pyrthei biang ha kine ki sngi, ha shwa ban pyllait ia ka phlim jongu, ka  Brahmastra.
U heh pulit jong ka Ujjain, U  Om Prakash Mishra, u iathuh ba kitei ki kynhun, ki la iashoh bad ki pulit ruh, katba ki dang pyllait lynti, ia kitei ki shijur ba kin rung sha  Mahakaleshwar temple.
Shillong: Kum shi bynta ban pynpaw pyrthei ia ka jingtih bad khaii beain ia u dewiong, ha ka jylla; na ka liang ki dkhot ka Hynniewtrep Integrated Territorial Organization (HITO) hynnin ka miet, ka la pynlong ia ka jingkhynra bad ioh ruh ban kem ia ki 18 tylli ki truck kit dewiong beain.
Kane ka jinghiar khynra jong ki dkhot ka HITO ia ki truck kit dewiong, ka long hadien ba na ka liang u Symbud myntri rangbah ka jylla u bah Prestone Tynsong, u la kyntu ia ki paidbah ban sei ia ki sabut sakhi halor ki High level bad kumjuh halor ka jingtih bad khaii dewiong beain ha ka jylla.
Haba kren bad ki lad pathai khubor, na ka liang u President ka HITO u bah Donboklang Dkhar, u la ong “Hadien ka jingmih ka kyrwoh na u Symbud myntri rangbah ka jylla ban pynshisha halor ka jingdon ki High level na ka liang ka HITO sengkmie, ki la hiar ban khynra ia ki truck kit dewiong baroh shimiet ha Mawryngkneng bad ki la ioh ban kem kumba 50 tylli ki truck bad na kine 18 tylli la ioh ban ujor ejahar bad kiwei ki la ioh phet noh".
Haba kren bad u General Secretary u bah Wanbun Dkhar u la ong “Hapoh ka jingshynshar ka sorkar MDA ngi ju ioh sngew ia ka jingialeh ka sorkar ban tep eitmiaw halor ka jingtih bad khaii dewiong beain ha ka jylla bad kumba la tip  ba ka jingtih bad khaii dewiong ka dang bteng ka jingkhang da ka NGT naduh u snem 2014".
U la bynrap “Mynhynnin na ka liang ki dkhot ka HITO, ki la ioh ban kem ia ki 18 tylli ki truck bad la ujor ruh da ka ejahar ha Mawryngkneng Police station, hynrei mynta ka step na ka liang u 2nd Incharge ka Mawrynkneng Police station u la phone ia u General Secretary ka Seng bad pyntip ba ki pulit kim lah ban register ia kane ka Case".
U la kynnoh ruh “Na ka liang u ne u pulit u, u la ai daw ba ki pulit kim lah ban register ia kino kino ki jingujor kiba iadei bad ka khaii beain ia u Dewiong namar ka notification jong ka Mining geological Department".
Na ka liang ka Seng ka la buh ia ka jingkylli sha ki tnad pulit da ka ba ong “Lada ia kiwei kiwei ki kam beain ki lah ban ot khajna, hynrei halor ka jingkhaii beain ia u Dewiong balei ki pulit kim lah ban register case, ka sorkar ka la shu thaw ia ki ain iakjakor ban ialeh ban tep eitmiaw halor kane ka bynta".
“Na ka liang u bah Dkhar u la ong “Ka Seng kan iaid shakhmat la kin pynsngap ne em ia ka jingujor jong ki bad kin ym kynran dien ruh wat ban tied ia ka jingkhang jong ka ingbishar ruh khnang ban lah ban sei madan ia ki buit tuh ka sorkar.
Ka sorkar MDA ka la buh lut ia ki High level ha ki bor administration bad ha ki tnad pulit ruh" u la kynnoh.
U President ka HITO u la iathuh “La shai ka sngi na ka liang ka Seng kan leit ban ia kynduh ia u bah Ernest Mawrie u President ka BJP ban ai ka dorkhas ban dawa ia ka jingtohkit jong ka enforcement Directorate (ED) lane ka jingtohkit Central Bureau Investigation (CBI) halor ka jingjyrsih  ka jingkhaii dewiong beain ha ka jylla".
Haba kylli u la iathuh ruh “Hadien ba ngi la ioh ban kem ia ki 18 tylli ki truck kit dewiong beain hynnin ka mied, mynta ka step ki don ki briew ki ba la phone ia nga ban ong ruh ha ka kyrteng ka jait bynriew bad para khasi “.
U la bynrap “Kane ka dei ka khubor sha ki briew ki ba phone ia nga mynne mynstep  wat ju shim kyrteng jait bynriew lane para khasi namar kiba bun balang ki iap thngan".
U Bah Dkhar u la ong  “Ka sorkar ka ong ba ym don revenue, hynrei tang mynnin ruh da ki phew lak ka revenue, ki ong hana ban wanrah casino ban ioh revenue ka jylla, hynrei ia ka revenue ka jylla ki thep sha pla, ki thied building, thied ing bad shna ia ki ophis building bad kane ka long kat kum ka jinglap jong ngi “.
“Ki High level ki don bad ngin peit hadien ba ngi la pynmih ia kine ki sabut sakhi ngin peit kaei na ka liang u Symbud myntri rangbah ka jylla un leh kumno"u la bynrap.
Shillong:Ka Hills State People Democratic Party (HSPDP) lyngba ka rai jong ka (CEC), ka la buh thong ban tei ia u mot dur sahnam jong u president ba nyngkong jongka, naduh ba la seng ha u snem 1968, U Ma Hoping stone Lyngdoh, ha kaba yn buh ia ka dur ka dar ha u pud u sam jong ka West Khasi Hills District ha ka shnong Mawphan lur, la iathuh da U bah KP Pangniang, President ba mynta ka seng.
Haba pynbna paitbah sha ki sha ki lad pathai khubor, ha ka sngi ba ar, ka 6 tarik Nailur 2022, ba kum ka dak jong ka jingkynmaw tympang ia une u nongialam ka seng trai Ri, ia ki kam ba ula leh bad kum shi bynta ka jingdap 50 snem ka jylla Meghalaya bad ba ka seng HSPDP, ka la iaid mynta la 54 ki mawjam.
Yn sa plie paitbah ia ka mot dur jong ka jingrakhe artat jong ka seng ha ka sngi iap jong u Ma Ieid Hopingstone ha ka 26 tarik Risaw mynta u snem, ha kaba U bah Hoping, ula ialam, na bynta ka jingioh ia ka jylla ba pura, haduh ba 300ngut tam ki volunteer, kiba shah set byndi ha ki por ba ialam u Ma ieid Hopingstone.
Shuh shuh u Bah Pangñiang, ula ong ba ha shwa ka election ka seng HSPDP, kan sa pyllait paitbah ia ka mat ilekshon jong ka, da kaba buh thong ha ka taiew ba nyngkong jong u bnai Risaw mynta u snem.
Ka seng ka la bynrap ruh shibun ki mat ban iatai kat kum ka jing kwah ka seng HDPDP ba wat lada ki ia don ban synrop lang ha ka sorkar MDA, hynrei ka seng ka pynpaw ia ka jingbym sngewtynnad bad pyrshah ia ka jingwanrah ka sorkar jylla ia ka kam khalai Casino kaba la tip bad pass kum ka Meghalaya Gaming Act 2021, ba thmu ban tei ia ka Casino ha Khanapara bad halor kane ka party HSPDP ka pyrshah jur ia kane ka ain jong ka Sorkar, namar ba kam dei ban pynshlur ia ki kam bymman, namar ka jylla Meghalaya ka dei ka jylla ba bun pait da u Christian.
Ha kajuh ka por ka seng HSPDP, lyngba ka jing pyntip u Bah Pangniang, ka pynbna paitbah ban sei madan ïa u kyrtong u ban sa aireng ha ka election 2023 na Nongstoiñ constituency ia u Bah Sanjied Kynsai Shangrit uban mih khmat na ka ticket HSPDP.
Ha ka jingpyrkhat jong nga, kaba donkam eh ia u nongrep soh ka long ka jingdie (marketing) ia u soh.
Nga ngeit ba ka jingrep soh kan ym lah ban roi stet lymda ki nongrep soh ki lah ban die ia u soh ha ka dor kaba pynmyntoi ia ki.
Ka rukom die soh kaba kumba ka long mynta ka long ka bym wallam jingmyntoi shibun ia u nongrep soh.
Ki nongrep kiba sian ki dei ban ia synjuk lang ha kaba die ia u soh.
Ha California ia u sohniamtra baroh ha kata ka jaka, la die da ka jingialang kaba ki khot ka ‘California Fruit Growers Association’.
Ngi donkam kum kata ka jingialang ha ri Khasi-Jaintia ruh.
Kane ka jingialang kan iarap ym tang ban die hynrei ban wad ia ki rukom thymmai ban rep soh bad ban kham pynroi ia ka jingmyntoi ne iohnong.
U Dr.
Mitra u la thoh naduh ka snem 1928 ba ka por ka la poi ha ri Khasi-Jaintia  ba ki la dei ban pynlong kum kata ka jingialang.
Kane ka jingialang kan wad ruh ia ki buit bad kan hikai ruh kumno ban pyndonkam ia u sohniamtra, sohniangriang bad kiwei kiwei ki soh ban shna marmalade, lane orange juice lane orange syrup.
U sohniamtra u long uwei na ki soh uba bha eh na ka bynta ka met u briew bad ka jingkoit jingkhiah jong u.
La ngi don shibun u sohniamtra ha ka ri Khasi-Jaintia jong ngi, hynrei ka jingbam soh ka dang duna.
Kaba bam soh shuwa lane tang shu lah bam, ka long rukom kaba bha kaba ngi lah ban bud na ki nong America ne ki Phareng.
U Soh-myndong (Limes and Lemons) Lait na u sohniamtra, u sohmyndong u long uwei pat uba kham donkam ban ia kiwei kiwei pat ki sohjew sohthiang (Citrus fruits) kiba ngi thung bha ha ri Khasi.
La katta ruh ka jingthung sohmyndong kam pat da long kaba biang haba ianujor bad ka jingiathung sohmyndong sha kiwei kiwei pat ki bynta jong ka ri India, bad haba peit ruh ia ka jingkhaii sohmyndong ha kane ka ri India jong ngi u sohmyndong u long ruh u jaid soh uba bit bha na ka bynta ka jingkhaii, namar ba u lah ban sah kham slem bad lah ruh ban shalan ia u kham jngai ban ia u sohniamtra.
Nga ngeit namarkata ba ka jingthung sohmyndong kan sa kham roi ha ki ri lum Khasi-Jaintia jong ngi.
Ha ka ri India imat  don lai jaid ki sohmyndong kiba ki ju kham thung.
Kita ki long kine harum:- (1) u sohmyndong rit (Citrus aurantifolia) uba ki khot ha ka ktien phareng lime bad ha ka ktien Hindustani nimbu lane kagzi nimbu (2) u sohmyndong jew (Citrus limgnia) uba ki khot ha ka ktien phareng ‘sour lemon’ bad ha ka ktien Hinustani ‘khatta’ lane ‘Pahari nimbu’ bad (3) u sohmyndong dong thiang (Citrus limonia var limetta) uba ki khot ha ka ktien phareng ‘sweet lemon’ bad ha ka ktien Hindustani ‘mitha nimbu’.
U sohmyndong rit lane u ‘kagzi’ u long u soh myndong uba ngi shait shem eh ha iew ha hat ha kane ka ri India.
Une u long u soh uba heh kumba 2 inshi ne duna, uba stang bha ka snep bad uba stem bha.
Une u soh u long bha ha ki jaka ha kaba ka khyndew kam da sboh eh; bad um da donkam eh ka jingsumar kum kiwei kiwei pat ki sohjew sohthiang.
Kaba phylla ka long ba ia une u soh haduh mynta ki nongrep ha ri Khasi-Jaintia imat kim da suidnew eh ban rep ia u.
Ia une u jaid sohmyndong ki thung ha kylleng ki jaka ka ri India; hynrei na ki jylla kiba kham thung bha eh ia u, ka Madras ka long kaba nyngkong.
Kane ka jylla ka don kumba 12 hajar ekar (acre) une u soh.
Ha Bengal don tang kumba shi hajar ekar (acre) shiteng une u soh.
Ha kane ka jylla imat don ar jaid kine ki sohmyndong; uwei uba kham shalyntuin bad uba kham stang bha ka snep bad uba ki khot u ‘kagzi nimbu’, bad uwei pat uba pyllun bad uba ki khot u ‘pati nimbu’.
U sohmyndong jew imat u long uba kham heh ia utei haneng; ka snep ruh ka kham rben shibun bad ka kham sohkhrut bad ka um ruh ka kham bun bad ka kham jew.
Une u long u jaid sohmyndong ba ngi ju kham shem ha ri Khasi-Jaintia bad ha kiwei kiwei  ki jaka lum jong ka ri India, bad ha ki jaka thor ruh kum ha Agra bad Farrukhabad ha ka jylla United Provinces.
U sohmyndong thiang u long uba ki thung malu-mala ha Madras bad ha Punjab.
Une u soh u long uba kham rit bad pyllun.
Ka dohmet ka lieh bad ka bun bha ka um kaba thiang.
Ha jylla Madras ki thung ia une mynta ha kine ki distrik, Malabar, Salem bad Nilgiri.
Ha Punjab ki thung ia une ha kine ki distrik; Lahore, Lyallpur bad Sheikhupura.
U Sohmyngngor (California) U sohmyngngor California (Citrus paradisi) uba ki khot ha ka ktien phareng ‘grapefruit’, u long u soh uba dang wan shen sha kane ka ri na America.
La khot ia u kumta namar ba u mih haduh lai saw ha ka shi rynjup kum ki soh ‘grape’.
Une u soh lehse u mih na u sohmyngngor ha ki dewlynnong West Indies.
La ngeit ba u long u soh uba dang mih shen.
U soh u iasriem eh ia u soh khyllah, bad lehse u dei tang uwei u jaid jong u.
Kum u sohmyngngor pat u don ar jaid (1) uba saw hoin (pink) ka dohmet bad (2) uba lam stem ka dohmet.
Dang shen la wallam ia u sha kane ka ri India, bad u iadei bha ha Punjab bad ha Sind.
Hynrei kat ha ki jaka kiba la pyrshang ia u ha kane ka ri, u long bha khlem jingshitom.
Nga ngeit namarkata ba une u dei ban long bha ha ri Khasi-Jaintia.
Ki variety, kata ki jaid jong une u soh kiba la poi sha ka ri ki long kine; Marsh’s Seedless, Triumph, Duncan bad Foster.
Ka Allahabad Agricultural Institute ha Allahabad ruh ka thung bha ia une u soh bad u iaid bha ruh.
U long u soh uba bang-pyngngad shibun ban bam.
Kito kiba kwah ban ioh jingtip shuh shuh shaphang ki sohjew sohthiang ki lah ban pynioh ia kine ki kot ba la ai kyrteng harum:.
Shillong:U MLA ka Mawlai Constituency, u bah Process T Sawkmie, u la ong ba wat la kiba bun na ki briew ba ju ia khun pyrshah, ia u ha ki election ba la dep ki la ai jingkyrshan ia u kyrtong ka National People Party (NPP) ha Mawlai, hynrei ha u snem 2023 un sa wan phai biang kum u MLA Mawlai Constituency.
Haba kren bad ki lad pathai khubor, na ka liang u bah Process u la ong “Ki nong Mawlai hi, ki la ju iohi ia ka jingtreishitom jong nga la ka dei ha Constituency lane ha ingdorbar thawain bad nga kyrmen ba ki paidbah kin sa ai biang ka jingkyrshan ia nga ha u snem 2023".
“Ha u snem 1998 nga la jop na ka UDP bad mynta ruh ngan ia khun biang na ka UDP bad nga kyrmen ba ngan jop donburom bad lada nga ong kumta kam mut ba nga kop lane sarong, hynrei ka dei namar ka jingieid bad shaniah jong ki paidbah"u la bynrap.
U bah Sawkmie u la ong ruh “Ki briew kiba ia leh pyrshah ia nga baroh ki la leit ban kyrshan ia u kyrtong ka NPP, hynrei kane kan ym ktah ia nga, namar ba u kyrtong ka NPP hi u dei u briew ba tlot ha ka pyrkhat pyrdait bad u tlot nadong shadong".
“Wat la u la jied ban mih na ka national party, hynrei ka NPP ruh ka dei ka party kaba lyngba ki kam jong ka mynta la saw snem shiteng, bun na ki paidbah kim mon bad hun ia ka" u la bynrap.
U bah Process u la kynthih ruh “U Kyrtong ka NPP na Mawlai Constituency, um pat lah kot ban long kum u MLA bad ka party ruh kaba u jied ka dei ka party kaba bun na ki briew hi kim mon, kita ki dei ki jingmyntoi na ka bynta jong nga ba ngan wan biang kum u MLA ka Mawlai Constituency ha u snem 2023".
Halor ka jingmih u bah Embhah Syiemlieh na ka party UDP,u la ong “Ngam tip na ka ei ka daw bad dei ma u, u ba la khot bad kular ia nga ban kyrshan ha kane ka election 2023 , hynrei ngam tip jia aiu ba u la ieh noh ia ka party bad kane ka shong ha ka mon jong u “.
U bah Process T Sawkmie u ba la pynthikna ba na ka bynta u snem 2023 un iaid sha khmat ban ia khun noh na ka United Democratic Party (UDP) bad ka jingpyniasoh jong u kan long ha u bnai Naiwieng lane Nohprah.
Haba ia kren bad ki lad pathai khubor, u bah Sawkmie u la ong “Kum ka party hi ngin trei shitom ban wanrah ia ka jingkylla ha ka synshar khadar ha ka jylla da kaba wanrah da u myntri rangbah da uwei".
U la bynrap ruh “Baroh ki nongshong shnong hi ki la phai ki khmat sha ka party UDP, la ki dei ki bar jylla kiba la sah ha ka jylla jong ngi ne ha Garo hill bad ngi kwah ban sei ia u Myntri rangbah da u briew u ba biang".
“Lada ngi ioh bun ki MLA ha u snem 2023, ngi jied ia u bah Metbah Lyngdoh ba un long u Myntri rangbah ka jylla" u la ong.
U la bynrap “U bah Metbah hi u dei u briew u ba don mynsiem ban kdup ia baroh bad rukom ialam jong u ka dei ka ba biang tam".
Ha kaba iadei bad ka dorbar ka ban long mynta u bnai, u iathuh ba u la pynkhreh ban rah ia ki mat jingehh ym tang jong ki nong Mawlai, hynrei ki mat jong ka jylla hi baroh kawei“Kine ki mat kin kynthup halor ka jingsah miet ki nonghikai ha surok ka ba ju jia man ka por bad ka mat Themmetor bad kiwei kiwei ki ban kynthup ruh ia ka ILP"u la ong.
" Kump ba ngi tip ba ka sorkar ka la rai ban ai jaka ia ki harijan, hynrei kane ka jingai jaka hato kan long tang na ka bynta ki nongtrei ne kiba la shongthait ruh"u la bynrap.
“Kumba nga la ju shim bynta ban wanrah ia kiba bun ki mat hapoh ka ingdorbar thawain naduh u snem 2018, mynta ruh ngan dang bteng ia kane ka juh bad ngan ym shongthait"u la ong.
Shillong:Ka Liang Pyrshah All India Trinamool Congress (AITC) ha ka sngi ba-ar ka la leit ban ujor sha ka Meghalaya Lokayukta ba kyrpad ban thung ïa ka kynhun tohkit ba laitluid halor ka jing kynnoh thied kali bym shong hok bad ki jyrsieh hapoh ka Tnat Pulit.
Ïa kane ka jingujor la soi da u National Spokesperson ka AITC Saket Gokhale uba la aiti ïa ka sha u Chairperson ka Meghalaya Lokayukta Bah Bhalang Dhar.
Ha kane ka jingujor, u Gokhale ula ong “Dei ban don noh kyrkieh ïa ka jingtohkit ba laitluid da ka Ophis jong phi (Lokayukta) halor ki kam bymhok bad ban leh eiei ruh pyrshah ïa kito ki briew ba donkti ha kane ka kam jyrsieh".
Ula ong ba ka rai ban wan buh da ka jingujor ka long namar ba ka Meghalaya Lokayukta ka la pynpaw ha ki lad pathai khubor ba ka kloi ban pynlong ïa ka jingtohkit halor kine ki jingkynnoh lada ka ïoh pdiang ïa ki jingujor namar kam don satia ka kyndon ha ka Lokayukta Act ba aibor ban tohkit hi khlem da ujor (suo-moto investigation).
Haba sot ïa ka jingshem jong ka jingtohkit ka Enquiry Committee ki Pulit, u Gokhale ula ong, “Haduh 29 tylli ki kali ba la thied da ka Tnat Meghalaya Police ym shym la aiti sha kino kino ki Ophisar lane buh ha ka ban pyndonkam da ka tnat Pulit.
La shem ba ïa kine ki kali la pyndonkam shimet da u AIG Bah GK Ïangrai".
Ula bynrap, “Ki don ruh shibun ki jingtreikam bym hok ha kaba ïadei bad ka jingai coupon umphniang ïa kine ki kali thymmai ha kaba ïa ka umphniang sorkar la pyndonkam ha ki kam shimet bad la shna thok ruh ïa ki caupon".
Haba pynpaw ïa ka jingsngewkhia, u Gokhale ula ong, ‘Watla ka Enquiry Committee ba la khlieh da u Addl Inspector General of Police (IGP) Mukesh Kumar Singh ka la sei madan ïa kine ki jingtreikam bym hok ha ka kaiphod sha u Director General of Police, Meghalaya, hynrei lyngngoh ba ym pat shym la leh eiei pyrshah ïa u Bah Iangrai".
Na ka daw jong ka jingduna briew palat, ha ka Ri South Korea, kumta katei ka Ri, ka tyrwa ban ai buskit kaba long shi million won lane 740 dollar shi bnai, ia ka long iing, kaba kha khyllung, ong ka khubor.
Ka mang pisa, kaba la pynbna, da ka sorkar ha kane ka taiew, ka pyntip, ba ia katei ka pisa, yn sam ha u snem, u ban wan bad la iathuh ba ia ka jingsiew, yn siew man la u bnai, katba yn sa nang pynduna mar shiteng, ynda haba I khyllung, in dap shisnem ka rta.
Kane ka jingsiew, yn tip, da ka kyrteng “parent pay".
Kane ka jingsiew, ka dei kaba la pynbna, da U President ba mynta jong ka South Korea, U Yoon Suk Yeol, ha ka por, ba u kanbas elekshon, da kaba u pynbna, ba ka jingduna briew, ka dei ka jingma kaba khraw tam jong katei ka Ri.
Katei ka jingbei pisa jong ka sorkar South Korea, ka dei, na ka bynta ban pynshlur ia ki shi tnga, ba kin ia kha khun shibun shibun.
Kham mynshwa, ha ka por jong ka sorkar jong U Moon Jae-in, la ju siew 300,000 won shibnai ha u snem uba nyngkong.
Ka jingduna briew, ha South Korea, ha u snem 2021, ka poi sha ka 266,600 ngut lane kaba duna da 11,800 (-4.
3%) ia kaba long shisnem mynshwa, katba ki kynthei kiba palat ia ka 35 snem, ki la nang bteng, ban ioh khun ha u snem 2021, haba ia nujor bad kaba long shisnem mynshwa bad la pyni ruh ba kito kiba la jan dap 40 snem, ki sdang ia ioh khun bha ha kine ki sngi.
Kiba kha khun, ha u snem 1970, ha katei ka Ri, ki poi sha ka shi million ngut, hynrei ka hiar sha ka 5lak ngut ha u snem 2001 bad 4lak ngut ha u snem 2002.
Ha u snem 2017, ka hiar sha ka 3lak ngut bad nangta sha ka 2lak ngut ha u snem 2020.
Shillong:U Chief Executive Member (CEM) jong ka Khasi Hills Autonomous District council (KHADC) u bah Titos W Chyne, u la pynpaw ia ka jing kmen, hadien ba na ka liang u lat ka jylla, mynta ka sngi u la ai jingmynjur ia ka Khasi Hills Autonomous District Regulation and Administration of Land Bill 2021.
Haba ia kren bad ki lad pathai khu bor na ka liang u bah Titos W Chyne, u la ong “Kan long ka ba sah jingkynmaw na mar hadien ka 70 snem la lah ban ioh jing mynjur ia ka land Bill, wat la na ka liang ki EC barim ki la trei shi tom ban pynioh ia kane ka Bill hynrei ki khlem lah bad mynta ka EC ba la ialam ma nga kum u CEM ngi la lah ban ioh ka jingmynjur ia kane ka Bill".
“Kane ka Land Bill, ka dei kaba la pdiang da ka ingdorbar thawain jong ka KHADC, naduh u snem 2021 bad ngi la pynbeit pynbiang bha bad mynta u snem ngi la ioh ia ka jingmynjur.
Hadien ba la pynmih ha ka gazette, ngin sa shna ia ki kyndon kiba lah ban pyntrei kam ia kane ka Bill ha baroh ki jaka kiba don hapoh ka KHADC"u la bynrap.
U la ong ruh “Kumba ka ju long ka khyndew ka shyiap hi ki ju ong ba ki hap hapoh ka jingpeit ia ki District council, hynrei ka dei ruh ka jingshisha ba ngim don ia ka ain kaba khlain bor, ka ban long kumba long mynta, hadien ba la ioh jingmynjur ia kane ka Bill".
U la kdew “Mynshuwa hi na ka liang ka KHADC ka lah ban leh ia ka land record, hynrei ia ka syrnot land record ba pynmih da ka KHADC kam long ka ba donbor bad ki Bank ne kino kino ki institution kim treh ban pdiang ia kane".
“Hynrei mynta kat kum ka Bill, ngi la ai noh ha u Syiem ka dorbar shnong, ki kur ba ki lad ban ai ia ka kot pynskhem kaba kino kino ki institution ruh kim lah ban kyntait"u la bynrap.
“Mynshuwa ka ju don ka kynrum kynran haba ai dulir, hynrei mynta kine ki dulir ki ba kin ai sha ki briew kin hap ruh ban ai sha KHADC khnang ba Council ruh kan buh record bad kan lah ban pynskhem ia ka"u la ong.
Shillong: Sawngut ki dkhot jong ka seng HNLC, ki la shah pynngat kyndon, ha ka National Investigation Agency (NIA), hynnin ka sngi bad ka daw ka long, namar ba ki leit buh bom, ha ka jaka sah jong ki nongtrei ka  Star Cement, ha East Jaintia Hills District.
Ia katei ka rai, la leit aiti, ha khmat ka NIA Special Court, ha Shillong, hynnin ka sngi.
Ki saw ngut kiba la shah pynngat kyndon, ki kynthup ia U bah Bobby Marwein, Chairman ka HNLC bad uba dei ruh U Commander In Chief, nangta U Bah Sainkupar Nongtraw, General Secretary bad Publicity Secretary jong ka seng HNLC bad sa kiwei pat kiba la tip, kum U @ Wanbor Khardesaw @ Lung @ William.
Katei ka dei ka  jingtohkit, kaba la shim da ki pulit ha Lumshnong, ha ka 13tarik Nohprah 2020 bad hadien kata, ka sa shim no ka  NIA, ha ka 15tarik Lber, 2021.
La iathuh ba katei ka jing pynbthei bom, ka dei namar ba ka Star Cement, kam siew ia ka khajna, ba la dawa da U Marius Rynjah @ Hep Koit, uba dei U SS Finance cum Socio Cultural Secretary jong ka HNLC.
Shillong:U Myntri Rangbah ka Jylla Conrad K Sangma ha ka sngi Thohdieng, ula pyllait paidbah ïa ka project ban kyntiew ïa ka jingïakinglieng, ba la tip kum ka rafting/kayaking ha Wah Umtrew, ha ka Shillong White Water Village kaba don ha ka shnong Umtham, Ri-Bhoi District.
Haba sam ïa ki dur ba ïashon ha Twitter, u Conrad ula pynbna da kaba thoh, “Ngi la pyllait ïa ka project ban kyntiew ïa ka jingïalehkai rafting hapoh ka Jylla mynta ka sngi ha shnong Umtham, Ri-Bhoi".
“Ka jingïaroh kaba khraw ïa ka Ri-Bhoi Rafting Tourism Cooperative Society halor ka jingpyrshang ba khlem shongthait ban ai jinghikai bad ban pynpaw nam ïa kane ka jingïalehkai ba isyier bha hapdeng ki samla ka Jylla," ula ong.
U CM ula ong ruh ba u kmen ban tip ba ki trai shnong ka thaiñ, ki la iashimbynta ha ki lympung ïakieng lieng hapoh ka Ri bad shabar Ri ruh kumjuh, ban pyni ïa ka sap jong ki sha ka pyrthei.
Ula kular ruh ba ka Sorkar Jylla, ka la kut jingmut ban ai ka jingkyrshan ïa ka Rafting Cooperative & Tourism Society bad ban nang kyntiew shuh shuh ïa kane ka jingïalehkai sha kawei pat ka kyrdan.
U Myntri Rangbah uba la don ha Ri-Bhoi, ula ïakynduh bad ïakren ruh bad ki nongrep kiba rep ïa ki jingthung sma iwbih katkum ka flagship program ka Jylla ba la tip kum ka Meghalaya Aroma Mission ha shnong Byrwa.
Shillong:Ka Khasi Students Union (KSU) myn hynnin, ka sngi Thoh dieng, ka la pynpaw ïa ka jingpyrshah kaba jur halor ka jingthmu jong ka Sorkar ban wanrah ïa ka lynti rel ha Khliehriat, East Jaiñtia Hills bad ong ba ka dei “ka atiar ban wanrung kyrthep ki mynder".
Ha ka dorkhas ba la aiti sha ki bor District, ka KSU-East Jaiñtia Hills kala ieng skhem ha ka nongrim ba kin ym pdiang ïa ka lynti rel, katba ka Sorkar India kam pat wanrah ïa ka aiñ kaba khlaiñ ban tehlakam ïa ka jingrung kyrthep ki bar Jylla sha Jylla.
Kane ka la mih tang hadien shisngi ba u Myntri Rangbah ka Jylla, Conrad K Sangma, ula pynbna ïa ka rai jong ka Sorkar ban pynlong ïa ka jingwad bniah ha ka ban wanrah ïa ka lynti rel ha Khliehriat, kaba dei ka District Headquarter ka East Jaiñtia Hills.
“Ka KSU ka la dawa ïa ka aiñ kaba khlaiñ ban ïada ïa ka snap kyrteng kum ka Jaitbynriew.
Ka seng ka sngew ba katba kam pat don ka aiñ kaba khlaiñ ban ïada ïa ka hok ki paradoh parasnam jong ki, ka jingkylli ban wan ka project lynti rel sha ka Jylla kam pat mih satia," ong u samla Streamly N Suchen, President ka KSU ha ka dorkhas.
“Ka Seng ka la shim ïa ka nongrim kaba skhem halor kane ka kam naduh u snem 1988 bad ka ïai ban biang ba kam pdiang satia ïa ka project katba kam pat don ka aiñ ka ban tehlakam ïa ka jingrung kyrthep ki briew na shabar ka Jylla bad na ki Ri ba marjan kum ka Bangladesh," ula bynrap.
U samla Streamly, ula ong ba ïa kane ka project la pynsangeh ha u snem 2016, ha ka por ba ka NFR ka dang sdang pyntrei ïa ka project Tetelia-Byrnihat Railway line, kaba long ruh hadien ka jing?eng pyrshah jong ka seng bad kiwei kiwei ki kynhun.
Ha kawei pat ka khubor, ka HYC East Jaintia ka kwah ban pynpaw bad kren shai ba katba ka sorkar kam pat lah ban wan rah daki ain ban teh lakam ia ka jingrung kyrthlep ki poiwir kum ka ILP lane kat bym pat ioh ia ka ILP ka ain ka ban iada iaka jaidbynriew na ka jingshah tyllep noh na ki mynder ngin nym pdiang ia ka lynti rel.
Ka Seng ka buh ha khmat ia ka jing iada ba paka ia jaidbynriew bad lada wan ka lynti rel kan pynsuk ia ki poiwir ban wan buhai shnong ha ka Bri u Hynniewtrep, lada ym don ia ki ain iada ba biang kum ka ILP.
Ha kaba iadei ba ka jingkyntiew ia ki lynti iaid (Transportation) ka Seng ka ai jingmut ba ka sorkar India bad sorkar Meghalaya, ba ki dei ban shna noh da ka surok saw lynti (Four lane) naduh ratachera shaduh umiam (Damsite) khnang ba kan suk ka jingwan kit ia ki mar ki mata bad ia ki briew ba leit jingleit.
KA MAT BA NYNGKONG TAM KABA NGI DONKAM HA KA BRI U 7TREP JONGNGI KADEI KUMNO BAN KHANG IA KA JINGWAN KI BAR JYLLA NABAR BAD KUMNO BAN BEH NE PHAH LEITPHAI NOH IA KINE KIBA LAHDON LPA HANGNE HA KA RI JONGNGI BA KIN LEITPHAI NOH NA KA BRI U 7TREP SHA LA SHNONG LAJONG.
KO V.
P.
P SATANG HAPHI NGI DON KA JINGKYRMEN BAN PYNKHIH IA KANE KA MAT NAMAR KANE KADEI KA MAT KABA NYNGKONG EH NAPDENG KI MAT BAROH KHOIT.
KAN PYNLAIT IA KA RI NA KA JINGMA BAD KA PYNKYLLUID IA KI SUROK NA KA JINGBUN KI BAR JYLLA KIBA PYNKHAPNGIAH IA KA SOR.
NGAM TIP KATNO KA ILP KALAH BAN PYNSANGEH IA KA JINGWAN KIBA NABAR NAMAR TANG KINE KIBA LAHDON LPA RUH LAH DONKAM BAN LEH U TURN NOH WUTWUT.
WAT IOHTHIAH SHUH KO V.
P.
P KO SENGBHALANG KO PAID KA RI KHASI KANE KA MAT NGIN LEH NOH MYNTAN2 LYM KUMTAN G I N   S A   I A Pia ka lynti rel hi te keiñnoh tangban iakren haba la shai lpa kan wanrah jingmyntoi ne jingma.
pyrshah ia ka lynti rel katlah katiai namar tang shu ioh ki dkhiew ban thaw lynti ka mut u khiewja khiewjhur jong ngi hap bret nohKmno ka ne ka sorkar ba mynta.
wat tag ia ki kam ba rit kam lah ban leh pynban ka kwah lynti rel komic bn.
Shillong:Ka kynhun jong ki samla pule ha ka Skulbah North Eastern Hill University (NEHU), kaba tip kum ka North East Hill University Students Union (NEHUSU), ka la phah shithi sha u Myntri jong ka tnad ba dei peit ia ka bording u Abu Taher Mondal, ba un weng noh ia ka jing pynjah bor ding, ha kum kine ki por ba ki samla ki don ia ki Eksamin ki jong ki.
Ha ka shithi ba phah sha u Myntri, ki samla pule ki la phah ia ka shithi ha kaba ki la kdew ruh ba kum shi bynta ba u myntri un ioh jingtip ia ka eksamin jong ki samla pule kaba dei ka eksamin ba khatduh jong ki semester.
Kane ka eksamin kan bteng haduh u bnai nailar bad ka jing pynlip bording ha ka por mynmiet ka pynthut bha ia ki samla, ba pynkhreh ia ki eksamin ki jong ki.
Kumta haba iadei bad kane, ki la buh ka jingkyrpad ba ym dei shuh ban dang bteng ia ka jing pynlip bording ha ki bynta jong ka NEHU campus bad ki bynta jong ka Mawlai baroh kawei, kumjuh ruh ha ka jylla ha kaba ki samla pule ki shong ki sah.
“Ngi kyrpad ba ka jingweng noh ba mardor ia ka jingpynlip bording khnang ba kan ym ktah ia ki samla pule ha kum kane ka por bad ka lawei jong ki ruh" ong ka kyrwoh.
Shillong: Ka KSU ka pynpaw ia ka jingsngewkhia halor ka jingshah shoh shah pyniap jong ki Khasi ha ki mynder poiei na ka por sha ka por ha jylla Meghalaya, khamtam ha sor Shillong, kaba la syrtap da ki mynder nongwei.
Ka KSU ka kwah ban pynkynmaw ia ki parari halor ki jingjia kiba man ka por ha kaba ki mynder ki ju thombor ia ki Khasi khlem kano kano ka daw.
Dang ha u 2020, ki mynder Bengali ki la pyniap dusmon ia u Bah Lurshai Hynñiewta ha Pyntha Umdan kaba la pynsmiej ia baroh ki paidbah Khasi kiba sah sha kito ki thaiñ.
Ha u 2021 ter ter, ki mynder dkhar ki la pyniap dusmon ia u Phershanroy Myrthong ha Golf Links bad ki la bom iap ia u Elias L Nonglait ha Them Bijoy.
Ki la bun ruh ki jingshah shoh ki Khasi kum ha Nongmensong, ha Rilbong, ha 4th Furlong bad shawei shawei.
Dang shen 2 ngut ki samla Khasi kiba dang kamai jakpoh ha Khyndailad, ki la shah bom shah tied da ki tiar pynmynsaw ha ki dkhar ba la shongshit khawiang.
Ka KSU ka la ioh jingtip ruh ba hynnin ka miet ka huri hura ha Laitumkhrah ka mih namar ka jingjrong kti khlem daw ki dkhar ia ki khynnah Khasi.
Kaba sngewphylla ka long haba ki CRPF ki la wan, ki ai jingiada pynban ia kine ki dkhar bad tied lathi naphang ia ki Khasi.
Halor kane ka jingjia mynnin, ka seng ka dang iai lum shuh ki jingtip ban ioh ia ka jingshisha kaba la poi haduh uto u pud.
Kine ki jingjia kiba khah khah, ki la pynkynmaw ia ka KSU ia ki por kiba la leit kum ha ki phew snem 70, 80 bad 90 ha kaba ki dkhar ki thom naphang ia ki Khasi da ka jingthmu ba pynlong ia ki Khasi ban phetwir noh na Shillong.
Ka KSU ka bthah ia ki nongialam Jaidbynriew jong ki dkhar bapher bapher ba ki dei ban teh lakam ia ki briew jong ki, lym kumta ka KSU kam banse ban shim biang da ki sienjam kumba ki nongialam ka seng ki la shim ha kito ki por kum ka Anti-Foreigners’ Movement.
Lada ka seng ka hap ban shim ia kita ki sienjam, kine ki jaidbynriew lem bad ka sorkar kin hap ban bah khlieh lada jia eiei kaba sngewsih.
Ka KSU ka kyntu ruh ia baroh ki para Khasi ban long kiba la khreh namar kane ka jingleh ki dkhar ka dei ka buit ba pyntreikam ia ki jingthmu ki jong ki, kiba ki la pun naduh ki por mynshwa, ong ka kyrwoh, na u samla Donald V.
Thabah, General Secretary, Khasi Students’ Union, Central Executive Council.
Nabynta Ka RI Baroh to ngin ia Tylli.
Naitung:Ki Pulit jong ka East Khasi Hills District, ki la lah ban ithuh noh ia ki briew kiba la wiangding ia ka kali pulit ha thanat Laitumkhrah, tang hadien katto katne kynta ba katei ka jingjia ka la jia ha ka miet sngi palei ha ka por ba kiba bun ki dang iohthiah lyngngai bad kumba katto katne ki kali ki la julor.
Haba iakren bad ki nonglum khubor, u Superintendent of Police jong ka East Khasi Hills District,u Sylvester Nongtnger, u la ong ba um lah satia ban pyntip paidbah ia ki kyrteng jong kito kiba donkti ha katei ka jingjia.
U la kyntait ruh ia ka jing donkti jong ki pulit CRPF ba ki pyndonkam bakla ia ka bor jong ki, hynrei u la ong pat ba ki don katto katne, kiba la pyrshang ban knieh ia ki tiar siat na kitei ki shipai CRPF.
“Katba ka jingtohkit ka dang iaid ngim lah satia ban kynnoh ia ka jingdon  bynta jong ki kynhun seng bhalang ha kane ka jingjia" la iathuh u bah Nongtnger.
Na ka liang ka Myntri jong ka sorkar jylla kaba long ruh ka MLA jong ka thaiñ ka kong M Ampareen Lyngdoh, ka la iashong jingialang bad u SP jong ka nongbah Shillong u Vivek Syiem ha ka jingdon ryngkat lang u MDC ka Laitumkhrah Malki u bah Fantin J Lakadong.
Ki lad khubor, ki iathuh ba ka jingsdang ka dei najan ka ophis U DHS, ha Laitumkhrah, ha ka por shiteng synnia, hynnin ka miet, ha kaba ka la don kawei ka kali, kaba pynher stet ha katei ka jaka bad kumta, ki samla kiba ia shongkai ha katei ka por, ki la leit beh wut wut ia katei ka kali bad ki sa lap, hajan jong ka Iew Shyllong bad ka dei hangtei, ba ka la don ka jing ia hylla, hapdeng ki samla Khasi bad u nongniah jong katei ka kali, uba dei u bar jylla.
Ka dei ruh hadien kata, ba ka sa mih, ka jingleit ai ejahar sha ki pulit ha Laitumkhrah bad nangta ka sa mih ka jing ia khie bitar, hapdeng ki ar kynhun bad kaba pynpoi sha ka jing kawang maw bad thang ia ki kali, kiba don ha phyllaw jong katei ka thanat.
La kynnoh ruh ba ha kane ka jingjia kine ki samla khasi ki la shah ktah kti ha ki pulit.
Ka la don ruh ka jing ia thalaiñ ba jur bha hapdeng ki paidbah bad ki pulit ha Police station shwa ba kan don ka jing shah kawang maw bad sha thang kitei ki kali.
Shillong: Ka jinghap slap, hynnin ka sngi, ha Shillong, ka long 2.
8mm, katba mynta ka sngi, ka long 4.
2mm.
Ha Sohra, hynnin ka sngi, ka jinghap slap, ka long 108.
6mm, katba mynta ka sngi, ka long 28.
6mm.
Ha Umiam, hynnin ka sng, ka long 0.
4mm, katba mynta ka sngi, ka long 6.
0.
Lashai ka sngi, kan slap malu mala bad ka lah ruh ban kham jur, ha ka nongbah Shillong bad ha ki jaka ba marjan.
Ha ka jylla baroh kawei, ka lah ban don ka jingkhie eriong bad ka jingtied pyrthat bad kan don ruh ka jinghap slap, kaba jur bad kaba jur bha, ha ki jaka jaka.
Ka ia ki Jentil, ka mut ka por ka rta (age) jong ki Jentil.
Ki Jentil ki kynthup ia baroh ki Ri ki hima ka pyrthei lait noh na ki Jiw ne Israel.
“Mynba u Jisu u dang don ha kane ka pyrthei u la dep iathuhlypa da kaba ong – “Kin kyllon ruh da ka syrti waitlam, bad yn ialam mraw ia ki sha ki kynja bynriew baroh: bad kan long ba la iuh top ia ka Jerusalem da ki jentil, tad ynda yn pyndep ia ka IA ki jentil" Loukas 21:24.
Kane ka jingiathuhlypa u Trai Jisu la dep pynurlong ha u snem 70 AD.
Kam dei kaba sa jia, hynrei ka la dep ban jia duna 2000 snem mynta.
Ki Jiw ne Israel ki la shah shynshar ha ki Jentil ha ki ri ki hima ka pyrthei, kawei hadien kawei pat, la ialam mraw ia ki sha kylleng ki kynja bynriew jong ka pyrthei bad ki da iaid wir ruh sha kylleng haduh ha ri India, Russia, China bad kumta ter ter.
La pynkyllon ia ki da ka waitlam syrti jong u Adolf Hitler ha ka thma bah pyrthei ba ar (second world war) 1939 – 1945 A.
D.
bad ka jingshah iap jong ki Jiw (Israel) ka la long haduh hynriewphew lak (60,00,000 ngut).
La ioh top ia ka Jerusalem ha u snem 70 AD da ki shipai Roman hapoh ka jingialam u Titus.
Shaphang kane ka bynta u Daniel u la dep iathuhlypa – “Bad ki briew jong uta u Syiem u ban wan (Titus) kin pynjot ia kata ka Nongbah (Jerusalem) bad ia ka jaka kyntang (ka Temple)" Daniel 9:26.
La pyndep ia kane ka jingiathuhlypa halor ki Jiw bad ia ka Jerusalem.
Ki Jiw ne Israel ki la dep ban mad ia ka jingkthang ka jingim na ka daw ba ki kyntait ia u Blei bad ia u Messiah jong ki uba long u Jisu Khrist.
Hynrei u Blei u la lum pat ia ki ha ka thma bah kaba ar.
Kumta tang hadien 2 snem kata ha u snem 1948 AD ki Jiw ki la ioh pat ia la ka ri Israel.
Ka ia ki Jentil ka la kut naduh u 1948 AD, (tad ynda yn pyndep ia ka ia ki Jentil) Loukas 21:24.
Ka la kut namar ki Jiw ki la ioh pat sa shisien ia ka Ri kynti lajong.
Naduh u 1948 AD haduh mynta ka la long 75 snem.
Kaba mut ki Jentil na ki ri ka pyrthei kim lah shuh ban kam trai ne tuklar ia ka ri Israel namar ba u Blei hi u la pynkut ia ka ia ki Jentil, bad ka Israel mynta ka la long ka ri khrawbor (super powers) ha pyrthei.
Mynta ki Jentil ki la sheptieng kylla ia ki Jiw ne Israel, bad kane ka jia dei namar ba u Blei u la dep kren.
Kumno u Blei u kren? U Blei u la pyllong ia ka Israel kum ka tiar thma jong u – “Pha long u sdie iapom bad ki atiar ialeh thma jong nga, da pha ngan pynlwet ia ki jaidbynrirew, da pha ngan pynjot ia ki hima" Jeremaiah 51:20-23.
“Ngan tei pat ia pha, bad phan long ia kaba la tei, KO THEISOTTI ISRAEL …….
phan thung bri sohwain halor ki lum Samaria" Jeremaiah 31:4-5.
Mynta kam dei shuh ka ia jong ki Jentil ka dei ka ia jong ki Jiw ban pynwai ia kane ka pateng bynriew namar u Trai u la kren.
Ka pyrthei mynta ka sheptieng ia ka Israel ne ia ki Jiw namar ka Jerusalem mynta hi ka long ka khuri pynshad lyngwit, u maw bakhia kat kiba ktah ia ka Jerusalem mynta yn shoh ia ki da ka jinglyngngoh, da ka jinglamwir bad jingmatlah.
Sekharaiah 12 : 1 – 4.
Ki Jiw (Israel) ki la lait na ka syrti waitlam, la ai bor ia ki, ki ioh bor ha ka jingialehthma …….
Hebru 11:34.
Ka Israel (Jiw) ki la long ki kynrad mynta ha ka liang ka thma lyngba ka Science and Technology, namar u Blei u la kren.
U jaitbynriew bapoh, lane u tribal, uba la shah synreit umjung, ha uwei u heh BJP, uba kyrteng, u Pravesh Shukla, ula ioh ia ka jingleh burom kaba khraw shikatdei, na U Shivraj Chouhan, myntri rangbah ka Madhya Pradesh.
U Chouhan, ula sait ia ki kjat jongu bad nangta, ula jer kyrteng ruh ia u, da u Sudama, kaba mut, ba u dei u paralok ba iajan duh jong U Lord Krishna.
La pyni ha ka video, ba U Chouhan, u shong hajan jong u Dashmat Rawat, uba la shah synreit umjung na khlieh jongu, ha utei u heh BJP bad hadien katei ka jingjia, U Chouhan, ula khot ia U Rawat bad ula ong “Ka jingjia, ka la pyndiaw mynsiem jur ianga, namar, ba me long kum U Sudama ianga".
Ki khana, ki iathuh ba U Sudama, u dei u Brahmin bad u dei u paralok ba iajan bha bad u blei Krishna bad kitei ki iaieid iathoin bha, wat la ki don ka jingiapher jong ka jait ka kynja jongki bad la iathuh ba ha ka por, ba U Krishna, u long Syiem, hynrei u Sudama, u im ha ka jingim kaba kyrduh shibun eh.
U Chouhan, ula ia bam ja step ruh bad U Dashmat Rawat, nangta u tah ia ka tilak, ha shyllang jong utei u jaitbynriew bapoh bad u da pyndeng syntiew ruh ia u.
“Dashmat, phi dei u paralok jongnga naduh mynta ka sngi" ong U Chouhan.
Don ki mhis card ba map shiteng Don pat ba map baroh ka bill haba thiah pang ha hospital, kaba ktah ia ki baduk, kyntu ia phi ki media ban pan jingshai na ka sorkar.
Shillong: Hynnin ka miet, ka la don ka jingshah thang jong kumba 2 lane 3 tylli ki kali, kiba ieng ha khmat jong ka thanat ki pulit ha Laitumkhrah bad katei ka jingjia, ka leit jia, hadien ba ka la don ka jingshah shoh jong ki samla Khasi, ha khmat ka ophis U DHS, ha Laitumkhrah.
Hadien katei ka jingjia, la leit ai ejahar ha ki pulit jong ka Laitumkhrah, hynrei, la iathuh ba ki pulit, kim shym la pdiang ia ejahar bad dei hangta, ba ka la mih ka jing ia kawang ktien hapdeng ki riew paidbah bad ki pulit bad kam dei tang katta, katei ka jingbitar, ka la pynlong ruh ia ki riew paidbah, ba kin kawang maw ia katei ka thanat pulit ha Laitumkhrah bad la iathuh ruh, ba ka don ka jingshah bom ki samla Khasi, ha ka por jong katei ka jing ia kawang maw, ha ka por kumba shiteng synnia hynnin ka miet.
Shillong:U Myntri Rangbah ka Jylla Conrad K Sangma, hynnin ka sngi Palei ula ong ba kam long kaba suk ïa ki bor Sorkar, ba kin lah khang pura ïa ka jingtih dewïong beaiñ bad jingkhaïi ïa u dewïong, hynrei ka jingpyr shang ka la ïaid shaid shaid.
Haba ïakren bad ki nongthoh khubor, u Conrad ula ong ba ki la don ki aiñ bapher bapher na ka bynta ki briew kiba trei ïa ki kam beaiñ ha ka kam tih dewïong.
“Ki bor Sorkar ki la leh ïa kaba dei ban leh bad kila register da ki hajar tylli ki case bad da ki hajar ngut ki briew ki la shah kem bad shah chargesheet.
Kat kaba lah, ngi la pyrshang ban leh eiei ha kaban pynthikna bangin lah pynduna ïa kane ka kam ba beaiñ," ong u Conrad.
U Conrad ula ong, “Kaba ar, phi hap ruh ban sngewthuh ïa ka jingshisha halor kane ka kam, ba ki briew kila leh ïa katei ka rukom tih dewïong naduh ki 200 snem mynshuwa bad ka kamai kajih jong ki ruh ka ïaid na kane ka kam".
“Katba kam pat don kawei pat ka lad kamai kajih, ki briew kin dang ïai bteng ban leh ïa kine ki kam.
Kam long kaba suk ïa ki bor Sorkar ban shu khang syndon ïa kiei kiei baroh hynrei ka jingpyrshang ka la don," ula bynrap.
Hynrei u Conrad ula ong, “Ngi kmen ban ïohi ba mynta ka jingtih dewïong katkum ka aiñ kan sa sdang noh bad ngin sa ïoh ïa ka jingtih dewïong da ka jingstad saïan bad ngin sa ïoh ruh ïa kiwei ki lad kamai kajih la ka dei ha ka kam rep kam riang lane kam jngohkai bad kane ka dei ka lynti kaba ngin sa ïohi ha kaban lah pynkut noh ïa kine ki kam beaiñ".
“Mynta saw ngut ki briew kila ïoh jingbit bad katba ngi dang ïakren, ka jingpynkhreh ïa ki jingdonkam baroh kila nang ïaid bad nga kyrmen ba hapoh kine ki khyndiat bnai ban wan, ngin sa ïohi katto katne ki par kila sdang da ka jingtih katkum ka juk saïan," ula bynrap.
Haba kylli halor ka drone technology, u Conrad ula ong, “Ka kham kyllaiñ kane ka kam namar ka jaka ka long kaba heh bad hooid ngi don ïa ki drone hynrei ngi donkam bun tylli ki drone bad ngi la pyndonkam teng ruh ïa ki drone technology ban map ia ka jingpyllang ïa u Dewïong la ki dei kiba beaiñ ne ki bym beaiñ bad ïa kane la dep ban aiti sha ka Ïingkashari".
U Conrad ula ong, “Kane ka dei ka kam kaba hap pynbteng bad namar kata ngin donkam ban buh haduh 100 tylli ki drone bad kiba treikam manla ka sngi ban map ïa ki jaka.
Kane ka dei ka lynti kaba ngi lah ban shong bishar bad khmih bniah hynrei kumba nga ong, ki don ruh ki bynta ba ktah ïa ka pla tyngka bad ka bor khmih namar ka jingdonkam ïa ki briew".
Shillong:U Myntri Rangbah ka Jylla Conrad K Sangma, hynnin ka sngi Palei ula ong ba satang ynda ka Jylla ka la lah ban pynmih bording na ki tyllong bapher bapher, kan long kaba shitom ïa ka Jylla ba kan lah ha ka ban sam ïa ka bording ka bym don jingthut ha ki snem ban wan.
Haba ïakren bad ki nongthoh khubor, u Conrad ula ïathuh ba ka Jylla ka donkam kumba 1700 million unit ka bording man la u snem ha kaba ka Jylla nalade ka lah ban pynmih tang 1000 haduh 1100 million unit shisnem, kaba pyni ïa ka jingduna kumba 600 haduh 700 million unit.
Ula ong ba ha ka jingshisha, ïa kane ka jingduna la ju pyndap na ka bhah ba ka Jylla ka ïoh na ki Central Agency bad kaba tam ka hap ban thied na ki Ïew.
Namar kata, kane ka dei ka jinglong jingman ba ngi ïatyngkhuh mynta.
Ula ong ba kumba 30% eiei ka don ka jingduna ha ka jingdonkam ïa ka bording hynrei kane ka dei kawei pat ka bynta.
“Ka bynta kaba ar jong ka jingeh ba ngi ïatyngkhuh ka dei namar baroh ki kam pynmih bording ki dei lyngba ki Hydro project bad haba ka um ka duna, kane ka ktah ïa baroh ki Unit kynthup ïa ki Central Unit ruh kumjuh.
Namar kata, katba ngim pat lah ban pynmih bording na ki tyllong bapher bapher, ka long kaba eh ban ai ïa ka bording ba khlem ka jingthut hadien habud," ula ong.
Haba pynpaw ba ka dei ka jingeh ba jyrwit jyrwat bha, u Conrad ula ong, “Hynrei ngi la trei ïa ka kam bad nga la ai katto katne ki buit halor ki rai ba eh ba ngi donkam ban shim bad ngi la shong pyrkhat ïa ki bad ngi la sdang ruh ïa ki kam ban phaikhmat sha ka jingpynmih bording na ka sngi".
“Ka jingpynmih bording na ka sngi kam dei kaba lait na ki jingthut namar ka shong ha ka jingïoh sngi.
Namar kata, ngi hap ban khmih ïa baroh kine kiei kiei bad ngi kyrmen ba ngin sa lah suki pa suki ban ïoh ïa ki lad ki lynti ha ka ban weng noh ïa kine ki jingeh jong ka Jylla," ula bynrap.
Shillong:U Myntri Rangbah ka Jylla Conrad K Sangma, hynnin ka sngi Palei ula pyntip ba ka jingwad bniah (study) kala ïaid mynta ban wanrah ïa ka lynti rel ha East Jaiñtia Hills District.
Haba ïakren bad ki nongthoh khubor, u Conrad ula ong ba haba phai sha Khasi Hills bad ki bynta ka Ri-Bhoi District, baroh ki kam kila sangeh lut.
“Ka la don ka jingïakren bad ka Sorkar India ba ka pisa bala mang ïa kane ka project yn sa rah noh shawei bad yn pyndonkam noh sha kiwei ki project jong kiwei ki Zone lane ki thaiñ jong ka Jylla kiba kloi ban pdiang ïa ka lynti rel," ula ong.
U Conrad ula ong, “Ka la don ka jingwad bniah ha East Jaiñtia Hills ban pynïasoh lynti rel sha Khliehriat.
Hynrei kane ruh ka shong ha ka jingïakren bad ki nongïalam shnong bad ki trai nongshong shnong nalor ki kynhun bapher bapher, ngin sa ïapeit ïa kaei kaba mih".
U Myntri Rangbah ula ong ba ka Sorkar India kan nym shu ïai ap namar ka lah ruh ba kan pyndam noh ïa kane ka project lynti rel haduh ka Shillong bad ïa ka pisa yn sa pyndonkam noh sha kiwei ki zone kiba lah ban pynïasoh lynti rel.
Shillong:Mynhynnin ka sngi u Myntri Rangbah ka jylla u Conrad K Sangma, u la iathuh ba ka la don ka jingphah ktien ki nongialam ka sorkar kmie, ba ka Uniform Civil Code (UCC) kaba dang don ha ka jingpyn khreh ka sorkar pdeng kan ym ktah ia ki jylla ha ka North East India.
Haba kren ha ka jingialang ha Nichol Bible College ha Sohryngkham u myntri rangbah u Conrad u la ong ba la pyntip ia u na ki sorkar pdeng ba ka UCC kan ym ktah ia ki jaka ba hap ha sixth schedule bad ia ki riewlum.
Kane ka jingioh khubor u Conrad ka long hadien ba kila paw ha ki lad pathai khubor ba u kren pyrshah ia ka jingthmu ka sorkar India ban pyntreikam ia ka UCC ha ka ri namar ba kan ktah ia ka riti dustur bad ki jinglong tynrai jong ki jaitbynriew riewlum kum ka riti dustur bad ka jingngeit jongki.
“La pyntip ba ka UCC kan ym ktah ia ki sixth schedule area, ia ki riewlum.
Ka Sixth Schedule ka dei ka shatri ban iada ia nga kaba la sain dur u bah Joy.
Kaba la ai jingiada ia ki riewlum ha thaiñ shatei lammihngi ka ri", la ong u Conrad.
U la ong ba ka Sixth Schedule ka dei ka shatri ban iada ia ki riewlum kaba la said dur u bah JJM Nichol Roy ban iada ia ki riewlum ha thaiñ shatei lammihngi ka ri.
U Myntri Rangbah ka jylla ryngkat u MDC ka thaiñ u bah Pyniaid Sing Syiem uba dei ruh u Chief Executive Member, ki la jngoh ia ka Nichols Bible College ha Sohryngkham.
U myntri Rangbah u la ong ba ka ju don ka jingmlien ban duwai shwa ban sdang ia ka jingialang kumba la ju leh u kpa jong u, u PA Sangma.
U la ju ong ruh ba dei ban duwai tiak shwa ban kren eiei.
Ha kane ka sngi, u la pynbna ban iarap T.
25 lak ia kane ka college ban shna ia ka Convention Hall kaba 2 klur bad noh synñiang T.
25 lak na CMDSF.
“Ka jingkynshew ha ka ban tei ia ka longbriew manbriew ka dei kaba kongsan tam ha ka jingim briew", la ong u Conrad.
Shillong: U shipai iakhih hill state, u Babu Teibor Shanpru, u la iathuh ba ha ka por ba ka jylla Meghalaya ka iakhih ban ioh ia la ka jong ka jylla, ki long tang ki Volunteer bad da ka jing pynshong shit jong ki rangbah, ba ka la dei ka por, ban ioh ia ka jylla lajong bad biang na dong shadong.
Ha kaba na ka liang jong ki samla ki la iakhih ban ioh la ka jong ka jylla, ha kaba u la pynshai ruh ba ka jing-ioh ia ka jylla ka long ban ia ryngkat kyrdan bad kiwei pat ki jylla hapoh ri india.
Hynrei hadien ba la ioh ia ka jylla, latip bad bna pynban ba ka don kata ka reservation, ha kaba u la ong ruh ba katkum ka jingsngew thuh, ka dei ia kiba duk bad kito kiba dang sahdien khamtam ia ki jaitbynriew riew lum.
Ha ka jingpyr khat ka jong u, ka reservation la buh khyndiat por, tang ban ia ryngkat kyrdan bad kiwei bad ban sa weng noh, hynrei ka dang bteng wat hadien ba la ioh ia ka jylla mynta, la sanphew snem.
“Ha kaba ngi dang long ki briew ba dang sahdien, katkum kata ka reserva tion".
Haba iadei bad ka tynrai ne ka jing sdang ban wanrah ia ka reservation, na ka liang u Babu Teibor Shanpru, u la iathuh ba um shem don ka jingtip ba bniah ban batai la ka dei naduh ki por jong ka sorkar Assam ne hadien ba la ioh ia ka jylla Meghalaya, hynrei u la ong pat ka lah ban dei ka ba wanrah da ka sorkar India ban ai bhah kyrpang ha ka thungkam thungjam ia kito ki briew kiba hap ha ka kynhun jong ki ritpaid, kum ki Schedule Tribe.
U Babu Shanpru, u la pynpaw ruh ka jinglynngoh ba kumno kan wan biang kata ka reservation policy,wat hadien ba la ioh ia ka jylla ba la ka jong, namar ka jingiakhun mynshwa ban ioh ia ka jylla Lajong kaba lait na jylla Assam, ka long ban ia ryngkat kyrdan bad kiwei ki jylla bad ym dei ruh ban shu shah synshar.
Haba iadei pat bad ka jingioh jingmyntoi na ka jingiaid lynti ba 50 snem jong ka reservation na ka liang jong u ne u shipai ia khih Hill State, u la ong ba kumba long ka synshar ka khadar hadien ba la wan ka assembly ha ki sanphew snem, kata san tylli ki elekshon bad kiba iohnong na ka reservation, hi ki dei tang kita kiba don ha ka bor, kiba haïing ha sem lane ki lok ki jor jong kito kiba bat ia u lakam synshar.
U Babu Shanpru, u la phaidien ruh ia ka pule puthi ha ka por ba ki hap ha ka jingpyniaid jong ka Assam University bad ka pule puthi ba mynta ba ka hiar, wat la ha katei ka por ki hynñiew tylli ki jylla jong ka thaiñ shatei lammihngi, ki dang hap lut ha ka jingpeit jong ka Assam University, hynrei ki samla pule na ka jylla hi ki poi shakhmat bad ki uoh honour ruh ha ki katto katne ki sobjek.
U la buh jingkylli ruh ki 60 ngut ki MLA ki la ialeh aiu? Wat hadien ba la ai ia ki ia ka bor ka iktiar jong ka riti synshar ka ri India ia ka jing iaryngkat kyrdan bad kiwei ki jylla.
U la ong ruh ha ki snem ba ladep ka Assembly ka la pass ia ka resolution haba iadei bad ka mat jong ka ILP, hynrei ka sorkar India kam sngap, hynrei kine kiba la ai ka bor ka iktiar, kim khih bad ki ailad pynban ia u paidbah, ha kaba u la ong ruh ba ki dei ki MLA ki ban lamkhmat ban iakhih haduh ban da ioh bad ban leh lada ka donkam sa kumno kumno ruh ki dei ma ki kiba ha khmat duh kiba donkam ban leh beit.
Kum u wei na ki nonghikai ba rim u Babu Teibor Shanpru, u la kdew ruh ba ka jinghiar, ha ka pule puthi bad ha kiwei pat ki kam, wat la ka dei ka jylla lajong, ka dei namar bym don ba shimkhia bad ki samla, ki khlem ioh satia ia ka jingai mynsiem.
U Babu Shanpru u la pynpaw ruh ba u isih ia u Modi namar ba u kren Hindi bad ba ka jingkren lada pynkylla da u wei pat u briew ka la pher.
Haba iadei bad ka jing donkam jong ka reservation policy hadien 50 snem ba la ioh ia ka jylla, u Babu Shanpru u la ong ba ha ka jingiohi ka jong u shimet kam da donkam shuh ban don ia ka reservation bad dei ban iakhun beit baroh khlem ka bhah ba kyrpang, ha kaba kito kiba wan shakhmat kita ki dei ban ioh.
Ha kaba u la ong ruh ba ban shu long kyrpang sah kam mut ban sahdien beit “Ngin neh beit kumjuh haduh ba ngin da iap".
U la ong ruh ba ha ka thungkam thungjam hapoh ka jylla dei ban don beit da ka bhah kyllum, kynthup lang ia baroh khlem kano kano ka bhah kaba kyrpang.
Haba iadei pat bad ki jaka ai jinghikai ne ki skul ha kane ka juk ba mynta u Babu Teibor Shanpru, u la ong ba ia ki skul la pynkylla kum ka kam bussiness, namar bun kiba seng skul ha kaba u la kdew ha ki thaiñ nongkyndong, dei ki kontraktor bad kiba dei ki dkhot ban peit ia kato ka skul pat dei ki briew ki bym don satia ka jingtip wat tang khyndiat ruh.
Haba iadei bad ka jingshah teh jong ki samla pule ha ki rynsan social media, na ka liang jong u ne u nonghikai barim, u la ong ba kane ka roi ka par ka wan ryngkat bad ka jing sniew bad kam shem wan tang ki jing bha, ym tang ha ri khasi, hynrei ha ka ri india baroh kawei bad ka jing kylla ha ka teknoloji ka la pyn randien noh ia ka jingnang jingstad jong ki khynnah.
Guwahati:Ki Pulit ki la ioh ban kurup noh ia 113 tylli ki masi na ki jaka bapher bapher jong ka jylla Assam ha ka sngi palei.
Ha Jorabat, ki pulit ki la ioh kurup 35 tylli ki masi na kawei ka trok kaba don ia u registration number NL-01-AB-4928, kane ka trok kaba kit ia kine ki masi na Dhemaji jong ka Byrnihat jong ka jylla Meghalaya lyngba ka Jalukbari.
U nongñiah jong kane ka trok bad u nongbud jong kane ka trok ba la tip kum u Akramin Hussain ba dang 19 snem karta bad u Mustafa Ali, kiba dei na Nongbah na Nagaon District.
Sa kawei pat ka trok kaba kit ia 42 tylli ki masi la ioh ban bat ha Sunapur ha ka por mynmiet, katei katei ka trok kaba don ia u number AS 01-NC-7286 lah ioh ban kurup kaba wanrah na Sivasgar sha Byrnihat, jong ka jylla Meghalaya.
U nongñiah jong katei ka kali ba la tip kum u Sadam Hussein bad u wei pat u ba la tip kum u Sadiq Islam, la ioh bat lang ruh.
Ha kawei pat ka jingjia, kawei pat ka kawei ka trok kaba kit ia 36 tylli ki masi, la shah bat ha Khetri police station ha Nagoan district.
Ka trok kaba la kit ia 36 tylli ki masi na Silapathar kaba thmu ban leit sha Byrnihat jong ka Meghalaya.
U draibar bad u wei pat ba donkti la ioh ban kem noh.
Kiba bun na kine ki masi ba la kit ia kine, ki masi ki thmu ban kit sha jylla Meghalaya, ha kaba la kem bad la tohkit ia ki, la iathuh.
Ka dei ka jingioh kurup, kaba ki kynhun pulit ki la ioh ban kem ia kine ki trok kiba la khaïì tuh sha jylla Meghalaya.
Ka aiñ Assam Cattle preservation act 2021, kaba la mynjur da ka Ïingdorbar thawaiñ jong ka jylla Assam, ka la ai bor ia ki pulit ba kin rung ha ki ïingsah jong kito kiba suba donkti, ban wad bad kurup noh ia ki tiar bad ka pisa ba ki kamai na ka kam khaïi tuh masi.
Ha ka 13 tarik nailar, ka ïingdorbar thawaiñ jong ka jylla Assam, ka la mynjur ia ka aiñ cattle preservation act 2021, kaba la khang pyrshah ia ka jing shohdoh ia ki masi bad ka jingdie doh ha kito ki jaka ba bun paid da ki jaiñ, ki hindu bad ki Sikh kumba san kilometer, na ki jaka mane blei, ki jong kine ki jaka ba la jer kyrteng da ki bor ba dei peit.
Wat la ka la don ka aiñ ban khanglad ia kum kine, hynrei ha jylla Assam, ka jing khaïi tuh ia u masi ban shohdoh ka jur bha.
Dang ha ki khyndiat sngi ba dang shu dep la ioh kurup ia 40 tylli ki masi na kawei ka kali kit umphniang ha Sunapur Guwahati ha ka sngi nyngkong.
La kem noh ia ki ar ngut haba iadei bad kane ka bynta, kine ka masi la kit na Dhenisha jylla Meghalaya ban ioh shoh doh.
Kine ki masi kiba la kit ha kane ka kali, ki la mynsaw bad kdiah ki kjat kim long shuh kiba dang khlain.
Kiba bun na ki masi ba la ioh ban kurup ki wan na Dhemaji bad kit sha jylla Meghalaya, ban die tuh pat ia ki sha ri Bangladesh na ka bynta ban ioh bam doh.
Amlarem:Ka Seng FKJGP War Jaintia Circle, hadien ba ka la ioh jingujor na ki paidbah ka thaiñ, kumta ha ka 27tarik Jylliew 2023, ka la leit jurip da la ki jong ki khmat ban lap halor ka jingsniew kloi u surok NH 40E ia uba la tip mynta kum u (NH 206 )na Nongtalang sha Dawki la shem ba ka long kaba shisha bad tang hadien khyndiat bnai ba la dep pynshna ia une u surok la shem bad lap ba u la jot rathai bad pei thliew noh ha shilynter une u surok bah ba pyniasoh ia ka Ri Bangladesh.
Ka Seng ka buh jingkylli ruh ba balei ba tang hadien 3 bnai une u surok, u la jot noh bad lada ianujor bad ka pisa bad ka rukom pyntrei kam iahap satia bad ka Seng ka la maham ruh ba kum kine ki jingpyntrei torti kim dei shuh ban dang jia nangne shakhmat bad la maham jur ka Seng ba kino kino ki kontraktor ne ki kompeni ba kim dei ban pyntrei torti ia ki kino kino ki kam pynroi hapoh ka thaiñ, namar na ka liang ka seng kan iai buddien na ka por sha ka por.
Ha kajuh ka por ka seng ka la leit buh da ka jingthoh ha ka 5tarik Naitung 2023 ha u Executive Engineer PWD (Roads) Central Division Jowai ban dawa ban tuklar mardor ia kane ka kam khnang ban long ka jingmyntoi ia u paidbah, ong ka kyrwoh, na u Bah Bahshlur Mukhim, President FKJGP War Jaintia Circle bad u Bah KM Khonglah, General Secretary.
Shillong: Hynnin ka sngi, u slap ha Shillong, ka long 28.
8mm, katba mynta ka sngi, ka long bniop bniop.
Ha Sohra, hynnin ka sngi, ka long 164.
8mm, katba mynta ka sngi, ka long 11.
0mm.
Ha Umiam, hynnin ka sngi, ka jinghap slap, ka long 8.
8mm, katba mynta ka sngi, ka long bniop bniop.
Ha ki 24 kynta ban wan, ka jinghap slap, kan long kaba malu mala lane kaba kham jur, katba ha ki bynta jong ka jylla, kan don ka jinghap slap, kaba jur bad kaba jur bha bad kan don ruh ka jingtied pyrthat bad khie eriong.
U Nitin Gadkari, myntri ka sorkar India, ula sei ia ka jingmut thymmai, ha ka sngi hat majai ba ladep bad kata ka long, ba ka dor jong ka petrol, kan lah ban hiar sha ka T.
15 shi litar bad ban poi sha katei ka dor, u myntri, jong ka tnat ka kit ka bah (Road Transport and Highways), ula ong ba ka donkam ban ia khleh lang ia ka  60 per cent ka ethanol bad sa 40 percent ka electricity bad katei kan pynhiar dor shibun eh, ia ka petrol.
Ha ka jingialang ha Pratapgrah, jong ka Rajasthan, U Gadkari, u iathuh ba katei kan pynduna ruh ia ka jingpumpum jong ka mariang bad kan pynduna ruh ia ka jingthied mar na shabar ri, kaba long T.
16lak klur ha ka shisnem bad ba u ong, ba katei ka pisa, kan leit noh sha kti jong ki nongrep.
U Gadkari, u iathuh ruh ba ha U Nailar jong une u snem, yn sa pyllait paidbah, ia ka kali Toyota, ha kaba ka engine jongka, kan treikam da ka umphniang ethanol bad u da ong “Shen ki kali, kin iaid da ka umphniang ethanol, kaba yn pynmih da ki nongrep".
Ha India, ia ka ethanol, la pynmih da u pai bad da ka jingpyndonkam ia ka ethanol, kumta ki nongrep, kin hap ban thung pai shibun shibun, ban pynkylla paetrol.
Shillong:Ka jingialang jong ki khlieh nongsynshar, ki sengbhalang bad ka Khasi Hills Autonomous District Council (KHADC) da kawei ka sur, ki la rai ban pyrshah beit shi syndon ia ka jingthmu ka sorkar India ban pyn tian jubor da ka ainrew Uniform Civil Code (UCC).
Ka UCC ka th mu ban pynmadan ia baroh kiba iadei haka shongkha shongman, ka jingpyllait sanshyieng, ka ioh bad ka hiar pateng kaba ryntih ha baroh kawei ka ri.
Haba kren ha dien ba la wai ka jingialang, u Deputy Chief Executive Member (Dy.
CEM) ka KHADC u bah Pynshngain N Syiem u la ong ba shwa ban wan ki dohlieh ha kane ka ri, ka jinglong trai halor ka khyndew ka shyiap,ki khlaw ki btap, ki lum ki wah, ka riti dustur ki neh ka rukom synshar bad ha ka por ka sorkar dohlieh, kam lah ban ktah ia ki hima, kam lah ban pynduh ia ki riti dustur bad hadien ba ka la leit ka sorkar dohlieh hadien ba la iasoi ia ka Instrument of Accession (IoA) bad ka Annexed Agreement (AA) bad ki Hima Khasi, la kren shai ba ki khlaw ki btap, ka khyndew ka shyiap bad wat ka jingbishar kan dei jong ki Hima Khasi.
“Katkum ka histori, ngi ieng bym dei ban ktah ia ka riti dustur jong ngi.
Ha ka riti synshar ka ri ka la kren shai ba ka synshar katkum ki riewlum kan dei katkum ka Khyrnit ba Hynriew bad ka jingwanrah ia ka UCC ka long pyrshah ia ka histori, ia ka riti dustur bad ka riti synshar ka ri", la ong u bah Pynshngain.
U la iathuh ba la pynkhreh ia ka jingbatai kaba bniah halor kane khnang ban pynkhlain ia ka jingpyrshah ia ka jingpyntreikam ia ka UCC hapoh u pud u sam ka District Council.
Ha kajuh ka por, ula iathuh ba kan don ruh ka jingialang jong baroh ki District Council ha ka jylla ban iakren ia kane ka mat shwa ban phah ia ka jingai jingmut sha ka National Law Commission kaba la buh ban phah ia ki jingai jingmut ne ki jingsngew shwa ka 14 tarik mynta u bnai Naitung 2023.
Lah ban kdew ba ka dorbar ka KHADC dang shen, ka la shim ia ka rai ban pyrshah jur ia kane ka UCC kaba dang iaid ha ka jingpynkhreh pynkhrum ka sorkar India.
Shillong:Ka jinghiar dor jubor u synsar ha kine ki sngi ka la pyndiaw mynsiem jur ia ki nongrep ka thain riwar namar kiba bun ki longïing ki shaniah ban pyndap na une u mar.
Halor kane, ka Hill Farmers Union Pynursla Block, ka la iakynduh ia ka myntri ka tnad rep ka kong Ampareen Lyngdoh mynta ka sngi ban kyrpad ba kan thaw lad ia kane ka jingeh jong ki nongrep.
U President ka seng u bah Vishal Khongshei, u la iathuh ba ka dor jong u synsar mynshem snem ka long T.
130 shi kilo katba mynta u snem ka la hiar shaduh T.
70 shi kilo.
“Ka dor u synsar ka long T.
130 katba mynta ka hiar T.
70, bad ka hiar sha ka 60 tyngka bad kumjuh u sohmrit u la hiar dor bha namar tang ha ka shi sngi ruh la kylla ka dor", la ong u bah Vishal.
U la bynrap, “Kumba mynta ka sngi ka dor T.
600 shi kwintal, hynrei tang lashi sngi kan hiar sha ka T.
400 bad kane ka la buh jingeh ia ki nongrep".
Halor kane ka jingeh ki nongrep, la pynsngew ha ka myntri ba kan thaw lad ban pynthikna ba ka dor jong ki mar rep, kam dei ban shah khnoit ha ki mahajon.
U la pyntip ba ka myntri ka la buh ia ka jingialang ha ka 10 tarik mynta u bnai ha kaba yn don lang ki kynhun nongrep bapher bapher ban iakren ia ki jingeh jong ki nongrep.
Lah ban kdew ba ka jylla Meghalaya ka pynmih synsar kumba 2000 trok eiei ha ka shi samoi bad kiba bun ki jaka kiba khlain bha ban pynmih synsar ki dei na thain riwar, thain Bhoi, bad kumjuh na Jaintia Hills.
Tura:Ka dor jong u sohmynken bad kiwei pat ki jhur ka la pynkyndit lut ia u ba bun balang ha iew Tura, kaba la pynkulmar ia u ba bun balang ha iew Tura.
Ka jingkiew dor jong ki marbam la shem ba u sohmynken ha katei ka iew la die ha ka dor 250-300 tyngka shi kilo, lada ia nujor ia ka dor ba mynshwa ba 120 shi kilo.
Na ka liang u Deputy Commissioner jong ka West Garo Hills District, u la pynpaw ia kane bad u la pynthikna ruh sha ki paidbah ba ki dang peit ngor ia kane ka mat.
Ki bor pyniaid distrik ki dang peitngor ia ka jingkiew dor jong ki marbam mardih bad la tharai ruh ba kin sa pynmih ia ka dor jong ki marbam ba dei ban die ha iew.
Ka jingkiew dor jong u sohmynken kam dei satia tang ha Nongbah Tura, hynrei ha ki ba bun ki bynta jong ka rilum Garo la shem ia ka jing kiewdor bad ka dor jong kiwei ki jhur ruh ka la kiew bha.
Ha Nongbah Shillong ka dor jong u sohmynken ka long kumba 120 -130 tyngka shi kilo lada nujor bad ha Tura.
Ka jingkiew dor kynsan jong u sohmynken ka la ktah ia ki paidbah ban thied ban pet ia ki marbam ha iing, ki nongdie bad ki nongthied ki la sngewkhia jur ia ka jing kiewdor ba kynsan ha ka por ba lyngkot.
Ka jingkiew dor ka lah ban dei na ka jing shlei um ha kiba bun ki bynta jong ka jylla Assam bad kiwei pat ki bynta jong ka ri kaba la pynjulor ia ki jaka rep sohmynken bad kiwei pat ki jaka rep jhur.
Khyndiat por mynshwa ka dor u sohmynken ka long kumba 120 shikilo, hynrei ha kane ka taiew ka dor ka la kiew palat ha kaba ka la poi kumba 400 shi kilo kaba pynkulmar ia ki nomgthied.
Ka jingkiew dor u sohmynken ka la wanrah ia ka jingiatainia ba jur hapdeng ki nongkhaïi, ki nongthied, ki bor pyniaid distrik ban lap ia ki lad ki lynti ban pynduna ia ka dor, ha kaba la pyrshang ruh ban ban pynhiar dor ha ki iew ki hat.
Shillong:U Chairman ka Regional Committee jong ka West Khasi Hills Sector u bah Paul Lyngdoh un leit ban jurip sha khappud ka West Khasi Hills ba iakajia bad ka Assam ha kane ka taiew.
U bah Paul lem bad ki ophisar kin leit jurip ha ka 7 tarik mynta u bnai ban bishar bad iasyllok ia ki paidbah ba don ha ka thain khappud.
Ka thain West Khasi Hills ka don ki jaka kiba iaknieh bad ka Assam kum ka Langpih bad kiwei ki jaka, ha kaba ka sorkar Assam bad ka sorkar Meghalaya kin pynbeit ha ka kylla baar hadien ba ki 6 tylli kila dep ban pynbeit na ki 12 tylli ki jaka ba iakajia.
Kiwei ki Regional Committee jong ka Jaintia Hills bad ka Ri-Bhoi Sector kila dep iashong jingialang dang shen bad kaba sah ka long ban pynlong ia ka jingleit jurip sha khappud ban iakynduh ia ki paidbah, khamtam ban kylli ban pyrthew shano ki kwah ban leit, la ka dei sha Meghalaya ne sha Assam.
Ia ka Jaintia Hills Sector la khlieh u symbud myntri rangbah u bah Sniawbhalang Dhar katba ia ka Ri-Bhoi Sector la khlieh da u symbud myntri rangbah u bah Prestone Tynsong.
Shillong:Ki khlieh nongsynshar na West bad Eastern West Khasi Hills, mynhynnin ka sngi, ki la iakynduh ia u symbud myntri rangbah bah Prestone Tynsong, uba dei peit ia ka kam District Council Affairs ban kyntu ia u ban thaw lad ban plie biang ia ki Hima ba kin ioh ban khrong musur hapoh ki Hima jongki.
Ki Hima naduh mynshem snem kim lah shuh ban khrong musur na ki kali kiba kit ia ki mar na ki Hima hadien ba ka sorkar India kam shah ban pynieng khyrdop khrong musur ha ki surokbah National Highway bad ha ki surok ka sorkar jylla.
Katkum ka jingiathuh jong u bah John F Kharshïing, u symbud myntri rangbah, u la iathuh ba ka sorkar ka dang thaw ia ka Expert Committee halor kane bad ka dang pan jingmut ruh na ki District Council.
“Ki syiem na Hima Nongkhlaw, Myriaw, Nonglang, Mawiang bad kiwei, ki la iakynduh ia u symbud myntri rangbah ban buddien halor ka jingshah khang noh ki khyrdop musur ban buh ha ki National Highway bad ha State Highway.
Ka jingshah khang kine ki khyrdop musur, ka la ktah ia ka jingtreikam jong ki Hima namar ba ki hap ban pynlut ha ki kam ba bun bad ia ki skul ruh", la ong u bah John.
U la iathuh ba ka sorkar ka la thung ia ka Expert Committee bad ka dang ap na ka District Council ba kan phah ia ki jaka ba dei ban buh ia ki khyrdop musur.
Ha kajuh ka por, u Paiem PM Syiem jong ka Hima Nongkhlaw u la iathuh ba naduh ba la shah khang ki khyrdop musur, ka Hima ka la iakynduh jingeh shibun ban pyndep ia ki kam na ka jingduna ka jingmih.
U la kyrmen ba ka sorkar kan thaw lad halor kane ban pynioh biang ia ki hok jong ki Hima.
“Ki khyrdop musur ki dei kiba ju don ju long naduh hyndai bad ka jingkhang ia ki, kan poi ka por ba lehse ngin hap ban khang noh ia ki Hima ruh namar bym don shuh kano kano ka jingmih", la ong u Paiem ka Hima Nongkhlaw.
U la kyntu ia ka sorkar ba kan thaw lad ban pynioh biang ia ka hok jong ki Hima ban khrong musur kumba ju long.
Ki khlieh nongsynshar, ki la pan jingshai ruh na u myntri halor ka hukum ka High Court ha kaba u la pynshai ba kam dei ba khang ban lum musur, hynrei ka dei tang ia ka jaka, ba ki khyrdop kim dei ban don ha surokbah.
Nongpoh: Ki nongialam jong ka kynhun ki Nongniah kali kit ia ki nongleit nongwan bad kiba don hapoh ka kynhun jong ka Joint Action Committee of All Ribhoi Passenger Vehicles, mynta ka sngi ki la leit ban buh dorkhas ha khmat u Arpit Upadhyaya, Deputy Commissioner ka Ri Bhoi, kata ka long na ka bynta ban dawa na u ba u dei ban siew dep noh ia ka pisa ba sahteng, ba ka sorkar ka dei ban siew sha ki Nongñiah Kali haka ba ïadei bad ka duty Covid-19 bad ha kane ka ka duty Election MLA 2023.
Hadien ba la dep katei ka jingleit kynduh ia u DC, u Bah Bines Makri, uba dei ruh kum u chairman ka JAC, u la ong ba ka kynhun ka sngewdiaw eh halor ka jingleh bym suitñiew da ka ophis u DC bad kiba la pynsah teng ka sorkar ha ka ban siew ia ka pisa kaba ki dei ban siew sha ki nongniah kali kamai, namar ki la pynlut por bad miet bad sngi ha ka duty Covid-19 bad ruh ha kane ka Ilekshon kaba dang shu dep.
Shuh shuh, u la iathuh ruh ba katei ka jingleit kynduh DC da ki nongialam jong katei ka JAC, ka la dei ha ka sien ba-ar, namar ha kine ki khyndiat bnai kiba la dei kitei ki nongialam ki la leit ban kynduh DC, ha kaba u la kular ban siew noh tang hapoh 15 ne 20 sngi, hynrei kumba ka long mynta, ki nongniah kali kamai ki la lap ba katei ka jingkular u DC, ka la long kamkai, namar kat haduh kine ki sngi, kam pat urlong satia bad dei halor katei ka nongrim kaba la pynlong ia katei ka kynhun ki nongniah kali, ba kin pynlong ia ka jingiakhih lada ym siew ia ka pisa sha baroh ki nongniah kali kiba deihok ban ioh ia ka pisa.
Ka jingjia, kaba la sngew jli sat bad kaba sngew sangsot ruh, ha kawei ka rukom, haba uwei na ki nongkyrshan ba radbah jong U MLA jong ka seng BJP, uba kyrteng U Pravesh Shukla, u la jung ia uwei u nongtrei bylla, uba la tip ruh, ba u dei u jaitbynriew rit paid bad katei ka jingjia, ka dei ha Sidhi.
U Pravesh Shukla, u dei u nongbud, uba hajan eh jong U Kedarnath Shukla, U MLA jong ka seng BJP, ula shah kem, ha ka 4tarik Naitung 2023, hadien ba la iohi, ia katei ka video, kaba la saphriang kylleng kylleng, halor ka jingleh jot jongu, ia utei u nongbylla.
U Shukla, ula jung ia utei u jaitbynriew rit paid (tribal), U  Dashmat Rawat bad ha ka por, ba u dang jung ha utei u briew, u dih sikret ialade bad ka buaid jawsheh.
La iathuh ba U Dashmat Rawat, uba 36 snem ka rta, u leit sha iew ha Kubri, ha kaba ula iakynduh ia U Pravesh bad haba ula pan ia ka bainong jongu, na U Pravesh; hynrei, u Pravesh, ula shoh bad jung syndon ha ka bynta jong ka met jongu.
Shillong: Hato ka sorkar India bad ka sorkar jylla, ki iaid lait ia ka Khasi District Council, ha kaba iadei bad ka jingker sainar shiah sha khappud bad ka Bangladesh.
Kat kum ka ain wad jingtip, ba la lum da U Rupang, na Khasi Dis trict Council, la ia thuh ba ka Khasi District Council, kam shym la ai jingbit satia iano iano ruh, na ka bynta ban ai jaka, ban ker sainar shiah sha khappud bad ka Bangladesh.
“Ka KHADC, ka iathuh, ba ka ioh jingtip, ba ka don ka jingker sainar shiah, sha khappud jong ka Khasi hills bad ka Bangladesh, ha ki bynta jong ka Umsyiem, Lyngkhat, Pyrdiwah, Lyng khong, Hat Thymmai, Umniuh Tmar, Nongjri bad kiwei de ki shnong.
Ka KHADC, ka iathuh shuh shuh, ba ki trai jaka, ki lah ban ai jingmynjur, ban ker sainar shiah, hynrei ki donkam ruh ban ioh ia ka jingmynjur na ka Raid, Hima bad District Council bad la iathuh ba katkum ka section (4) jong ka “The right to fair compensation and Transparency in Land Acquisition, Rehabilitation and Resettlement Act, 2013, ka donkam ka jingmynjur jong ka KHADC.
Halor ka jingshim jaka jong ka sorkar India, kaba 150 yard, na ka bynta ban ker sainar shiah, la iathuh ba ka District Council, kam shah satia, hynrei, ka hap ruh ban bud ia ki kyndon jong ka sorkar India bad ka jingker sainar shiah.
Ka Council, ka iathuh ruh, ba kam shym la ioh khajna eiei ruh em, na ki trai jaka, na ka sorkar jylla ne sorkar India lane na ki kompeni, kiba pyntrei ia katei ka jingker sainar shiah, ha shilynter u pud bad ka Bangladesh.
Shillong:U Vice president, u Jagdeep Dhankar mynta ka sngi u la ong ba ka Uniform Civil Code kan pyniatylli kham bha ia ka bharat bad ka jingieid ri bad u la ong ba “Ka jingpynslem shuh shuh, ban pyntreikam ia ka Uniform Civil Code (UCC) kan ktah ia ki jingngeit tynrai jong ngi.
"Ha ka jingai jingkren ha ka jingpynkup burom ba 25 jong ka IIT Guwahati mynta ka sngi, u Vice President u la ong ba ki Directive Principles of State Policy (DPSP) ki long kiba ‘kongsan ha ka jingpyniaid ia ka ri’ bad ba ka dei ka kamram jong ka Sorkar ban pynkylla ia kine sha ki kyndon.
U la ong ba bun na ki DPSP kum ki panchayat, cooperatives & Right to Education ki dei kiba la pynkylla sha ki ain, bad u la ong ba ka la dei ka por ban pyntreikam ia ka Article 44 jong ka Riti Synshar.
U la kyntu ban don ka jinghusiar na ki jingpyrshang ban ktah ia ka burom jong ka India bad ‘ki jingwanrah ia ki khana thok na ka por sha ka por shaphang ka India,’ da kaba bynrap, “Ka por ka la dei, ba ngin ai jubab kaba biang ia kiba pynsaphariang ia ki khana pyrshah ia ka India.
" “U Vice-President u la ong ruh ba ym dei ban don kano kano ka bor nabar ri ia kaba la ailad ban ktah ia ka jinglong trai bad ka burom jong ka ri.
U la ong ba ka India ka dei ka synshar paidbah kaba rim, ba iar bad kaba treikam bha duh bad ba kane ka dang wanrah jingryntih ha ka jingiasuk ha kylleng ka pyrthei.
“Ngim dei ban shah ia kano kano ka jingktah ia ka Synshar Paidbah jong ngi bad ki kynhun kiba don hapoh ka Riti Synshar," u la ong.
“U la ong ba kam don kano kano ka jingmap ia ka jingbam sap mynta bad u la ong ba ka dei ban don ka imlang sahlang kaba lait na kane ka jingsniew.
“Ka jingbamsap ka long pyrshah ia ka synshar paidbah, ka jingbam sap ka dei ka jingai jingshakri ka Sorkar bym biang, ka jingbam sap ka ktah ia ka roi ka par … ka imlang sahlang kaba lait na ka jingbam sap ka dei ka jingpynthikna ia ka roi ka par," u la ong.
U Dhankhar u la ong ruh ba um sngewtynnad ba katto katne ngut ki briew ki iakhih ha ka jaka ban iaid katkum ka ain, haba ki shah kem namar ka jingbamsap.
“U Vice-President u la kyntu ruh ia ki samla ba kin sngew sarong ia ki jingjop jong ka India.
U la ong ruh ba ki dei ban long kiba trei na ka bynta ka ioh ka kot jong ka ri bad ba ki dei ban kiar na ki rukom iohnong kiba ktah ia ka ri.
U la pynkynmaw ruh ia ki ktien jong u Dr.
B R Ambedkar – “Phi dei ban long nyngkong ki briew ka India, phi dei ban long khatduh ki briew ka India bad phim dei ban long ei ei lait na ki briew ka India.
"“Ha ka jingai jingkren jong u ha ka jingpynkup burom, u Dhankar u la ong ia ki samla ba ki dei ba long kiba iashah ia kiwei.
“ngi dei ban sngap ia ki jingsngew jong kiwei namar bun na ki por, kine ki jingsngew jong kiwei ki long kiba dei.
"“Ha kane ka juh ka sngi, u VP ha ryngkat ka (Dr.
) Sudesh Dhankhar ki la leit sha ka jaka mane Maa Kamakhya ha Guwahati.
Hadien kane, u la don ka jingiakren bad ki samla pule jong ka IIT Guwahati.
“U Lat ka jylla Assam, u Gulab Chand Kataria, u Myntri Rangbah ka Assam, u Dr.
Himanta Biswa Sarma, u Chairman Board of Governors, IIT Guwahati, Dr.
Rajeev Modi, Director IIT Guwahati, Prof.
Parameswar K.
Iyer, ki nonghikai bad ki samla pule ha ryngkat kiwei kiwei ki heh ki hain ki la iadon lang ha kane ka sngi.
Lada wan ka UCC ha baroh kawei ka ri India, kamut lawai syndon ka Ri India baieid jongngi.
Shillong:U Myntri ka tnad Social Welfare ka jylla u bah Paul Lyngdoh u la pyntip ba lyngba ki bniat ba nep jong ka ain Prevention of Illicit Traffic in Narcotics Drugs and Psychotropic Substance Act 1988, ki nongkhaï drok kiba shah kem kin ym lait jem shuh, hynrei kin shah pynshitom kaba jur.
““Haba kren sha ki lad pathai khubor mynta ka sngi, u bah Paul, u la ong ba kane ka ain kan treikam noh mardor hi namar ba ka sorkar ka la thaw pura ia ka Advisory Board kaba la khlieh da u nongbishar ba la shongthait ka High Court u Justice Shivaji Pandey bad ki dkhot ki long bah ND Shullai, u nongiasaid ain ka High Court bad ka Tshering Yangi ka nongiasaid ain ka High Court.
““Kane ka Board kan treikam kum ka kashari ha kaba kiba shah kem lada kim hun ia ka jingleh ki pulit, ki lah ban ujor sha ka.
U la ong ba ki kam kiba palat 6 bnai shaneng, yn bishar ka Advisory Board.
U la ong ba ha kane ka ain, kiba shah rai pynrem, kin shah shong along haduh 2 snem.
Ki ain jong ngi bunsien ki kut ha kot sada bad lada ki kut tang ha kot sada, mano ban tieng hynrei lyngba kane ka ain ba mynta, kan pyntieng ia kiba mlien ha kane ka kam bad ka jingioh dang shen ha Bhoi ka la pynkynjah ia ka jinglong lyngkrang ia kiba donkti ban khaï drok", u la ong bad u la bynrap, “Ngim lah ban pyntreikam ia kane ka ain PITNDPS Act 1988 khlem don ka Advisory Board.
Ha ka jingshisha ka lah ban long tang uwei u dkhot hynrei ban pynthikna ia ka jingiada ia ka hok longbriew manbriew, ngi la rai ban thung 3 ngut kynthup 2 ngut ki dkhot", la ong u bah Paul.
U bah Paul u la ong ba kito kiba dang rit snem ka rta, haba ki shah kem, yn phah sha jaka ban pynkylla bamut ne rehabilitation centre, hynrei lada ki dang kyrni yn pynngat beit ha ka ain ban phah sha phatok.
“ “Ha kajuh ka por, u la ong ba namar ba ka kam khaïi drok kam dei tang kawei ka jylla kaba shah ktah, ka donkam ban iatreilang hapdeng ki jylla bapher bapher ha ka ri.
U la ong ba kito ki drok kiba ioh kurup, lada dei ka thymmei na kane ka jaka, la pynjot noh ia ki bad lada ka dei na kawei ka jylla, la phah sha ki jaka ba ki dei.
Shillong:Ka seng ki nonghikai Adhoc, hapoh ka shatri Meghalaya Upper Primary School Association (MUPSTA) hynnin ka sngi, ki la kynduh ia u myntri ka tnat pule puthi u Rakkam A Sangma, ban buddien halor ka jing dawa ban kyntiew kyr dan iaki 844 ngut ki nonghikai Adhoc Upper Primary Schools shaka Deficit System.
Haba kren sha ki lad pathai khubor, u president ka MUPSTA u bah Kenneth Shadap, ula iathuh ba ka jingia kynduh ia u myntri ka tnat kadei hi ban buddien ia ka jingdawa kyntiew kyrdan bad ban iakren ruh halor ki jingeh ba ki nonghikai Adhoc jong ka jylla Meghalaya ki iakynduh.
“Ka sorkar barim ka MDA ka la tyrwa ban kyntiew kyrdan ia ki 844 ngut ki Adhoc Upper Primary Schools shaka Deficit System katkum ka Office order memo No.
EDN/172/2006/69 Dated Shillong the 7th February/2019 and DSEL/EL/GB/Misc/16/2010/Pt.
1/221dated 18.
03.
2019 bad kum ki nongialam ka MUPSTA, ngi wan pynkynmaw halor kane ka jingdawa" la ong u bag Kenneth.
U bah Kenneth, ula iathuh ruh ba ki nonghikai Adhoc ki shem jingeh ruh, haba iadei bad ka jingrit palat ka jingsiew bad kane ka pynlong iaki para nonghikai ban shem jingeh ban kyrshan iala ki khun ban bteng ia ki jingpule ha bun rukom.
U la kam ruh ba ha ki snem ba la dep ka sorkar ka jingiarap ba ki School, ki ioh lyngba ka Grant-in-Aid ruh ka long kaba rit bha bad ka don ruh ka jingshah pynduh ia ka bai Uniform, ka bai iarap pynbha ia ki jingtei, hynrei ia kine ki jingiarap, ki school SSA ki ioh khlem da don kano kano ka jingshah pynduh ne pynduna.
“Ha ka jingialang ngi la kyntu ruh ia u myntri ka tnat ban khmih lang halor kane ka mat ban dang bteng ka jingiarap lyngba ka Grant-in-Aid sha ki School Adhoc nalor ka jingdawa kyntiew kyrdan ban pyntrei hok iaka Equal Pay for Equal Work" ula ong.
U bah Kenneth, ula iathuh ba ha ka jingialang, ka MUPSTA ka la pyntip ruh sha u myntri, halor ka jingeh haba iadei bad ka jingthungkam ia ki nonghikai, hadien ba la mih bad ba la pynlong ba donkam ban pyndep ia ka MTET ban shah thung kum nonghikai hapoh ki School adhoc.
“Ki don ki School Adhoc ki bym ioh ban thung nonghikai, la palat 1 snem tam, namar ba mih ka jingpyntreikam ia ka MTET.
Ki don ki nonghikai kiba tbit, hynrei ki dei ki bym pat dep ia ka eksamin MTET bad halor kane ngi la kyntu ia u myntri ban khmih lem halor kane" ula ong.
Aizawl:Ka kynhun niam na jylla Mizoram, ha ka shatri jong ka Mizoram Church lea ders committee, ha ka shithi ba ki la phah sha ka tnad aiñ jong ka sorkar india, ka Law Commission of India ki la buh ka jingkyrpad ia ka sorkar ba kan peit bniah shwa haba iadei bad ka jingshim rai ia ka aiñ Uniform Civil Code (UCC).
“ “Ka Mizoram Church leaders committee kam pdiang satia ia ka ain uniform civil code bad ki la pynrem ruh ia kane ka aiñ.
“ “Ki la phah ruh ka jing kyrpad ba ka jingpyntreikam ia ka ain UCC dei ban pynsahngeh shwa noh bad ka jingtyrwa ban pyntreikam ia kane ka aiñ dei ban weng noh.
““Haba iadei bad kawei ka notis ba la pyllait paidbah ha u bnai iaiong ha ka 14 tarik 2023, ka Mizoram Church leaders committee, kum kawei na kiba iadon bynta lang haba iadei bad ka uniform civil code ba ka jylla Mizoram, lyngba ka memorandum of settlement ka soskular iasuk ka dang treikam haduh mynta, ba kino kino kiba don ha ha riti synshar jong ka ri, ki aiñ jong ka parliament haba iadei bad ka niam ka rukom bad ki jing-ngeit jong ki jaitbynriew Mizo, ka customary law jong ki, ka civil & criminal justice involved decision,ka jinglong trai ia ka khyndew ka shyiap, ka dei ban ioh jingmynjur na ka Ïingdorbar thawaiñ jong ka jylla Mizoram lyngba ka jingmynjur lang da baroh ki dkhot.
“ “Ka MKHC da ka jing peit bniah bad sani bha, ka la pynleit jingmut ia ka ain UCC, kaba lah pynban ban pynpra ia ka jingia tylli jong ka ri india ha ka kolshor, ka niam ki rukom im kaba ki long shwa mynshwa ki la wanrah bad sdang.
““Ka ain UCC ka pynduh noh ia ka hok bad ka jingmyntoi jong ki jaidbynriew ritpaid katkum ka Article 371-G jong ka riti synshar ka ri, kaba lah ruh ban pynduh pyndam bad pynjot thiaw ia ki kynhun jaitbynriew ritpaid bad ki niam ki jong ki ha kane ka ri.
““Ha kawei pat ka bynta ka seng jong ki jaitbynriew Naga kaba la tip kum ka Naga Hoho ki la pynpaw ka jingpyrshah ba jur ia ka jing thmu pyntreikam ia ain UCC.
““Ka seng Naga Hoho, ka la pynpaw ba ki pyrshah jur ia ka jing thmu ban wanrah ia ka ain UCC ban pyntreikam namar ka jingriewspah jong ka india ha ka riti, ka dustur, ki kynhun jaitbynriew ka ktien ka thylliej ki rukom im.
Ha kiba kum kine ki sngi, ba ka trei jubor bha ka jinghap slap, kumta ki don shibun ki jingjia kiba har rukom bad hynnin ka sngi, ka la don ka jinghap jong u mawbah, ha ka surok kaba leit na Kohima sha Dimapur bad utei u mawbah, ula hap ha lai tylli ki kali, kiba la julor thiaw, ha katei ka por, ba ka don ka jinghap slap, kaba jur ha katei ka jaka.
Ka jingjia, ka dei ha  Chumoukedima bad la iathuh ba arngut ki briew, ki la iap bad sa 3ngut kiwei pat ki la mynsaw.
Ha ka video, ba la pyni paidbah, lah ban iohi, ba kumno u mawbah, u leit hap beit halor ki ar tylli ki kali bad ki la lwet hi jhor, na katei ka jingshah ban.
Ha katei kajuh ka por, la iohi, ba u don shuh sa uwei u maw, uba leit hap ha kawei pat ka kali kaba ha khmat bad katei ruh, ka la julor thiaw.
La iathuh ba kitei ki dei ki kali, kiba wan na sha Kohima, jong ka Nagaland.
La rah mar mar ia kiba pang sha  Referral Hospital ha Dimapur.
Uwei ula iap ha shen bad sa  uwei pat u iap, ha ka jingshah sumar ha hospital.
U don ruh uwei uba sahkut hapoh kali bad ki pulit, ki dang pyrshang ban sei ia utei uba don hapoh kali.
Shillong:Ka jingjur bad lynshop jong u slap, ha kine ki bnai ba mynta, ka la pynjulor shibun ia ki mar rep baroh bad ka la wanrah ruh ia shibun ki jingduhnong ia ki nongrep ha kylleng ki jaka.
Ha ka jingia kren bad ki nongshong die jhur ha Iewduh, myn ta ka sngi, ha ka lah sngi u Blei ka 3 tarik u Naitung 2023, ki la ong ba ki jhur baroh ki la kiewdor lut kiba kyn thup ia u Soh saw, Salad, Dhonñia, Tyrso bad kiwei kiwei de ki jait jhur ki ba la kiewdor bad ym tang ki jhur ba na shane kiba kiewdor, hynrei ki jhur ba na shabar ruh mynta, ki la kiewdor lut baroh.
Ka jingkiewdor ki jhur ha iew ka la sdang ha kine ki taiew, ba la dep naduh ba wan u slap.
Ka jingjur u slap ka daw, ba la pynlong, ia ki jhur baroh ba kin kiewdor lut, namar ki nongrep ki la kham duna ka jingioh ong ki nongshong die jhur.
Shuh shuh ki la pynpaw ruh ba naduh ba sdang kiew dor ka iew jong ki, ka la hiar shaba palat, namar ki nongthied ba ju thied bun man ka por, ki la hap ban shim noh tang khyndiat, namar ba ki la rem palat, ki la iathuh ruh ba ki nongwan thied ki ia ud, hynrei ki don pat kiba thied beit, watla ka la kiewdor ruh.
Nongpoh: Ki la don ki katto katne ki riew rangbah lem bad ki longkmie na ki katto katne ki shnong kiba hap hapoh ka Raid Marwet, mynhynnin ka sngi ki la leit ban kynduh ia u Ken Syiem, Syiem ka Raid Marwet, kata na ka bynta ban pynsngew sha u, ba u dei ban shimkhia halor ka jingthung kam Rangbah Shnong Pyllun, ha ki 4 tylli ki jaka kiba hap hapoh ka Raid Marwet.
Kitei ki saw tylli ki jaka ba kitei ki riew paidbah ki la leit ban pynsngew sha u Syiem Raid Marwet, ki kynthup ia ka Byrnihat Pyllun kaba don 7 tylli ki shnong, ka Narbong Pyllun kaba don 6 tylli ki shnong, ka Baridua Pyllun kaba don 10 tylli ki shnong lem bad ka Umtyrnga Pyllun kaba don 20 tylli ki shnong.
Lyngba jong katei ka jingleit kynduh ia u Syiem Raid Marwet, kitei riew rangbah bad Longkmie, ki la kyntu ia u ba la kumno kumno ia ki Rangbah Shnong Pyllun, la dei ban thung ia ka kam Rangbah Shnong sha ki briew kiba dei na ka jaidbynriew Marwet, kiba dei ruh ki trai jong katei ka Raid bad ba kumno kin nang ban pynneh pynsah ia ki Riti Dustur hapoh katei ka Raid.
Haba jubab ia katei ka jingleit kynduh da kitei ki riew rangbah bad longkmie, u Syiem u la pynshai sha ki, ba ia katei ka kam um donbor shuh ban tuklar eiei ruh em, namar la leh lut da ka Hima Mylliem, hynrei watla katta u pynpaw ba katei ka jingdawa jong kitei ki rangbah bad Longkmie, wat ma u kum u Syiem, u don ia kata ka mynsiem ban ai jingkyrshan.
Kitei ki riew rangbah lem bad ki longkmie, haba kren sha ki lad pathaikhubor, ki la pynpaw ba kum ki briew kiba dei na katei ka thain Raid Marwet, ki kwah ba la kumno kumno la dei ban ailad beit ia ki briew kiba dei na ka jaidbynriew Marwet, namar ki don shibun kiba la tip bha halor ki riti dustur jong ka Raid.
Namarkata, na ka sur jong kitei kiba la leit ban kynduh ia u Syiem Raid Marwet, ki la pynpaw ba kum ki briew na ka Raid Marwet, ki kyntu ia ka Hima Mylliem, ba ki dei ban pynsngap ne shah skhor lem ia katei ka jingangnud jong ki, ba la kumno kumno ba ia ka kam Rangbah Shnong Pyllun, ba ki dei ban ai sha ki Marwet bad ba kim dei ban ailad ia kiwei pat ki briew kiba dei na shabar ka Raid.
Nongpoh: Ka tyllong khubor kaba la iohlum, la ong ba la don uwei u rangbah na ka shnong Umsamlem, Ri Bhoi, u la pyrshang ban nohiap ialade hapoh ka Pung Umiam, hynrei katei ka jingthmu jong u, ka la pulom noh, namar la wanlap kloi noh da ki paidbah kiba don ha katei ka jaka.
Ka jingtip kaba la iohlum, la ong ba katei ka jingjia ka la jia mynta ka sngi ha ka por 12 baje eiei, ha kaba la don ki riew paidbah kiba la iohi ia u ba u la iaid lamwir harud ka pung Umiam, hynrei ha ka por ba u thmu nohiap ki paidbah ki la iohi ia u bad ki la iohbat hashwa ba un nohiap ha katei ka Pung Umiam.
Hadien ba la ioh pynlait ia u tei u briew, la aiti noh sha ki bor ka Umiam Police Station bad hadien ka jingpyntip sha ki bahaiing la wanshaw noh ia u da ki bahaiing.
Nongpoh: Uwei u pulit ap pahara hapoh ka District Jail, kaba don hapoh ka shnong ha Mawsyntai Ri Bhoi District, u la pynkut noh iala ka jong ka jingim da kaba sdien phasi ialade ha u tyllai phasi ha kawei ka jaka kaba don hapoh katei ka District Jail.
Ka khubor kaba la iohlum la ong ba katei ka jingjia ka la jia mynta ka sngi, hynrei ia ka por kaba thikna ym shem la ioh jingtip.
Shuh shuh, la ioh jingtip ruh, ba hadien ba la lap ia katei ka metiap, la rah noh ia ka met jong u tei u pulit pahara jong ka District Jail ka Ri Bhoi District la rah ban leh ia ka post mortem hapoh ka Nongpoh Civil Hospital.
Haba pyrshang ban wad ia ka jingtip kaba thikna halor katei ka jingjia  la pyrshang ban wad jingtip na u Superintendent of Police (District Jail), ym shem la ioh satia ia ka jingtip kaba tikna namar u ne u SP (Jail) u la pyntip ba u don hapdeng ka shuti.
Nongpoh: U Ken Syiem, Syiem ka Raid Marwet, u la ther tyngeh ia u Bah Louwis Dohtdong, President ka Hynniewtrep National Youth Movement (HNYM) halor ka jingkynnoh jong u, ba u Syiem Raid Marwet, u la donkti ha ka ban die tuh ia kiba bun ki jaka sha ki bar jylla, kat haduh ba bun ki jaka ki la leit lut sha ka jylla Assam.
U Ken Syiem, haba kren sha ki Lad Pathaikhubor, u la ong ruh ba katei ka jingkynnoh khlem nongrim da utei u nongialam ka HNYM, ka la long kaba bakla shaba palat, namar ia kajuh shi kajuh ka mat halor ka jinglong Rangbah Shnong ki Garo kaba dei ka kam kaba la dep ban pynbeit da ka ophis u Syiem ka Hima Mylliem bad ka KHADC, hynrei mynta pat u la kren sa ia kiwei pat ki mat bad kaba la pynkulmar ia ka rukom treikam hapoh katei ka Raid.
Shuh shuh, u la ong ruh ba kane ka jingleh da utei u nongialam ka HNYM, kan sa pynmih pynban ia ka jingiakynad hapoh katei ka Raid, watla ka dei ka Raid kaba shongsuk shongsain ha kine ki snem kiba la dep baroh, hynrei lada jia ba mih kano kano ka jingiakynad jaid bynriew hapoh katei ka Raid, u President ka HNYM u dei ban shim ia ka jingkitkhlieh.
“Haba iadei bad ka jingkynnoh ba u Syiem Marwet, u la donkti ha ka ban die ia ki jaka puta ka Raid sha ki bar jylla, u la pynshai ba ki kot ki sla ba ka HNYM ka la ioh ban pyni bad thad paidbah ia ki kam die jaka duh, ki dei ki kot naduh u snem 2004, hynrei ma u pat u dang shu shimti ia ka kam Syiem Raid ha u snem 2007" ong uKen Syiem.
U la ong ruh, ka long kaba shisha ba haba don ki bar jylla kiba sah ha katei ka thain naduh ki snem 1965 snem bad haba ki wan ban pan ia ki kot ki sla na ophis u Syiem Raid Marwet, na ka liang ka ophis u Syiem, ki hap hi ban ai, namar ki dei kiba la shong la sah la slem bah bad sa kawei ka dei ka jaka kaba don ha khappud.
Namarkata, na ka liang u Syiem Raid, u la kyntu ia u President ka HNYM ba lada un kren ia kino kino ki kam bad shwa ban thad sha ki lad Pathaikhubor, u dei ban da wad bniah shwa ia baroh ki jingshisha, namar ka long biej ban shu kren laplah khlem da don ha ka nongrim kaba skhem, namar da shu kren khlem da tip, kan wanrah pynban ia ka jingsngew pher jaidbynriew hapoh katei ka Raid.
Ka dei hangne kein, ba ka la urlong shisha, ka jingong “Ka khmat, namar ka khmat" bad kane ka dei ka jingjia, kaba jia ha Surajpur District, jong ka jylla Chhattisgarh.
U Bagar Sai, uba don 50 snem ka rta, na Surajpur district jong ka Chhattisgarh, ula thied khnang ia uwei u blang, ha kaba ula leit ai kum ka jingknia ha kawei ka temple.
Hadien ka jing ai burom sha ka temple, U Sai, ula kmen shikatdei eh, ba ula lah ban pynurlong, ia ka jingkwah kaba la slem bha jongu ban ai jingknia ha katei ka temple bad kumta, ki la ia ot doh bad shet bang bha, ban ia bam khawai ia utei u blang, ha ka shnong Khopa Dham, kaba hajan Madanpur, ha ka sngi U Blei.
Ka jingkhawai, ka la long kaba shongshit bha, ha kaba ki la iabun kiba ia bam shngiam, ia katei ka jyntah kaba la shet bang bha, na utei u blang shynrang; hynrei na ka bynta U Bagar, ula jied khnang ban bam da ka khmat jong utei u blang, uba la shet lang ha katei ka doh khawai.
Mar ia nguid ia katei ka khmat blang, um shym la ioh lad satia ban ktha ia katei ka khmat blang bad ula kum nguid noh shapoh bad mar kumta, ka khmat jong u blang, ka sahkut ha u pdot jongu.
La pyrshang ia bun ki lad ban pyllait ia katei ka jingsahkut ka khmat blang, hynrei, ha bym lah satia bad ba ula shitom jur ban ring bad pynhiar mynsiem, kumta la leit rah mar mar sha hospital, hynrei ka jingleit rah ka la slem palat bad U Bagar, ula khlad noh shen hi, kumba u shah pyniap u blang.
Nongpoh: U Bah Pyniaid Sing Syiem, CEM ka KHADC, ha ryngkat ka jingdon kiwei ki heh hapoh ka KHADC, kiba kynthup ïa u Bah Pynshngain N.
Syiem, Dy.
CEM, nangta u Bah Charles, Marngar, MLA Mawhati bad uba dei ruh u Dy.
Chairman ha KHADC, mynhynnin ka sngi, ki la leit ban jngoh ïa ka jaka buh shyieng ki 12 Kur kiba don hapoh ka Raid Nongtung bad kaba don hapoh ka shnong Ummat, kaba dei kawei na ki shnong kaba don mynta ha ka jingiapynbeit pud hapdeng ka Meghalaya bad Assam.
Ha katei ka sngi, ba u CEM u la leit ban jurip ia katei ka Mawbah Ki Khadar Kur Nongtung Ummat, la synranlang ruh da u Bah Lamphrang Blah, Chairman ka KHADC, u Bah Rangkynsai Kharbuki, EM, u Bah Teibor Pathaw, EM bad nalorkata la sakhi ruh da ka jingdon u Avijit Kro, MAC jong ka KAAC, ki nongialam ka Raid Nongtung lem bad ki nongialam shnong jong katei ka thain.
Lyngba jong katei ka jingleit jngoh ia katei ka jaka, ki la ioh ruh ban pynlong ia ka jingialang kaba lyngkot hapoh katei ka jaka, ha kaba na ka liang u CEM ka KHADC, u la pynpaw ia ka jingkmen kaba khraw eh ba u la iohlad ban leit jurip ia katei ka bad uba la pynbna ruh, ba kum u CEM un sa pynioh khnang ka jingiarap hapoh katei ka jaka.
Hadien ba la kut ka jingleit jurip ia katei ka Law Kyntang jong kitei ki 12 Kur, ka kynhun kaba la ialam da u CEM, ki la ioh ban pynlong jingialang ha Mawlasnai, ha kaba la ioh ban iashimbynta da baroh ki nongialam shnong hapoh ka Raid Nongtung ne kaba la ju tip kum ka Block-2.
Haba iadei bad katei ka jingiathir jingmut bad kitei ki nongialam shnong, u Bah Pyniaid Sing Syiem, u la ong ba ka la long ka jingiakren kaba seisoh, namar ba ki la ioh jingtip shibun haba iadei bad ka jingeh ki paidbah, kiba dei ruh ki Khasi kiba sah ha katei ka thain khappud.
Lyngba jong katei ka jingkren, ngi la ioh shibun ki jingtip halor katei ka thain bad kumta ia kaei kaba ngi la ioh jingtip, ngin sa iakren bha shuh shuh ha ka Komiti bad hadien kata ngin sa iakren sha ka sorkar, khamtam eh ba katei ka thain Raid Nongtung ne Block-2, ka dang don hapdeng ka jingiakren pynbeit pud hapdeng ka Meghalaya bad Assam.
Shillong: Ki paidbah ka thain Pynurla-Dawki ter ter kiba dei iaid lyngba ka surokbah NH40 Shillong-Pynursla-Dawki kin hap ban syllang shwa tad haduh u snem 2026 namar ba katkum ka jingtip ba la ioh na ka National Highway and Infrastructure Development Corporation Limited (NHIDCL), ka jingpyndep ia kane ka surok kan shim por sa ar snem eiei lada iaid beit ka kam ka jam.
Ha ka jingshish, ia kane ka surok, ka sorkar ka la buh thong ban pyndep ha u Iaiong 2024 hynrei ka la kynduh mawsiang hadien ba la mih shibun ki jingeh khamtam ka jingbym pat lah ka sorkar ban shimti ia ki jaka na ki trai ha ki katto katne ki bynta, ka jingpyrshah iaid ki shnong bad nalor ki katto katne ki daw.
Haba iakren bad u Executive Director ka NHIDCL u Ajay Verma u la iathuh ba baroh kikompeni kiba la ioh ban pyntrei ia kane ka surok kila phet lut khait bad mynta baroh hap ban khot tender biang ia ka surok naduh Umshyrpi haduh Dawki.
“Baroh ki kompeni kila phet lut bad mynta hap ban khot tender biang.
Ia ka package 2 bad 4, la sdang katba ia kiwei ym pat ktah eiei", la pyntip u Verma.
Ha ka jingshisha la buh thong ban pyndep ia kane ka surok ar snem shiteng eiei hynrei kaba dei ban pyndep ha u snem 2024 hynrei mynta ka la pynjlan biang sha ka 2026 lada ka iaid beit ki kam ki jam.
La iathuh ba ia kane ka surok yn shna ha ka jingpynher kali kaba tang haduh 60Km shi kynta namar ba ka shong katkum ka jinglong jingman ka jaka.
Katkum ka jingtip, ka jingkynduh mawsiang ha ka jingshna ia kane ka surok, ka dei namar ba ka la don ka jingleh kyrkieh na ka sorkar jylla namar ba wat haba kam pat lah ban shimti lut ia ki jaka ban shna ia ka surok hynrei la khot tender.
Ki don ki jaka kum ha Pynursla bad ha Mawshun bad ha ki katto katne ki bynta ba ka jingshim jaka kam pat dep na ka jingbym lah ban pynbeit ki shnong bad ki trai jaka.
Ha kawei ka liang, mynta ka sngi, ka FKJGP Riwar Mihngi ka la iakynduh ia u Executive Director ban dawa maramot shwa ia kane ka surok kaba la sniew tasam haduh ba ka la buh jingeh ia ka leit ka wan jong ki paidbah.
U President ka FKJGP Riwar Mihngi bah Evanfield Khonglam bad u Vice President u bah Teddy Alan Dkhar, ki la iathuh ba na ka liang u Executive Director ka NHIDCL, u la pynthikna ba la don u kontraktor ban maramot ia katei ka surok kham kloi.
“Ka jingsniew kane ka surok ka la buh jingeh ia ki paidbah ba leit ba wan haduh ba don ki kali ba kylla hapdeng surok namar ba kim lah shuh ban iohi ia ki thliew ki syar ba shah tap ha ka um", la ong kine ki nongialam ka seng.
La iathuh ba u Executive Director, u la kular ban phah maramot noh ia kane ka surok ha kine ki sngi bad u la bthah ruh ba ki lah ban pyntip wut wut ia ki nongtrei haba don kano kano ka jingtwa ha katei ka surok.
Shillong: Mynhynnin ka sngi, u myntri rangbah u Conrad K Sangma u la kren jem ban tuklar mardor halor ka jingkiew dor ki mar ki mata ha iew, hynrei u la ong ba ka jingkiew dor ka shong ha ka iew.
U la ai nuksa haba khang dohkha nabar, ka dor dohkha ka kiew bad kane ka dei ka ain jong ka iew ka hat bad ka dor ka mur ka shong ha ka jinglong jingman ka iew.
Lah ban kdew ba dang shen, u MLA ka Gambagre u Saleng A Sangma u la dawa ba ka sorkar ka dei ban tuklar halor ka jingkiew dor ki mar ki mata namar ba ka la ktah ia kiba duk bad kiba duna ka ioh ka kot.
“Ka jingkiew dor ki mar dor, ka dei ka kam ka iew ka hat, don shibun ki daw watla ngi pynthikna ban peitngor ia ka dor ka mur, ban biang ka jingwan ki mar ba kongsan ha iew kan biang", la ong u Conrad.
U la ong ba ka iew ka shong katkum ka ain jong ka jingjur ka jingdawa bad ka jingdonkam namar haba jur ka jingdawa, ka dor ka kiew.
“Kum ka nuksa, haba khang dohkha ban wanrah nabar ba lap dawai Formalin, ka dor ka dohkha ka kiew bad kine ki dei ki jingjia kumba ju long bad nalor kata, ka shong ha ka bor jong ka jinglong jingman ka iew", la ong u Conrad.
ia kren shwa ia ki jhur,u khaw ba kiew dor shaba palat ym ia ka dohkha…namar ba kiew dor ki jhur bad u khaw ka ktah haduh katta katta ia ngi kiba duh.
Shillong: U myntri rangbah ka jylla uba dei ruh u President ka NPP u Conrad K Sangma, u la ong ba ka donkam shwa ban iohi ia ka jingthoh ne draft ha ka Uniform Civil Code (UCC) khnang ban lah ban kren eiei halor kane.
Haba kren mynhynnin ka sngi sha ki lad pathai khubor, u Conrad u la ong ba kum ka nuksa ba lada ka Bill ka ong ban pynlait ia kane ka ainrew ia ki Schedule Caste, Schedule Tribe ne na North East lane kan pynlait ia ka jaitbynriew ba shim na ka kmie, hynrei ha kajuh ka por, u la ong ba ka donkam ban iasyllok shwa bad ki kynhun bapher bapher halor kane ka Bill kan wanrah ka jingjyrwit bad ym lah ban pdiang.
“Ngi hap ban peit shwa ia ka jingdon hapoh ka Bill bad hadien ngin sa lah ban ong eiei", la ong u Myntri Rangbah.
U la bynrap, “Kum ka nuksa, lada ka ainrew ka wan lashai bad ka ong ba yn pyllait ia ki Schedule Tribe bad Schedule Caste bad ka thain shatei lammihngi, ngi hap ban peit shwa ia ka jingdon ha ka Ainrew bad lada ka ong ba ka jaitbynriew ba shim jait na ka kmie yn pyllait noh na ka, ngim pat iohi ia ka haduh mynta hynrei kumba la ong, ka jingmut jong ka, lada kam don ka jingiasyllok shwa bad ki kynhun bapher bapher, kan wanrah ka jyrwit jyrwat bad ki paidbah ka North East kim lah ban pdiang".
“Hynrei kumba nga la ong, lada ka ainrew, ngi hap ban peit ia kaba don haka, bad lada ki don ki kyndon ban iada ia ngi, ngi lah ban iakren kham bha halor jong ka hynrei ia mynta, ka eh ban kren namar ngim pat iohi ia ka", la ong u Conrad.
Ka Sorkar District Council kaba ialam mynta da u Bah Pyniaid Sing Syiem CEM ka NPP ka la iathir bha halor kane ka mat UCC hapoh Ing Dorbar ha ka taiew ba la dep, khamtam ba ki jingjia bashyrkhei ha Manipur kila pur kylleng, kynthup shaduh Sor Shillong bad sha kiwei ki bynta ka jylla.
Ka UCC (Uniform Civil Code) lane kata ka ‘Thup ki Ain kyllum’ ba ki paidbah ka Ri ki hap ban bud, kaba la iatai bha ha kine ki khyndiat por, ka dei kaba ka Sorkar India kaba pyniaid mynta da ka Seng BJP jong u Prime Minister Narendra Modi bad u Home Minister Amit Shah, ka thmu ban pynjari ia ka ha ka ri India baroh kawei.
Ia kane ka UCC, ka dei kaba la mang hi hapoh ka Article 44 jong ka Constitution of India naduh basdang, hynrei ym pat ju don kano-kano ka Sorkar kaban pyntrei kam ia kane ka thup UCC, namar don bun kiei-kiei kiba kyllain, khamtam ha ka ri India babun ki Niam bad ki jaitbynriew bapher, ka shitom ban pynjari ia ki kyndon ain khyllah, kiba hap ban iabud kyllum lang da baroh.
Dei na kata ka daw, ba mynta la 76 snem ba ka Ri India ka la don kum kata ka Ri Laitluid (Independent), ym pat shym don kano-kano ka sorkar ha Delhi, kaban pynjari ia kane ka UCC, tang kane mynta ha Manipur kaba la sdang ban ai ksai, hynrei kaba la pynmih ki jingpyrshah ha kylleng, namar kitei ki kam Umsnam.
Katkum ba iatai da kiba bun, la kdew ba ka Sorkar BJP u Modi ka sdang kawang da u khwai UCC ha Manipur, kat haduh ba ka Manipur High Court shuwa, ka la ai lad ia ki paid Hindu Meitei ba kin ioh ia ka kyrdan riewlum (Scheduled Tribe), tang da ki Affidavit (Jingsmai hakhmat ka Ain).
Kine ki la lah mynta ban dakhol ia ki jaka-puta bad kiwei ki kabu ba ioh kyrpang ki riewlum.
Katba ka Meghalaya High Court pat, tang ia i kam Roster ki nongtrei Sorkar ruh kam shym kwah tuklar, ka ieh beit ha ka Sorkar ban rai.
Ka la jia shisha kynsan kumba klang ka ding ha kylleng ki shnong ki thaw ha Manipur, kynthup sha ki Nongkyndong, ha kaba la thang ia ki ing ki sem jong ki paidbah, khamtam jong ki riewlum Kuki, la pyniap ruh da ki spah.
La thang lang ruh ia ki phew tylli ki Ingmane,ki jaka mane Blei, ki ing ki sem, ki skul bad ki jaka pule, kat haduh ba ki bor pulit-shipai ki la iadon kti lang hana, namar la pyndonkam da ki suloi bad ki tiar jong ki, ban leh ia kine ki kam pyniap, katkum ki jingthoh ba la phriang kylleng ha ki kot khubor bad ha ki lad pathai khubor paidbah (Social media, internet) bad ba la pynshisha ruh.
Haduh ka por ba thoh ia kane ka Sai-Kyrwoh (article), dang shu ioh jingtip ba dang ha ka miet 2.
7.
23, ki runar ki la leit tur sha Shnong ki Kuki rit paid bad ki la khrai khlieh ia uwei u Samla Shnong, u David, uba pyrshang ban iada.
Tip shano kum kine ki kam thombor kin ialam.
Ym lah ban mutdur, ba kum kine ki jingjia kin wan jia kynsan ha Manipur, ong ki khubor.
Kata ka ain UCC kaba kham bun ki jnit-ki jnat ban ia u khwai lai pnat, ka kwah ba baroh ki paid India kin mane ia kajuh ka jingngeit ba iapdiang lang, kin kren ia ki ktien ban iapei lang bad kin pdiang ia kijuh ki riti- ki dustur kiban iasyriem kumjuh ha ka imlang-sahlang,ha ki kam ki jam, ha ka ioh ka kot bad ban lait na ki jingiapher ba palat pud, lyngba kiwei-kiwei ki ain babun rukom, hapoh kawei ka Ri.
Kitei ki mat, malu-mala ki kdew iaka nongrim jong kata ka Unified Code of Conduct (U kynjri pynsnoh lang ia ki nongrim bapher-bapher).
Ia ka ri India la ju tip naduh basdang kum kata ka Ri kaba don ka “Unity in diversity" (Ka jinglong kawei, hapdeng bun ki jingiapher jait), hynrei hangno kein yn phrung ia kata ka UCC? Dei ka jingthmu phrung jubor ha Manipur ba ka la pynpoi shaduh une u pud.
Dei na kane ka daw, kumba la kdew haneng, wat ka Supreme Court bad baroh ki High Court ha ri India ruh, haduh mynta kim shym shlan ban shim ia kano-kano ka rai halor kane ka mat UCC bad ka Supreme Court lei, ha kawei ka mukotduma ha u snem 1994, ha ka Kies u Maharishi Avadhesh pyrshah ia ka Sorkar India, katei ka kashari bahalor tam ka kyntait war ia ka jingkyrpad jong u Maharishi ban pynjari ia kane ka UCC bad ka bthah ia u ba un leit sha ki bor Sorkar ban leh, namar ‘ka Ingbishar kam dei ban rai kum ia kine ki jait kam.
’Bun ki Ingbishar High Court ha ri India ki shem pynban ba ki don bun ki shynrang Hindu kiba leit kylla niam Muslim noh, namar ba ki bor bishar kim treh ban pynksan ia ki jingkwah jong ki ban ithuh da ka Ain, ba kin ioh lok palat ia kawei, kumba ithuh ka Niam Muslim, ba kam long ka pop ban bun lok (polygamy), la kumno-kumno, ban ri 4 ngut ki lok ha kajuh ka por bad ba ki Ingbishar ki pynksan ia ki shynrang Muslim lada don ba leit ujor ia ki.
Kumta ki shynrang Hindu ruh ki kwah lang ban ioh kum ia kane ka jait UCC jong ki Muslim.
Ki MDC baroh 30 ngut kila pdiang lang da kawei ka sur iaka Jingtyrwa ba la wanrah hi da ma nga ha ka 27.
6.
23, ban ieng skhem ban pyrshah iaka jingthmu ka sorkar India ban pynjari ia kane ka UCC ha ri India baroh kawei.
Ka Ing Dorbar ka la kyntu ruh ia ki shnong ki thaw ki seng Bhalang, ki Dorbar shnong bad ia baroh ban peit ba ki briew kiba wan phet shapoh jylla Meghalaya, khamtam na Manipur, ki dei ban leit phai noh ynda la jem ki jingiakhih.
Kum kine ki jingjia, ki pynkynmaw biang pat iaka jingpyrshang ka Sorkar u Modi ha u snem 2021, baka Sorkar bad ki Dsitrict Council kin pyntreikam ia kawei ka ain khyllah, ka “Svamitva" ha ki 6846 tylli ki shnong ha ri Khasi, ha kaba kin wan da ki hajar ngut ki nongwei ban wanrah ka tnat Survey of India, ban wan shong ha baroh kitei ki shnong ym duna iaka 5 snem, naka bynta ban leh ia kita ki kam “Drone Mapping" da kita ki Continuous Operating Reference System (CORS).
Baroh ma ngi ki MDC kibym pei ei-ei ia kata ka jingthmu, hynrei ngi la iohi ba kin bun da ki jingma, kiban mih pynban da ki longing-longsem lajong, ban ia long kpa da ki nongbylla-daju nongwei hapoh kitei ki 5-6 snem.
Kumta la kyntait mardor ia katei ka jingthmu kaba wan na Delhi, ha ka dur ka thew suin bneng, namar kin thew jingthew pynban ha ryngkew, khnang ban pynsatah da kitei ki nongwei ha kylleng ki shnong ki thaw.
Na ka liang jongngi ka kynhun Meghalaya Awaken Concerned Citizen (MACC), ngi donkam ban ioh ia ka jingshai kaba pura lyngba ka Department of Health & Family Welfare jongka Sorkar Jylla halor ka jingleit ban bret pathar noh ia ki Dawai shapoh Marten.
Ynda haba ngi iohi katkum ka jingpynshai lyngba ka ophis treikam jongka Directorate of Health & Services (MI) lyngba ki Kotkhubor la ong ba ki dawai kidei kiba la kutnoh khlem ioh pyndonkam ha kapor jongka COVID-19.
Lada ngi phai halor katei ka jingpynshai nakaliang jongngi kum ka kynhun ngimlah ban pdiang ia kane ka bynta namar bunsien ngim ju kham iohsngew ban lap ruh ia ki dawai ban shu leit bret pathar noh mardor khlem da lah ban pyndonkam ia ki bad ngi la ju iohsngew ruh ba bunsien ka jingiateh kular bad ki company bapher bapher lyngba ki (Agreement) ha kaba iadei ka bynta jong ki dawai lyngba ka Tnat Treikam jongka Health Department jongka Sorkar ba la dei ban pynphai noh pat ia ki dawai ba la kutnoh shapoh ki Manufacture Company da kaba hap ban pynthymmai da kiwei pat.
Ki Manufacturer company ki la don lypa ia ki jaka ha kaba kumno ynhap ban pyndam noh (Dumping) ia ki Dawai kiba la kutnoh ym daka shu bret pathar sha lum sha wah namar kane kan ktah ruh ia ka Mariang kumjuh lem bad ka Koit ka Khiah jongki briew kiba iaid sharum shaneng halor ki kam ki jam ba manla ka sngi.
Ka jingktah jong kitei ki Dawai ba la shu bret pathar nyngkong eh kanlong ka jingma kaba khraw halor ka Koit ka Khiah jong ki paidbah khamtam sha ki Shnong ba marjan kiba dang pyndonkam ia ki Umbam Umdih na ki pung ba dang markhap bad ka Marten, nalor kata ha kaba iadei bad ka Rep ka Riang lem bad kiwei pat ha ki bynta jongka jingsma khamtam kumba la ju lap man kapor ba ka Jaka Marten kaba don hapoh Mawlai Mawiong kalong ka Jaka ka bym ioh shuh ia ka lyer kaba khuid wat ban ring mynsiem ha kaba shaid ba khlaiñ namar ka jingsma kaba shyrkhei haduh katta katta khamtam na ki bor jongki Dawai kiba lah ban ktah bad kane la lap ba kala long ka jingpynkheiñ noh haba phai katkum ki kyndon jongka THE DRUGS AND COSMETICS ACT 1940 & RULES 1945 ba la buh lyngba ka MINISTRY OF HEALTH AND FAMILY WELFARE, GOVERNMENT OF INDIA ne kumjuh wat haduh ki kyndon jongki Aiñ bapher bapher.
Ynda haba ngi pyrshang ban wat bniah ngi tip shai ba kine ki dawai kidei ki Duplicate Medicine lane ki Non-Essential Drugs da kaba shisien ba la ioh dei ban pyndonkam tang hapoh ka Trial Medication ymlah ban pyndonkam da ki briew namar wat ki Doctor ruh ki salia ban ai ia ka Prescription sha ki Nongpang bad dei namar kane ka daw kaba pynlong ban hap shu leit bret pathar kat shaba lap khlem da wat bniah ia ki Jaka kiba biang ynda haba ki la kutnoh khlem da lah ban pynphai noh pat ia ki sa shisien shapoh ki Manufacturing Company ne wat ban ioh pyndonkam da ki briew kiba pang.
Ki tiar pyndonkam hapoh ki Hospital Sorkar kilong kiba tad dor haduh katta katta namar ymlah ban ioh da ki Branded Products ne kumjuh wat ki dawai ruh.
Ki Materials bapher bapher la hap ban shu thied hi da ki Nongpang na shabar ki Pharmacy.
Lada ioh ka Health Service napoh ki Hospital sorkar ruh iakynduh jingeh ki paidbah khamtam kiba wan naki longing ba duk, kum ka nuksa haba ngi iohi halor kawei ka Longkmie napoh ka Shnong Mawlyndep kaba wan ban kha Khyllung hapoh Ganesh Das Hospital, Lawmali Shillong kala ngat kylla ha ka jingpang lyngba ki tiar ba pyndonkam lyngba katei ka Hospital bad kumjuh ruh haduh ban da duh noh shisyndon ia la I jong I Khyllung iba dang shu kha hapoh katei ka Hospital.
Shibun ki jingjia kiba mih napoh ki Hospital Sorkar ne wat napoh ki Tnat Treikam jongka Koit ka Khiah jongka Sorkar man la kapor hynrei ymju don ba iohi ia ki bad bun na ki Nongmihkhmat kiba long ruh ki MLA ki bunkam tang ban shu put turoi dalade ialade tang namar ka jingkhraw bor khlem da lah wat ban rah ia ki jingeh jong u Paidbah hapoh ka Cabinet ne wat hapoh Assembly pynban da kaba shu kut ki jingiatai tang hashuwa ka Election lyngba ki tiar jingpynsawa, ki Dukan Sha bad hapoh Surok.
Kiba bun naki paidbah kiba im shapoh ki thaiñ Nongkyndong ki wan na ki longing ba duk ba kyrduh bad don napdeng jongki wat ban thied ia ka bam ba biang ruh kim lah kotbor.
Ngi sngewthuh shai ba wat ban thied ia ki Dawai kiba biang kiba kham rem (Essential Medicines) ruh kimlah kotbor shuh.
Kumta ngi ju iohi ba bun na ki Doctor kiba la pyndep ia ki Medical Degree kim ju treh ban leit trei shapoh Nongkyndong namar ki sngewthuh ba kimdon jingiohnong eiei ruh em namar bym ioh plie Clinic ne Pharmacy namar khamduna kiba wan shim dawai Private bad dei namar kane ka bynta bun ki Doctor ki kwah ban don beit hapoh ki Jaka Sor kiba bunsien ki ioh ban pyndonkam ia ka bor katba ki sngewdei ban ioh kamai.
Shapoh Nongkyndong ka jingduna Doctor kalong shisha kaba bun haduh katta katta khamtam haba phai lei sha ki CHC, PHC ne Sub-Centre ruh kumjuh.
Napoh ki thaiñ Nongkyndong ki Doctor kiba bun ki don kumba 59% percent bad bun na ki kumba 31% kidei kiba dang ioh ia ka kyrdan jingpule Class 12th bad kimlah ban ioh ia ka Full Medical Degree ban ai ka jingshakri pura ia ki paidbah.
Ha kaba iadei bad kane ka bynta ka Sorkar kadei ban peit bniah kumno ban wanrah ia ka “Good Health Care System" ym da kaba ynhap ban wanrah shisyndon da ka “Broken Health Care System" ha kaba iadei bad ka jingim jongngi ki briew ha pyrthei.
Dei namar kane ka bynta ruh kaba pynshlur ia kiba bun kiba ieng iakhun MLA kidei kiba khlem da don ki kyrdan pule kiba pura ne wat ban peit bniah ia ki jingshisha, hynrei tang namar ka spah kaba lah ban thied noh ia ki briew khlem da tip pat ia ki kyndon Aiñ kiba biang ban shakri ia u paidbah halor ka khia ka shon kaba shem kumba long mynta.
Kumta ngi kyntu ia ka Sorkar Jylla lyngba ka Tnad jongka Koit ka Khiah ba ymdei ban ai jingshai tang hapoh ki Kotkhubor malu mala, hynrei donkam ban ioh ka jingshai kaba pura khamtam kumba ngi shem mynta ha kane ka kynti.
,,.
U nongkyndong u sohsat,ka thiah hospital sorkar,namar bym ju don dawai.
Mih pat sa ki dawai Bret.
Hahaha….
Lah ia wai artad.
La katno sien ia Bret dawai ?.
Shillong: Ka High Court, Meghalaya mynhynnin ka sngi ka la takrain ia ka Harijan Panchayat Committee, namar ka jingleh bym suidniew ia ka Kashari bad ia ka sorkar jylla.
Ka kynhun nongbishar u Justice Sanjib Banerjee bad u Justice W Diengdoh ki la takrain ba ka la pyrshang ban ialam bakla ia ka Kashari.
Ha ka hukum kine ki nongbishar ki la ong ba ka paw kumba ka HPC ka lehkai khlem ka jingkitkhlieh ia ka sorkar bad ia ka Kashari.
Ka la mynjur mynshwa ban pdiang ia ka jingdro ka sorkar ryngkat ki jingpynkylla hynrei ka la thmu ban niat ba ka Kashari ka la pynsngewthuh bakla.
Halor kane, ka Kashari ka kyrmen ba ka sorkar kan pynbeit ia kane ka kam kloi katba lah bad ka la buh sngi ban shim bishar biang hadien ar taiew, kata ha ka 18 tarik mynta u bnai.
Lah ban kdew ba ki don 342 tylli ki tnum ïing kiba la ai jingkhein ka HPC sha ka sorkar ba kan rah noh sha kawei pat ka jaka na katei ka jaka kaba don mynta.
Ka sorkar jylla kan shna ïing ia kine ki longïing ha ka jaka sah kaba thymmai kaba la pynkhreh bad tyrwa ha Bishop Cotton Road, Shillong.
Shillong: Ka jinghap slap, ha Sohra, hynnin ka sngi, ka long 180mm, katba mynta ka sngi, ka long 20.
4mm.
Ha Shillong, ka long 56.
9 hynnin ka sngi, katba mynta ka long 0.
7mm, katba ha Umiam, hynnin ka sngi, ka long 25.
8mm, katba mynta ka long 0.
2mm.
Ka tnat peit mariang, ka iathuh ba lashai ka sngi, kan don ka jinghap slap kaba malu mala, lane kaba kham jur, ha ka nongbah Shillong bad ki jaka ba marjan.
Ha ka jylla hi baroh kawei, kan don ka jinghap slap kaba jur bad kaba jur bha, ha ki jaka jaka.
Shillong: Mynta ka sngi, ha ka por 12 baje shiteng sngi, ka la don ka jingbthei kaba jur bha ha  Lumkynsai, Smit bad ha katei ka jingjia, u bah Pynsuklang Khongwir (38), u khun ka kong Thirmai Khongwir, uba pang khrew, ula khlad noh ha katei ka jingjia.
Ka jingbthei ka jur bha bad ka la pynjulor ia ki kamra jong katei ka iing, kaba don ha ka kamra kaba sha trai duh.
La iathuh, da kiba ha iing, ba utei uba iap, u dei uba shah sumar na u shyieng budlum la ar bnai mynta bad u dei uba la shu thiah beit ha jingthiah, na ka jingpang kaba jur.
La iathuh ruh, ba utei u briew, ula pyrshang, kham mynshwa, la arsien, ban pyniap ialade.
Ha ka jingtohkit, la lap ia ki daw, kiba ialam sha ka jingbthei jong katei ka iing bad ki pulit, kiba tbit ban tohkit, halor ki kam bthei bom, ki dang buddien halor katei ka jingjia.
Shillong:Ka seng ki nongdie Doh Masi hapoh ka lama jong ka Butchers Association of Meghalaya (BAM) ki la shim ïa ka rai ban bteng biang ïa ka jingdie doh naduh ka 3 tarik Naitung.
Ia kane la pynbna da u President ka BAM Bah Esron Marweiñ hadien ba la wai ka jingïalang jong ki nongdie doh masi na iewduh, Mawlai bad kiwei pat ki bynta hapoh Shillong bad shabar ka nongbah.
U Bah Esron ula pyntip ba ïa kane ka rai la shim hadien ba ka sorkar jylla lyngba ka tnat Animal Husbandry and Veterinary ka la pyntip ba ïa ka jingpang sniehdoh ki masi lane ka Lumpy Skin Disease (LSD) la lah ban tehlakam hapoh ka jylla.
U President ka BAM ula kyntu ïa ki paidbah ba kin sdang biang ïa ka ban thied doh Masi kumba ju long namar na ka liang jong ka seng ruh kala shim khia bha khamtam haba ïadei bad ka jingwanrah ïa ka doh Masi kaba koit ba khiah ban die sha ki paidbah.
Kum ban shu pynkynmaw ba u Secretary jong ka tnat Animal Husbandry and Veterinary ka jylla ula pyntip ba kila don haduh 8177 tylli ki masi kiba la shah ktah ha ka jingpang LSD bad na kine, 5884 tylli kiba la koit, 101 tylli kiba ïap bad 2192 kiba dang shah ktah ha ka jingpang.
Shillong:Ka surok bah NH40 Shillong-Pynursla-Dawki ka la kylla kum ka lhuh wah khamtam narum Pynursla na ka jingdap um, paw ki thliew ki syar.
Ha ki dur khih ba ring ki nongshong shnong mynhynnin ka sngi, la iohi ba ka surok kaba la shu ieh noh ka kompeni ka surok ka la mih ka khyndew, ki maw haduh ba ka la buh jingeh ia ka leit ka wan jong ki kali.
Kane ka surok ka hap ha Pynursla Constituency ha kaba la mihkhmat da u symbud myntri rangbah ka jylla u bah Prestone Tynsong uba dei peit ia ka tnad PWD, bad ka dei kaba bunkam bha namar da ki hajar tylli ki kali ki iaid man ka sngi kynthup ki nongwankai, ki trok shalan mar sha Bangladesh.
Ka jingsniew tasam ka surok, ka la pynsyrtok ia ki paidbah haduh katta katta ym tang ha ka aiom ba rang hynrei ha ka aiom slap ruh kumjuh.
Ki katto katne ki nongshong shnong ka thain haba pyntip sha u nongthoh khubor, kila pynpaw ia ka jingsngew pang met bad bynniaw jur ia ka jingshah iehshrah kane ka surok kaba la sdang ban krait ia ka khyndew bad ki maw hynrei mynta ka la sangeh pynban bad kila sngewsih ba haduh lano ka jingpyndep ia kane ka surok kan urlong namar ba la jan ar snem mynta kila mad ia ka jingiaid ha ka khohrum khohram haduh katta katta.
Lah ban kdew ba u myntri ka tnad Road Transport & Highways ka sorkar pdeng u Nitin Gadkari u la pynbna paidbah ha ka por ba u wan ialap elekshon ha u bnai Rymphang ba ka jingpyndep ia ka surok Shillong-Dawki kan long ha u Iaiong 2024 kaba mut lashem snem hynrei kumba ka paw, kan long kaba eh ban pyndep ha katei ka por.
Dang shen, ka National Highways & Infrastructure Development Corporation Ltd.
Ministry of Road Transport & Highways (NHIDCL) ka la weng ia ka kontrak jong ka kompeni ARSS kaba ioh ban pyntrei ia ki katto katne ki bynta jong kane ka surok katba kiwei ki la phet noh, kaba la pynsahteng ia kane ka surok haduh kine ki sngi.
